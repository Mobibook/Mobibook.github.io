<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Unknown</title>
    
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <p class="block3">Böyle bir münasebetsizlik zuhurunda da bir kişi yerine iki kişiyi saklamak mecburiyetinde kalacağız. İki baştan tehlikedeyiz. Bilmem siz de böyle mi düşünüyorsunuz?</p>

  <p class="block3">Marki:</p>

  <p class="block3"><span class="calibre9">—</span>Tabiî, diye tasdik etti. Kont eğildi, sonra sözüne devam etti:</p>

  <p class="block3"><span class="calibre9">—</span>Fazilet, burada, biraz güç kabili tatbik! Zira bizi müşkülâttan kurtaracak birçok haince ve canice çareler var. Meselâ Toulon’da, yüzbaşı efendi ile Madam de… nin münasebetlerini bilmiyen yok gibidir. Zabit efendinin ortadan kaybolmasının doğuracağı şüpheleri, kadının üzerine yüklemek bizim için çok kolay olur. Yarın polisler, yüzbaşı efendiyi araştırırlarken kadını bulurlarsa ve buldukları yer, Gauthier’nin ölümü boğazında ve inkârı mümkün olmıyan bir delil teşkil eden ölü beygirin civarında olursa, mesele kalmaz.</p>

  <p class="block3">O zaman bunun aşk yüzünden yapılmış bir cinayet otduğuna hükmedilir ve biz bu işten sıyrılırız… Bahusus ki, Madam de… böyte bir itham karşısında imkânı yok kendisini müdafaa edemiyecektir. Zira, evvelâ kendisi şaşıracak, bu kadar aykırı bir mevkide ne işi olduğunu ne hâkimlere anlatabilecek, hattâ ne de kendisi anlıyabilecektir.</p>

  <p class="block3">Vikont (Antuvan) bu sırada başını katdırdı:</p>

  <p class="block9"><span class="text2"><span class="calibre9">—</span>Namusa bu kadar aykırı ve bu derece vahşice bir hareket, ellerimize kandan daha fena bir şey, hacâlet</span> <span class="text5">(utanç)</span> <span class="text2">butaştırır efendi!.. dedi.</span></p>

  <p class="block3">Bu sözü oldukça sert söylemişti. Kont ona doğru döndü ve sözünü tasdik ederek:</p>

  <p class="block3"><span class="calibre9">—</span>Gayet tabi! dedi. Hiç bir namuslu adam bir masumun haksızlığa ve haksız yere cezaya mâruz kalmasına razı olamaz. Bununla beraber, bu meselede cinayeti ispata medar olacak hiç bir delil olmadığına göre, hâkimler heyeti, sadece tahminlere dayanarak şüpheli bir cinayet için madamı mahkûm edemiyecektir.</p>

  <p class="block3">Vikont, onun sözünü yarıda kesti:</p>

  <p class="block3"><span class="calibre9">—</span>Heyeti hâkime beraet kararı verebilir, fakat efkârı umumiye affetmez. Kalbinin sesini dinliyerek sevmekten başka hiç bir günahı olmıyan bir kadın bizim yüzümüzden halkın nefret ve hakaretine mâruz kalacak, hele aile saadeti tamamiyle mahvolacak ve yuvası muhakkak yıkılacaktır.</p>

  <p class="block3">Kont:</p>

  <p class="block3"><span class="calibre9">—</span>Hakkınız var, dedi.</p>

  <p class="block3">Markinin, kaynana zırıltısını andıran kahkahası yine araya karıştı:</p>

  <p class="block3">Kafi efendiler! diyordu. Lütfen şu tazallümleri bırakalım…</p>

  <p class="block3">Şefkat, merhamet hisleriniz yine kabardı. Ağzınızdan bu insaniyet, kardeşlik, aşk kelimeleri hiç eksik olmıyacak mı? Emniyet ve selâmetimizin, hattâ hayatımızın, aşifteliği dillere destan olmuş bir kadının aile hayatından daha kıymetli olduğunu düşünmüyor musunuz? Bulduğunuz çare pekâlâ kabule değer. Mamafih bundan daha iyisini bulmak lâzım. Bana kalırsa, herhangi bir çareyi tatbika karar vermeden evvel hepimiz fikirlerimizi söylemeliyiz (Antuvan), söz sırası sizin…</p>

  <p class="block3">Vikont evvelâ tereddüt etti, sonra dedi ki:</p>

  <p class="block3"><span class="calibre9">—</span>Efendim, bana kalırsa en uygun çare, bizim, hususiyle sizin</p>

  <p class="block3">o muazzam manyatizma kudretinizin tatbikidir. Zannediyorum ki, yüzbaşı efendiyi zâhiren serbest olarak bırakmak kabildir. Ancak bu zahirî serbesti ile beraber üzerinde öyle bir tesir icra ve muhafaza</p>

  <p class="block3">ederiz ki, bundan sonra ağzından kaçacak her söz bizim tarafımızdan</p>

  <p class="block3">kendisine telkin edilir. Birkaç gün böylece geçer, sonra…</p>

  <p class="block3">Marki, alaylı, gülüyordu:</p>

  <p class="block3"><span class="calibre9">—</span>Sonra?.. diye sordu.</p>

  <p class="block3">Fakat Vikont sözünün arkasını getiremiyordu. Marki:</p>

  <p class="block3"><span class="calibre9">—</span>Sonra, hiç! dedi. Çünkü tarif ettiğiniz bu komediye bir netice tasavvur edemiyorum. Tam sıhhatli, tam akıllı, genç ve dinç bir adam olan şu efendinin iradesine, gece gündüz dinlenmeden hâkim olmanın</p>

  <p class="block3">-her üçümüz arasında taksim edilse bile- doğuracağı insan üstü yorgunluğa uzun müddet tahammül edeceğimizi tasavvur edebilir misiniz? Zayıf bir ihtiyar bahis mevzuu olsaydı yine neyse… Fakat efendi için buna imkân yoktur. Bu teklifler cinnettir, düpedüz cinnet! Daha iyi bir çare bulmalı (Antuvan)! Haydi efendiler, gayret!</p>

  <p class="block3">Fakat ne Kont, ne de Vikont bir kelime bile ilâve etmediler.</p>

  <p class="block3">Umumî sükûtun ortasında yalnız Markinin çıngıraklı gülüşü, gıcırdayarak öttü.</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_22">XXII</h1>

  <p class="block"> </p>

  <p class="block3">Uyuşmuş damarlarım, birdenbire süratle deverana başlıyan kanın tazyikiyle atmağa başladı. Demin olduğu gibi vücudumda bir karıncalanma hissettim ve vücudumu sıkan çember yine gevşedi. Ancak geçen seferki serbestlik, birkaç saniye süren yarım, bir serbestlik olduğu halde bu defa kendimi baştan aşağı tamamiyle serbest hissettim ve bu his devam etti. Şaşkın şaşkın başımı kaldırdım. Markinin bakışlarının benim üzerime çevrilmiş olduğumu gördüm. Fakat bu gözler hiç bir emir neşretmiyordu.</p>

  <p class="block3">Anî bir arzuya kapıldım. Birdenbire sıçramayı, silâhsız olmama</p>

  <p class="block3">rağmen boğuşmayı, yahut daha iyisi, kaçmayı düşündüm. Lâkin, akabinde omuzlarımı silktim. Bu hareket neye yarıyacaktı. Ne kadar süratle kaçsam, ne kadar süratle taarruza geçsem bu adamın müthiş bakışları beni durduracak, yıldırımla vurulmuş gibi vuracaktı, bunu biliyordum. Azamı serbest bırakması, kapıları kapalı bir hapishanede, mahpusun ellerini çözmek nevinden bir şeydi. Hakikatte yine esaretim devam ediyordu; pazularımın kuvveti düşmanlarımı korkutmuyordu.</p>

  <p class="block3">Binaenaleyh yerimden kımıldamadım. O zaman Marki, gayet tatlı</p>

  <p class="block3">bir sesle bana hitap ederek dedi ki:</p>

  <p class="block3"><span class="calibre9">—</span>Zabit efendi, ümit ederim ki, şimdi daha salim bir fikirle düşünmeğe başladınız ve bizim ne yaradılışta insanlar olduğumuzu anladınız. Biz de tıpkı sizin gibi namuslu, yalnız sizden daha yaşlı ve yaşlarındaki fazlalık dolayısiyle daha kıymetli insanlarız. Evet, bütün mesele şurada: Evvelâ bu harikalı ve âdeta ölmez olan hayatı korumak, sonra da, size biraz evvel anlattığım gibi, bizim için çalışan kadıların ve erkeklerin hayatlarını nasıl koruyorsak, sizin hayatınızı da kabil olduğu kadar tehlikeden korumak.</p>

  <p class="block3">İşte mesele bu!</p>

  <p class="block3">Zabit efendi, ümit ederim ki insaflı davranır ve size karşı çok iyi hareket ettiğimizi tasdik edersiniz. Size ne şiddet gösterdik ne dövüştük, hattâ bizi oldukça sert bir surette tahkir ettiğiniz halde… Maksadımız, size düşman değil, müttefik muamelesi etmektir. Siz ve biz, netice itibariyle ayni gayenin tahakkukuna çalışıyoruz. Bu itibarla, daha fazla beklemeden derhal meclisimize katılmanızı ricaya müsaadenizi istiyeceğim. Deminden beri burada konuşulanları işittiniz. Maalesef bu münakaşalardan, kabili istifade bir netice çıkmadı. Şu müşkül vaziyetten kurtulmanız için aklınıza bir çare geliyor mu?</p>

  <p class="block"> </p>

  <p class="block5">***</p>

  <p class="block3">Ey bu satırları okuyacak ve artık tahtasına varıncaya kadar erimiş, bitmiş olan şu kurşun kaleminin çizdiği eğri büğrü yazıların şeklini anlamağa çalışacak olan sizler! Sizi şahit tutarım ki, geçirdiğim macera müthiş, çok müthişti, insanlığın üstünde, hayatın üstünde, korkunç bir şeydi. Son gecem olan o gece zarfında, kâbuslarla dolu bir karanlık içinde çırpındım durdum. Ve bu karanlık gayenin en derin noktasında, bir an için insanlığımı unutarak, yalnız bir dakika fâni insanlara, bu kan emici «ölmez insanlar» lehine olarak ihanet etmeyi aklımdan geçirdimse, ey bu itirafı okuyacak olan sizler, bu zaafımı, kendinizden pay biçerek mâzur görünüz ve bana lânet etmeyiniz.</p>

  <p class="block3">Evet, bunu yaptım ve beyhude yere yaptım.</p>

  <p class="block3">Marki Gaspar:</p>

  <p class="block3"><span class="calibre9">—</span>Zabit efendi, dördümüzü de şu çapraşık vaziyetten kurtaracak bir çare düşünebiliyor musunuz?</p>

  <p class="block3">Sualini ikinci defa olarak sorduğu zaman ben, Andree Narcy, alnım yerde, yüzüm kızarmış olarak şu cevabı verdim:</p>

  <p class="block3"><span class="calibre9">—</span>Efendi, evinizin kapısını açarak beni ve Madam de., yi serbest bırakınız ve bana namus ve şerefiniz üzerine söz veriniz ki bu kadın bundan sonra bu eve girmiyecektir. Ben de, burada gördüğüm ve işittiğim şeylerden ve hattâ sizin mevcudiyetinizden, kadın, erkek, mason veya papaz, hiç bir ferde, tek bir kelime söylemiyeceğime,</p>

  <p class="block3">sizi namus ve askerlik şerefimle temin ederim.</p>

  <p class="block3">Bu söz üzerine Marki Gaspar yerinden fırladı ve eliyle beni selâmlıyarak:</p>

  <p class="block3"><span class="calibre9">—</span>Hay Allah razı olsun, zabit efendi, dedi. Bu sözünüz hoşuma gitti. Teklifinizi beğendim, görüyorum ki anlaşacağız ve bu iş muvaffakiyetle bitecek.</p>

  <p class="block3">Tekrar yerine oturdu, enfiye kutusunu aradı, düşündü, sonra başını salladı:</p>

  <p class="block3"><span class="calibre9">—</span>Heyhat! Bu çok mertçe teklifi kabul edemediğim için pek müteessifim. Sizin gibi bir askerin sözü, nazarımda, sonsuz bir kıymete haizdir, bundan şüphe etmeyiniz. Bu sözü, sizin yaptığınız gibi, kendi sözümle bir ayarda telâkki eder ve her ikisini de altından ve çelikten daha saf ve daha kavi tanırım.</p>

  <p class="block3">Sizi yeminle temin ederim ki, sözlerinize itimat ediyorum.</p>

  <p class="block3">Fakat bu sözü söylerken hiç düşündünüz mü? Vicdanınıza yükletmek istediğiniz sır çok ağır bir yüktür. Bu sırrın meydana çıkması için, ihtiyatsızlıkla sarfedilecek bir tek kelime kâfidir. Bu kelimeyi ebediyen muhafaza edeceğine, bir dilsizden başka, hiç kimse güvenemez. Aksini iddia edemezsiniz. Size şu kadar soracağım. Rüya görürken sayıkladığınız vâki değil midir? Daima yalnız mı yatarsınız? Bazan hastalandığmız vakit nöbet gelir mi?.. Kâfi. kâfi… Böyle çok ciddi meselelerde, yalnız hüsnüniyetin kıymeti yoktur. Sahibinin namus ve şerefi noktai nazarından bile tehlikeli olan bu vaadi kemali esefle reddederken, bunu şahsınıza karşı yapılmış bir hakaret telâkki etmemenizi de rica ederim.</p>

  <p class="block3">Bu sözünü bitirince beni büyük ciddiyetle selâmladı. Sonra sesinin ahengini değiştirerek:</p>

  <p class="block3"><span class="calibre9">—</span>Fakat dedi, eninde sonunda kabul edeceğimiz hal tarzı ne olursa olsun, her şeyden evvel, tehlikenin vukuu zamanını tahminde yanılıp yanılmadığımızı anlamalıyız. Zabit efendi, bu hususta en doğru malûmatı siz verebilirsiniz. Söyleyiniz bakalım. Yarın sabahtan tezi yok, polislerin sizi araştırmağa başlıyacaklarını tahmin etmekte haklı mıyız?</p>

  <p class="block3">Başımla tasdik ettim.</p>

  <p class="block3">Endişeli bir tavırla:</p>

  <p class="block3"><span class="calibre9">—</span>Ya! dedi, biraz düşündü, şu suali sordu:</p>

  <p class="block3"><span class="calibre9">—</span>Beygirinizin, Gauthier’nin ölümü boğazında telef olduğu doğru mu?</p>

  <p class="block3">Tekrar başımı eğdim.</p>

  <p class="block3">Kendi kendine konuşur gibi hafif sesle sözüne devam etti:</p>

  <p class="block3"><span class="calibre9">—</span>Şu halde, araştırmalara oradan başlıyacaklardır. Bu araştırmaların kısa sürmesi lâzım. Netice ne kadar çabuk tahakkuk ederse o kadar iyi olur.</p>

  <p class="block3">Enfiye kutusunu açmış, parmağiyle, mihaniki bir tarzda kutunun içini karıştırıyordu:</p>

  <p class="block3"><span class="calibre9">—</span>Hiç şüphe yok ki, tehlike ne kadar devamsız olursa o nisbettede ufak olur. Arıyan polisler, uzun müddet arayacaklardır, meğer ki…</p>

  <p class="block3">Bir müddet beni süzdü, sonra başını sallıyarak:</p>

  <p class="block3"><span class="calibre9">—</span>Meğer ki, derhal bulsunlar. Fakat ne bulacaklar? Bittabi sizi, başkasını değil; sizi! Diri veya ölü olarak. Tercihan ölü olarak.</p>

  <p class="block3">Nihayet beni öldürmekte karar kıldığını zannettim. Zaten bu akıbete çoktan hazırlanmıştım. Soğuk bir tavırla:</p>

  <p class="block3"><span class="calibre9">—</span>Ne zaman emrederseniz! dedim.</p>

  <p class="block3">Fakat Marki kaşlarını çattı ve kat’î bir ifadeyle:</p>

  <p class="block3"><span class="calibre9">—</span>Zabit efendi, dedi, bize çok pahalıya mal olsa da yine sizi öldürmek niyetinde bulunmadığımı söylemiştim zannederim.</p>

  <p class="block3">Omuzlarını silkti, Konta ve Vikonta döndü:</p>

  <p class="block3"><span class="calibre9">—</span>Zannedelim yegâne kurtuluş yolu budur. Esasen kaba düşünceli olan ve şu hâdiseden şüphe bile etmiyen polisleri aldatacak güzel tertip edilmiş bir sahne… Bu işi iyi idare etmek o kadar güç bir şey değil…</p>

  <p class="block3">Sadece bir cesede ihtiyaç var. Buradan çok uzakta ve Gauthier’nin ölümü boğazına çok yakın bir yerde, bir uçurumun dibinde bir ceset…</p>

  <p class="block3">Bir müddet gözlerini yere dikti, düşünceye daldı. Vikont ( Antuvan) şöyle bir itirazda bulundu:</p>

  <p class="block3"><span class="calibre9">—</span>Evet efendim ama, elimizde böyle bir ceset yok. Bunu nereden tedarik edeceğiz? Bir mezardan çıkarmak niyetinde misiniz?</p>

  <p class="block3">Marki başını kaldırarak güldü:</p>

  <p class="block3"><span class="calibre9">—</span>(Antuvan), muhayyileniz bir romancı muhayyilesine benziyor. Zahir, üçümüz de, bu zifiri karanlıkta, mezarlıklarda ölü aramağa çıkacağız. Bunu yapsak bile, yine düşünceniz saçma… Polisler ne kadar akılsız olurlarsa olsunlar, lâalettâyin bir kadidi aradıkları adamın cesedi diye kabul edip hemen zabıt varakası, tanzim ederler mi sanıyorsunuz? Çünkü, en nihayet, maksadımız, bu zabıt varakasının tanzim edilmesidir, değil mi? Herkesin nazarında, zabit efendinin ölmüş olması ve kabil olduğu kadar az esrarengiz bir surette ve tabiî bir ölümle ölmesi lâzım. Emniyet ve selâmetimiz buna bağlıdır.</p>

  <p class="block3">Çehresi tekrar ciddileşti, yüzüme sabit bir bakışla bakarak:</p>

  <p class="block3"><span class="calibre9">—</span>Zabit efendi, dedi, sizin hesabınıza çok müteessirim. İsmini,</p>

  <p class="block3">sıfatını ve şahsiyetini kaybetmenin bir insan için pek ağır bir şey olduğunu tasdik ederim. İşte sizi bekliyen akıbet budur.</p>

  <p class="block3">Yaşıyacaksınız, söyledim ve tekrar ediyorum. Fakat ayni zamanda herhangi bir mezarlıkta üzerindeki kitabesiyle bir kabriniz ve içinde de bakiyei izamınız bulunacaktır. Buna razı olmaktan başka yapılacak hiç bir şey yoktur.</p>

  <p class="block3">Sırtımda bir ürperme hissettim. Ölmeğe hazırdım, fakat ölümün bahis mevzuu olmadığını yavaş yavaş anlamağa başlamıştım. Bahis mevzuu olan şey, başka bir şey, belki ölümden de beter bir şeydi.</p>

  <p class="block3">Vikont (Antuvan) yine itiraz etti:</p>

  <p class="block3"><span class="calibre9">—</span>Fakat bu cesedi nerede bulacağız?</p>

  <p class="block3">Marki eliyle sert bir hareket yaparak onun sözünü yarıda kesti ve:</p>

  <p class="block3"><span class="calibre9">—</span>Burada! dedi.</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_23">XXIII</h1>

  <p class="block"> </p>

  <p class="block3">Bu sözü bir sükût takip etti. Kalbimin vuruşları artmağa şakaklarımda <span class="calibre9">buz gibi ter damlaları birikmeğe başladı. Korkuyordum. Karanlıktan, cinden, periden korkar gibi, içimde müphem bir korku vardı. Marki (Gaspar)</span> ın incecik sesi, içimdeki müphem üzüntüyü büsbütün arttırdı, şimdi bana hitap ediyordu:</p>

  <p class="block3"><span class="calibre9">—</span>Zabit efendi, zihnimde bu işin iyi ve fena taraflarını iyice muhakeme ettim. Fakat artık kat’î kararımı verdim. Bu karara siz de mâkul bir itiraz serdedemezsiniz; çünkü siz de bizi müşkül mevkiden kurtaracak bir çare bulamadınız. Binaenaleyh bu kararı itirazsız ve temyizsiz olmak üzere, aynen kabul etmek mecburiyetindesiniz.</p>

  <p class="block3">Mahkemede yemin eder gibi sağ elini yukarı kaldırdı:</p>

  <p class="block3"><span class="calibre9">—</span>Zabit efendi, bugüne kadar Toulon müstahkem mevkii erkânıharbiyesinde, süvari yüzbaşısı Mösyö Andre Narcy idiniz.</p>

  <p class="block3">Artık o değilsiniz. Süvari yüzbaşısı Mösyö Andre Narcy biraz sonra ölecek; onu bu akıbetten hiç bir şey kurtaramaz, zira onun hayatı «ölmez adamlar» için ölüm tehlikesi teşkil etmektedir. Ve bu dakikadan itibaren</p>

  <p class="block3">«zabit efendi» diye hitap etmeme artık imkân kalmıyan siz, intihap edeceğiniz herhangi diğer bir nam altında yaşamağa devam edeceksiniz. Fakat burada, bu evde mahpus olarak yaşıyacaksınız.</p>

  <p class="block3">Bu mahpusluğunuz ancak bir müddet devam edecek; zira size ebedi bir mahpusluk yükliyecek değiliz. Bu memleketteki ikametiniz müddetini azaltmak bizim elimizdedir. Sizin hatırınız için, bu müddetin, bugünden itibaren iki, yahut üç seneyi geçmemesini temin edeceğiz. Etrafta şüphe uyandırmamak şartiyle, ne kadar kısa bir zamanda gitmek kabil olursa gideceğiz. Sizi de beraber götüreceğiz. Sonra, istediğiniz herhangi bir memlekette -yeter ki uzak olsun- sizi kemali memnuniyetle serbest bırakacağız ve sizden sükût etmeniz için de hiç bir vaat istemiyeceğiz. Çünkü bundan otuz, kırk ay sonra, bugünkü 22 aralık 1908 tarihinde, hiç şüphe götürmez bir katiyetle öldüğü tesbit edilmiş olan Yüzbaşı Andre Narcy’yi diriltmek gibi bir cüretkârlığa teşebbüs edecek olursanız, sözlerinizi meçhul bir sergüzeştçinin, yahut dolandırıcının sözleri telâkki ederek sizi doğruca hapishaneye, hem de iki üç seneden daha fazla bir müddet için tıkacaklarını siz de pekâlâ bilirsiniz. Şu halde, sükût edeceksiniz ve kendinize, sakin ve sade bir hayat hazırlıyacaksmız. Bu yeni hayatınızın tatlı ve mesut bir hayat olmasını ve bugünkü ömrünüzü sona erdiren kazadan pek çok defa daha az feci kazalardan bile âzâde olmasını temenni ederim.</p>

  <p class="block3">Bu sözleri büyük bir kayıtsızlıkla dinledim.</p>

  <p class="block3">Marki öne doğru eğildi ve bana:</p>

  <p class="block3">—Bu kararı arzunuzla kabul ediyor musunuz, efendi?</p>

  <p class="block3">Diye sordu.</p>

  <p class="block3">Silkindim. Dimağımda irade namına ne kalmışsa hepsini topladım ve başımı yukarı kaldırarak dedim ki:</p>

  <p class="block3"><span class="calibre9">—</span>Avucunuzun içindeyim. Ne kabul, ne de reddediyorum. Sadece itaat ediyorum.</p>

  <p class="block3">Cevabımın böyle olacağını tahmin etmiştir, diye düşünüyordum. Hâlbuki bu cevabım Markinin canını sıktığını hayretle gördüm. Dudaklarını ısırdı ve sağa sola, müphem bir göz gezdirdikten sonra:</p>

  <p class="block3"><span class="calibre9">—</span>Daha iyi bir cevabınızı bekliyordum, dedi. Size açıkça söyleyeyim, bu takındığınız itaat tavrı benim hiç işime gelmiyor. Bizim kimler olduğumuzu lütfen hatırlayınız. Burada ne cellât var, ne de mahkûm. Sizden beklediğimiz şeyi ya serbestçe reddedersiniz, ya serbestçe kabul edersiniz.</p>

  <p class="block3">Karşımda bu kadar garip şekilde konuşan bu adamı şaşkın şaşkın seyrediyor ve susuyordum. O ısrar etti:</p>

  <p class="block3"><span class="calibre9">—</span>Tekrar ediyorum, efendi. Yüzbaşı Andre Narcy’nin ölümüne ve birkaç sene sürecek rahat ve tatlı bir esaret hayatı mukabilinde onu istihlâf etmeğe rızanızla muvafakat ediyor musunuz?</p>

  <p class="block3">Artık anlamak için bir gayret sarfetmiyordum. Omuzlarımı silkerek cevap verdim:</p>

  <p class="block3"><span class="calibre9">—</span>Hayır!..</p>

  <p class="block3">Marki (Gaspar) başını salladı:</p>

  <p class="block3"><span class="calibre9">—</span>Efendi, hatâ ediyorsunuz, dedi.</p>

  <p class="block3">Sert ve cevval gözleri, tenkit eder bakışlarla çehremde dolaşıyordu:</p>

  <p class="block3"><span class="calibre9">—</span>Hatâ ediyorsunuz, efendi. Yaşımın bana bahşettiği salâhiyete dayanarak size, bir büyük babanın, küçük çocuğuna hitap etmesi şeklinde hitapta bulunmama müsaade ediniz… Hiddetinize mağlûp oluyor ve kadere karşı isyan ediyorsunuz. Halbuki kader, insanların isyanlarına ve feryatlarına karşı gayet pişkindir. Bu çocukça hareketi</p>

  <p class="block3">size yakıştıramıyorum. Meydan okur gibi savurduğunuz bu «hayır» kelimesini sarfederek bizi çok müşkül bir vaziyete soktuğunuzu zannediyorsanız, yanılıyorsunuz. Size teklif ettiğimiz bu hakikî aftan farksız hal çaresini reddetmekle bizi ilzam ettiğinizi zannedecek derecede bâtıl düşünmezsiniz sanırım. Ne olursa olsun, sizi öldürmiyeceğiz, bu muhakkak. Fakat kan dökmekten duyduğumuz nefret hissini bu derece istismara da kalkışmayınız; zararlı çıkarsınız.</p>

  <p class="block3">Kadınlara ne kadar az ehemmiyet verdiğimizi gördünüz. Hepimizin selâmeti namına, sevdiğiniz kadının, sözüm ona namusunu feda etmek bizim için gayet basit bir iştir. Bu işin ne kadar basit olduğunu siz de biliyorsunuz, biraz evvel yanınızda münakaşa edildi.</p>

  <p class="block3">Bu sefer de Marki omuzlarını silkti, biraz sustu, tekrar başladı:</p>

  <p class="block3"><span class="calibre9">—</span>Efendi, bu işi bir an evvel bitirmek ve daha açık konuşmak ister misiniz? O halde dinleyiniz:</p>

  <p class="block3">Maksadım, demin de söylediğim vechile, Toulon askerî makamları ve mülkiyesini, ve efkârı umumiyeyi sizin âkıbetiniz hakkında aldatmaktır. Sizi ölü zannedecekler; vefat ilmühaberinizi yazacaklar, mezarınızı kazacaklar ve sizi içine gömecekler. Bu sayede, hiç kimse gelip sizi bu evin içinde aramıyacak ve siz de, biraz evvel vaat ettiğim gibi, başka iklimlerde, tam serbestinizi kazanacağınız günü bekliyerek, muvakkaten bu evde oturacak ve bizimle beraber, bizim yaşadığımız hayatı yaşıyacaksmız. Sizin gibi bekâr, coluğu çocuğu ve aile yuvası olmıyan bir adam için bu söylediklerimin hiç fena bir tarafı yok. Ancak, bu basit komedinin birinci perdesi için sizin bana itaat etmeniz şarttır. Size ait zannederek gömecekleri sahte cesedi, peri masallarında olduğu gibi, değneğimi dokunarak balkabağından çıkaramam. Gerçi, onu, buna yakın bir usulle yaratacağım; fakat sizin bana mutavaat etmeniz ve, tekrar ediyorum, istiyerek ve serbestçe yardım etmeniz lâzımdır.</p>

  <p class="block3">Gittikçe artan bir hayret ve üzüntü ile dinliyordum. Tam Marki sözünü bitirdiği anda Kont (Fransuva) ve Vikont (Antuvan) ayni zamanda başlarını çevirerek ona baktılar ve, sanki benim anlıyamadığım bu sırrın izahı onları birdenbire tenvir etmiş gibi, gözlerinde âni bir şimşek çaktı.</p>

  <p class="block3">Son bir defa daha, sallanan irademe sahip olmağa çalışarak dedim ki:</p>

  <p class="block3">—Bu kadar fazla söze ne lüzum var? Burada hâkim sîzsiniz. İşin sonunda yapacağınız şantajın bence ehemmiyeti yok. Madam de… nin hayatına mukabil kendi hayatımı feda ettim. Bu teklifimi tekrar etmekliğimi mi istiyorsunuz? Peki, öyle olsun. Tekrar ediyorum…</p>

  <p class="block3">Marki (Gaspar) açık elini sağdan sola sallıyarak itiraz etti:</p>

  <p class="block3"><span class="calibre9">—</span>Ne kadar inatçı adamsınız, efendi? Ortada hayat, ölüm meselesi yok, bunu pekâlâ biliyorsunuz. Bahis mevzuu olan şey, sizin «bir kadının şerefi» tâbiriyle zikrettiğiniz nesnedir. Bu şeref, sizin intihabınızla, ya kurtulacak, ya feda edilecektir. Ne mukabilinde kurtulacağı malûmdur. Bu kurtulan şerefe, kemali memnuniyetle bir cemile daha ilâve edeceğim. Madam de, bundan sonra bu eve ayak basmıyacak ve bundan böyle «hayat ameleliği»» etmiyecektir İşte bu kadar… Şimdi söyleyiniz, Madam de… hesabına siz mi ödiyeceksiniz, yoksa sizin hesabınıza o mu ödiyecek?</p>

  <p class="block3">O henüz sözünü bitirmeden ben başımı eğmiştim. Marki o anda ayağa kalktı, birdenbire:</p>

  <p class="block3"><span class="calibre9">—</span>Çok âlâ! dedi. Muvafakatinizi aldım. Fazla bir şey istemiyorum…</p>

  <p class="block3">Kont ile Vikont da ayağa kalkmışlardı. Marki onlara hitaben:</p>

  <p class="block3"><span class="calibre9">—</span>Efendiler, görüyorum ki maksadımı anladınız, dedi. Yapacağımız iş için ne lâzımsa hazırlayınız. Vakit kaybetmeyin. Zira neredeyse sabah olacak. Ben biraz istirahat edip kendimi toplıyacağım…</p>

  <p class="block3">Marki, salona girdiğim zaman gözüme ilişen, garip şekillerinden hiç bir şey anlıyamadığım iki koltuktan birine doğru yürüdü. Bu koltuğa oturdu, daha doğrusu, gömüldü. Koltuğun, gayet hesaplı yapılmış olan arkalığına, minderine ve yanlarına bütün vücudunu iyice yerleştirdikten sonra gözlerini kapadığını gördüm.</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_24">XXIV</h1>

  <p class="block"> </p>

  <p class="block3">Ben, kendi koltuğumda oturuyor, bekliyor ve bakıyordum.</p>

  <p class="block3">Kont (Fransuva) ve Vikont (Antuvan) esrarengiz bir işle meşgüldüler. Evvelâ, eşyayı yerlerinden kaldırdılar; koltukları duvarların kenarına dizerek odanın ortasını boşalttılar. Sanki bir balo için meydan hazırlıyorlardı.</p>

  <p class="block3">Bu iş bittikten sonra, hiç bir söz konuşmadan, evvelden ezberlendiği ve birçok defa tekrar edildiği anlaşılan hareketlerle, yukarıda zikrettiğim şövaleyi, bulunduğu köşeden kaldırarak odanın ortasına getirdiler. Şövaleyi odanın tam mihverinin uzunluğuna ve bu mihverin takriben üçte birini teşkil eden bir noktasına yerleştirdiler. Dolabı açtılar, içinden garip bir şey çıkardılar, bunu dikkat ve ihtimamla yerinden kaldırdılar ve epey güçlükle şövaleye yukarıdan aşağı vaziyette oturttular. O zaman, bunun, araba tekerleği büyüklüğünde ve tıpkı araba tekerleği gibi yassı ve yuvarlak bir adese olduğunu gördüm. Tıpkı elektrik projektörlerinin adesesine benziyen bu adese, kristalden değil, mahiyetini tâyin edemediğim bir maddeden yapılmıştı; tam değil yarım şeffaf, renksiz, fakat üzerinde yakut kırmızısından, zümrüt yeşiline varıncaya kadar altının bütün sanatı, intizamsiz, çok parlak ve madenî ışıltılar halinde pırıldıyan bir madde… Bu parıltılar, o renksiz ve yarı şeffaf maddeyle karıştırılmış olmakla beraber, ondan ayrıymış gibi açık bir surette görünüyordu. Umumî görünüşü, içinde altın zerreleri bulunan bazı içkileri, yahut (lâyd) şişelerini andırıyordu.</p>

  <p class="block3">Şimdi, iki ihtiyar, garip şekilli koltukta ,hep aynı donuk vaziyette yatan Markiye doğru yürüdüler ve hiç gürültü etmeden koltuğu, tekerlekleri üstünde, yürütmeğe başladılar. Döşemenin bir noktasında tesbit edilmiş dört tane ayak yeri görünüyordu. Kont ve Vikont, yere diz çökerek koltuğun ayaklarını, bu yerlere birer birer yerleştirdiler. Herhalde yapılacak iş, fevkalâde nazik bir işe benziyordu.</p>

  <p class="block3">Birinci koltuktan sonra, sıra ikinciye geldi. Bu ikinci koltuk boş olmakla beraber yine ayni sessizlik ve ayni yavaşlıkla itildi ve ayni ihtimam ve dikkatle yerine tesbit edildi.</p>

  <p class="block3">Bütün bu işler bitince, iki ihtiyar yerlerine döndüler ve arkaları duvara, yüzleri bana dönük olarak oturdular… Bu işlerin arasında</p>

  <p class="block3">yalnız bana dokunmamışlar, beni yerimden kaldırmamışlardı.</p>

  <p class="block3">Etrafıma bakınıyordum. Odanın vaziyeti şimdi şöyleydi: İki acayip şekilli koltuk ve şövale, bir düz hat üzerinde sıra ile üç yer işgal ediyordu. Koltuklar karşı karşıya<span class="calibre9">      </span>konulmuştu o suretle ki, bit tanesi, diğerinin, adese vasıtasiyte aksedecek olan hayatının görüneceği noktada bulunuyordu… Marki (Gaspar), gözleri kapalı, cansız ,bir ceset gibi, nefes almadan yatıyordu. Uzun bir sükût başladı…</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_25">XXV</h1>

  <p class="block"> </p>

  <p class="block3">Çok uzun bir sükût…</p>

  <p class="block3"><span class="calibre9">İl</span>k önce, sâkin görünmek ve yüzümdeki istihfaf ifadesini muhafaza etmek için bütün irademle mücadele ettim. Fakat biraz sonra itidalimi yavaş yavaş kaybettiğimi gördüm. Macera, gittikçe tabiî halden başka bir şekil atmağa başlıyor ve bu şeklin altında sırıtan müphem tehdit, biraz evvel asabımın ve adalelerimin kötürümleşmesi gibi, cesaretimi kötürümleştiriyordu.</p>

  <p class="block3">O<span class="calibre9">      </span>derecede ki, nihayet, beni baştan aşağı kaplıyan bu heyecanı, düşmanlarımdan gizliyememekten korktum yüzümün çizgilerini göstermemek için birdenbire ayağa kalkarak birkaç adım yürüdüm.</p>

  <p class="block3">Hep ayni hareketsizlikle yatmakta olan ve belki de uyuyan Marki (Gaspar) bu vaziyetimi görmemiş gibiydi. Fakat Kont (Fransuva) ve Vikont (Antuvan), ifrat derecede nezaketle, yorgunluktan mı, yoksa can sıkıntısından mı şikâyetçi o<span class="calibre9">lduğumu sordular. Kont:</span> —<span class="calibre9">      </span>Bu derece ağır davranmamızı mâzur görünüz efendim, dedi.</p>

  <p class="block3">Fakat pederimiz, şayet tahmin ettiğimiz fevkatâde cüretkârane tecrübeye girişmek tasavvurunda bulunuyorsa bu aheste davranış katiyen lüzumludur. Zannediyorum ki, çok güç manyatizma tecrübeleri arasında en güç olanını tatbik etmek niyetindedir ve pederimiz, biraz sonra en ufak parçasına bile ihtiyaç hissedeceği kuvvet ve kudretini toplamak için, çok haklı olarak, dinleniyor.</p>

  <p class="block3">Durdum, muhatabımın sözlerini dinliyordum. Sonra gözlerim, gayriihtiyarî, biraz evvel şövalyenin üzerine yerleştirdikleri âlete döndü. Vikont (Antuvan) hemen atıldı:</p>

  <p class="block3">—<span class="calibre9">      </span>Bu gördüğünüz adese, irtibat cereyanının neşrettiği manyatizma huzmelerinin teksifine yarar. Onu teşkil eden madde Kont de Saint Germain’in icadı eseri olan bir terkiptir. Cam nasıl ziyayı aksettiriyorsa, bu hususî terkip de elektrik dalgalarını aksettirir. Bu ve buna benziyen birtakım vasıtalar sayesindedir ki, müşarünileyh Kont ve ondan sonra büyük pederim, evvelâ tabiî manyatizma kabiliyetlerini birçok tatbikat ve tecrübelerle tekemmül ettirmişler ve sonra, bu âne kadar hiç bir asabiye doktorunun, hiç bir ruh ilmi mütehassısının ve hattâ en mucize sahibi sayılan ispritizma âliminin yapamadığı kadar mühim neticeler elde etmeğe muvaffak olmuşlardır. Uzağa gitmeğe ne hacet… Sizin üzerinizde yapılacağını tahmin ettiğim ameliye, bunun muazzam bir misalini size gösterecektir.</p>

  <p class="block3">Gayriihtiyarı kaşlarımı çattım. Vikont, ihtiyatla:</p>

  <p class="block3">—<span class="calibre9">      </span>Marki, tasavvurundan size bahsetmeyi ve hattâ bize bile açıkça söylemeyi henüz sırasız bulduğu için, ben kendi tahminlerimi söylemek salâhiyetini kendimde göremiyorum, dedi. Binaenaleyh bunu bir tarafa bırakarak size şunu soracağım: Gizli ilimler dilinde, (zahirileştirmek) kelimesinin ne demek olduğunu biliyor musunuz? Bir sihirbazın, yahut falcının, habis ruhları davet edişini hiç seyrettiniz mi ?</p>

  <p class="block3">Bu sual bana öyle ipsiz sapsız göründü ki, cevap vermedim. Vikont bu sükûta aldırmadı, devam ediyordu.</p>

  <p class="block3">—<span class="calibre9">      </span>Ben böyle bir şey gördüğümü hatırlıyorum. Birisi medyum vazifesi gören iki şarlatan, bundan başka birçok kimselerin de hazır bulunduğu bir mecliste, yarı karanlık bir odada, insan şeklini andıran siyah bir cismi, oldukça açık bir surette göstermişlerdi. «Bu bir ölünün ruhudur» diye iddia ediyorlardı. Yalan olduğu besbelliydi; fakat ışıklı cisim de maddeten mevcuttu; gözlerimizle görüyorduk. Hiç şüphesiz, şarlatanlardan birisi, bu ışıklı gölgeyi, zahirileştirme yoluyle öteki şarlatanın cevherinden çıkarmıştı… Bu tecrübe alelâde ve basit olmakla beraber, bizim «hayat amelesinin» herhangi birinden, bir miktar atom veya hüceyre istihsal etmek için tatbik ettiğimiz usule çok benzer. Biraz sonra yapılacak tecrübeye daha fazla benzerliği vardır. Lüzumundan fazla söyledim galiba…</p>

  <p class="block3">Söylediği şeylere pişman olmuş gibi sustu. Oğlunun söylediği son kelimeleri, bana unutturmak ve nazarı dikkatimi başka tarafa çevirmek istiyormuş gibi, Kont derhal atıldı:</p>

  <p class="block3">—<span class="calibre9">      </span>Biraz sonra öğreneceğiniz bu meseleyi bir tarafa bırakalım.</p>

  <p class="block3">Fâni bir insan olduğunuz halde, sırf tesadüfün şevkiyle «Ölmez Adamlar»ın arasına düştüğünüz ve yine bu mesut tesadüf neticesinde onlarla birlikte, bir müddet, onların hayatını yaşamak mecburiyetinde kalacağınız için sizi tebrik etmeme müsaade buyurunuz. Bu hususta ne düşünürseniz düşününüz, bu, bulunmaz bir talih eseridir. Alay ediyorum zannetmeyin.</p>

  <p class="block3">Hayatı bir asırdan daha az bir müddete inhisar eden, bu sebeple, düşüncelerini, sözlerini, hareketlerini hızlaştırmağa mecbur olan, tâbir caizse lokumları çifter çifter yutan, az yaşadığı için o nisbette çabuk yaşıyan sizler, hakikatte yaşamanın ne demek olduğunu ve bu kelimelerde saklı bulunan sonsuz zevkin mânasını bilmezsiniz. Gittikçe yaklaşan muhakkak bir ölümün düşüncesi, sîzleri temaşa ve tahayyül şevkinden mahrum bulundurmaktadır. Bunlar öyle hakikî zevklerdir ki, maddî hislerin yalancı ve aldatıcı boş zevklerini çok geride bırakır.</p>

  <p class="block3">Kont de Saint Germain bize gençliğimizi değil, fakat ihtiyarlığımızı ebedîleştirmek sırrını öğrettiği zaman, feyizli, fakat güç bir fedakârlık yüklettiğini zannediyordu. Kendisi, insanca ihtirasların ummanında senelerce ve senelerce, en büyük kasırgalara göğüs gererek gezdikten sonra, bir tutam sarı saç uğrunda gemisini batırmış ve, saadetin, yanından sürünerek geçtiğini, kendi hatâsı yüzünden anlıyamamıştı. Bizzat siz, güzel bir kadına karşı beslemekte olduğunuz şiddetli aşktan anladığıma göre fikrin, dimağın ve muhayyilenin temin ettiği saf zevklerin, bir kadın yüzünden beyazlığına, ne dereceye kadar tercih edileceğinden haberdar değilsiniz. Gören, öğrenmesini bilen bir göz için, batan bir güneşin, doğan bir ayın sade, fakat ulvî manzarası ne ise,</p>

  <p class="block3">bu zevkler de odur.</p>

  <p class="block3">Vikont, heyecanla elini uzattı:</p>

  <p class="block3">—<span class="calibre9">      </span>Bu güzelliklere doyulmaz, dedi. Misafirimiz olduğunuz müddetçe, fânî insanların bir türlü zevkine varamadıkları bu iki hârikayı size anlatacağımı ümit ediyorum. Geceyi ve gündüzü…</p>

  <p class="block3">Beyhude ilimlere, gülünç makinelere dalan asrımız, haddinden fazla rahat yaşamak için öyle çareler peşinde koşuyor ki, bu yüzden hayatın tabiî zevklerini görmüyor ve göremeyince de onlardan istifade edemiyor. Bizzat siz bile, biraz evvel, yağmur ve fırtına altında benimle beraber yürüdüğünüz sırada eminim ki mütemadiyen yolun kaygınlığından, otların ıslaklığından şikâyet edip durdunuz ve bir defa bile başınızı kaldırıp da etrafınızı çeviren lâhûtî manzarayı, o mağrur dağların, beyaz bulutları yırtan tepelerini, tabiatin ürperen vücuduna sarındığı yarı şeffaf örtüyü temaşa etmediniz.</p>

  <p class="block3">Dinliyordum. Şaşkınlığım yine korkuma galebe çaldı. Netice itibariyle insan eti ve insan kanıyle beslenen ve binaenaleyh hakikî bir vampirden farkı olmıyan bu canavarın ağzından çıkan şairane sözleri dinliyor ve haşyetten ziyade hayret duyarak, bu eve sıhhatli ve dinç bir halde girip, solgun ve takatsiz çıkan ve bunu sırf üç tane canavarın rahat rahat «fikrin ve dimağın saf zevkleri» ni tatması için yapan biçare kurbanları düşünüyordum.</p>

  <p class="block"> </p>

  <p class="block"> </p>

  <h1 class="block1" id="sigil_toc_id_26">XXVI</h1>

  <p class="block3"></p>

  <p class="block3">Kont (Fransuva) susmuş, yarı şezlong, yarı koltuk, acaip şeyin içinde el’an bir ceset gibi hareketsiz yatan babasını seyrediyordu. Markinin tamamıyle taşlaşmış görünen çehresinde, benim gözüme çarpmıyan bir nişane mi vardı, bilmiyorum; fakat Kont bana dönerek, dedi ki:</p>

  <p class="block3">—<span class="calibre9">      </span>Efendi, tecrübe saati yaklaşıyor. Rica ederim, düşününüz, Her şeyden evvel yapılmasını istediğiniz bir arzunuz varsa, söyleyiniz. Bilmiyorsunuz ki, burada sizi memnun etmek için her şeyi yapmak hususundaki kararımız gayet kat’idir. Lütfen söyleyiniz.</p>

  <p class="block3">Red cevabı vermek için başımı sallamak üzereydim ki, birdenbire dimağıma bir fikir saplandı ve bu fikir, âni bir ışık gibi bütün mevcudiyetimi aydınlattı. Gözlerim bir noktaya dikili, elim havada, olduğum yerde kaldım.</p>

  <p class="block3">Kont:</p>

  <p class="block3">—<span class="calibre9">      </span>Söyleyiniz efendim, diye ısrar ediyordu.</p>

  <p class="block3">Hemen cevap vermedim. Düşünüyor, kendi kendime hesap ediyordum. Nihayet kararımı verdim. Her üçünün de ayrı ayrı yüzüne bakarak:</p>

  <p class="block3">—<span class="calibre9">      </span>Evet efendiler, dedim, hakikaten sizden bir ricada bulunmak isterim ve ümit ederim ki bu ricamı isaf edersiniz. Buna ben fevkalâde ehemmiyet veriyorum; o derecede ki, bu ricam isaf edildiği takdirde, mukabilinde, yapmak istediğiniz herhangi şey için faal bir tarzda size yardımda bulunacağımı vâdediyorum. Ricam şudur: Biraz evvel, uyutulmuş, yahut, ipnotize edilmiş olan Madam de… yi görmeme müsaade etmiştiniz. Kendisini bir defa daha görmek istiyorum. Fakat onu, uyanık olarak, kendine malik ve yaşar bir vaziyette görmek, onunla konuşmak, ondan cevap almak, vedâ etmek, onunla baş başa bir saat müddetle yalnız kalmak istiyorum. Bir saat, yalnız bir saat… Ondan sonra her emrinizi yerine getirmeğe hazırım. Ne şekilde isterseniz, ne kadar zaman için isterseniz emrinize âmâde olacağım.</p>

  <p class="block3">Sustum ve kollarımı kavuşturdum.</p>

  <p class="block3">İlk önce ne Kont, ne de Vikont ses çıkarmadılar. Tereddüt ediyorlardı. Birbirlerine bakarak, istişare ettiklerini gördüm. Sonra biraz evvel olduğu gibi ikisi birden Markiye döndüler ve sükût içinde ona danıştılar. Bu defa da, yine Markinin kapalı gözlerinde ve kaskatı yüzünde hiç bir emare sezemedim. Fakat Kont (Fransuva) bir işaret görmüş olmalı ki, derhal bana döndü ve hiç tereddüt göstermeden:</p>

  <p class="block3">— Muvafakat ediyoruz, dedi. Arzunuzu yerine getireceğiz.</p>

  <p class="block3">Tarife sığmaz bir hisle sarsıldım. Kont, hâlâ babasının yüzüne bakıyor ve orada okuduğu kararı bana tebliğ ediyordu:</p>

  <p class="block3">Muvafakat ediyoruz, diye tekrar etti. Sizi Madam de… ‘nin yanına götüreceğiz. Orada sizi baş başa bırakacağız. Akabinde, madam, arzunuz veçhile uyanacaktır. O zaman kendisiyle rahat rahat ve serbestçe görüşeceksiniz, istediğiniz şeyi konuşabilirsiniz. Hiç bir mâni yoktur.</p>

  <p class="block3">Haberiniz olsun, hayret etmeyiniz. Madam de… sizin yanınızda kendine malik bulunacak, sizi tanıyacak ve hattâ sizi gördüğünden dolayı memnun olacaktır. Fakat gözlerine bağlamış olduğumuz görünmez bağ orada kalacaktır. Bu itibarla nerede bulunduğunu bilmiyecek, sizi hiç tanımadığı bir odada görerek hayret etmiyecek, bu odayı kendi odası, yahut sizin odanız zannedecek, velhâsıl «Ölmez Adamlar»ın menfaati, onun, neyi bilmemesini icap ettiriyorsa onu bilmiyecektir. Farzımuhal, onun bu unutkanlığını gidermeğe çalışacak olursanız, beyhude vakit zayi etmiş olursunuz. Çünkü size şimdiden haber vereyim ki, altmışıncı dakika geldiğinde Madam de… derhal uyuyacak ve sizinle görüştüğü, hâfızasından külliyen silinecek, yok olacaktır.</p>

  <p class="block3">Şimdi; lütfen beni takip ediniz efendim.</p>

  <p class="block3">Kapıyı açtı ve arkasında oğlu olduğu halde methali geçtik. Ben en arkadan yürüyordum, yürürken sendeler gibi oldum.</p>

  <p class="block3">Kapısının aralığından sevgilimin kokusu, ılık bir hava halinde, dışarı sızıyordu. Bu kokuyu duyunca bayılacak gibi oldum.</p>

  <p class="block3">Kont (Fransuva) alçak sesle:</p>

  <p class="block3">—Efendi, dedi, bir saat müddetle burada kendi evinizdesiniz.</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_27">XXVII</h1>

  <p class="block"> </p>

  <p class="block3">Hep hayattan ziyade ölüme yakın, o müthiş uyku ile uyuyordu. Kararmış gözkapaklarında, gül rengi yanaklarında ve buz gibi soğuk vücudunun nesiçlerinde; damarlarında kalan bir parça kanın, velev çok derin, velev çok uzak bir zerre pembeliğini görmek için beyhude yere aradım.</p>

  <p class="block3">Bitmiyecek gibi uzun bir dakika geçti. Ellerimi, çarşafa ve yorgana değdirmeğe cesaret edemeden, yatağın üzerine eğilmiştim. Nihayet, göğsünde, biraz daha kuvvetlice bir nefes duydum, sonra iki yanağında birden, o kadar beklediğim pembe renk çok hafif, fakat ümit verici bir şekilde belirdi.</p>

  <p class="block3">Bu, âdeta süratli ve harikalı bir bâsübadelmevt oldu. Çehrenin heyeti umumiyesi yavaş yavaş pembeleşti. Kalbi kuvvetle atmağa; göğsü, yorganı, muntazam ve ahenkli bir hareketle kımıldatmağa başladı. Henüz kapalı duran gözkapaklarını, ilk açılışta öpmeğe hazır duran dudaklarım yanaklarının, alnının ve ağzının derin sıcaklığını içti. Yarı mütebessim dudakları tatlı bir nefesle yarı açıldı, artık öpücüğümü tutamadım.</p>

  <p class="block3">Okşayışlarım arasında hayata döndü.</p>

  <p class="block3">Allahım! Allahım! Bu öpücükten şu âne kadar kaç asır geçti acaba ?..</p>

  <p class="block3">Madeleine:</p>

  <p class="block3">—<span class="calibre9">      </span>Uyumuş muyum? Niçin giyindin, hain? dedi.</p>

  <p class="block3">İpek gibi kollarını boynuma doladı. Hafif, haddinden fazla hafif vücudunun, yorganın altında tembel tembel gerindiğini hissediyordum.</p>

  <p class="block3">—<span class="calibre9">      </span>Sevgilim! Sevgilim! Sevgilim! dedi. Ah, ne kadar yorgunum bilsen! Gördün mü şimdi, katiyen kalkıp eve gidecek halim yok! Katiyen! Bitti artık! Öyle çaresizim ki! Beğendiniz mi yaptığınızı?</p>

  <p class="block3">Sustu, çünkü son kelimeyi, ağzımın yakınında söylemişti.</p>

  <p class="block"> </p>

  <p class="block5">***</p>

  <p class="block"> </p>

  <p class="block3">Şimdi başı yastıklara gömülü, altın sarısı saçları pırıltılı bir nehir gibi vücudunun etrafında süzülerek, kollarını boynuma doladı ve eskiden, odamızda, yatağımızın içinde bana nasıl gülerse öyle bir gülüşle güldü… O gülüyor… Ve ben, dizimin biri yatakta, ona yaslanmış, elimle çıplak, yuvarlak omuzunu tutuyor, gözlerim onun gözlerinin içinde, unutuyor… Evet, her şeyi unutuyordum.</p>

  <p class="block3">Sanki bir randevunun sonu, çok zevkli randevularımızdan birinin sonuydu… O «çok düşüncesiz bir randevu bu, diyordu, kollarım, bacaklarım, kafam yerinde değilmiş yahut yokmuş gibi geliyor» diyor ve ben, bütün ruhumla onu dinliyordum.</p>

  <p class="block3">Evvelâ kendini zorlayarak yerinde doğruldu ve endişe ile etrafına bakındı. Çıplak duvarları, demir parmaklıklı pencereyi, odadaki hasır iskemleyi görecek, şaşıracak, korkacak ve dudaklarındaki tebessüm kaybolacak diye korktum. Hayır, görünmiyen bağ, hakikaten, gözlerinin üzerindeydi. Ve bu hapishane odası, onun körleşmiş gözlerine hiç gayritabii görünmüyordu.</p>

  <p class="block3">Yalnız, sordu:</p>

  <p class="block3">—<span class="calibre9">      </span>Sevgilim, saat daha yediye gelmedi, değil mi?</p>

  <p class="block3">Gülerek cevap verdim:</p>

  <p class="block3">—<span class="calibre9">      </span>Hayır sevgilim!</p>

  <p class="block3">Memnuniyetle güldü, kendini tekrar yatağa bıraktı:</p>

  <p class="block3">—<span class="calibre9">      </span>Öyleyse biraz daha tembellik edebilirim. Yemeğe geç kalırsam ne çıkar… Bilsen, sevgilim, minimini yavrun ne kadar yorgun, ne kadar yorgun…</p>

  <p class="block3">Sonra artık kımıldamadı, vücudunu kollarıma bıraktı.</p>

  <p class="block"> </p>

  <p class="block5">***</p>

  <p class="block"> </p>

  <p class="block3">Hayır, ona bir şey söylemeyecektim. Hiç bir şey söylememeye</p>

  <p class="block3">çalışacaktım. Bilmiyordu, bilmemekle mesuttu. Saadetini elinden almayacaktım. Neye yarardı zaten! Yeisimi, korkumu, ölümden beter inkırazımı, hepsini kendime saklayacaktım. O, hiç bir zaman bilmiyecek, öğrenmiyecekti. Mademki mahkûm olan yalnız bendim; bu akıbeti yalnız başıma ben sürükliyecektim. O kurtulacak, serbest ve endişesiz, evine avdet edecekti. Ben kalacak ve sâkin, susmuş, yokluğa yürüyecektim.</p>

  <p class="block3">Fakat sükûtumun mükâfatı olarak, hiç olmazsa, bu son lâhûtî aşk randevusunun hazin zevkini, lekesiz, gölgesiz ve saf bir halde yüreğimde tadacaktım.</p>

  <p class="block3">O şimdi, uykunun sersemliğini gidermiş, tatlı tatlı konuşuyordu. Onun konuşmasiyle, bu karanlık zindana, biraz hürriyet ışığı giriyor gibiydi:</p>

  <p class="block3">—<span class="calibre9">      </span>Tasavvur et sevgilim, diyordu. Geçen gün terzime gittim. Canım, hani şu baloda, benim gözümün önünde sana kur yapan miskin kız, Mari Terez…</p>

  <p class="block3">Sonra başka bir bahse geçiyor:</p>

  <p class="block3">—Bir daha sefer, seninle ata bindiğimiz vakit…</p>

  <p class="block3">Ben iki elimle onun yumuşak saçlarını, ılık cildini okşuyor, onun vücudunda hayat bulan, onun ta kendisi olan bu canlı hakikati heyecanla okşuyordum…</p>

  <p class="block3">Kendimi, mezarının dibinde yatan, ve başının üstünde, dirilerin konuştuğunu, güldüğünü işiten bir ölüye benzetiyordum.</p>

  <p class="block3">Evet, tıpkı bir ölü…</p>

  <p class="block3">Ve denize benziyen o güzel gözlere, o nefis ağıza bakarak, kendi kendime, ümitsizce bağırıyor, feryat ediyordum:</p>

  <p class="block3">—<span class="calibre9">      </span>Beni öldüren sensin, evet sen! Yolumun üstünden geçtin… Ben seni takip ettim ve beni elimden çeker gibi sürükliyerek, kapağı açık duran mezarın başına kadar getirdin. Benim için, yolcuları şaşırtan, gözleri kamaştıran, ve uçuruma yuvarlıyan yalancı ışık vazifesini hakikaten gördün. İşte o uçuruma düştüm. Şimdi nasıl oluyor da ıstırabımı, can çekişmemi görmüyor, hissetmiyorsun? Niçin gülüyorsun? Yok olacağımın, seni bundan sonra görmiyeceğimin kalbimde yazılı olduğunu görmüyor musun? Evet, yazılı… Kalbimde hepsi yazılı… Aşkım, mahkûmiyetim, ölümüm. Hepsi yazılı! Bunları okuyamıyorsan, okumasını bilmiyorsun demektir, okumasını bilmiyorsan beni sevmiyorsun demektir… Ah, sevgilim. Beni sevmiyorsun, görüyorum… Fakat zararı yok, mademki beni sevmiyorsun, beni kaybettiğinden dolayı duyacağın teessür daha az olacaktır. Daha çabuk teselli bulacaksın, gençliğin, bu kederi, sana daha çabuk unutturacak; yeni baştan başlıyacaksın, kendine yeni bir hayat kuracaksın.</p>

  <p class="block3">Böyle daha iyi… Çok, çok, çok daha iyi… Ben seni seviyorum ve işte seni kurtarıyorum; seni seviyorum.</p>

  <p class="block3">Söylediği sözlerin hepsine birden tek bir kelime ile cevap veriyormuşum gibi, yüksek sesle:</p>

  <p class="block3">—<span class="calibre9">      </span>Seni seviyorum, diyorum.</p>

  <p class="block3">O sustu. Ağzını hayretle açarak yüzüme baktı, sonra neşeli bir kahkaha atarak:</p>

  <p class="block3">—<span class="calibre9">      </span>Beni seviyor musun? Yok canım, sahi mi? Tabiî seveceksin azizim…</p>

  <p class="block3">Ve şuh bir tavırla başımı kendisine çekti ve uzun uzun gözlerime baktı.</p>

  <p class="block3">Ben sendeliyerek doğrulurken o, başını tekrar yastığa bıraktı, gözkapaklarını süratle kırptı:</p>

  <p class="block3">—<span class="calibre9">      </span>Ah, ne kadar yorgunum, bilsen, ne kadar yorgunum sevgilim! Saat daha yediye gelmedi, değil mi? Yediye…</p>

  <p class="block3">Gözleri tamamiyle kapandı ve başı yastığa tamamiyle düştü…</p>

  <p class="block3">Ve odanın kapısı açıldı.</p>

  <p class="block"> </p>

  <p class="block"> </p>

  <h1 class="block1" id="sigil_toc_id_28">XXVIII</h1>

  <p class="block"> </p>

  <p class="block3">Büyük odaya avdet ettiğimiz zaman. Markİ (Gaspar):</p>

  <p class="block10">Arzu ettiğiniz birkaç saati size bahşedebildiğim için çok</p>

  <p class="block3">memnunum. Hayal kırıklığına uğramadınız ümit ederim dedi.</p>

  <p class="block3">Odanın ortasında ayakta duruyordu. Bana, boyu daha uzamış, vücudu daha dikleşmiş, gözleri daha mütehakkim bir ifade almış gibi göründü.</p>

  <p class="block3">Duvarlardaki mumların hepsi söndürülmüştü. Yalnız şöminenin iki tarafında sütunlar üzerinde duran lâmbalar yanıyordu. Kont (Fransuva) bunların fitilini kısmakla meşguldü.</p>

  <p class="block3">Marki tekrar bana hitap etti:</p>

  <p class="block3">—<span class="calibre9">      </span>Şimdi işimize bakalım. Lütfen oturur musunuz?</p>

  <p class="block3">Eliyle, biraz evvel içinde uyuduğu derin koltuğu gösteriyordu. Mütereddit görünmek istemedim. Metîn adımlarla yürüyerek gösterdiği yere gittim, oturdum:</p>

  <p class="block3">Kont, oğluna seslendi:</p>

  <p class="block3">—<span class="calibre9">      </span>Antuvan!</p>

  <p class="block3">Ben, koltuklardan, büyük adeseye en yakın olanına oturmuştum. Karşımda on, on iki adım mesafede, öteki koltuk duruyordu. O boştu. Vücudum oturduğum koltuğun derinliğine o şekilde gömülüyor, başım ve kollarım, arkalığa ve yanlara o şekilde yaslanıyordu ki, hiç bir yorgunluk hissetmiyordum. Fakat, babasının emri üzerine Vikont (Antuvan) ın yaptığı bir hareket beni gayri ihtiyarî ürküttü ve yerimden biraz doğruldum. Vikont, akşamdan, dağda yolumuzu aydınlatmak için kullandığı hırsız fenerine benziyen daha büyük bir feneri elinde tutarak bana doğru yaklaşmıştı. Başımı kendisinden tarafa çevirdiğimi görünce:</p>

  <p class="block3">—<span class="calibre9">      </span>Bakmayınız, gözleriniz kamaşır, dedi.</p>

  <p class="block3">Fenerin kapağını açtı. Baştan ayağa kadar çiy bir ziya huzmesine boğuldum. Oda yarı karanlık olduğu için bu çiy ziya daha şiddetli görünüyordu. Evvelâ gözlerimi kapamağa mecbur oldum. Sonra tekrar açtım ve üzerime çevrilen huzmeye bakmıyarak ileriye, odanın karanlık kısmına, yarı şeffaf adeseye ve karşımda duran koltuğa doğru baktım.</p>

  <p class="block3">Oraya bakar bakmaz, gayriihtiyarî, budala gibi ürperdim.</p>

  <p class="block3">Bir saniye evvel bomboş olan koltukta şimdi bir adam, daha doğrusu bir şey vardı. Oturan bir adamın ışıklı gölgesi, bizzat benim gölgem. Benim gölgem olduğunu anlamak için bir kolumu kaldırdım, gölge ayni hareketi yaptı, işi anladım.</p>

  <p class="block3">İlk tahminim doğruymuş. Koltuklardan birisi, diğer koltuğun adese vasıtasiyle akseden hayalin aksettiği noktada bulunuyordu, karanlık olan odada, benim üzerime şiddetli bir ışık çevrilince, hayalim karşıki koltuğa, hemen aksetmişti. Bu, gayet tabiî ve fennî bir hâdiseden ibaretti. Korkumu gülünç bularak, kendi kendine kızdım:</p>

  <p class="block3">Bu esnada, Vikont, fenerin kapağını kapadı ve hayal kayboldu…</p>

  <p class="block3">O dakikaya kadar nazarı dikkatimi celbetmiyen bir hâdiseyi ancak</p>

  <p class="block3">o zaman düşünerek hayret ettim. Hayalim, alelâde bir adese vasıtasiyle aksettirilmiş olsaydı, ayakları yukarıda, başı aşağıda görünmesi icap ederdi; halbuki düz görünüyordu. Bu izahı kabil olmıyan hâdiseyi o zaman anlıyamamıştım, el’an da anlıyamıyorum…</p>

  <p class="block3">Markinin ince sesi şu suali sordu:</p>

  <p class="block3">—<span class="calibre9">      </span>Resim parlak mı?</p>

  <p class="block3">Vikontun kalın sesi cevap verdi:</p>

  <p class="block3">—<span class="calibre9">      </span>Evet efendim, çok parlak.</p>

  <p class="block3">Başımı koltuğumun arkalığına dayadım. Koltuk, başımı o kadar iyi kavrıyordu ki şayet bayılsam, boynum bükülmiyecekti. Bu vaziyetteyken görüş saham da daralmıştı. Şimdi yalnız Kont Fransuvayı ve onun lâmbalarla meşgul olduğunu görüyordum. Lâmbaların ziyası gece kandili kadar kısılmıştı.</p>

  <p class="block3">Marki sordu:</p>

  <p class="block3">—<span class="calibre9">      </span>Oturduğunuz yerde rahat mısınız? Bir rahatsızlık, sertlik filân hissetmiyorsunuz ya? Bu mesele çok ehemmiyetlidir, haberiniz olsun.</p>

  <p class="block3">Koltuğun yanlarını yokladım ve kısaca cevap verdim:</p>

  <p class="block3">—<span class="calibre9">      </span>Rahatım.</p>

  <p class="block3">Bu cevabı verirken ayni zamanda koltuğun kumaşını da iyice muayene ettim. Bu kumaş saten, yahut kadifeye benzer gibi bir şey değil, çok sıkı dokunmuş bir nevi madde olacaktı. Koltuğun ayaklarının alt kısmının da kalın camdan yapılmış olduğunu bu sırada farkettim.</p>

  <p class="block3">Gözlerimi kaldırdığım zaman Marki (Gaspar) ın karşımda, ayakta durduğunu gördüm. Sesinde ve tavırlarında fevkalâde bir tatlılık ve nezaket peyda olmuştu. Bana dedi ki:</p>

  <p class="block3">—<span class="calibre9">      </span>Neredeyse sabah olacak, efendim. Artık işimizi daha fazla geciktiremeyiz. Tecrübenin icrası hususunda bir itirazınız var mı?</p>

  <p class="block3">Son bir teessür hamlesiyie boğazımın sıkıştığmı hissettim. Mamafih kendimi zaptederek, sert bir baş hareketi yaptım ve hiç bir itirazım olmadığını anlattım.</p>

  <p class="block3">—Alâ! Size çok teşekkür ederim efendim.</p>

  <p class="block3">Marki bu sözü söyledikten sonra, âdeta müteessir bir halde yüzüme baktı. Hayret ettim. Biraz sükût ettikten sonra şöyle dedi.</p>

  <p class="block3">—<span class="calibre9">      </span>Bugün tesadüf ettiğiniz bizlerin, gayriinsanî hislerle mütehassis kimseler olduğumuza dair bir fikir edinmenizi katiyen istemem. Bugün, İlk defa olarak sizin üzerinizde tecrübesini yapacağım ameliye -size kemali hulûsla söylüyorum- tehlikeden tamamen âzâde değildir. Bu tehlikeye mâni olmak benim kudretimin haricindedir. Mamafih, en ufak bir ıstırap çekecek değilsiniz. Muvaffakiyet ihtimallerini arttırmak için de sizi evvelce uyutmamağa karar verdim. Gerçi bu benim için fevkalâde fazla yorgunluğu ve hattâ maddi ıstırabı mucip olacaktır. Fakat adalî kuvvetiniz, uyanıklık halinde iken, daha fazla olacağı için mâruz kalacağınız cevher kaybına daha iyi mukavemet edebilirsiniz.</p>

  <p class="block3">Başını yana eğdi ve parmaklarını yanağına değdirerek:</p>

  <p class="block3">—Düşünüyorum ki… diye başladı.</p>

  <p class="block3">Kendi kendine bir hesap yapıyor gibiydi.</p>

  <p class="block3">—Düşünüyorum ki, üzerinizde, kendi isminiz yazılı bazı evrak bulunması ihtimali vardır. Yani eski isminiz, demek isterim. Belki cüzdan filân gibi bir şeyler bulunur. İşimize engel olması ihtimali olan bu eşyanın cümlesini bana vermek lûtfunda bulunur musunuz?</p>

  <p class="block3">Caketimin düğmelerini çözerek iç cebime elimi soktum. Kartvizit cüzdanını, birkaç mektup zarfını ve sonra, cebimde buruşmuş kalmış olan topçu kumandanının mektubunu çıkarıp teslim ettim…</p>

  <p class="block3">—Teşekkür ederim efendim, dedi.</p>

  <p class="block3">Sonra eski âmirane sesiyle:</p>

  <p class="block3">—<span class="calibre9">      </span>Her şey tamam. Şimdi sizden bir ricam var. Sizi uyutmadığım için lütfen ölü gibi hareketsiz kalmanızı ve ayni zamanda bütün vücudunuzun, bütün âzanızın adalelerini gevşeterek tam bir serbestlik içinde bulunmanızı ve hattâ iradenizi, zekânızı boşaltmanızı rica edeceğim. Kendinizi uykuda farz ediniz. Ricam her ikimizin de menfaatimiz icabıdandır.</p>

  <p class="block3">Gözlerimi kırparak anladığımı söyledim.</p>

  <p class="block3">—<span class="calibre9">      </span>O halde her şey yolunda, dedi, Allahaısmarladık efendim.</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_29">XXIX</h1>

  <p class="block"> </p>

  <p class="block3">Marki (Gaspar) ortadan kaybolmuştu.</p>

  <p class="block3">Fakat biraz sonra, onun, arkamda durduğunu hissettim. Arkamda, ayakta durduğunu ve bana baktığını kat’î bir surette anladım. Bakışları doğrudan doğruya enseme ve omuzlarıma dönüktü. Vikont (Antuvan) bana dağda tesadüf ettiği vakit ve Kont (Fransuva) beni «Ölmez Adamlar» ın evinin methalinde karşıladığı zaman bakışlarının tesiri altında nasıl kaldımsa, şimdi de omuzlarımda ve ensemde, Marki (Gaspar) ın nazarlarının ağırlığını ve darbelerini hissediyordum.</p>

  <p class="block3">Evet, ayni ağırlık ve ayni darbeler; fakat ötekilerle kıyas kabil olmıyacak derecede daha kuvvetli ve daha ağır… Vücudumu hırpalıyan ve beynimi sersemleten bir şekilde mütemadiyen vuran hakiki darbeler…</p>

  <p class="block3">Sarsılan başım birdenbire döndü. Altın huzmeli adese, karşımdaki koltuk, büyük dolap, duvar saati ve duvarlardaki resimler karmakarışık, delice bir süratle dönmeğe başladı. Ben bu hengâmenin ağırlık merkezini teşkil ediyor, sallanıyor, düşmek üzere bulunuyordum. Koltuğun arkalığına iyice yaslanmış olduğum halde müthiş surette başım dönüyordu. Zemin, ayaklarımın altından kaydı. Ellerimle koltuğun kenarına yapıştım. Koltuk, bazan sonsuz uçurumlara yuvarlanır gibi iniyor, bazan balon gibi erişilmez yüksekliklere kadar yükseliyor ve bazan devrilecek, tepeüstü kapanacak gibi yerlere kadar eğiliyordu. Altımda uçsuz bucaksız bir çukur açılıyordu, içine nasıl olup da düşmediğime şaşıyordum.</p>

  <p class="block3">Bu, çok müthiş bir şeydi, fakat kısa sürdü. Yavaş yavaş uyuşukluk vücudumu kapladı, başımın dönmesi azaldı, azaldı ve büsbütün kesildi. Şimdi hayatımda hiç hissetmediğim muazzam bir yorgunluk içindeydim.</p>

  <p class="block3">Mâruz kaldığım dehşetli çarpmanın tesiriyle bütün içindekiler boşalmış bir hale gelen başım, takatsiz, koltuğun arkalığına yaslanmıştı. Saatin kaç olduğunu anlamak için o tarafa bakmak istediğim zaman gözlerimi yuvalarında, güçlükle oynatabildim…</p>

  <p class="block3">Gözbebeklerim bile o kadar uyuşmuş ve bulanıklaşmıştı ki, saati göremedim.</p>

  <p class="block3">O esnada parmaklarım karıncalanmağa başladı ve bu karıncalanma ellerime, sonra bacaklarıma, daha sonra kollarıma ve bacaklarıma sirayet etti. Bu hal bir kramp başlangıcına benziyordu. Fevkalâde üşümeğe başladım. Ve vakit vakit daha ziyade karışmağa başlıyan hislerimi artık ayırt edemiyecek bir hale geldim.</p>

  <p class="block3">Yalnız vücudumun azar azar gevşediği, içime kandan daha hafif, meçhul bir mayiin dolduğu ve adali bağları çözülen âzamın, bu mayiin içinde yüzdüğü galat hissine düştüm.</p>

  <p class="block3">Ve ölüyorum zannettim.</p>

  <p class="block3">Çoktan beri kurşun kalemini elimden bıraktım. Kenarı siyah çizgili defter, mermer taşın üstüne atılmış duruyor. Hâlâ tereddüt ediyor ve etrafıma bakıyorum.</p>

  <p class="block3"><span class="calibre9">Ö</span>ğle güneşi siyah servilerin tepesini yaldızlıyor. Kış rüzgârı, servilerin sert dallarını güçlükle sarsıyor; çok mavi semada, tek bulut yok. İhtiyar kemiklerimin kurumuş iliklerini donduran zalim soğuğa rağmen, bugünün ihtişamını seyretmekte âdeta sonsuz bir zevk duyuyorum.</p>

  <p class="block3">Bundan ötesini yazmasam daha iyi olacak.</p>

  <p class="block3">Yazmak neye yarar? Biliyorum ki kimse sözlerime inanmıyacak. Ben bile bu efsanevî, imkânsız hâtıranın karşısında tereddüde düşüyorum. Şayet şimdi burada bulunmasaydım, şu yaslandığım mermer kapağın üzerinde yazılı kat’î manalı kelimeleri okumasaydım ve katılan parmaklarımla şu bembeyaz sakalımı tutmasaydım, ben de inanmıyacaktım. Rüya gördüğüme, yahut deli olduğuma zâhip olacaktım. Fakat hakikat meydanda…</p>

  <p class="block3">Hakikat meydanda… Şu halde susmağa hakkım yok. Ötesini de yazmalıyım. Bir zamanlar kardeşlerim ve kız kardeşlerim yerinde bulunmuş olan bütün erkeklerin ve bütün kadınların istirahati, selâmeti ve emniyeti namına her şeyi yazmalıyım…</p>

  <p class="block3">Ey bu vasiyetnameyi… benim vasiyetnamemi okuyacak olan sizler…</p>

  <p class="block3">Allahınızın aşkına olsun şüphe etmeyiniz… Anlayınız… ve inanınız… Evet, ölüyorum zannettim.</p>

  <p class="block3">Yarım yamalak duyduğum biricik his, o karıncalanmadan ibaretti. Ve bu karıncalanma şimdi saçlarımın dibinden topuklarıma kadar bütün vücudumda dolaşıyordu. Fakat biraz evvelki gibi kramp başlangıcını andıran bir şey değildi. Hayır, şimdi daha muntazam ve daha zalimce idi.</p>

  <p class="block3">Madeleine’i hatırlıyordum, birlikte yaptığımız sabah gezintilerini hatırlıyordum. Ormanda dinlendiğimizi, onun çıplak kolunu kumlara sokarak ince kumla ince cildin ılık ve yumuşak temaslarını mukayese etmeyi ne kadar sevdiğini hatırlıyordum… Aralık parmaklarından, ince kum taneleri hafif ve devamlı bir hışırtı ite kayıp dökülüyordu.</p>

  <p class="block3">İşte şimdi işittiğim tıpkı öyle bir hışırtıydı; fakat parmaklarımın arasında değil, cildimin altında, etlerimin içinde… Kalbimden ve vücudumun en derin noktalarından ellerime ve ayaklarıma doğru hücum eden devamlı bir set halinde damarlarımın ve sinirlerimin içinde koşan, gözle görünmez bir kum… Ayak ve el bileklerimde cereyanın şiddeti artıyordu, parmaklarımda da öyle… Parmaklarım nemli ve buz gibi soğuktu. Tıpkı içindeki suyu damla damla dışarıya sızdıran toprak bir testi gibi… Ve mütemadiyen ensemde ve omuzlarımın çukurunda o kaadir, vurmağa susamış bakışların, durmadan, dinlenmeden indirdiği darbeleri duyuyordum.</p>

  <p class="block3">Kendimi şimdi daha zayıf hissediyordum. Biraz evvel gözlerimi beyhude yere duvardaki saate doğru çevirmeğe çalışmıştım. Simdi ise gözkapaklarım bile kötürümleşmişti. Gözlerimi ne kapıyabiliyor, ne de başka tarafa çevirebiliyordum. Yalnız ilerisini üzerindeki altın zerreleri esrarengiz bir parıltı saçan yarı şeffaf adeseyi, biraz evvel üstünde kendi hayalimin oturduğunu gördüğüm koltuğu ve resimli duvarın bir kısmını, hayal meyal görüyordum…</p>

  <p class="block3">Çok fazla incelen vücudumdan, hayatın saniyeden saniyeye, sessiz sadasız akıp gittiğini duyar gibi oluyordum.</p>

  <p class="block3">Birdenbire harikulade bir şey oldu. O kadar harikulade bir şey ki, bir an için iradem geri geldi ve hayretten gözlerim açıldı.</p>

  <p class="block3">Biraz evvel içinde kendi aksimi gördüğüm koltukta, şimdi gayet açık, hiç bir şüpheye mahal bırakmayacak ve hayalle hiç alâkası olmıyan bir şekilde müthiş bir hakikat halinde, bir cismin oturduğunu, başka türlü bir aydınlık içinde, ışıklı, fosforlu ve dalgalı bir gölgenin, yokluktan doğan bir gölgenin vücut bulduğunu görüyordum…</p>

  <p class="block"> </p>

  <h1 class="block1" id="sigil_toc_id_30">XXX</h1>

  <p class="block"> </p>

  <p class="block3">Yokluktan doğan bir gölgenin vücut bulduğunu…</p>

  <p class="block3">İlk önce bu, belli belirsiz görünüyordu. Gölgeden de daha hafif, kristal gibi şeffaf bir şeydi. Bu şeyin öte tarafında koltuğun arkalığını, baş dayıyacak yerini, kenarlarını görebiliyordum. Tamamiyle şekilsiz ve renksiz, şanjanlı ve donuk, süt renginde bir ışıktı…</p>

  <p class="block3">Mamafih, mevcuttu. Biraz evvel benim hayal<span class="calibre9">imin, adeseden</span></p>

  <p class="block3">aksinden, daha hakikî bir surette mevcuttu. Maddî, elle tutulur bir varlıkla mevcuttu. Bunu anlıyor, hissediyor, biliyordum. Belki de canlıydı.</p>

  <p class="block3">Evet, canlıydı, yaşıyordu. Zira o ışıklı cismin dokuları arasında onun vücudunu teşkil eden maddenin içinde, yine ışıklı, o cismin kendisinden daha ziyalı bir damar ve sinir şebekesi bulunduğunu görmeğe başlıyor, görüyor, açıkça görüyordum… Ve bu damarların, bu sinirlerin içinde bir merkezden, bir kalbden fışkıran, fosfor ziyalı bir maddenin, muntazam hareketlerle dolaştığını koştuğunu da görüyordum.</p>

  <p class="block3">Görüyordum; görmek bir şey değil, hissediyor, biliyordum… Kat’î, şaşmaz bir bilgi ile biliyordum. Kendi kalbimin vuruşlarına kendi kanımın damarlarımda dolaştığını nasıl biliyorsam, onun kalbinin attığını ve fosfor ışıklı damarlarında bir maddenin dolaştığını da öylece biliyordum. Ve yine anlıyordum ki, bu mahlûk, hakikatte, yokluktan değil, benden -evet benden- doğmuştur ve hakikatte o mahlûk ben’dir.</p>

  <p class="block3">Son nefesime gelen zayıf vücudumun derinliklerinden, aklımın ve dimağımın, içinde boğulduğu bu öldürücü uyuşukluğun derinliklerinden, bu biricik hakikat fışkırdı ve evvelce bana kapalı,</p>

  <p class="block3">müphem sözlerle anlatılan sözleri açık, çok açık bir surette anladım.</p>

  <p class="block3">Evet, o, ben idim. Karşımda oturan bu gölge, bu ışıklı ve şimdi daha az şeffaf gölge ben idim.</p>

  <p class="block3">Hissettiğim zafiyet biraz daha fazlalaştı. Sonra işitmez ve görmez oldum. Kalın siyah bir örtü her tarafımı kapladı. Ölmüş gibiydim…</p>

  <p class="block3">Neden sonra kendime geldim. Herhalde çok sonra olacak, bilmiyorum.</p>

  <p class="block3">Fakat kendime geldiğim zaman, bayılmadan evvelki mevcudiyetim, bana, ebediyet kadar uzaklaşmış, hesap edilemiyecek katlar uzak</p>

  <p class="block3">asırlara gerilemiş gibi geldi.</p>

  <p class="block3"><span class="calibre9">I</span>slak ellerle şakaklarımı uğuşturuyorlar, ıslak bir mendilden alnıma sular damlatıyorlardı. Kont (Fansuva), önümde duruyor, beni ayıltmağa çalışıyordu.</p>

  <p class="block3">Derin bir nefes alarak gözlerimi açtım. Koltuğumun kenarına sıkı sıkı yapışan parmaklarımı gevşettim. Kont şakaklarımı bıraktı, alnımı sildi ve önümden çekildi.</p>

  <p class="block3">O zaman gördüm…</p>

  <p class="block3">Öteki koltukta bir adam oturuyordu. Benim gibi bir adam, tipik, tıpkı bana benziyen bir adam…</p>

  <p class="block3">Bizzat ben… Baktım ve hangimizin asıl ben olduğumuzu anlıyamadım. Ayrı ayrı iki adam mı, yoksa iki ayrı şahısta temessül eden bir tek adam mı olduğumuzu anlıyamadım .</p>

  <p class="block3">Güçlükle bir kolumu kaldırdım. Bu kol, kursaktan bir kol kadar hafif olduğu için kaldırmağa muvaffak oldum. Maksadım, bu hareketimin, karşımdaki adamı -öteki ben- i aynı hareketi taklide mecbur edip etmiyeceğini anlamaktı. Hayır! Ben kolumu kaldırdığım halde o kımıldamadı. Demek ki ayrı ayrı iki adamdık iki ayrı mahlûk…</p>

  <p class="block3">İki mahlûk, fakat hiç şüphesiz, bir tek mahlûkun iki yarım parçası. Pörsüyen vücudum, benden zorla koparılan, zâhirîleştirilen bu diğer mahlûka iltihak etmek ateşiyle yanıyordu.</p>

  <p class="block3">Boş bir gösteriş, yahut heyûlâ değil, bir insan, başka bir insan bu… Üzerinde, bir ölüyü hatırlatacak hiç bir şey yoktu. Ne bir keffen, ne bir çarşaf… Arkasında esvabı vardı. Benim elbisemin aynı… Biraz evvel yepyeni bir halde bulunan kendi elbiseme baktım, şimdi eski, kullanılmış, iplikleri görünecek derecede eski bir hale gelmişti.</p>

  <p class="block3">Tıpkı benim gibi eski…</p>

  <p class="block3">Heyhat! Neye yarar? Ne fayda? Biliyorum, ey bu yazıları</p>

  <p class="block3">okuyacak sizler! Biliyorum ki sözlerime inanmıyacaksınız.</p>

  <p class="block3">Fakat düşününüz ki deli değilim. Deli olan bir adam böyle konuşur, hatırlar, tahlil eder, tesbit eder mi? Hayır, değil mi?</p>

  <p class="block3">Ve düşününüz ki öleceğim…</p>

  <p class="block3">Bunlar, öyle iki sebep ki, yalan söylemediğimi ispata ve sözlerimin doğruluğuna inanmanıza kifayet eder.</p>

  <p class="block3">Heyhat!.. Yine buna rağmen ne fayda!.. Biliyorum, iyi biliyorum…</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_31">XXXI</h1>

  <p class="block"> </p>

  <p class="block3">Adam koltuktan kalktı ve kapıya doğru yürüdü.</p>

  <p class="block3">Benim yürüyüşümle yürüdüğünü gördüm. Ayağa kalktığı zaman baldırlarımda, ayağa kalkmak için gayret sarf eden benmişim gibi, âni bir sertlik hissettim. Sonra her adımında, kalçalarımda, baldırlarımda ve ayaklarımda, sert kıpırdanışlar oldu.</p>

  <p class="block3">Methale açılan kapının önüne geldiği zaman, sağ eli kapının tokmağında, hareketsiz durdu.</p>

  <p class="block3">Marki (Gaspar) ın, tanınmıyacak derecede azalmış, zayıflamış, sesten ziyade nefes denecek derecede değişmiş sesini işittim.</p>

  <p class="block3">—<span class="calibre9">      </span>Kâğıtları! diyordu.</p>

  <p class="block3">Vikont (Antuvan), uzun boyu ile, benim ve adamın aramıza girdi. Nasıl oldu, bilmiyorum, fakat Vikontun, adamın cebine benim kartvizit zarfımı ve kumandanlığın mektubunu yerleştirdiğini gördüm.</p>

  <p class="block3">—<span class="calibre9">      </span>Oldu, dedi.</p>

  <p class="block3">Ve adam kapıyı açarak çıktı.</p>

  <p class="block3">Methale geldiği zaman, aramızdaki bölmeye rağmen, hâlâ onu görmeye devam ediyordum. Hakikî mânasiyle, öbür tarafını gözlerimle görmek suretiyle değil, hayır, sanki adamla beraber giden bana ait başka bir çift göz varmış gibi; benim gözlerim benim vücudumdan nasıl ayrılmıyorlarsa, onun yanımdan da ayrılmıyorlarmış gibi görüyordum. Ve o gözlerle görüşüm, kendi gözlerimle görüşümden daha kuvvetli, daha parlaktı.</p>

  <p class="block3">Methalden geçip de bahçeye çıktığı, sık dallı ağaçların altına daldığı zaman yine görmekte devam ediyordum.</p>

  <p class="block3">Marki (Gaspar) ın ince sesi, bir defa daha kulaklarımda çınladı. Yarı yarıya ölmüş olan sesinin bütün kuvvetini, son ve kat’î bir söz söylemek için topladığını anladım.</p>

  <p class="block3">—<span class="calibre9">      </span>Efendi, diyordu, şu gördüğünüz adamı, buradan çıkıp giden adamı, şahit olunuz ki, ben yarattım; nasıl ki Allah da beni yaratmıştır. Ve onu yaratan, ben olduğum için, onu mahvetmek hakkı da benimdir. Nasıl ki Allahın da beni mahvetmeğe hakkı vardır…</p>

  <p class="block3">Ve ses, söndü..</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_32">XXXII</h1>

  <p class="block"> </p>

  <p class="block3">Ve ben hâlâ onu görmeye devam ediyordum.</p>

  <p class="block3">Süratle yürüyor, çalılıkların arasında, hayrete değer bir kolaylıkla ilerliyordu. Altı saat evvel Madeleine’e de, bu kadar kolaylıkla yürüyüp giderken tesadüf ettiğimi hatırladım. Altı saat, yahut altı asır evvel…</p>

  <p class="block3">Ufukta gün beliriyordu. Fakat dağların gölgelediği arazi, henüz karanlıktı. Ben açıkça görüyordum. Daha karanlık bir gece bile olsa yine görecektim. Elimle tutar gibi görüyordum.</p>

  <p class="block3">Tabiat üstü ve gezici olan bu gözler, belki benim etimden yaratıldığı için onun peşinden ayrılmıyan ve kendisini adım adım takip eden bu gözler âdeta birer el gibiydi. Bakıyor, görüyor değil, sanki dokunuyordu, tutuyordu.</p>

  <p class="block3">Adam çok süratle ilerliyordu. Etrafında, geometrik şekilleri beni hayrete düşürmüş olan kayaları görüyordum. Bu atmosferin ortasında, adam, hiç tereddüt göstermiyor, kat’î adımlarla, hızlı hızlı yürüyordu.</p>

  <p class="block3">Yoldaki dikenler onun vücuduna değil, benim vücuduma batıyormuş gibi, bacaklarımda, dikenlerin dalamasını duydum. O yol aldıkça benim yorgunluğum artıyordu; bir an geldi ki, bacaklarımda ve diz kapaklarımda yorgunluktan sızılar peyda olmağa başladı.</p>

  <p class="block3">Şimdi adam taş lâbirentten çıkmıştı.</p>

  <p class="block3">Yine, manzarası bana yabancı olmıyan kaya döküntüleri ve delik deşiklerle dolu araziden geçiyordu. Oradan da altı saat evvel geçmiştim. Oradan az uzak bir noktada, o akşam da kılavuzum, elindeki fenerle patikayı aydınlatmış ve şimdi, adamın ve aynı zamanda benim bacaklarımızı tırmalıyan dikenleri ve çalıları, sopasiyle iterek bana yol açmıştı.</p>

  <p class="block3">Yorgun, imdat feryatları basacak derecede yorgundum.</p>

  <p class="block3">Adam birdenbire durdu.</p>

  <p class="block3">Doğan güneş, ufku epeyce kızartmıştı. Zemin müphem surette beyazlanıyordu. Zeminin birdenbire dikleşen bir noktasını kapayan yüksek otları gördüm.</p>

  <p class="block3">Adam, ayakta, kollarını kavuşturmuş duruyordu. Öne doğru eğildi. Ben de beraber eğildim. Aşağısı uçurumdu, altı saat evvel, kenarında dehşetle ürperdiğim uçurum… Onu da tanıyordum… Arazinin dimdik inişini, dipteki beyaz çakılları köpüklü yeşilimtrak suyu da tanıyordum. Ve oradaki ürpertimi de hatırlıyordum.</p>

  <p class="block3">Ufukta, semanın solgunluğu ortasında, kırmızı bir leke, taze kan rengine benziyen kırmızı bir leke gibi, şafak başladı.</p>

  <p class="block3">Uçurumun başıma verdiği dönmeyi geçirmeğe çalıştığım esnada birdenbire, bütün adalelerimin anî bir boşanışiyle, koltuktan dışarı fırladım. Daha doğrusu jimnastik yapan bir adamın tramplenden havaya fırlaması şeklinde fırladım.</p>

  <p class="block3">Çok zayıf, çok halsiz olduğum için, adalelerimin bu şekilde birdenbire boşanması beni o kadar yükseğe fırlatmıştı ki, yere düştüğüm zaman, kendimi, geriye kaçan koltuğun üç adım ilerisinde buldum…</p>

  <p class="block3">Başım ve ellerim ileri doğru uzanmış olarak düştüm ve bayıldım…</p>

  <p class="block3">Fakat bayılmadan evvel, adamın, baş aşağı uçuruma düştüğünü, parçalandığını, ezildiğini ve yeşilimtrak suyun, beyaz çakılların üzerinde can verdiğini gördüm.</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>


  <h1 class="block1" id="sigil_toc_id_33">XXXIII</h1>

  <p class="block"> </p>

  <p class="block3">Sonrasını bilmiyorum…</p>

  <p class="block3">Artık hiç bir şey bilmiyorum…</p>

  <p class="block3">Bir sabah… Yine yağmurlu bir sabah… Demir parmaklıklı pencereden, hapsedildiğim odaya, cıvık bir gündüz ışığı vuruyor..</p>

  <p class="block3">Yatakta upuzun yatıyorum. Kendime geldiğim zaman, etrafıma bakınmak için, dirseğimin üzerinde doğrulmağa çalışıyorum, kabil değil, çok zayıfım.</p>

  <p class="block3">Ve birdenbire yine görüyorum. Dışarısını görüyorum.</p>

  <p class="block3">Akan bir su… Yeşil otlar… Yosunlar… Yüksek, dik, keskin kayalardan ibaret bir duvar… Süratle akan suyun ıslattığı beyaz çakıllar… Ve çakılların sivrilikleri üstünde bir ceset… Benim cesedim… Ben…</p>

  <p class="block3">Su, elbisemi ıslatıyor; göğsümü, omuzlarımı kaplıyor, yere temas eden yüzümü, apaçık gözlerimi dolduruyor… Fakat suyun soğuk ıslaklığını hissetmiyorum… Suyun dışında kalan kalçalarımı ve bacaklarımı döven rüzgârın, rüzgârla karışık yağmurun temasını da hissetmiyorum… Hiç bir şey hissetmiyorum… Ölmüşüm. Yani o adam, ben olan o adam ölmüş demek istiyorum. Ensesinde kırmızı büyük bir delik görünüyor… Bir kaya parçasının sivri ucunun girdiği ve hayatın çıktığı büyük bir delik…</p>

  <p class="block3">Benim ensem de, burada, bu odada, bu yatağın içinde yatan benim ensem de, acıyor, çok acıyor.</p>

  <p class="block3">Cansız bir halde, upuzun yatıyorum. Birçok defa kımıldamağa çalıştım. Muvaffak olamadım. Hiç bir hareket yapmağa muvaffak olamıyorum artık. Aralık kalmış pencereden, yağmurdan ıslanan çam ağaçlarının taze kokusu, içeri sızıyor. Yalnızım. Biraz evvel Kont (Fransuva) ve Vikont yanımda idiler. Bana bakıyorlar, nabızlarımı, ensemi muayene ediyorlardı. Fakat biraz sonra çekilip gittiler, yalnız kaldım.</p>

  <p class="block"> </p>

  <p class="block5">***</p>

  <p class="block"> </p>

  <p class="block3">Yukarıda anlattıklarımın hepsi şimdi mazi oldu. Efsanevi bir şekilde uzak bir mazi. Suyun içinde yüzen cesede bakıyorum ve hatırlamağa çalışıyorum…</p>

  <p class="block3">Düşmüştüm, uçurumun dibini görmek için eğildiğim zaman, el’an vücudumda berelerini hissettiğim ezici nazarların enseme ve omuzlarıma vurduğu darbelere benzer büyük bir darbe, ansızın üzerime çökmüştü. Hatırlıyorum.</p>

  <p class="block3">Cesede, kendi cesedime bakıyorum; eski bir ceset haline gelmiş bile… Üzerinde sinekler uçuşuyor. Etrafında akan su onu eskitiyor, eritiyor, dağıtıyor. Evet, hakikaten eski bir ceset…</p>

  <p class="block3">Tabutçu biraz acele etse…</p>

  <p class="block3">Ve ben, ben de ihtiyarım. Biraz evvel bu kadar ihtiyar mıydım? Yoksa güneş, semada, uzun müddet, birçok seneler ilerlemedi mi ?..</p>

  <p class="block3">Bilmiyorum, hiç bir şey bilmiyorum. </p>

  <p class="block3">Bayılmıştım, bunu hatırlıyorum… Uçuruma yuvarlandığım zaman başım ve ellerim döşemeye çarpmıştı… Demek ki, «Ölmez Adamlar» beni bu odaya getirmişler… Bu yatağa yatırmışlar… Belki de bu akan su… Yağan yağmur, ve esen kış rüzgârı beni ihtiyarlattı…</p>

  <p class="block3">İhtiyar, ihtiyar, ihtiyarım… Ve vakit vakit, saniyeden saniyeye daha ihtiyar oluyorum.</p>

  <p class="block3">Çenemi yokluyorum. Sakalım uzamağa başlamış, kır bir sakal, süratle çıkıyor… Ellerimi şakaklarımda gezdirdiğim zaman, buruşukluklar hissediyorum.</p>

  <p class="block3"><span class="calibre9">Ü</span>ç defadır kapı açılıyor ve odanın içinde «Ölmez Adamlar» ın beni süzen çehrelerini görüyorum. Her defasında, gözlerimi yarı kapayarak ne yaptıklarını gözetledim. Adamların, ihtiyarlığımı, ânî ihtiyarlığımı, hayretler içinde seyrettiklerini gördüm.</p>

  <p class="block3">Acaba saat kaç? Hangi senenin hangi günündeyiz acaba?</p>

  <p class="block3">Kır sakalım ağardı, onu görüyorum, şimdi geniş ve uzun bir sakal oldu. Ölülerin, dağılan vücutlarında da saçlar ve sakal böyle süratle büyür… Ellerim çok zayıfladı… Derilerinin altında boğmaklı kemikler hissediyorum.</p>

  <p class="block3">Zannederim güneş batıyor. Mahbes oda kararmağa başladı. Parmaklıklı pencereden içeri sızan gündüz ışığı belli belirsiz bir hale geldi. Ve ötede, akan yeşil su, silikleşen, gevşiyen ve paralanmağa başlıyan cesedin etrafında esmer bir renge bürünüyor.</p>

  <p class="block3">Evet, işte gece oluyor. «Ölmez Adamlar» yine yanıma geldiler. Fakat yalnız baba ile oğul. Büyük babaları meydanda yok.</p>

  <p class="block3">Yatağıma yaklaştılar. Endişeli yüzlerle beni uzun uzun tetkik ettiler…</p>

  <p class="block3">Sonra bir kelime söylemeden, geldikleri gibi çekilip gittiler.</p>

  <p class="block3"><span class="calibre9">Ü</span>ç kollu şamdanda, şimdi üç mum birden yanıyor.</p>

  <p class="block3">Ötede gece karanlığı gittikçe koyulaşıyor ve esmer renkli su kararıyor… kararıyor…</p>

  <p class="block3">A! O ne? Odanın içinde meşaleler mi yanıyor? Adamlar mı bağırıyor? Ha, anladım! Bu gürültü ve aydınlık ötede; uçurumun etrafında…</p>

  <p class="block3">Meşaleleri uçuruma doğru uzatıyorlar. Gözler uçurumun dibini araştırıyor. Kırmızı, mavi üniformalı adamlar görüyorum.</p>

  <p class="block3">Bir de sedye var. Anladım, anladım… Beni arıyorlar.</p>

  <p class="block3">Bağırmalar, küfürler, sonra diğerlerini susturan bir ses… İşitiyorum, mükemmel işitiyorum; konuşuyorlar:</p>

  <p class="block3">—<span class="calibre9">      </span>Gördüm diyorum efendim, işte dipte yatıyor. Aşağı inmeli.</p>

  <p class="block3">—<span class="calibre9">      </span>Aman dikkat, çok derin ha…</p>

  <p class="block3">—<span class="calibre9">      </span>Korkmayınız, evvel Allah beceririz. Vay canına, herif bayatlamış yahu… Tüh, Allah müstahakını versin!</p>

  <p class="block3">—<span class="calibre9">      </span>Ne bağırıyorsun be? Biraz yavaş ol…</p>

  <p class="block3">—<span class="calibre9">      </span>Çavuş efendi, bunun insana benzer yeri kalmamış, kokmuş…</p>

  <p class="block3">—<span class="calibre9">      </span>Ne dedin, ne dedin? Çürümüş mü?.. Kendine gel, oğlum… Öleli yirmi dört saat olmadı daha…</p>

  <p class="block3">—<span class="calibre9">      </span>Yirmi dört saatini filân bilmem ama, bayatlığına bayat doğrusu! Belki de suda kaldığı için böyle olmuştur… Hele siz örtüyü aşağı sarkıtın, ip de gönderin. Dört ucundan bir bağlıyalım… Bu mübarek adamlıktan çıkmış da çorba olmuş. Toplamak için kaşık ister…</p>

  <p class="block3">—<span class="calibre9">      </span>Sakın başka birisi olmasın bu? Yanlış bir halt etmiyelim, ceplerini bir karıştırın bakalım.</p>

  <p class="block3">—<span class="calibre9">      </span>Dur bakalım… Evet, ta kendisi… İşte hüviyet cüzdanını buldum, kartvizitler de var. Daha bir sürü kâğıt, odur o… Örtüyü sarkıtıyor musunuz?</p>

  <p class="block3">— Al, sarkıttık.</p>

  <p class="block3">—<span class="calibre9">      </span>Yallah, bir iki üç… Aman, aman dur…</p>

  <p class="block3">—<span class="calibre9">      </span>Yine ne oldu?</p>

  <p class="block3">—<span class="calibre9">      </span>Ne olacak, herifçioğlu çok hafif yahu…</p>

  <p class="block3">—<span class="calibre9">      </span>Çok mu hafif? Çorba gibi diyorsun, sakın kolunu, bacağını filân yere düşürmiyesiniz? Yerlere bir bakın…</p>

  <p class="block3">—<span class="calibre9">      </span>Hayır, çavuş, kafası bile yerinde duruyor.</p>

  <p class="block3">—<span class="calibre9">      </span>Haydi yissa!</p>

  <p class="block3">Sımsıkı bağlanan çarşaf başımı sıkıyor, elimi kolumu sıkıştırıyor…Sedye sallana sallana gidiyor… Hep görüyorum, gayet iyi görüyorum… Meşalelerin ziyasiyle, odada yanan üçüzlü şamdanın ziyası birbirine karışıyor.</p>

  <p class="block3">Zifiri karanlık bir gece…</p>

  <p class="block3">Demir parmaklıklı pencereden, artık hiç aydınlık girmiyor, ve bütün aydınlıkları sönen semadan, patikaya, hiç bir ziya süzülmüyor…</p>

  <p class="block3">Sımsıkı bağlanan örtü gözlerimi kapatıyor.</p>

  <p class="block3">Orada gözlerimi örtü kapatıyor, burada da uyku… Uyku, yarı ölüm…</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_34">XXXIV</h1>

  <p class="block"> </p>

  <p class="block3">Tekrar şafak söküyor.</p>

  <p class="block3">Görüyorum, hissediyorum… Demir parmaklıklı pencerenin müstatil deliği henüz karanlık. Fakat gece nihayete ermek üzere. Kalın camların arkasından sabah ayazını duyuyorum.</p>

  <p class="block3">Şamdandaki mumlar sonuna kadar yanmış. Son mum damlalarının ortasında bükülüp kalan fîtiller, artık belli belirsiz. sallantılı ve arasıra sönen bir ışık veriyor.</p>

  <p class="block3">Uyku bana biraz, pek az kuvvet vermiş. Acaba yataktan kalkabilecek miyim?</p>

  <p class="block3">Hesap etmeğe çatışıyorum, ilkinden beri, maceranın başladığı andan beri acaba ne kadar zaman geçti?</p>

  <p class="block3">Dur bakayım… Bugün… Bugün işte şafak söküyor… Dün… Buradaydım… Evet… İhtiyar oluşum dünkü gündü, dün akşam karanlığı ile şafak arasında ihtiyarladım. Ve «Ölmez Adamlar» ın evine evvelki gün, evvelki akşam girmiştim… Demek hepsi, iki gece bir gün… Yalnız bir gün… Bununla beraber, ihtiyar yüzümün buruşuklukları ne kadar kuru ve ne kadar derin… Ya yanaklarımdan sarkan, çenemden sarkan bu kırağı rengindeki demet… Yalnız bir gün… evet, fakat benim için bir asırdan daha ağır… Sözüme hiç kimse inanmıyacak, hiç, hiç, hiç kimse…</p>

  <p class="block3">Acaba yataktan kalkabilecek miyim? Belki de kalkarım, fakat her şeyden evvel şu vücudumu saran ve sıkan çarşafı çözseler… Hangi çarşaf? Yatağın çarşafından başka çarşaf yok, o da vücudumu sıkmıyor. Vücudumu sıkıştıran nedir öyleyse? Ha, anladın… Ötekinin, adamın sarıldığı çarşaf… Hep görüyorum, görünce de tabiatiyte şaşırıyorum, birbirine karıştırıyorum.</p>

  <p class="block3">Artık şafak söktü. Demir parmaklıklı pencerenin müstatilliği şimdi o kadar karanlık görünmüyor.</p>

  <p class="block3">Kapının birdenbire açıldığını işitmedim. Pek ânî olduğu için gözlerimi kapamağa vakit bulamadım.</p>

  <p class="block3">Kont (Fransuva) ve Vikont (Antuvan) şimdi yanımda duruyorlar. Dünkü gibi yine büyük bir hayret içinde olduklarını görüyorum…</p>

  <p class="block3">Kont (Fransuva) :</p>

  <p class="block3">—<span class="calibre9">      </span>Lütfen kalkınız efendim, dedi.</p>

  <p class="block3">Hiç zahmet çekmeden yerimden kalktım. Zayıf, çok zayıfım o kadar hafif, o kadar hafifim ki…</p>

  <p class="block3">Kont (Fransuva) tekrar dedi ki:</p>

  <p class="block3">—<span class="calibre9">      </span>Pederim bugün fevkalâde yorgun olduğu için odasından katiyen çıkamıyor. Bu sebeple sizi onun nezdine götürmek üzere oğlumla ben buraya geldik.</p>

  <p class="block3">Onları takip ettim. Ha burada, ha orada, ne farkı var? Ne ehemmiyeti var?</p>

  <p class="block3"></p>

  <p class="block3">Onu, Marki (Gaspar) ı görmedim. Odasında, eski ipek bir paravananın arkasında saklı yatağında yatıyordu. Yalnız, karyolanın çok yüksek, kalın demirlerini ve üstünün kubbesini gördüm.</p>

  <p class="block3">Fakat incecik sesini ve müstehzî, yahut mütehakkim olmadığı</p>

  <p class="block3">Zamanlarda sesine getirdiği o, çok tatlı ahengi tanıdım.</p>

  <p class="block3">Şimdt. «Ölmez Adam» söylüyor, ve ben, kapının eşiğinde ayakta dinliyorum. Dinliyorum ve üzerinden maziye ait bütün izleri silinip toz halinde dökülen eskimiş ve tükenmiş hafızama «Ölmez Adam» ın sözleri gömülüyor, kazılıyor… O kadar kuvvetle gömülüyor ki, sonuna kadar orada kalacak zannederim.</p>

  <p class="block3">—<span class="calibre9">      </span>Efendi, manyatizma kabiliyetimin ve sizin hayatmızın daha iyi bir netice vermesini bekliyordum. Yapmak mecburiyetinde olduğum ve yaptığım işten pişman oldum demiyeceğim. Selâmetimiz, emniyetimiz ve ebediliğimiz, bunun yapılmasını âmirdi. Şimdi bunlar temin edilmiş bulunuyoı ve büyük bir gayret sarfından başka bir şeye mal olmadı.</p>

  <p class="block3">Fakat gönül arzu ederdi ki, bu gayret beni yorduğu gibi sizi de sadece yorsun, mahvetmesin. Tecrübesine giriştiğimiz ameliyenin tehlikeden âzâde olmadığını evvelce size haber vermiştim. Sizin için tasavvur ettiğim tehlike, vücudunuzdan zâhire çıkardığım mahluku size bağlıyan «ihtizaz rabıtasının» tamiri kabil olmıyacak bir surette kopması tehlikesiydi…. Ayni zamanda, yarattığım ve öldürmek mecburiyetinde bulunduğum o mahlûkun ötümünden, şiddetle müteessir olacağınızı da biliyordum. Her iki sadmeye de mükemmel surette mukavemet gösterdiniz. Fakat akabinde, şimdi içinde bulunduğunuz şu hayrete değer halsizliğe düştünüz. Bu hale fevkalâde müteessirim, bugün daha dinç ve sıhhatli olmayışınızın, benim elimde olmıyan bir hâdise olduğuna lûtfen inanmanızı rica ederim.</p>

  <p class="block3">Efendi, mademki vaziyet bu merkezdedir; en doğrusu, tamirine imkân olmıyan bu hale razı olmaktır. Bununla beraber bu vaziyet biraz da sizin lehinizedir. Sizi derhal serbest bırakmak hususunda vâki olan itirazlarımız bugün kendi kendine hükümden düşmüştür. Ayni saatte, tam sıhhatli ve tam akıllı, dinç ve genç bambaşka bir adam olan size, vermekten çekindiğimiz serbestliği, bugün, ihtiyar ve birçok şekillerde zayıf bir adam olan size, bahşetmekte hiç bir mahzur görmüyoruz. Binaenaleyh bu dakikadan itibaren kayıtsız ve şartsız serbestsiniz efendim.</p>

  <p class="block3">Arzu ettiğiniz dakikada, torunum, size evimizin kapışını açmakta şeref duyacaktır. İstediğiniz tarafa gidebileceksiniz. Evimizde gördüğünüz şeyleri herhangi canlı bir mahlûka söylememeniz bizim</p>

  <p class="block3">için kâfidir; ve söylemiyeceğinizi de biliyorum.</p>

  <p class="block3">Dinliyorum. Bana birdenbire bahşedilen bu hürriyet, memûl edilmez olmakta beraber, şaşmıyorum, dinliyorum ve işittiğim her kelimenin dimağımı kapladığını, oraya, unutulmaz, ebedî bir şekilde yavaş yavaş yerleştiğini hissediyorum.</p>

  <p class="block3">Anlıyorum, gayet iyi anlıyorum ki, geçirdiğim feci tecrübelerden iradem, zekâm ve aklım bile azalmış, seyrekleşmiş olarak çıktı.</p>

  <p class="block3">Kafamın içi yarı yarıya boşaldı ve bana hitaben söylenen bu sözler, bana verilen bu emirler, hafızamın en derin noktasına bir daha silinmemek üzere hakkedilen bu sükût emri, başka bir iradenin, başka bir zekânın, başka bir aklın bana telkin ettiği bütün bu şeyler, dimağımda eskiden mevcut iken şimdi uçup giden, yok olan şeylerin yerine geçecek ve kafamın bu tahammül edilemez boşluğunu iyi kötü dolduracak.</p>

  <p class="block3"><span class="calibre9">İ</span>ncecik ses, nihayet şu sözleri söyledi:</p>

  <p class="block3">—<span class="calibre9">      </span>Ayrıca size verdiğimiz sözü de yerine getirdik. Sevgiliniz Madam de… dün akşam bu evden çıkıp gitmiştir ve bundan sonra buraya ayak basmıyacaktır.</p>

  <p class="block3">Sevgilim Madam de… mi? Ha, evet, sahi… Unutmuştum bile…</p>

  <p class="block3">O kadar ihtiyarım ki…</p>

  <p class="block3">Kalbim de tükenmeğe başladı artık… Çünkü ihtiyarım… Birçok hususlarda değişikliğe uğradım.</p>

  <p class="block3">Madam de… evet, Madeleine… Bir daha buraya gelmiyecekmiş. Pekâlâ, öyle olsun…</p>

  <p class="block3">Markinin sesi, son sözü söylüyor:</p>

  <p class="block3">—<span class="calibre9">      </span>Allahaısmarladık efendi…</p>

  <p class="block3">Artık her şey bitti.</p>

  <p class="block3">Kapıda, önümde açılan, üzeri demir çivilerle kakmalı tahta kapıda, sekiz basamaklı taş merdivenin başında Kont (Fransuva) ve Vikont (Antuvan) ayrı ayrı bana:</p>

  <p class="block3">—<span class="calibre9">      </span>Allahaısmarladık efendi, dediler.</p>

  <p class="block3">Bakımsız çimenlere basarak, başım çam dallarına sürtünerek bahçeyi geçtim. Demir parmaklıklı kapı açıktı, çıktım.</p>

  <p class="block3">Ve çorak arazide, sökmeğe başlıyan şafağa doğru, rasgele gidiyorum…</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_35">XXXV</h1>

  <p class="block"> </p>

  <p class="block3">Bütün gün, şafağın maviliğinden, gurubun kızıllığına kadar, bütün gün yürüdüm… Takip ettiğim yolu şimdi arasam bulamam. Dümdüz yürüdüm. Yorgunluğumu yolu bitirdiğim zaman hissettim…</p>

  <p class="block3">Geldiğim zaman vakit çok geç idi. Nereye gittiğimi bilmeden dümdüz gidiyordum. Muayyen bir yere gittiğimi de hatırlamıyordum. Bir an geldi ki kendimi muntazam bir yolda buldum, sağımda ve solumda evler vardı.</p>

  <p class="block3">Müteharrik bir köprüye rasgeldim. O zaman Toulon da bulunduğumu, bu köprüden ve tabyalardan anladım. Kale kapısının</p>

  <p class="block3">kemerinden, semanın kızıllığı gözüme ilişti, anladım ki, akşam olmak üzeredir.</p>

  <p class="block3">Ayaklarım sokağın tozlarında sürükleniyordu; fakat yürümeğe devam ediyor, nereye gittiğimi bilmeden, demir parçasının mıknatısa doğru gitmesi kabilinden gidiyordum.</p>

  <p class="block3">Biraz ilerde bir dükkânın önünden geçerken, yanımda, fevkalâde sefil ve pejmürde kıyafetli, iki büklüm, bakışları sönük, beyaz saçlı ve uzun sakallı bir ihtiyar gördüm. Durdum, o da durdu. O zaman bu ihtiyarın ben olduğumu, dükkânın aynasına akseden kendi hayalimi gördüğümü anladım.</p>

  <p class="block3">Biraz daha uzakta, bir sokağın köşesini dönünce, kendi evimi gördüm…</p>

  <p class="block3">Demek, şuursuzca bir hareketle, oraya doğru gidiyormuşum.</p>

  <p class="block3">Birdenbire, kötürümleşen bacaklarım oldukları yerde mıhlandı kaldı. Karşıki duvara dayandım, bakıyorum. Gözlerimin bütün kuvvetiyle bakıyorum.</p>

  <p class="block"> </p>

  <h1 class="block1" id="sigil_toc_id_36">XXXVI</h1>

  <p class="block"> </p>

  <p class="block3">Gözlerimin bütün kuvvetiyle bakıyorum.</p>

  <p class="block3">Bütün sokağı, kaldırımları ve caddeyi, yürüyen, giden, gelen, dolaşan ve yavaş sesle konuşan büyük bir kalabalık kaplamış…</p>

  <p class="block3">Siyah elbiseli birçok kimseler var. Başlarındaki beyaz tüyleri görebildiğim âmirlerden birkaç kişinin etrafına büyük üniformalarını giymiş zabitler toplanmış, ayrı bir yerde duruyorlar. Göğsü geniş kordonlu bir zat da var… Vali; onun uzun boyunu, muntazam, ciddî ve asîl simasını tanıyorum.</p>

  <p class="block3">Bir haçın arkasına papazlar dizilmiş. İlâhici çocukların kırmızı takkeleri, rahiplerin beyaz hırkalarının ve kaftanlarının rengine karışıyor…</p>

  <p class="block3">Daha ileride bir müstemleke piyade bölüğü, silâhları yerde, bir şey bekliyorlar…</p>

  <p class="block3">Evlerin pencerelerinden başlar uzanmış. Çocuklar balkon parmaklıklarına tırmanıp aşağı sarkıyorlar, fakat gülmüyorlar, bağırmıyorlar…</p>

  <p class="block3">Halk, huşû içinde, yahut öyle görünmeğe çalışıyor.</p>

  <p class="block3">Bütün gözler benim evime çevrilmiş. Evimin kapısı büyük, siyah bir perde ile örtülmüş. Kadife örtünün üzerinde gümüşten iki harf var. Okuyorum: A. N.</p>

  <p class="block3">Andre Narcy… Evet, ta kendisi.</p>

  <p class="block3">Ta kendisi! Benim cenaze merasimim, anladım.</p>

  <p class="block3">İşte cenaze arabası. Halkı yararak geliyor. Beygirler çok süslü.</p>

  <p class="block3">Arabanın dört tarafındaki sütunların üstünde kocaman tüyler sallanıyor. Birçok çelenk var. Üç renkli şeritlerle süslü belki on, yirmi, otuz çelenk var. Çelenklerin üstünde yaldızlı harflerle yazılar yazılmış. Fakat okuyamıyorum. Çok uzaktayım. Belki biraz sonra, alay hareket edince, yanından geçerken okurum.</p>

  <p class="block3">Hah! Sokakta bir hareket var. Cenazeyi kaldırıyorlar galiba…</p>

  <p class="block3">Evet, işte ölü taşıyıcılar göründü. Tabutum çok hafif olacak ki, adamlar zahmet çekmeden taşıyorlar. Daha iyi görmek için ayaklarımın ucuna basarak yükseliyorum. Burada âdet olduğu üzere yassı bir tabut… Tabutun tahtası, üzerine serpilen yaprağın altında kaybolmuş.</p>

  <p class="block3">Şimdi başka adamlar, siyah elbiseli adamlar, arabaya yaklaşıyorlar ve arabanın üzerine gök mavisi bir üniforma ile bir süvari kılıcı bırakıyorlar.</p>

  <p class="block3">Çapraz konan kılıç ve kılıcın kını, pırıltılar saçıyor. Benim üniformam ve benim kılıcım. Sahi, âdet öyledir. Herhalde nişanlarımı da koymuş olmaları lâzım, fakat ben görmedim, görecek vakit olmadı.</p>

  <p class="block3">Zaten şimdi başka bir şey görüyorum. Evet… Duvarları delen, kayaları, çalılıkları aşan o seyyar, o şaşmaz gözlerle, tabutun tahtasını bile delip geçen o amansız gözlerle görüyorum, yine görüyorum, çok iyi görüyorum.</p>

  <p class="block3">Dehşet! Dehşet!</p>

  <p class="block3">Borazanlar cenaze havasını çalıyor, alay hareket ediyor.</p>

  <p class="block3">Rahipler başta, İlâhi okuyarak ilerliyor. Arkadan ellerinde iki tabut örtüsü taşıyan sekiz zabit, sonra askerler, daha sonra cenaze arabası…</p>

  <p class="block3">Kaba kaldırım taşları arabanın yaylarını oynatıyor, sarsılan tabut sıçrıyor. Çok sarsılıyor, pek çok sarsılıyor… Oh! Dikkat ediniz… Tabutun içinde zavallı, çok zavallı bir ölü var. Dikkat ediniz… Çok sarsılıyor… Bakınız, arabamn altından, tahtaların aralığından korkunç damlalar sızıyor ve birer birer kaldırıma düşüyor…</p>

  <p class="block3">Halk arabayı takip ederek uzaklaşıyor. Sokağın köşesini döndüler. Kiliseye gidiyorlar, oradan da mezarlığa gidecekler. Gece olmadan işlerini bitirmek için acele ediyorlar.</p>

  <p class="block3">Şimdi sokak bomboş. Pencereler tekrar kapandı. Ben olduğum yerde duvara yaslanmış duruyorum. Birdenbire bütün vücuduma bir yorgunluk çöktü, iki büklüm oluyorum.</p>

  <p class="block3">Mamafih yine yürümek istiyorum. Sokağın karşı tarafına geçiyorum. Evime gidiyorum, başka nereye gideyim…</p>

  <p class="block3">Sokak kapısı açık kalmıştı. Etrafında matem örtüleri hâlâ sallanıyor. Eşiği atladım, durdum.</p>

  <p class="block3">Ortada bir masa, üzerinde krepten bir örtü. Bir hokka, bir kalem ve bir de cenaze defteri duruyordu.</p>

  <p class="block3"><span class="calibre9">İ</span>çeriye hücum eden rüzgâr, defterin, alelâcele atılmış imzalarla dolu, etrafı siyah çizgili yapraklarını kımıldatıyor.</p>

  <p class="block3">O<span class="calibre9">      </span>sayfalarda, dostlarımın, arkadaşlarımın ve kimbilir daha kimlerin isimleri ve imzaları dolu…</p>

  <p class="block3">İlk sayfada benim ismim, benim eski ismim, matbaa harfleriyle yazılı:</p>

  <p class="block"> </p>

  <p class="block2"><span class="text7">M. Charles Andre Narcy</span></p>

  <p class="block"> </p>

  <p class="block6">Erkânıharp yüzbaşısı 21 aralık 1908 tarihinde 33 yaşında olduğu halde vefat etmiştir.</p>

  <p class="block"> </p>

  <p class="block3">Defteri aldım. Sırtımdaki paçavraların içine sakladım.</p>

  <p class="block3">Ve gidiyorum.</p>

  <p class="block3">Gidiyorum. Bu ev, yüzbaşı Charles Andre Narcy’nin eviydi. O şimdi öldü. Benim evim başka yerde olmalı…</p>

  <p class="block3">Gidiyorum.</p>

  <p class="block3">Sokakta ben de acele yürüyorum. Yorgunluktan sarsak sarsak yürüyorum.</p>

  <p class="block3">Ah! Sokak, zannettiğim kadar tenha değilmiş… Karşıki kaldırımda, hareketsiz, ayakta duran birisi var… Matem örtüsiyle örtülü kapıya bakıyor, sabit bir bakışla bakıyor.</p>

  <p class="block3">Bir kadın, şık bir kadın bu! Arkasında, kürklü bir rob var. Elleri geniş buvanın içinde…</p>

  <p class="block3">Onu tanıdım, Madeleine! İyice tanıdım. Fakat artık ben öldüm. Hem de ihtiyarım, çok ihtiyarım…</p>

  <p class="block3">Hayır, müteessir değilim, hiç müteessir değilim, yalnız, hayretleyim… büyük bir hayret içindeyim.</p>

  <p class="block3">Zarar yok! Yanından geçeceğim. Bakayım ne yapacak…</p>

  <p class="block3">Yanına geldim. Gözlerini matemli kapıdan çevirmiyor, ve.. O ne? Ağlıyor… Ağlıyor ve gözlerinden iri, ağır yaşlar damlıyarak ağlıyor…</p>

  <p class="block3">Ağlıyor ha? Tuhaf şey! Bak bu hiç aklıma gelmediydi. Adam sen de! Kadın gözyaşları tabiî…</p>

  <p class="block3">Mamafih ne yapsam acaba?</p>

  <p class="block3">Bir an tereddüt ediyorum, sonra yaklaşıyorum:</p>

  <p class="block3">—<span class="calibre9">      </span>Mad…</p>

  <p class="block3">Birdenbire ürperiyor, beni görünce ıslak yanaklarını manşonuna telâşlı telâşlı siliyor ve sonra yine manşonunun içinden çıkardığı beş on parayı bana uzatıyor ve süratle uzaklaşıyor.</p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_37">XXXVII</h1>

  <p class="block"> </p>

  <p class="block3">Ben de kaçıyorum…</p>

  <p class="block3">Artık bu sabit ve muhakkak! Ben öldüm, tamamiyle öldüm… Hattâ tabutun içinde cesedini, korkunç bir surette değişmiş cesedini mütemadiyen, muannidane bir şekilde görmekte devam ettiğim ötekinden daha hakikî bir surette öldüm. Evet, ötekinden daha fazla ölüyüm. Zira o, hiç olmazsa, öldüğünden haberdar değil, halbuki ben…</p>

  <p class="block3">Zaten ona ağlıyan yok… Ağlıyanlar bana ağlıyorlar… Bu çiçekler, üniformalar, halkın sükûtu, benim içindi… Arabanın üzerindeki elbiseye, nişanlarıma, silâhlarıma çevrilen bakışlar benim içindi. Hiç tanımadığım bir sürü insanın, mezarlığın çamurları içinde dolaşması da yine benim için…</p>

  <p class="block3">O<span class="calibre9">      </span>halde, ben de, orada, onlarla beraber bulunmalıyım…</p>

  <p class="block3">Kızaran gökyüzü morarıyor, matem rengine bürünüyor.</p>

  <p class="block3">Bulvarın, yaprakları dökük çınar ağaçları, incecik dallarını semaya doğru uzatmışlar… Ufukta zümrüt yeşili büyük bir boşluk deliniyor…</p>

  <p class="block3">Belki de, daha ötede, ölümün öte tarafında, daha başka bir sey vardır…</p>

  <p class="block3">Fakat zannetmem. Hayır, imkânı yok. Şu tabutun içindeki cesedi gayet iyi görüyorum.</p>

  <p class="block3">Mezarımın başında büyük bir kalabalık var. Büyük bir kalabalık, belki de demin, evimin önünde toplanan kalabalık kadar…</p>

  <p class="block3">Ben mezarlığa geldiğim zaman merasim bitmişti. Artık yarı yarıya gömülen tabutun üstüne attıkları toprağın çıkardığı tok gürültüyü işitiyorum. Çok yavaş yürümüşüm. Ne yapayım, pek yorgunum. Çukura doldurulan bu toprağın bütün ağırlığiyle göğsüme çöktüğünü hissediyorum.</p>

  <p class="block3">Altı kadem toprağın bu kadar ağır olduğunu hiç zannetmezdim…</p>

  <p class="block3">Artık bitti. Şimdi herkes gidiyor. Çukur tamam oldu.</p>

  <p class="block3">Yalnız ben gitmiyorum. Nereye gideceğim? Bu ev, artık benim evim…</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <h1 class="block1" id="sigil_toc_id_38">XXXVIII</h1>

  <p class="block"> </p>

  <p class="block3"><span class="calibre9">İ</span>şte hepsini yazdım. Tahtasına varıncaya kadar eriyen kurşun kalemini, mermerin üzerine, mezarın, mezarımın üzerindeki mermer taşa bıraktım. Bu taşın üstünde kazılmış olan kitabemi okuyorum.</p>

  <p class="block3">Son sayfasına kadar eğri büğrü, sık satırlarla doldurduğum, kenarı siyah çizgili defteri kapadım.</p>

  <p class="block3">Hepsini yazdım. Bilmiyen, tehdide mâruz olan bütün erkeklerin ve bütün kadınların öğrenmesi ve kendilerini müdafaa etmesi için hepsini yazmak lâzımdı. Yazmak lâzımdı, çünkü dilim ağzımda bağlandı, kötürümleşti, taş kesildi… Hepsini yazdım. Siz ki, bunu okuyacaksınız ve öğreneceksiniz, Allahınızın aşkına şüphe etmeyin, anlayın ve inanın…</p>

  <p class="block3">Güneş artık ufukta silinmek üzere… Akşam oluyor… Son akşamım. Evet, biraz sonra öleceğim… Hayatım sonuna kadar bitti, Yağı tükenen kandil artık sönüyor.</p>

  <p class="block3">Bana masa vazifesi gören ve cilâlı uzun mermer taşın üstünde kazılmış olan kitabemi heceliyorum. Charles Andre Narcy burada gömülüdür. 27 nisan 1876 tarihinde doğmuş, 21 aralık 1908 tarihinde vefat etmiştir.</p>

  <p class="block3">21 aralık 1908, yahut 22 ocak 1909…</p>

  <p class="block3">22 aralık 1909, yâni bugün… Zira, tam bir ay, hayır, bir aydan bir gün eksik bir zamandan beri burada, bu mezarın, kendi mezarımın başındayım ve ölümü bekliyorum. İkinci ölümümü…</p>

  <p class="block"> </p>

  <p class="block"> </p>

  <p class="block3"></p>

  <p class="block"> </p>

  <p class="block3">Bir ay! Taşın altına bakıyorum. Görmekte devam eden o amansız gözlerle bakıyorum ve görüyorum. Sapasağlam duran tabutun içinde şimdi kuru bir iskeletten başka bir şey yok. Esvapsız, çırçıplak bir iskelet. Esvapları, benim esvaplarım, çok ince oldukları için, derhal toz gibi eriyip dökülmüş. Yalnız, kezâ toz haline gelen kemiklerin üzerinde, topçu kumandanlığının mektubu duruyor. Unutulup benimle beraber gömülen mektup…</p>

  <p class="block3">Evet, sade bir iskelet, toz halinde bir iskelet. Başka bir şey yok. Hakikatte bir iskeletten ve şu mezarın üstüne yıkılan şu enkazdan başka bir şey olmıyan ben, daha fazla yaşıyabilir miyim?</p>

  <p class="block3"><span class="calibre9">İ</span>mkân yok, imkân yok… Bereket versin ki imkân yok…</p>

  <p class="block3">Bir ay müddetle, toprağın yavaş yavaş çöktüğünü, bittiğini gördüm. Sonra birtakım ameleler geldi. Bu ağır taşı mezarın üstüne yüklediler. Çok ağır. Evet, bu taşın altında biriken toprak da çok ağır. Artık takatsiz kalan vücudum bu ağır yüklere tahammül edemiyor…</p>

  <p class="block3"><span class="calibre9">V</span>e yarın beni bir daha gömecekler ve bu sefer başka bir çukura… Orada da başka toprakların, başka taşların altında ezileceğim… Hiç bir insan bu kadar ıstırap çekmemiştir.</p>

  <p class="block3">Güneş artık alçaldı, kızardı, cenazem kaldırıldığı gün de o böyle kızarmıştı…</p>

  <p class="block3">Hava çok güzel… Gökyüzünde tek bir bulut görünmüyor. Kış rüzgârı biraz dindi.</p>

  <p class="block3">Büyük serviler artık sallanmıyor. Batan güneş, servilerin tepesini kızıla boyamağa başladı. Bütün göğe ve bütün arza büyük, parlak bir rahatlık yayıldı, bu rahatlık beni de kaplıyor.</p>

  <p class="block3">Elveda…</p>

  <p class="block"> </p>

  <p class="block5">SON</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block3"><span class="calibre9">_________________________________</span></p>

  <p class="block3">GÜVEN BASIMEVİ — İstanbul, 1</p>

  <p class="block11">Kahramanlık Romanları Serisi</p>

  <p class="block"> </p>

  <p class="block3">Birçok fikir adamları:</p>

  <p class="block"><span class="text8">«Kuru, ruhsuz, maddî şeylerden başkasına değer vermiyen ve eski insanların kıymet verdikleri manevî meziyetlerin bir çoğuna hor bakılan bir devirde yaşıyoruz.</span> <span class="text8">»</span></p>

  <p class="block3">Diyorlar…</p>

  <p class="block3">Fakat, dünün saf aşklarına, temiz ideallerine, zayıfa yardım edebilmek için öz varlığını tehlikeden tehlikeye atan insanlara, iğriye iğri, doğruya doğru demekten hiç çekinmiyen şövalyelerin asil hayatına, kahramanlık ve yılmazlığa, fedakârlığa kıymet veren ve onlara hasret çekenler az mıdır?</p>

  <p class="block3">Bu yüksek ruhlu insanları tatmin edip hayallerinin dünyasında yaşatacak, ilk satırından son kelimesine kadar heyecanla okunacak eserlere ihtiyaç olduğunu düşünen müessesemiz, meselâ Mişel Zevako gibi, Pol Feval gibi bu sahada büyük şöhret yapmış muharrirlerin en güzel eserlerinden memleketimizin tanınmış mütercimlerine teccümeler yaptırarak «KAHRAMANLIK ROMANLARI» ismi altında bir kitap serisi meydana getirmiş ve bunları en iyi şekilde ve nefîs renkli kapaklar içinde basarak satışa çıkarmıştır.</p>

  <p class="block3">Yeni yeni eserlerle zenginleştirdiğimiz bu seride şimdiye kadar çıkan eserler şunlardır:</p>

  <p class="block"> </p>

  <p class="block3">MİŞEL ZEVAKO’NUN ESERLERİ</p>

  <p class="block"> </p>

  <p class="block"> </p>

  <p class="block3">Fiyatı <span class="calibre9">(Krş)</span> Fiyat<span class="calibre9">ı (Krş)</span></p>

  <p class="block3">1—Büridan<span class="calibre9">      </span> 250 || 9—Güzel Fiyorenda <span class="calibre9">250</span></p>

  <p class="block3">2—Büridanın Sonu<span class="calibre9">      </span> 250 <span class="calibre9">|| 10—</span>Borciya <span class="calibre9">250</span></p>

  <p class="block3">3—Dilenciler Kraliçesi<span class="calibre9">      </span> 300 <span class="calibre9">|| 11—</span>Borciyanın Sonu <span class="calibre9">250</span></p>

  <p class="block3">4—Kanlı Saltanat<span class="calibre9">      </span> 250 <span class="calibre9">||</span> 12—Ragastan <span class="calibre9">250</span></p>

  <p class="block3">5—Ölüm Yolcuları<span class="calibre9">      </span> 250 <span class="calibre9">||</span> 13—Sihirbaz <span class="calibre9">250</span></p>

  <p class="block3">6—Kraliçe İzabo<span class="calibre9">      </span> 250 <span class="calibre9">||</span> <span class="calibre9">14—</span>Sihirbazın Oğlu 250</p>

  <p class="block3">7—Kanlı Saltanatın Sonu<span class="calibre9">      </span>300 <span class="calibre9">||</span> <span class="calibre9">15—</span>Kahraman Kız 250</p>

  <p class="block3">8—Er Meydanı<span class="calibre9">      </span> 250 <span class="calibre9">||</span> <span class="calibre9">16—</span>Kahraman Kızın Sonu <span class="calibre9">250</span></p>

  <p class="block"> </p>

  <p class="block3">DİGER YAZARLARIN ESERLERİ</p>

  <p class="block"> </p>

  <p class="block3">1—Kambur<span class="calibre9">      </span> <span class="calibre9">250 ||</span> 2—Kamburun İntikamı <span class="calibre9">250</span></p>

  <p class="block12">Claude Farrère</p>

  <p class="block3">Claude Farrère, (gerçek adı; Charles Frederick Bargone) (d. 27 Nisan 1876, Lyon - ö. 21 Haziran 1957, Paris), Fransız yazar.</p>

  <p class="block3">Babası bir deniz albayı olan Claude Farrère, 1894 yılında Deniz Akademisi’ne girdi. 1899 yılında teğmenliğe terfi etti. 1918’de kaptan olan Farrère, yazar olabilmek için ordudan istifa etti. 1905 yılında yazdığı Uygar adlı romanla, Goncourt Akademisi Edebiyat Ödülü‘nü kazandı. Sık sık Türkiye, Saygon gibi egzotik yerlere seyahatlere çıktı. Kurtuluş Savaşı sürecinde, Türkiye’ye cephe alan kendi ülkesi Fransa’ya karşı Türkiye’yi destekleyen yazılar yazdı. Turgut Özakman’ın Şu Çılgın Türkler adlı romanında da adı geçen Claude Farrère, Türklere olan sevgi ve ilgisiyle, Osmanlı Devleti’ne karşı Mustafa Kemal’i destekledi. Atatürk’e olan hayranlığını dile getirdi. Fantastik öyküler de yazan Farrere, Japonya’ya bağımsız bir yazar olarak davet edildi. İstanbul’da bir caddeye adı Klodfarer olarak Türkçe okunuşuyla verilmiştir.</p>

  <p class="block"> </p>

  <p class="block"> </p>

  <p class="block12">Kayıp Kitaplar Kütüphanesi (4): Ölmez Adamların Evi – Claude Farrere</p>

  <p class="block13">Yazar: Ninja Yazar</p>

  <p class="block3"><a class="calibre10" href="http://www.tersninja.com/wp-content/uploads/2010/10/Claude-Farrere-ve-mustafakemal.jpg"><img alt="http://www.tersninja.com/wp-content/uploads/2010/10/Claude-Farrere-ve-mustafakemal-400x273.jpg" class="calibre11" src="../Images/image-2.jpeg"/></a><a class="calibre10" href="http://www.tersninja.com/wp-content/uploads/2010/10/olmez-adamlarin-evi.jpg"><img alt="http://www.tersninja.com/wp-content/uploads/2010/10/olmez-adamlarin-evi.jpg" class="calibre12" src="../Images/image-3.jpeg"/></a><img alt="la_maison_des_hommes_vivants1" class="calibre13" src="../Images/image-4.jpeg"/></p>

  <p class="block3">Ülkemizde korku edebiyatının az sayıdaki örnekleri arasında gösterilen “<i class="calibre14">Ölmez Adamların Evi</i>” adlı romanın <b class="calibre15">Hamdi Varoğlu</b>tarafından yazıldığı bilinmekte, genel bir yanılgı ile Türk korku edebiyatı bibliyografyasında adı geçmektedir. Halbuki bahse konu olan kısa roman, Türk dostu Fransız yazar <b class="calibre15">Claude Farrere</b>’e aittir.</p>

  <p class="block3"><b class="calibre15"> </b>Özellikle telif haklarının çok önemsenmediği – ki hala günümüzde yeterince önemsendiği söylenemez- Cumhuriyet sonrası yayıncılığında yayınevleri çıkarmış olduğu kitaplarda tecimsel ya da başka sebeplerden dolayı kitap yazarlarına (hem yerli hem yabancı) gerekli önemi vermemiştir. Bazen yazarın adını kullanmayıp yerli isim tercih ederken, bazen de popüler yabancı yazarların adını kullanarak piyasaya Türk yazarlar tarafından yazılmış kitaplar sürmüşlerdir. Benzer durum -kasıtlı ya da kasıtsız olarak- “Ölmez Adamların Evi” adlı kitapta da mevcuttur.</p>

  <p class="block3">Kitap 1955 yılında Güven Yayınevinin “<i class="calibre14">Meraklı Kitaplar Serisi</i>”nin yedincisi olarak ülkemizde satışa sunulmuştur. İlk sayfasında ise Nakleden olarak –ki 50’li yıllarda çeviren tabiri yerine nakleden de kullanılmaktaydı- Hamdi Varoğlu geçmektedir. Ancak romanın asıl adı <i class="calibre14">“La Maison des hommes vivants</i>” (<i class="calibre14">Yaşayan İnsanların Evi</i>), ilk basım tarihi ise 1911’dir. Farrere, özellikle Kurtuluş Mücadelesi’nde Türklere destek veren ve memleketi Fransa’da Türkleri öven yazılar yazan, aynı zamanda ülkemizde pek çok tarih çalışmaları yayınlanan, Atatürk tarafından sevilen ve takdir edilen, Atatürk’ü takdir eden bir yazardır. Bu özelliklerinden dolayı Sultanahmet’te ismi, Türkçe okunuşuyla “Klodfarer” olarak bir sokağa verilmiştir. Farrere, tarihi çalışmaların yanında tarihi romanlar da yazarken, fantastiğe yaklaşan kitaplar da yazmıştır. İşte dilimize çevrilen ve inceleme konumuzu oluşturan “Ölmez Adamların Evi” de bunlardan biridir.</p>

  <p class="block3">İncelememiz esnasında kitabın Türkçe baskısı referans olarak kullanılmış olup, hikâyenin detayları ve özellikle sonu bahsedildiğinden kitabı okumayı düşününler için ufak bir uyarı yapmayı uygun görmekteyiz.</p>

  <p class="block3">Anlatılan hikâye, öleceğini söyleyen ve akıl almaz olaylar yaşadığını dile getiren Fransız Yüzbaşısı Andre Narcy adlı ana karakterin ağzından aktarılır. Korku öykülerinde sıklıkla kullanılan birinci tekil şahıs anlatımı kullanılırken, ana karakterin bir görev için yaptığı yolculukta yaşadığı sıra dışı macera 38 bölümde anlatılır. (Aslında özgün kitapta 39 bölüm var ama Fransızca bilmediğimden Güven Basımevi baskısında acaba bir bölüm atlandı ya da bölüm birleştirmesi mi yapıldı bilemiyorum. Fransızca bilen varsa özgün kitabın linkini de veriyorum ki bizleri bu konuda aydınlatsın.) Tüm bu süreçte şahit olduğu olayların ibret alınması gerektiğini, bir gün sonra öleceğini ve ölme sebeplerini sıklıkla vurgular.</p>

  <p class="block3">Hikâye, 1909 yılında, Fransa’da Toulon civarındaki dağlarda yaptığı yolculukta metresi Madeleine ile tesadüf eseri karşılaşması ve onu takip etmesi ile başlar. Aşk ve sevgi hikâyesini andıran başlangıcı, kısa süre sonra korku ve gizem unsurları ile çevrelenir. Bir anlığına görüp kaybettiği metresini arayışı esnasında kendisi de dağlık arazide kaybolur ve uyuduğu bir anda ihtiyar bir adam tarafından el feneri ile uyandırılır. Daha sonra ihtiyar adamın evine gider ve yaşlı adama benzeyen iki kişi daha görür. Böylece kitabın adını oluşturan adamların evine gitmiş olur. Üç ihtiyar ise aslında dede, oğul ve torunundan başkası değildir.</p>

  <p class="block3">İhtiyarlar, evin içinde gelişen olayların neticesinde uzun yaşamlarının sırrını anlatmak zorunda kalırlar. Uzun -hatta sonsuz- yaşamlarının sebebi büyü ya da sihir değil, tıbbi müdahalelerdir. Yaşlı hücrelerin yenilenmemesinden yola çıkarak, genç vücutların ölü hücreleri yenilemesi sonucuna ulaşır, böylece hayatta kalmak için genç vücutlara ihtiyaç duyarlar. Yani tıpkı bir vampirin kurbanlarına yaptığı gibi, gençleri, onların kanlarını kullanırlar. Zaten Yüzbaşı, bu durumu öğrendiğinde “kan emici adam” tabirini kullanır. Böylece konu salt vampir öyküsü olmasa da, yazarın bu ve benzeri vampirsel benzetmeleriyle tema ölümsüzlükten, vampirliğe doğru bir sapma yapar ki yazarın seçtiği cümleler bunu açıkça göstermektedir.</p>

  <p class="block3">Zaman zaman tarihi anlatımlarla beraber, son bölümlerinde hafiye romanlarındaki detay olgusuna önem veren ve çoğunlukla fantastik bir korku öyküsü olan kitap, aynı zamanda dönemine göre öncü olan tıbbi müdahalelerden başka bilimkurgu öğeleri de barındırmaktadır (klonlanma ve ışınlanma gibi) . Kitapta ölümsüzlüğün kaynağı olarak kendilerinden önceki kimya ve simya uzmanı olan bir kişi gösterilir, o ve yaptıkları övülürken, tıp adamları da yerilir. Hatta ölümsüzlük olgusunu üstatlarından da önceye, çok eskilere dayandırır. Yani öykü pek çok türün sentezi olarak gösterilebilir. (Bu hükme kati olarak varmadan önce kitabın orijinal basımının okunması gereklidir)</p>

  <p class="block3">Neticede genç kalmak için genç kadın ve erkeklerin kanlarına ihtiyaç duyarlar, tam olarak ifade edilmese de onların kanlarını kendilerine neşrederler. Ancak üç kişiden oluşan kendisi oğlu ve torunu, ölmez olmanın vermiş olduğu güce rağmen (hatta hipnoz güçleri vardır, kurbanlarını bu yolla çağırır, hafızalarını silerler) insancıldırlar, insanları öldürmezler. Varlıklarını gizlemek ve ölümsüz olmalarını sağlayan sırlarını idame ettirmek için dağlarda yaşarlar, düzenli olarak yer değiştirirler.</p>

  <p class="block3">Ana karakter olan Yüzbaşı altı saat geçirdiği ölmez adamların evinde, onların sırlarını öğrenir, bu esnada sevgilisi Madeleine’i görür. Tüm sırlarını öğrenmişken de, serbest kalması imkânsızdır, ancak ölmez adamlar tarafından öldürülemez de. Bu sebeple hipnoz ve tam olarak ifade edilmeyen bir yolla Yüzbaşı’nın kopyası yaratılır ve dağlara gönderilerek, Yüzbaşı’nın kaybolduğu yoldaki uçurumdan aşağı düşmesi sağlanır. Cesedi bulunur ve cenaze merasimi gerçekleşir, toprağa gömülür. Bu esnada gerçek Yüzbaşı da yaşlanır. Kendi mezarı üzerinde yatarak ikinci ölümünü, yani kitabın başında bahsettiği ölümü bekler.</p>

  <p class="block3">Yazar, pek çok türe değindiği gibi, klasik korku parametrelerini kullanmayı da ihmal etmemiştir. Gizemli yabancılar, tekinsiz evler, ölüm ve ölümsüzlük öğelerini kullanırken, kurduğu karmaşık türleri barındıran hikâyesi içine aşkı da ekler –ancak bahsedilen aşk evlilik dışı yaşanan, kaçamak bir aşktır-.</p>

  <p class="block3"><a class="calibre10" href="http://www.tersninja.com/wp-content/uploads/2010/10/dehset-gecesi.jpg"><img alt="http://www.tersninja.com/wp-content/uploads/2010/10/dehset-gecesi.jpg" class="calibre16" src="../Images/image-5.jpeg"/></a><a class="calibre10" href="http://www.tersninja.com/wp-content/uploads/2010/10/kara-vampir.jpg"><img alt="http://www.tersninja.com/wp-content/uploads/2010/10/kara-vampir.jpg" class="calibre17" src="../Images/image-6.jpeg"/></a><a class="calibre10" href="http://www.tersninja.com/wp-content/uploads/2010/10/newyork-vampiri.jpg"><img alt="http://www.tersninja.com/wp-content/uploads/2010/10/newyork-vampiri.jpg" class="calibre18" src="../Images/image-7.jpeg"/></a></p>

  <p class="block3">Kitap döneminin ilerisinde olan, özellikle barındırdığı bilimkurgusal temelleri ile önemli bir çalışmadır. Bundan ziyade kitabı, <i class="calibre14">“Le Fantome de l’Opera” (Operadaki Hayalet) </i>ın yazarı <b class="calibre15">Gaston Leroux</b>’a ait vampir örnekleri “<i class="calibre14">La Poupee Sanglante” (Kanlı Bebek, 1923)</i> ve <i class="calibre14">“La Machine a Assassiner” (Cinayet Makinesi, 1923)</i>nde olduğu gibi bir vampir eseri olarak da değerlendirmek mümkündür. İlginçtir ki, fantastik ve korku edebiyatı geçmişi pek de köklü olmayan Türkiye’de<b class="calibre15"> Ali Rıza Seyfi’</b>nin <i class="calibre14">“Kazıklı Voyvoda”</i> (İlk basım 1928) sı ile<b class="calibre15"> Kerime Nadir</b>’in “<i class="calibre14">Dehşet Gecesi</i>” (1958) adlı eserinin yazıldığı zaman aralığında bizim üretimimiz olmayan ancak vampir öğeleri barındıran çeviriler bulmak mümkündür. Mayk Hammer serilerinde psikopat, akıl hastası ve şizofren vampirleri anlatan örneklerden başka, ölümsüzlük yolunda vampirsel eylemler işleyen, konusu itibariyle ilginç bir çalışma olan “Ölmez Adamların Evi” de bunlardan bir tanesidir.</p>

  <p class="block3">KAYNAKÇA :</p>

  <p class="block13">Ölmez Adamların Evi, Claude Farrere, Güven Yayınevi, Türkiye, 1955<br class="calibre19"/>
  Science-Fiction The Early Years, Everett F.Bleiler, USA, 1990</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block3"><span class="text9">Eski ve Yeni Türkiye’nin dostu: Claude Farrere</span></p>

  <p class="block"> </p>

  <p class="block14">Fransız yazar Claude Farrere’in değişmeyen yönü, Türk halkına, Türk insanına karşı duyduğu sevgidir. Farrere, hangi rejimle yönetiliyor olursa olsun, Türkiye’nin savunucusudur.</p>

  <p class="block14">Pınar Dost, Fransız Anadolu Araştırmaları Enstitüsü Doktora öğrencisi</p>

  <p class="block"> </p>

  <p class="block3">İstanbul’a olan aşkları, denizci olmaları, İslam’a ve Doğu’ya olan ilgileri, kamuoyunda ve kitaplarında Türklerden hayranlıkla bahsetmeleri, takma isimler kullanmaları gibi birçok ortak özelliklerine rağmen, Türkiye’de Claude Farrere, takipçisi olduğu Pierre Loti kadar tanınmaz.</p>

  <p class="block"> </p>

  <p class="block3">Oysa Loti gibi Farrere’de, Türkiye için kritik dönemlerde bu ülkenin yanında tavır almış ve Türkiye üzerine yazılar yazmış, Fransız kamuoyunda Türkiye’nin sesini duyurmuştur.</p>

  <p class="block"> </p>

  <p class="block3">1902’de Fransa’dan “Türk düşmanı” olarak yola çıkıp, 1904’te tepeden tırnağa “Türk dostu” olarak İstanbul’dan ayrıldığını söyleyen Farrere’i, Türk olan her şey coşkulandırır:</p>

  <p class="block"> </p>

  <p class="block3">Türk şehirlerinin ve kadınlarının güzelliğine, erkeklerinin karakterine hayrandır. Kitaplarını dahi Hicri Takvim’e göre tarihlendirir; İslam karşıtlarını kişisel düşmanları olarak görür.</p>

  <p class="block"> </p>

  <p class="block3">Bu nedenle Farrere “Jön Türk Devrimini” benimsemez:</p>

  <p class="block3">“Bir sürü işe yaramaz (…) güya Jön Türkler, ne Türk ne de genç…” gibisinden sözler sarf eder ve Türkiye’yi, onu yöneten İttihat ve Terakki ile karıştırmamak gerektiğini vurgular.</p>

  <p class="block"> </p>

  <p class="block3">Devrim’in “Avrupa doğumlu, eğitimli ya da kültürünü almış zorla Türk denebilecek” 200-300 bin adam tarafından 12-15 milyon kişinin isteğine karşı yapıldığını söyler.</p>

  <p class="block"> </p>

  <p class="block3">Jön Türkler’i en çok da, İslam’a karşı tutumlarından dolayı eleştirir: “Genç Türkiye, Kuran’ı küçük gördü. Jön Türkler eski yasayı kaldırdı, padişahı görevden aldı ve bir sürü kanlı yenilik öngördü”.</p>

  <p class="block"> </p>

  <p class="block3">Jön Türkler karşısındaki bu olumsuz tutumuna rağmen Farrere, siyasi alanda Osmanlı İmparatorluğu’nu destekler. Trablusgarp’a saldıran İtalya karşısında Türkiye’yi savunan yazılar yazan Loti’ye arka çıkan Farrere, ilk ciddi tavrını da Balkan Savaşları sırasında gösterecektir.</p>

  <p class="block"> </p>

  <p class="block3">17 Ekim 1912’de L’Intransigeant gazetesinde Türk yanlısı ilk makalesi yayımlanır; Claude Farrere, Selanik’te Müslümanların maruz kaldığı kırımlardan bahsetmektedir.</p>

  <p class="block3">Abdülhamid rejimi taraftarı olan Fransa, Jön Türk rejimine (İttihat ve Terakki iktidarına) sıcak bakmaz; ama Farrere ve Loti, hükümetlerinin tutumunun aksine, bu dönemde Fransız kamuoyunda Türkiye’yi sevdirmek için kampanya başlatırlar.</p>

  <p class="block"> </p>

  <p class="block3">Daha sonra, 5-23 Haziran 1922 tarihleri arasında Farrere, Türkiye’ye yeniden gelir. Bu, ses getiren bir ziyaret olacaktır. İstanbul’da 13 gün geçirip padişah Vahideddin ile karşılaştıktan sonra, İzmit cephesinde, ordularının başında bulunan Mustafa Kemal ile de görüşür.</p>

  <p class="block"> </p>

  <p class="block3">Mustafa Kemal’in Farrere’in gelişi şerefine halkın önünde yaptığı konuşma ülkede büyük yankı uyandırır. Farrere, Mustafa Kemal’den çok etkilenir ve ondan hayranlıkla bahseder:</p>

  <p class="block3">“İnanılmaz bir kendine hâkimiyet, hiçbir şeyin kıramadığı bir irade, en sabırlı, en sabit dikkat ve düşünme gücü; işte bu son derece hareketsiz yüzün ortaya koydukları. Herhangi bir gülüşün bu çizgileri yumuşatması imkânsız gibi gözüküyor. Oysa o gülüş bir anda geliyor, hem de şaşırtıcı bir yumuşaklıkla”.</p>

  <p class="block3">Farrere bu seyahatten sonra kendini sadece “Türkiye’nin ve Türk halkının çok değerli dostu” olarak değil, aynı zamanda Mustafa Kemal’in dostu olarak da tanıtır.</p>

  <p class="block"> </p>

  <p class="block3">(…) Savaşın bitmesinden kısa süre önce kaleme aldığı bir makalede Farrere, Türk zaferinin yakın olduğunu yazacaktır. Daha önceleri de, 1921 yayımlanan bir eserinde, Kurtuluş Savaşı dönemindeki Yunan zulmüne dikkat çekmiştir: “İzmir’de, Yunanlıların çıkarması sırasında savunmasız Türk halkına yapılan hakaretler, cinayetlerin vahşiliği, tecavüzler, işkenceler, tüm bunlar (…) saygınlığını yitirmiş ipek Yunan bayrağı üzerinde, bir çamur ve kan lekesidir”.</p>

  <p class="block"> </p>

  <p class="block3">Aslında Farrere’in Haziran 1922’deki Türkiye seyahatinin bir de gizli amacı vardır: Farrere’i Mustafa Kemal ile görüşmeye yollayan, İstanbul’daki Fransız Yüksek Komiseri General Pelle’dir.</p>

  <p class="block"> </p>

  <p class="block3">Farrere’in görevi, Mustafa Kemal’in kurmayı düşündüğü siyasi rejim üzerine bilgi almak ve Lozan Konferansı’nda İttifak Devletleri’nin teklif edeceği Anadolu’ya bir araştırma komisyonu gönderme fikrini kabul ettirmektir.</p>

  <p class="block"> </p>

  <p class="block3">Claude Farrere, Mustafa Kemal’in karşısına çıkıp ellerini saygıyla tutar tutmaz, Türk’ün soyluluk ve erdemliğiyle beraber şahametini de bir çift mavi gözün derinliğinde bütün büyüleme ve alımıyla gördü ve bir şey söylemeye kendinde güç bulamadan dizleri çözülerek yere çöktü ve bayıldı.</p>

  <p class="block3">Mustafa Kemal hemen bayılan adamı tedavi ettirdi. Claude Farrere kendine geldikten sonra bir süre Mustafa Kemal’in yanında kaldı.</p>

  <p class="block3">İlk söze Claude Farrere başladı:</p>

  <p class="block3">-“<i class="calibre14">Beni maruz görünüz. Ben buraya bir şair ilhamıyla ve bir yazar duygusuyla gelmek isterken bana bir takım siyasal görevler vermek isteyenler oldu. Şaşkınlığın, baygınlığım bundan ileri gelmiştir. Sizin karşınızda siyasi bir rol oynamak amacıyla çıkmışken, sizi görür görmez bayıldım.”</i></p>

  <p class="block3">Mustafa Kemal henüz kendisini ve giriştiği devrimin önemini ve büyüklüğünü anlamamış olanların siyasi aracı olmak üzere gönderilen Claude Farrere’i avutarak gönderdi.</p>

  <p class="block"> </p>

  <p class="block3">Claudee Farrere Osmanlı döneminden genç Türkiye Cumhuriyetine kadar uzanan süreçte, kimi zaman Türkiye’deki yönetimi savunmuş, kimi zaman da ülkedeki yenilikleri eleştirmiştir.</p>

  <p class="block"> </p>

  <p class="block3">Ancak Claude Farrere’in değişmeyen yönü, Türk halkına, Türk insanına duyduğu sevgidir. Farrere, hangi rejimle yönetiliyor olursa olsun, Türkiye’nin devamlılığına inanmış ve bunun savunucusu olmuştur.</p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block"> </p>

  <p class="block3">O’nu sizler layıkıyla takdir edemezsiniz. Büyüklüğünü gereği kadar ölçemezsiniz.</p>

  <p class="block3">O, yüce bir dağa benzer. Eteğinde yaşayanlar, bu yüceliği fark edemezler. Bu dağın azametini kavrayabilmek için O’ na uzaklardan bakmak gerekir.</p>

  <p class="block3">                                                           Claude Farrere</p>

  <p class="block13">Claude Farrére’den Bir İstanbul Hikâyesi</p>

  <p class="block3"></p>

  <p class="block3"><a class="calibre10" href="http://3.bp.blogspot.com/_j8BNLG9n0LY/TNWViRL6nBI/AAAAAAAAACo/6SJTsWzygLw/s1600/ekmek%C3%A7ilik+0009.JPG"><img alt="http://3.bp.blogspot.com/_j8BNLG9n0LY/TNWViRL6nBI/AAAAAAAAACo/6SJTsWzygLw/s320/ekmek%C3%A7ilik+0009.JPG" class="calibre20" src="../Images/image-8.jpeg"/></a><br class="calibre19"/>
   </p>

  <p class="block3">…<br class="calibre19"/>
  <span class="calibre9">Çok iyi hatırlıyorum, güneşli bir gündü. Aradan yıllar geçti; bir Temmuz günüydü… Evet: 20 Temmuz 1904… Hikâyem gerçektir… Görüyorsunuz ya uydurmuyorum… Vakit öğle sularıydı, Süleymaniye Camiinin avlusuna girmek üzereydim. Süleymaniye Camii, muhteşem İstanbul’un camilerinin en muhteşemidir… Taş duvarlarla çevrili çok geniş bir avlusu vardır.</span><br class="calibre19"/>
  <span class="calibre9">Evet, avluya girmek üzereydim. Yalnız da değildim: Bir dostum vardı yanımda… Evet, bir kadın dostum… O 20 Temmuz günü, ilk defa beraber çıkıyorduk. O günden sonra da bir daha hiç ayrılmadık, hatta Allah kaderlerimizi ayırdıktan sonra bile. Hayatın en sert yollarında benimle beraber yürümekten ayrılmadı.</span><br class="calibre19"/>
  <span class="calibre9">İkimiz de yorulmuştuk. Avlunun bir kenarında, yerde, üç büyük porfir sütun vardı… Asırların kahrını çekerek devrilmiş üç sütun. İşte bu üç sütundan birine yorgun argın oturduk.</span><br class="calibre19"/>
  <span class="calibre9">Biraz sonra, sütunun altındaki bir delikten bir sokak köpeği çıktı… Gencecik bir dişi köpekti; sarkık ve yassı memeleri, yavrularına süt vermeyi yeni bitirdiğini gösteriyordu. Zavallının kemikleri, derisinin altından sivri sivri görünüyordu. Herhalde mahallede yiyecek pek azdı, hele yavrularını besleyen, onları koruyan bir anneye yetmiyordu. Belli ki açtı hayvan.</span><br class="calibre19"/>
  <span class="calibre9">Dostum, köpeği çağırdı; köpek, önce bir düşündü, sonra yaklaştı. Tam o sırada bu maksatla dolaşan KARA EKMEK SATICISI geçiyordu. Çağırdım adamı ve dostum, çok, pek çok KARA EKMEK satın aldı. Şaşkınlıktan deliye dönen hayvan, bir anda, ayaklarının altında,</span> kendisine bir hafta yetebilecek ekmeği buluvermişti.<br class="calibre19"/></p>

  <p class="block3">Büyük bir minnettarlık hisseden köpek- bir ana köpek- sevincini ve itimadını hemen göstermek istedi. Ve bunu belirtmek için de, yeryüzündeki diğer bütün annelerin yapabileceği şeyi yaptı: Alelacele sütunun altındaki deliğine girdi ve çok geçmeden, ağzında iki minik yavruyla çıktı. Kendi yavrularıydı bunlar. Ve onları bize gayet merasimli bir şekilde takdim etti. Güzel yavrulardı. Annelerinin aksine yumuk yumuk, tombul hayvanlardı. Besbelli ki bu hal, anneye bir gurur veriyordu. Bu zayıflığın sebebini belki de yanlış anlarız diye, gözlerimizin önünde, aldığımız ekmekleri iki yavrusuna paylaştırdı, fazla kalanları bir kenara ayırdı; yavrularından artanları da kendi yedi ki, zaten pek fazla bir şey artmamıştı. Nihayet bütün aile tekrar yuvaya çekildiler.<br class="calibre19"/>
  O zaman dostum:<br class="calibre19"/>
  <br class="calibre19"/>
  - Buradan ayrıldığım zaman da, dedi (zira uzak, çok uzak bir ülkeye geri dönecekti… Kardan, buzdan daha soğuk bir ülkeye) buraya gelip, bu yavrulara ve hayvanlara ekmek vereceksiniz değil mi? Söz veriyor musunuz?<br class="calibre19"/>
  <span class="calibre9">Söz verdim ve sözümü tuttum. Tekrar geldim.</span><br class="calibre19"/>
  <span class="calibre9">On beş gün sonra yine aynı yerdeydim. Aynı sütuna oturdum. Etraf yine muhteşemdi. Güneş aynı şekilde parıldıyordu. Ama bu defa, yalnızdım, eskiden beraber olduğumuz yerde yalnızdım… Ve bana çevredeki ihtişam azalmış gibi geldi. </span><br class="calibre19"/>
  <span class="calibre9">Sütunun altındaki delik yine duruyordu. Ama anne köpek yoktu ortada. Uzağa gitmiş olmayacağını tahmin ettim. Çünkü köpeklerin kanununa göre, mahalleden dışarı çıkamazdı. Beklemeye karar verdim. Bu arada, elimi deliğe sokup içini bir yoklamak aklıma geldi. Evet, gerçekten içerde yumuşacık tüylere dokundu elim. O zaman hayvanları göreyim diye ikisini de tuttum, dışarı çıkardım. Ağlayıp, viyakladılar.</span><br class="calibre19"/>
  <span class="calibre9">Pek fazla çıkmadı sesleri; biraz viyaklama. Çok geçmeden, muhtemel bir cinayeti önlemek maksadıyla, mahallenin bütün köpekleri imdada koşmuştu. Bir anda kendimi beş yüz köpekten meydana gelmiş bir dairenin içinde buldum. Hepsi de hırlıyordu. Ama hiç biri dişlerini göstermiyordu. Çünkü gayet rahat, ayaklarımın dibinde duran yavrular, masumiyetimi gösteriyordu onlara. Ama ben, kendimi suçlu buldum ve baldırlarımın tehlikeyle karşı karşıya olduğunu hissettim.</span><br class="calibre19"/>
   </p>

  <p class="block3"><span class="calibre9">İşte o sırada gerçek bir tiyatro sahnesi oynanmaya başladı:</span><br class="calibre19"/>
  <br class="calibre19"/>
  <span class="calibre9">Tehlikeden haberdar edilen ana köpek, yavrularını kurtarmak için koşa koşa hadise yerine yetişmeye çalışıyor, en kötü ihtimali düşünerek, dili bir karış dışarda deli gibi koşuyordu. Ama birdenbire beni gördü ve tanıdı.</span><br class="calibre19"/>
  <span class="calibre9">O zaman en tuhaf, en harikulade sahne cereyan etmeye başladı! Bir an içinde etrafımdaki köpekler yok oluverdi. Ana köpeğin bir havlaması, onlara tehlike olmadığını ve dağılmaları gerektiğini anlatmıştı. Ve kendisi… Karnı yere dokunurcasına yere eğilmi</span>ş, ayakkabılarımı yalayarak, apaşikâr bir şekilde arkadaşlarının yaptığı muamele için benden özür diliyordu. Bana nasıl yapmışlardı bunu ve yavruları, şaşkın küçükler, nasıl olmuş da beni tanımamışlardı. Olur, şey değildi bu! Unutmam lazımdı bunu. <br class="calibre19"/>
  <span class="calibre9">Zavallı hayvanın başını okşadıktan sonra, kara ekmek satıcısını çağırınca, birden kalktı ve çeşitli maskaralıklarla sevincini göstermeye başladı. Ama hemen ardından, analık vazifesini hatırladı ve başka hiçbir hayvan dünyasında görülmeyecek bir zekâ ve medeniyet örneği vererek, ard arda iki yavrusunu dişleri arasına alarak hırsla gözlerimin önünde hırpaladı, şüphesiz onları cezalandırıyordu. Kendilerine kara ekmek alan bir insandan korkmamak gerektiğini, onlara anlatıyor, bu faydalı gerçeği yavru köpeklerin kafasına sokmaya çalışıyordu. Kulaklarındaki bir, iki diş darbesi onlara iyi bir ders olacaktı.</span></p>

  <p class="block9"><a class="text10" href="http://www.blogger.com/share-post.g?blogID=4413016499266909810&amp;postID=7087833173389143788&amp;target=email" title="Bunu E-postayla Gönder"><br class="calibre19"/></a> <span class="text11">Bir</span> <span class="text12">Zamangezgini</span> <span class="text11">Paylaşımı Okudunuz.</span></p>

  <p class="block15"><span class="calibre9">Sevgili Kitapseverler Teşekkür Ederim.</span></p>

  <p class="block16"></p>
</body>
</html>