<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Dönüşüm Hastanesi</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2" id="filepos376232"><span class="calibre3"><span class="italic"><span class="bold">Cehennem</span></span></span></p>

  <p class="calibre10">Stefan bir yürüyüşten geri dönüyordu. Yol kenarındaki hendekler altın yapraklarla dolmuştu, sanki Ali Baba'nın katın oradan geçmiş ve açık bir çuvaldan altın paralar saçılmıştı. Bir kestane ağacı gri gökyüzüne karşı terkedilmiş bir zırh gibi parlıyordu. Uzaktan orman pas tutmuş gibi görünüyordu. Stefan'ın ayaklarının altındaki yapraklar kırmızı bir tema üzerine müzikal varyasyonlar gibi, bir kat sarı, bir kat kahverengiydi. Patikanın sonunda alacakaranlık, içten içe portakal renginde yanıyordu. Uzaktaki meyve bahçeleri ufka karşı solmuştu. Islık çalan bir buluta dönüşmüş yapraklar ağaç gövdelerinin arasında yarışıyordu. Stefan kütüphaneye orada bırakmış olduğu bir kitabı almak için girdiği zaman, hâlâ renklerin etkisi altındaydı.</p>

  <p class="calibre10">Pajpak duvardaki telefonun yanında ayakta duruyordu, ahizeyi o kadar sıkı bastırmıştı ki, kulağı beyazlaşmıştı. Pek bir şey söylediği yoktu, sadece, “Evet... evet... evet,” diye mırıldanıyordu. Daha sonra, “Teşekkür ederim,” dedi ve iki eliyle ahizeyi yerine koydu.</p>

  <p class="calibre10">Pajpak, hâlâ telefon elinde, orada duruyordu, Stefan hızla yaklaştı.</p>

  <p class="calibre10">“Sevgili, sevgili meslektaşım,” diye fısıldadı Pajaczkowski, Stefan'ın kalbi ona karşı sevgiyle doldu.</p>

  <p class="calibre10">“Kendiniz kötü mü hissediyorsunuz, profesör? Biraz coramin ister misiniz? Bir koşu ecza odasına gideyim.”</p>

  <p class="calibre10">“Hayır, sorun o değil. Yani demek istiyorum ki, benimle ilgili değil,” diye mırıldandı yaşlı adam. Doğruldu ve bir kör gibi duvarı yoklayarak pencereye gitti.</p>

  <p class="calibre10">Sonbahar kırmızısı, küf kokusu ve yaprakların arasında sarı benekler taşıyarak, bir sel dalgası gibi pencereye çarpıp kırıldı.</p>

  <p class="calibre10">“Her şey bitti,” dedi profesör ansızın, sonra tekrarladı,</p>

  <p class="calibre10">“bitti.”</p>

  <p class="calibre10">Kırlaşmış başını eğdi.</p>

  <p class="calibre10">“Dekanı göreceğim. Evet, yapacağım şey bu. Saat kaç?”</p>

  <p class="calibre10">“Beş.”</p>

  <p class="calibre10">“O halde... evde olmalı.” Dekan her zaman evdeydi.</p>

  <p class="calibre10">Sanki Stefan'ı tam o sırada fark etmiş gibi dönerek, “Sen de benimle birlikte geliyorsun,” dedi. “Neler oluyor, profesör?”</p>

  <p class="calibre10">“Şimdilik bir şey yok. Tanrı da buna izin vermez. Hayır, Tanrı bunun olmasına izin vermez. Ama biz... Benimle birlikte tanık olarak gel. Öylesi benim için daha kolay olacak, daha güvenli konuşuruz, çünkü Ekselans'ın nasıl biri olduğunu biliyorsun.”</p>

  <p class="calibre10">Pajpak'ın şakacılığı dekanın resmi unvanını söylerken bir kıvılcım gibi parlayıp söndü.</p>

  <p class="calibre10">Bir doktorun dairesine gitmek bir şeydi, ama dekanınkine gitmek başka bir şeydi. Kapı bütün diğerleri gibi sade ve beyazdı. Pajaczkowski kapıyı içeriden duyulmayacak kadar hafif bir sesle vurdu.</p>

  <p class="calibre10">Bekledi ve daha kuvvetli olarak yeniden denedi. Stefan tam kendisi çalmaya davranırken, müdür onu ürkek bir tavırla uzaklaştırdı: Sen nasıl yapılacağını bilmezsin, işleri bozacaksın.</p>

  <p class="calibre10">“Girin!”</p>

  <p class="calibre10">Güçlü bir ses. Kapıdan girdikleri sırada, sesin yansıması hala sürüyordu.</p>

  <p class="calibre10">Stefan odayı daha önce görmüştü, ama günbatımı ışığında farklı' görünüyordu. Beyaz duvarlar kızıla dönüşmüştü. Bir aslanın inine benziyordu. Kitapların sırtındaki solmuş altın rengi egzotik bir kakmayı andırıyordu. Güneş büfenin ve rafların cilasına koyu bir maun rengi karıştırmıştı. Tahtanın zerrelerinde yer yer ışıklar saçılıyor; dekanın saçlarında kıvılcımlar parlıyordu. Adam her zamanki gibi çalışma masasının arkasındaydı, kalın bir kitaba abanmış Pajpak ile Stefan'a bakıyordu.</p>

  <p class="calibre10">Pajaczkowski konuşmasının başında kekeledi. Özür diledi, rahatsız ettiklerini biliyordu, ama vis maior<sup class="calibre11"><small class="calibre12"><sup class="calibre13"><small class="calibre14" id="filepos380683"><a href="../Text/Donusum_Hastanesi_split_027.html#filepos465048"><span class="calibre14">21</span></a></small></sup></small></sup> - herkesin iyiliği için. Sonra asıl konuya geldi.</p>

  <p class="calibre10">“Az önce bir telefon geldi Ekselans, Kocierba, Bierzyniec'deki eczacı aradı. Bu sabah saat sekizde bir grup Alman ve Kazak polis -Ukraynalılar- köye gelmiş. Adamlara sessiz kalmaları emredilmiş, ama birisi konuşmuş. Hastanemizi ortadan kaldırmak için gelmişler.”</p>

  <p class="calibre10">Pajpak'ın boyu sanki küçülmüş gibiydi. Sadece eğri burnu oynuyordu. Yıkılmıştı.</p>

  <p class="calibre10">Dekan bir bilim adamına yakışır şekilde eczacının verdiği haberin güvenirliğini sordu. Pajaczkowski adamı savundu.</p>

  <p class="calibre10">“Sağlam bir adamdır, Ekselans. Otuz yıldır burada. Sizi memur Olgierd döneminden hatırlıyor. Siz onu tanımazsınız, çünkü küçük bir adamdır” -Pajaczkowski eliyle yer den fazla yüksek olmayan bir mesafe gösterdi- “ama namusludur.”</p>

  <p class="calibre10">Pajaczkowski bir nefes aldı ve şöyle dedi, “Ekselans, bu haber o kadar korkunç ki, inanmamayı tercih ederdim. Ama bizim - yani, demek istiyorum ki, benim görevim İnanmak.” Artık konuşmasının en zor kısmına gelmişti. Ne kadar alçak gönüllü ve özgüveni eksik birisi olsa da, soğuk karşılanmış olduklarının farkındaydı: Dekan onları oturmaya davet bile etmemişti. Çalışma masasının yanında bulunan, batan güneşin altın renkli yansıması vurmuş iki iskemle boş duruyordu. Dekan oturmuş bekliyordu, iri ve damarlı ellerini kitabının üzerine dayamıştı. Bunun anlamı bütün bu sahnenin bir ara verme olması, yani konuklarının idraki dışında kalan daha önemli şeylerin kesintiye uğraması demekti. “Ekselans, öğrendiğime göre, bu askerlere bir Alman psikiyatrist komuta ediyormuş. Başka bir deyişle, meslektaşımız olan birisi. Thiessdorff adında bir doktor.”</p>

  <p class="calibre10">Durdu. Dekan ses çıkarmadı. Sadece kırlaşmış kaşlarını bu adı bilmiyorum der gibi kaldırdı.</p>

  <p class="calibre10">“Evet. Genç bir adam. SS üyesi. Çok zor bir iş olduğunu bildiğim halde - başka ne yapabiliriz? Ekselans bugün onu Bierzyniec'de görmemiz gerek, çünkü yarın...” Sesi kesildi. “Almanlar belediye başkanı Bay Pietrzykowski'ye yarın bir iş için kırk kişiye ihtiyaçları olduğunu söylemişler.”</p>

  <p class="calibre10">“Çok sürpriz bir haber değil,” dedi dekan hemen. Böylesi iri yarı bir adamın bu kadar sakin konuşabilmesi tuhaf bir şeydi. “Belki tam bu şekilde değil, ama bunun olmasını bekliyordum, Rosegger'in makalesinden beri. Sen de hatırlıyor olmalısın.”</p>

  <p class="calibre10">Pajpak kafasını hızla sallayarak onayladı: Hatırlıyordu, dinliyordu, dikkat veriyordu.</p>

  <p class="calibre10">“Bununla birlikte,” diye sürdürdü dekan, “bütün bunların içinde benim rolümün ne olacağını bilmiyorum. Anladığım kadarıyla görevliler ve doktorlar tehlikede değil. Hastalara gelince...”</p>

  <p class="calibre10">Bunu söylememesi gerekti. Söyleyeceklerini önceden hazırlamaya alışkın olduğundan, bu sefer düşünmeden konuşmuş olmalıydı.</p>

  <p class="calibre10">Pajaczkowski'nin dış görünüşünde bir değişiklik olmadı, çalışma masasının köşesine dayamış olduğu zayıf eli, yaşlı bir adamın eli olmasına rağmen, titremedi.</p>

  <p class="calibre10">“Öyle zamanlar vardır ki,” dedi müdür, “ insan hayatı değersizleşmeye başlar. Korkunç günler yaşıyoruz, yine de Ekselans'ın adı hâlâ bu evi bir kalkan gibi koruyabilir ve yüz seksen talihsiz insanın hayatını kurtarabilir.”</p>

  <p class="calibre10">Dekanın öteki eli, o zamana kadar sanki konuşmaya katılmıyormuş gibi çalışma masasının arkasında durmuştu, o anda sert bir yatay işareti yaparak işe karıştı. İfade ettiği anlam açıktı: Susun.</p>

  <p class="calibre10">“Ben, ne de olsa, bu kurumun yöneticisi değilim,” dedi dekan. “Görevliler listesinde adım bile yok. Burada bir konumum yok. Burada bulunuşum tamamen gayri resmi ve bu yüzden benim için -sizin için de- ciddi sorunlar çıkabilir. Bununla birlikte, eğer arzunuz buysa, burada kalacağım. Ara buluculuk yapınama gelince, Almanlar yapmış olduğum hizmetleri daha önceden değerlendirdiler. Varşova'da. Neler olduğunu biliyorsunuz. O barbar genç Aryan, sizin dediğiniz gibi, yarın hastalarımızı öldürmeye niyetlenen o kişi, ne yaşlılara, ne de akademik üne saygısı olmayan bir otoritenin emirlerini yerine getiriyor.”</p>

  <p class="calibre10">Sessizlik çöktü, odada yavaş yavaş bir değişiklik meydana gelmeye başladı. Batan güneşin son ışıkları pencerenin yanındaki büfenin üzerinden o denli kırmızı ve ağlayan bir leke olarak geçti ki, Stefan dikkatini konuşulanlara vermiş olsa da, gözleriyle onu izlemekten kendini alamadı. Daha sonra odanın üzerine berrak su gibi mavi bir tül örtüldü. Gittikçe rengi koyulaştı ve kederli hali arttı, iyi sahnelenmiş bir oyunda ışığın yeni bir sahneyi haber vermesi gibiydi.</p>

  <p class="calibre10">“Ben şimdi oraya gidiyorum, “ dedi Pajaczkowski. Dimdik ayakta duruyor ve küçük sakalıyla Don Kişot'a benziyordu. “Sizin benimle birlikte geleceğinizi düşünmüştüm.”</p>

  <p class="calibre10">Dekan kımıldamadı.</p>

  <p class="calibre10">“Öyleyse, ben gideyim. Hoşça kalın Ekselans.”</p>

  <p class="calibre10">Odadan çıktılar. Stefan koridorda kendisini yaşlı adamın yanında çok küçük hissetti. O ufak tefek ve çökmüş yüzde büyük bir gurur ifadesi vardı.</p>

  <p class="calibre10">“Ben şimdi gidiyorum,” dedi müdür, yer yer aydınlık merdivenin üst basamağında dururlarken. “Ben dönene kadar duyduklarını kendine saklayacağına güveniyorum.”</p>

  <p class="calibre10">Elini tırabzana koydu. “Dekan zor günler geçiriyor. Elektrosefalografinin temelini attığı laboratuvarından kovuldu. Çalışması Polonya'nın dışında da önemli. Yine de, aklıma gelmezdi ki...” Burada eski Pajpak kısmen geri döndü, ama sadece bir an için: Sakalı titredi. “Bilmiyorum. Acheronta movebo?<sup class="calibre11"><small class="calibre12"><sup class="calibre13"><small class="calibre14" id="filepos387089"><a href="../Text/Donusum_Hastanesi_split_028.html#filepos465389"><span class="calibre14">22</span></a></small></sup></small></sup> “</p>

  <p class="calibre10">“Benim de gelmemi ister miydiniz?” Stefan ansızın sordu. Eli ayağı korkudan kesilmişti. Kendini Alman'dan tekme yediği o andaki gibi sersemlemiş hissediyordu ve geriye doğru bir adım attı.</p>

  <p class="calibre10">“Hayır. Elinden ne gelir ki? Sadece Kauters, belki,” diye ekledi adam, uzunca bir susuştan sonra. “Ama o gelmez. Bundan eminim. Deminki sahne bana yetti.”</p>

  <p class="calibre10">Pajpak boş taş merdivenden güçlü adımlarla inmeye başladı, sağlığının bozukluğu konusundaki bütün söylentileri yalanlamak ister gibiydi.</p>

  <p class="calibre10">Marglewski göründüğünde, Stefan hâlâ üst basamakta duruyordu. Sıska doktorun keyfi yerindeydi. Stefan'ı gömleğinin bir düğmesinden yakaladı ve onu pencereye doğru çekti.</p>

  <p class="calibre10">“Papazın yarın ayin yapacağını duydunuz mu? Mihrap için oğlanlara ihtiyacı var ve ben de Rygier'e onun için birkaç kişi bulacağıma söz verdim. Bu görevi kim yapacak biliyor musunuz? Benim koğuşumdan küçük Piotr! Kimi kastettiğimi anladınız mı?”</p>

  <p class="calibre10">Stefan, yüzü bir Murillo meleğini andıran kabarık altın saçlı sarışın oğlanı hatırladı. Salyası akan, geri zekâlı bir yaratık.</p>

  <p class="calibre10">“Harika bir şey olacak! Dinleyin, biz mutlaka...”</p>

  <p class="calibre10">Stefan düğmesini feda etti, acelesi olduğunu haykırdı ve Marglewski lafını bitirmeden oradan ayrıldı. Binadan koşarak çıktı ve Pajaczkowski'nin gitmiş olduğu Bierzyniec yolundan aşağıya koşmaya başladı. Yolu hemen hemen hiç görmeden yokuş aşağı inerken, yaprakların çatırtısını bastıran bir ses duydu. Durup yukarıya baktı. Bir arabaydı. Birisi yokuş yukarı sürüyordu. Ağaçların arasından bir toz bulutu yaklaştı. Stefan buz gibi bir rüzgâr esmişçesine titremekten kendini alamadı. Hemen geri döndü. Araba gürültüyle yanından geçtiği sırada, silik yazılı taş kemere hemen hemen ulaşmıştı; sütuna dayandı.</p>

  <p class="calibre10">Bir Alman askeri aracı, yanları yassı bir Kübelwagen, ikinci vitesle tırmanırken sarsılıyordu. Ön camın arkasında sürücünün koyu renk miğferi görünüyordu. Araba döndü ve bahçe kapısında tangır tungur sesler çıkararak durdu.</p>

  <p class="calibre10">Stefan bahçe kapısına doğru yürüdü. İri yarı bir Alman duvarın yanında duruyordu, bir kamuflaj pelerini giymişti, miğferinin üzerine kaldırılmış koyu renkli pilot gözlükleri ve işlemeli siyah eldivenleri vardı. Çamur parçaları pelerinin kıvrımlarında kuruyordu. Kapıya yüksek sesle bir şeyler söylüyordu. Stefan adamın sorusunu duyunca Almanca yanıtladı: “Üzgünüm, şu anda müdür burada değil. Size yardımcı olabilir miyim?”</p>

  <p class="calibre10">“Buraya bir çeki düzen vermek gerekiyor,” diye yanıtladı</p>

  <p class="calibre10">Alman. “Sen müdür yardımcısı mısın?” “Ben burada doktorum.” “Tamam, o halde. İçeriye girelim.”</p>

  <p class="calibre10">Alman kararlı bir şekilde yürüdü, sanki bu yeri daha önceden biliyordu. Sürücü direksiyonun arkasında kaldı. Stefan adamın elini yanındaki koltuğun oturma yerinde duran otomatik bir tabancanın üzerinde tuttuğunu fark etti.</p>

  <p class="calibre10">Stefan Alman'ı müdüriyete götürdü.</p>

  <p class="calibre10">“Halen kaç hasta var burada?”</p>

  <p class="calibre10">“Özür dilerim, ama bilmiyorum eğer... “</p>

  <p class="calibre10">“Ne zaman özür dilemen gerektiğine ben karar veririm,” dedi Alman sert bir sesle. “Öt bakalım.”</p>

  <p class="calibre10">“Yüz altmış kadar.”</p>

  <p class="calibre10">“Tam sayıyı bilmem gerek. Kayıtları göreyim.”</p>

  <p class="calibre10">“Gizlidir.”</p>

  <p class="calibre10">“Bana bu boktan lafı söyleme,” dedi Alman. Stefan raftan defteri alıp açtı. Hasta sayısı 186 idi.</p>

  <p class="calibre10">“Öyle mi? Yalan atmadığına eminsin, değil mi?”</p>

  <p class="calibre10">Stefan'ın yanakları uyuşmuştu. Gözlerini Alman'ın sivri çenesinden ayıramıyordu. Soğuk ve terli parmaklarını yumruk yaparak sıktı. Bu soluk Alman gözleri hendeklerin kenarında yüzlerce çıplak insan görmüştü, canlı bedenlerini çamura atmaya hazırlarken, hiçbir şey anlamadan, anlamsız hareketler yapan yüzlerce insan. Oda döndü - sadece bu uzun boylu şekil omuzlarına atılmış yeşil peleriniyle sabit duruyordu.</p>

  <p class="calibre10">“Ne kadar berbat bir lağım çukuru burası,” dedi Alman. “iki gündür o domuzları ormanda arıyoruz. Buraya özel bir komite gelecek. Eğer tek bir hastayı saklarsanız, tamamdır.” Belli bir tehdit, işaret veya ifade yoktu. Yine de Stefan kanının çekildiğini hissetti. Dudakları kurumuştu, durmadan onları yalayıp duruyordu.</p>

  <p class="calibre10">“Şimdi bana bütün binaları göster.”</p>

  <p class="calibre10">“Koğuşlara sadece doktorlar girebilir,” dedi Stefan, güçlükle duyulabilen bir sesle. “Kurallar böyle.”</p>

  <p class="calibre10">“Kuralları biz koyarız,” dedi Alman. “Oyalandığın yeter.”</p>

  <p class="calibre10">Stefan'ı itip geçerken, onu sendeletti. Avluyu hızlı adımlarla geçtiler. Alman çevresine bakıp sorular sordu. Bir koğuşta kaç yatak vardı? Kaç tane çıkış vardı? Pencerelerde demir var mıydı? Kaç tane hasta vardı?</p>

  <p class="calibre10">Sonunda, ayrılırken kaç yardımcı personel ve doktor olduğunu sordu. Çimenliğin en geniş yerinde durdu ve sanki ölçüyormuş gibi iki yöne doğru baktı.</p>

  <p class="calibre10">“Rahat uyuyabilirsin,” dedi Alman, arabaya geri döndükleri vakit. “Size bir şey olmayacak. Ama eğer burada bir haydut bulursak veya bir silah veya ona benzer bir şey, senin yerinde olmak istemezdim.”</p>

  <p class="calibre10">Alman iri yarı gövdesini arka koltuğa yerleştirirken, araç hareket etti. Ancak o zaman Stefan iki tuhaf şeyin farkına vardı: Tek bir doktor veya hemşire görmemişti, hâlbuki genellikle akşamları yürüyüşe çıkarlardı; bir de Alman'ın kim olduğu hakkında en ufak bir fikri yoktu. Pelerini şeritlerini örtmüştü. Adamın yüzünün hiçbir ayrıntısını, miğferi ve koyu renk gözlükleri dışında, hatırlamıyordu. Hafif ayak sesleri onu dalgınlıktan kurtardığında bu adam bir Marslı bile olabilir, diye düşünüyordu.</p>

  <p class="calibre10">“Neler oluyor?” Nosilewska her zamankinden daha güzel gözleriyle karşısında duruyordu, heyecandan ve koşmaktan yüzü kızarmıştı. Sırtında doktor gömleği yoktu. Kafası karışmış olan Stefan kendisinin de bir şey bilmediğini açıkladı - Almanın biri hastaneye bakmak istemişti. Görünüşe bakılırsa, ormanda partizan avına çıkmışlardı, adam bu yüzden buraya gelmişti.</p>

  <p class="calibre10">Pajpak'tan söz etmemeye dikkat etti.</p>

  <p class="calibre10">Nosilewska Rygier ile Marglewski tarafından gönderilmişti, adamlar arabanın uzaklaşmasını bir üst kat penceresinden seyretmiş olmalarına rağmen, dışarıya çıkmak istememişlerdi. Kadının daha önce alt kata inmesine de izin vermemişlerdi: işi sağlama alıyorlardı.</p>

  <p class="calibre10">Stefan kadının yanından biraz da kaba bir şekilde ayrılarak, tekrar patikadan aşağıya inmeye başladı.</p>

  <p class="calibre10">Saatine baktı: Yedi olmuştu. Çok geçmeden hava kararacaktı. Alman orada neredeyse yarım saat kalmıştı. Pajpak'ın az sonra dönmesi gerekti. Her şey karanlıkta tuhaf ve yabancı görünüyordu. Hastaneye baktı. Binaların karanlık hatları, Ay tarafından aydınlatıldığı için içlerinde lamba varmış gibi görünen bulutlara karşı yükseliyordu.</p>

  <p class="calibre10">Biraz yürümüştü ki, yolun karşı tarafındaki yaprakların arasından birisinin kendisine doğru geldiğini işitti. Etraf karanlıktı; Bulutlar ayı örtmüştü. Stefan sesi hedef alarak yolu geçti ve müdürü aralarında ancak üç adımlık bir mesafe kaldığı zaman tanıdı. “Hastanede bir Alman vardı, efendim,” diye başladı, ama devam etmedi.</p>

  <p class="calibre10">Pajaczkowski bir şey söylemedi. Stefan onun yanısıra yürüdü, bazen biraz önüne geçiyor, bazen biraz geriden geliyordu. Bahçe kapısına ulaştılar ve Pajpak'ın ofisine gittiler. “Olan oldu,” dedi Profesör sonunda, kapının kilidini açıp içeriye girerken. İkisi de mobilyaların ve elektrik düğmesinin nerede olduğunu bildikleri halde, ışığı açmadan önce üç kere birbirlerine çarptılar. Daha sonra, soru sormak için yanıp tutuşan Stefan, korku içinde geri çekildi.</p>

  <p class="calibre10">Pajaczkowski sararmış ve kavrulmuş görünüyordu. Göz bebekleri fal taşı gibi açılmıştı.</p>

  <p class="calibre10">“Profesör,” diye fısıldadı Stefan. Ve sonra daha yüksek sesle, “Profesör!”</p>

  <p class="calibre10">Pajaczkowski büfeye yürüdü ve mantar aşınmış küçük bir şişe çıkardı - spiritus vini concentratus.<sup class="calibre11"><small class="calibre12"><sup class="calibre13"><small class="calibre14" id="filepos396554"><a href="../Text/Donusum_Hastanesi_split_029.html#filepos465730"><span class="calibre14">23</span></a></small></sup></small></sup> Doğru dürüst bardak olmadığı için bir fincana biraz döktü, içti ve boğulur gibi oldu. Sonra bir koltuğa oturup başını ellerinin arasına aldı.</p>

  <p class="calibre10">“Giderken bütün yol boyunca, ne söyleyeceğimi kendi kendime tekrarladım,” dedi adam. “Eğer bana kaçıkların yararsız olduğunu söyleyecek olursa, iki kaçık Almanın, Bleuler ile Moebius'un eserlerini ileriye sürecektim. Eğer Nuremberg yasasından söz edecek olursa, bizim işgal altında bir ülke olduğumuzu ve bir barış anlaşması imzalanmadan yasal durumumuzun açıklığa kavuşmayacağını söyleyecektim. Eğer tedavisi mümkün olmayanları kendisine vermemi isteyecek olursa, tıp biliminde umutsuz vaka diye bir şey olmadığını anlatacaktım. Hiçbir zaman bilinmeyeni yok sayamazsınız: Bir doktorun görevlerinden biri de budur. Eğer adam buranın bir düşman ülkesi ve kendisinin bir Alman olduğunu söyleyecek olursa, ona her şeyden önce bir doktor olduğunu hatırlatacaktım.”</p>

  <p class="calibre10">“Lütfen profesör,” diye fısıldadı Stefan, yalvararak.</p>

  <p class="calibre10">“Evet, bunu duymak istemediğini biliyorum. Oraya gittiğimde, daha ağzımdan üç kelime çıkmamıştı ki, yüzüme bir tokat yedim.”</p>

  <p class="calibre10">“Ne?” Stefan boğuk bir ses çıkardı.</p>

  <p class="calibre10">“Nöbetçi Ukraynalı bana Obersturmführer Hutka'nın içeridekileri kontrol etmek ve bir taktik planı yapmak için hastaneye gitmiş olduğunu söyledi. Bu şekilde ifade etti. Umarım sayılar yanlış vermişsindir.”</p>

  <p class="calibre10">“Hayır. Ben... Yani demek istiyorum ki, adam onları kendisi gördü.”</p>

  <p class="calibre10">“Evet, anladım. Evet, evet.”</p>

  <p class="calibre10">Pajpak kendisine ikinci bir şişeden biraz luminalli bromin koydu, içti ve elinin tersiyle ağzını sildi. Sonra Stefan'dan bütün doktorlar kütüphaneye çağırmasını istedi.</p>

  <p class="calibre10">“Dekanı da mı?”</p>

  <p class="calibre10">“Ne? Evet. Belki de, çağırma. Hayır.”</p>

  <p class="calibre10">Stefan Nosilewska ve Rygier ile içeriye girdiği vakit, kütüphanenin ışıkları çoktan yanmıştı. Daha sonra Kauters, Marglewski ve Staszek göründü. Pajaczkowski hepsinin oturmasını bekledi. Kısaca ve lafı her zamanki gibi dolaştırmadan Owsizny köyünü yatıştıran -başka bir deyişle, evleri yakıp insanları öldüren- Alman ve Ukrayna birliğinin hastanedeki hastaları öldürmeyi planladığını bildirdi. Almanlar ertesi gün için bir çalışma ekibi organize etmişlerdi, zira tecrübelerine dayanarak akıl hastalarının, genellikle mezarlarını kazan köylülerden farklı olarak, organize işlerde başarılı olmadıklarını öğrenmişlerdi. Bilmesi gereken her şeyi Doktor Thiessdorff'a yaklaşma gayreti sırasında öğrenmişti.</p>

  <p class="calibre10">“Daha henüz gelme nedenimi açıklıyordum ki, beni tokatladı. İnanmak istediğim şey, adamın niyetleri konusunda iftiracı bir imada bulunmama kızmış olduğuydu, ama Ukraynalı nöbetçi subay çoktan emir almış olduklarını söyledi: Bugün kendilerine ekstra cephane verilecekmiş. Nöbetçi subay namuslu bir adama benziyordu, eğer bu şartlar altında bu kelimenin bir anlamı varsa.”</p>

  <p class="calibre10">Pajaczkowski Obersturmführer Hutka'nın öğleden sonraki ziyaretinin asıl nedenini açıklayarak sözlerini bitirdi.</p>

  <p class="calibre10">“Hanımlar, Beyler, sizden bütün bunları düşünmenizi, bazı kararlara varmanızı ve harekete geçmenizi istiyorum... Ben müdürüm, ama ben yeterli... Yeterli biri değilim... Şey için...”</p>

  <p class="calibre10">Sesi kesildi.</p>

  <p class="calibre10">“Hastaları ormana bırakabiliriz ve onların kendi başlarına kaçmalarına izin verebiliriz. Sabahın ikisinde Varşova'ya giden bir tren var,” diye söze başladı Stefan, ama büyük bir sessizlikle karşılaşınca, sustu.</p>

  <p class="calibre10">Pajpak omuz silkti. “Bu aklıma geldi. Ama işe yarayacak gibi görünmüyor. Hastalar kolayca yakalanabilirler. Hem zaten ormanda sağ kalmalarına imkân yok. Yapılacak en basit şey olurdu, ama bir çözüm değil.”</p>

  <p class="calibre10">“Bana kalırsa,” dedi Marglewski, ciddi bir ses tonuyla,</p>

  <p class="calibre10">“bizden üstün güce boyun eğmeliyiz. Arşimet gibi. Ayrılmalıyız, hastaneden çıkıp gitmeliyiz.”</p>

  <p class="calibre10">“Hastalarla birlikte mi?”</p>

  <p class="calibre10">“Sadece çıkıp gitmeliyiz.”</p>

  <p class="calibre10">“Başka bir deyişle, kaçmak. Bu da, hiç şüphesiz, bir çıkış yolu.” dedi yaşlı adam yumuşakça, tuhaf bir sabırla. “Almanlar suratıma vurabilirler, bizi buradan atabilirler, ne isterlerse yapabilirler. Ama ben sadece bu kurumun müdürü değilim. Ben bir doktoru m. Sizin hepinizin olduğu gibi.”</p>

  <p class="calibre10">“Saçma,” diye mırıldandı Marglewski, çenesini eline dayayarak.</p>

  <p class="calibre10">“Başka bir yöntem... Denediniz mi?” diye sordu Kauters. Herkes ona baktı.</p>

  <p class="calibre10">“Ne demek istiyorsunuz?”</p>

  <p class="calibre10">“Ee, yani yatıştırıcı bir şey.”</p>

  <p class="calibre10">Sonunda Pajaczkowski anladı. “Rüşvet mi?”</p>

  <p class="calibre10">“Ne zaman burada olacaklar?”</p>

  <p class="calibre10">“Sabahleyin yedi ile sekiz arasında.”</p>

  <p class="calibre10">Tuhaf bir şekilde kıvranmakta olan Marglewski birden iskemlesini geriye itti, öne doğru eğildi, ellerini açarak masanın üzerine koydu ve şöyle dedi: “Bana düşen görevin bilimsel çalışmaları korumak olduğunu düşünüyorum, o sadece benim değil, herkesin ortak malı. Tutulacak başka yol göremiyorum. Hoşça kalın, hanımlar, beyler.”</p>

  <p class="calibre10">Başı havada, kimseye bakmadan çıkıp gitti.</p>

  <p class="calibre10">“Dur bir dakika,” diye bağırdı Staszek.</p>

  <p class="calibre10">Pajaczkowski bir çaresizlik işareti yaptı. Hepsi birden kapıya baktılar.</p>

  <p class="calibre10">“Demek böyle,” dedi Pajpak, zayıf bir sesle. “Yirmi yıldır burada çalışıyor ve şimdi bu. Bilmiyordum, hiç aklıma gelmezdi - ben, bir psikolog, kişilik konusunda bir uzman olarak...”</p>

  <p class="calibre10">Sonra haykırdı. “Kendimizi düşünmemeliyiz! Onları düşünmeliyiz!” Masaya yumruğuyla vurdu, ağlamaya başladı, öksürüyor ve sarsılıyordu.</p>

  <p class="calibre10">Nosilewska onu bir iskemleye götürdü, Pajaczkowski isteksiz bir tavırla oturdu. Yaşlı adamın üzerine eğildiği ve nabzını ölçmek için gizlice bileğini tuttuğu sırada, ışık Nosilewska'nın saçlarına altın huzmelerle aksetti. Kadın vakit geçirmeden kendi iskemlesine döndü.</p>

  <p class="calibre10">Birden herkes bir ağızdan konuşmaya başladı.</p>

  <p class="calibre10">“Hâlâ kesin değil.”</p>

  <p class="calibre10">“Eczacıya telefon edeceğim.”</p>

  <p class="calibre10">“Ne olursa olsun, Sekulowski'yi saklamamız gerek.” (Bunu söyleyen Stefan idi.) “Papazı da,”</p>

  <p class="calibre10">“O taburcu edilmemiş miydi?” “Hayır, sorun da burada.” “Pekâlâ, müdüriyete gidelim.”</p>

  <p class="calibre10">“Almanlar çoktan sayıları kontrol ettiler,” dedi Stefan boğuk bir sesle. “Beni de -yani, hepimizi demek istiyorum-sorumlu tuttular.”</p>

  <p class="calibre10">Kauters sessizliğini korudu.</p>

  <p class="calibre10">Artık sakinleşmiş olan Pajaczkowski yeniden ayağa kalktı. Gözleri kızarmıştı. Stefan ona yaklaştı. “Profesör, karar vermemiz gerek. Bazıları saklanmalı.”</p>

  <p class="calibre10">“Bilinci yerinde olan bütün hastalar saklanmalı,” dedi müdür.</p>

  <p class="calibre10">“Belki daha değerli olanlardan birkaç tanesi saklanabilir... “ dedi Rygier, tereddüt içinde.</p>

  <p class="calibre10">“Acaba iyi durumda olanların hepsini bırakamaz mıyız?”</p>

  <p class="calibre10">“Kâğıtları yok. İstasyonda yakalanırlar.”</p>

  <p class="calibre10">“Öyleyse hangilerini saklıyoruz?” diye sordu Staszek, asabi bir cesaretle.</p>

  <p class="calibre10">“Size dediğim gibi, en değerlilerini,” diye tekrarladı Rygier.</p>

  <p class="calibre10">“Kimin değerli olduğu konusunda karar veremem. Yeter ki, başkalarını ele vermesinler,” dedi Pajpak. “Hepsi bu.”</p>

  <p class="calibre10">“O halde aralarında bir seçme mi yapmalıyız?”</p>

  <p class="calibre10">“Beyler, lütfen koğuşlara gidin. Doktor Nosilewska, siz de yardımcı personele haber vermelisiniz.”</p>

  <p class="calibre10">Herkes kapıya doğru yöneldi. Pajpak kenara çekilmişti, bir iskemlenin arkalığına iki eliyle abanıyordu. En son ayrılan kişi olan Stefan adamın fısıldadığını duydu.</p>

  <p class="calibre10">“Bir şey mi dediniz?” diye sordu, Pajaczkowski'nin kendisiyle konuştuğunu sanmıştı. Yaşlı adam onu duymadı bile.</p>

  <p class="calibre10">“Öyle korkacaklar ki,” diye fısıldıyordu Pajpak, neredeyse soluk almadan.</p>

  <p class="calibre10">O gece ' kimse uyumadı. Seçme sonucu tartışmalıydı: Yirmi kadar hasta, ama hiç kimse onların sinirlerine hakim olacağına garanti vermiyordu. Gizli kalması gereken sır hastanenin içinde yayılmıştı. Genç Joseph önü açık bir hastabakıcı gömleğiyle, Pajaczkowski'nin yanından ayrılmadan, etrafta koşuşturuyordu.</p>

  <p class="calibre10">Kadınlar koğuşunda, yan çıplak kalabalık tiz ve acımasız bir feryat eşliğinde, kollar bacaklar karışmış, dans ediyordu. Stefan ve Staszek iki saat içinde yatıştırıcı stokunu neredeyse tüketmişlerdi, dikkatle stok etmiş oldukları scopolamine ile luminali sağa sola dağıtıyorlardı. Stefan'ın büyük bromin şişesinden iki fırt çekmesi, saf alkol içen Rygier için eğlendirici bir manzara oldu. Marglewski iki bavul ve dâhiler konusundaki indeks kartlarıyla tıka basa doldurulmuş bir sırt çantasını yüklenmiş olarak bahçe kapısına giderken görülmüştü. Kauters gece yarısından önce dairesine çekilmişti. Karmaşa her an artıyordu. Her koğuş değişik bir sesle uluyordu, sonuçta ortaya rasgele ve çok sesli bir haykırış çıkmıştı. Stefan merdivenden telaşlı ve gereksiz iniş ve çıkışları sırasında dekanın odasının önünden birçok kereler geçmişti. Kapının altından bir ışık şeridi görünüyordu, ama içeriden hiçbir ses gelmiyordu.</p>

  <p class="calibre10">Hastane sınırları içinde hastalan saklayacak bir yer bulmak imkânsız görünüyordu. Daha sonra Pajaczkowski doktorları bir oldubitti karşısında bıraktı: Hastalıkları hafif olan on bir şizofren ile üç manyağı dairesini aldı. Onları saklamak için kapının önüne bir gardırop çekti, ama en sağlıklı görünen şizofren ani bir kriz geçirince, dolabın geçici olarak geri çekilmesi gerekti. Gardırop aceleyle tekrar yerine konduğu sırada, büyük bir sıva parçası kopmuştu ve Pajaczkowski o yeri bir perdeyle örttü. Stefan birçok kereler gelip bir göz attı. Başka şartlar altında yaşlı adamın görünüşü -adam ağzı çivi dolu, Joseph'in tuttuğu bir iskemlenin üzerinde sallanarak, psikolog çekiciyle bir perde kornişi çakıyordu- Stefan'ı eğlendirebilirdi. Sadece en az iki odası olanların hastaları saklayabileceği bildirilmişti. Bunlar da Kauters ile Rygier oluyordu. Rygier, artık tamamen sarhoş olsa da, birkaç hasta almayı kabul etti. Stefan heykeltıraş oğlanı getirmek için koğuşa gitti. Kapıyı açtığında çığlık atan insanların fırtınasıyla karşılaştı.</p>

  <p class="calibre10">Çarşaflardan yırtılmış uzun parçalar sağlam kalmış birkaç ampulün çevresinde dönüyordu. Horoz gibi ötmeler, ıslıklar ve boğuk bir sesle hiç durmadan tekrarlanan “Heladaki Pön Savaşı!” şarkısı genel gümbürtünün üzerinde yükseliyordu. Stefan kimse farketmeden el yordamıyla duvar boyunca yürüdü. İki kere Pascikowiak'ın tekmelerine maruz kaldı, adam yerçekiminden kurtulmak istiyormuş gibi uzun ve sert adımlarla aşağı yukarı yürüyordu.</p>

  <p class="calibre10">Çılgınlığın körleştirdiği hastalar şeytani fırıldaklar gibi dönüyor, kendilerini duvarlara fırlatıyor ve yatakların altına ikişer üçer sürünerek giriyorlardı, spazm geçiren bacakları dışarıda kalmıştı. Stefan sonunda oğlanın odasına ulaştı. Onu bulduktan sonra, kapıya doğru bir yol açabilmek için yumruklarını kullanmak zorunda kaldı. Oğlan karşı koydu ve Stefan'ı bir köşeye sürükledi; orada saman bir döşeğin altından bezden büyük bir çıkın aldı; ancak ondan sonra dışarıya çıkarılmasına izin verdi.</p>

  <p class="calibre10">Koridora ulaştıkları zaman, Stefan nefes almak için durdu. Bazı düğmeleri kopmuştu ve burnu kanıyordu. Kapıların arkasından gelen feryatlar bir oktav yükselmişti. Stefan oğlanı Joseph'e teslim ettikten sonra -adam Marglewski'nin dairesinde bir saklanma yeri ayarlanmasına yardım ediyordu- yeniden alt kata indi. Merdivenin alt basamağında elinde bir şey tuttuğunu fark etti: Oğlanın ona vermiş olduğu çıkın. Onu kolunun altına sıkıştırdı, bir sigara çıkardı ve kibriti çakarken, ellerinin tir tir titrediğini görünce korktu.</p>

  <p class="calibre10">Pajpak gizlediği hastaların arasında çıkan üçüncü krizden sonra her birine bir doz luminal vermişti. İlaç verilerek uyutulmuş otuz hastanın sonuncusu bir daireye kapatılırken, gün ağarıyordu.</p>

  <p class="calibre10">Aynı anda her yerde varmış gibi görünen Pajpak, Stefan'ın uyarılarını dikkate almaksızın, kayıtları kendi elleriyle yok ediyordu. Kâğıtları bir sobada yaktıktan sonra ellerini silip, “Bunun sorumluluğu bana ait,” dedi.</p>

  <p class="calibre10">Nosilewska, solgun ama soğukkanlı, müdürün gölge gibi peşindeydi. Peder Niezgloba için “din görevlisi” namıyla sahte bir kadro yaratılmıştı. Adam eczanenin en karanlık köşesinde ayakta durmuş acıklı bir fısıltıyla dua ediyordu.</p>

  <p class="calibre10">Stefan koridorda amaçsızca koşarken Sekulowski ile çarpıştı. “Doktor,” diye haykırdı şair, “Şey diyecektim - belki bana bir doktor gömleği ödünç verebilirsiniz? Ne de olsa, sen de bilirsin ki, psikiyatriden anlarım.”</p>

  <p class="calibre10">Adam Stefan'ın yanısıra sanki elim sende oynuyorlarmış gibi koşuyordu. Stefan durdu, aklını başına topladı ve fikri gözden geçirdi. “Neden olmasın? Bundan böyle hiçbir şeyin önemi yok. Papazın işini hallettik, sanırım sizin için de bir şeyler yapabiliriz. Ama...”</p>

  <p class="calibre10">Sekulowski onun sözünü bitirmesine fırsat vermedi. Karşılıklı bağrışarak merdivene koştular. Pajpak sahanlıkta durmuş hemşirelere son talimatları veriyordu.</p>

  <p class="calibre10">“Bana kalırsa, hepsini zehirlememiz gerek!” diye bağırdı Staszek, pancar gibi kıpkırmızı kesilmişti.</p>

  <p class="calibre10">“Bu sadece saçma değil, aynı zaman da canice bir şey,” dedi Pajaczkowski. Adamın alnından akan iri ter damlaları ak düşmüş gür kaşlarında parlıyordu. “Tanrı son dakikada her şeyi değiştirebilir, o zaman ne olacak?”</p>

  <p class="calibre10">“Boş ver ona,” dedi Rygier, hor gören bir tavırla, gölgelerin arasından. Cebinde bir şişenin ucu görünüyordu.</p>

  <p class="calibre10">“Sen sarhoşsun!”</p>

  <p class="calibre10">“Profesör,” Stefan onlara katıldı, Sekulowski onu yaşlı adama doğru itekledi, “bir şey daha var.”</p>

  <p class="calibre10">“Ee, bilmiyorum,” dedi Pajpak, Stefan'ın önerisini işitince. “Neden benim daireme gelmek istemiyorsunuz?” Alnını büyük bir mendil ile sildi. “Olur, şüphesiz. Hemen. Doktor Nosilewska, siz nasıl ayarlanacağını bilirsiniz.”</p>

  <p class="calibre10">“Hemen kayıtları değiştireceğim,” dedi kadın, berrak ve hoş sesiyle. “Benimle birlikte gelin.”</p>

  <p class="calibre10">Sekulowski onunla birlikte gitti. “Şimdi, bir şey daha var,” dedi Pajpak. “Birisi gidip Doktor Kauters'i görmeli. Ben tek başıma gidemem, çok uygunsuz olur.”</p>

  <p class="calibre10">Pajpak Nosilewska'nın ofisten geri gelmesini bekledi. Sekulowski binanın çevresinde Stefan'ın beyaz gömleğiyle koşuşturup duruyordu, cebini süslemesi için bir stetoskop bile edinmişti. Ama yandaki binanın kapısına yaklaşıp içerden gelen ulumaları işitince, kütüphaneye kaçtı.</p>

  <p class="calibre10">Stefan kendini yorgun hissediyordu. Koridorda çevresine bakındı, elini salladı, sabah oldu mu diye pencereden bir göz attı ve biraz daha bromin almak için eczaneye gitti. Şişeyi rafın üzerine geri koyarken, birisinin içeriye girdiğini duydu.</p>

  <p class="calibre10">Gelen Ladkowski'ydi, bol bir siyah takım elbise giymişti. Dekan Stefan'ı orada bulmaktan hoşlanmamıştı. Tedirgin bir tavırla kapıda durdu.</p>

  <p class="calibre10">Stefan dekanın belki de hasta olduğunu düşündü. Adamın yüzü solgundu ve gözlerini Stefan'ınkilerden kaçırıyor gibiydi. Sanki gidecekmiş gibi tereddüt etti, hatta elini kapının tokmağına koydu, ama geri döndü ve Stefan'a yaklaştı. “Burada siyanür bulunur mu?” diye sordu.</p>

  <p class="calibre10">“Anlamadım?”</p>

  <p class="calibre10">“Eczanede hiç potasyum siyanür var mı?”</p>

  <p class="calibre10">“Ee, evet,” diye mırıldandı Stefan, kafasını toparlayamadan. Şaşkınlık içinde luminal şişesini düşürdü, şişe yerde paramparça oldu. Stefan parçaları toplamak için eğildi, ama sonra doğruldu ve dekana bir şey bekler gibi baktı.</p>

  <p class="calibre10">“Anahtar orada asılı, Ekselans. Evet, o.”</p>

  <p class="calibre10">Siyanür ve diğer zehirler duvardaki küçük bir dolapta kilit altında tutuluyordu.</p>

  <p class="calibre10">Ladkowski bir çekmece çekti ve eskiden içinde piramidon olan küçük bir cam tüp çıkardı. Sonra raftan bir kavanoz indirdi, maşayla tıpasın açtı ve dikkatli bir şekilde beyaz kristalleri tüpün içine döktü. Tüpün tıpasını kapadı ve onu ceketinin üst cebine koydu. Küçük dolabı kilitledi, anahtarı yeniden çivisine astı ve gitmek için döndü. Ama durdu ve Stefan'a, “Lütfen bundan kimseye söz etmeyin...” dedi.</p>

  <p class="calibre10">Adam Stefan'ın elini yakaladı, onu soğuk parmaklarıyla sıktı ve hafif bir fısıltıyla, “Lütfen,” dedi.</p>

  <p class="calibre10">Aceleyle dışarıya çıkıp kapıyı arkasından sessizce kapadı.</p>

  <p class="calibre10">Stefan masaya dayanmış bir şekilde ayakta duruyordu, hâlâ Ladkowski'nin parmaklarını elinin üstünde hissediyordu. Etrafına bakındı, tekrar büfeye gidip kendine biraz bromin doldurdu. Şişe elindeyken donup kaldı.</p>

  <p class="calibre10">Ladkowski'nin zayıf ve yaşlı göğsünü iliklenmemiş gömleğinin arasından bir an için görmüştü. Bu durum Stefan'a güçlü bir kralla ilgili bir masalı hatırlatmıştı, bir zamanlar aklına çok takılmış olan bir masaldı.</p>

  <p class="calibre10">Bu kral çok büyük bir krallığı yönetiyormuş. Civarda binlerce millik bir alanda oturanlar onun emri altındaymış. Bir keresinde kral tahtının üzerinde can sıkıntısından uyuyakalmış, nedimeleri onu soyup yatak odasına taşımaya karar vermişler. Kralın kırmızı paltosunu çıkarmışlar, altında mor renkli, altın işlemeli, bir üstlük parlıyormuş. Altında üzerine yıldızlar ve güneşler işlenmiş ipek bir giysi varmış. Altında incilerle örülmüş parlak bir giysi. Altında yakutlarla parlayan bir giysi. Birbiri ardına giysileri çıkarmışlar, sonunda tahtın yanında parıltı saçan büyük bir yığın oluşmuş. Çevrelerine korku içinde bakınmışlar. “Kralımız nerede?” diye bağrışmışlar. Karşılarında her biri bir servet eden giysiler duruyormuş, ama bir canlıdan eser yokmuş. Masalın başlığı “Majesteleri Hakkında veya Bir Soğanın Soyulmasıydı” idi.</p>

  <p class="calibre10">Kauters'in dairesindeki toplantı bir saat sürdü. Sonunda cerrah hiçbir şeye karışmamaya karar verdi: Hiçbir şey bilmiyordu, hiçbir şey yapmayacaktı. Sadece ameliyathane ile ilişkisi olduğunu söyleyecekti. Sekulowski Kauters'in koğuşunda çalışan bir doktor kimliğine bürünecekti. Nosilewska Stefan'a konuşulanları anlatırken, hemşire Gonzaga'nın Kauters'in dairesinde olduğundan ve birleştirilmiş iki koltuğun üzerinde uyuduğundan bahsetti. Hemşire Gonzaga mı? Stefan artık şaşırma gücünü kaybetmişti. Uyuşukluk içindeydi. Her şeyi hafif bir sis perdesinin arkasından görüyordu. Saat neredeyse altı olmuştu. Koridorda Rygier'i gördü, adam felçlilerin taşınmasında kullanılan özel bir tekerlekli iskemleye oturmuştu; yere, karşısına bir şişe koydu ve cam sesinden hoşlanıyormuş gibi, ona küçük bir tekme attı.</p>

  <p class="calibre10">Rygier'in yüzündeki gerginlik Stefan'ın dikkatini çekti, sanki her an gözyaşlarına boğulacak gibiydi. Stefan bir şey söylemeye cesaret edemedi, ama adam ansızın hıçkırmaya başladı.</p>

  <p class="calibre10">“Pajaczkowski'nin nerede olduğunu biliyor musun?” diye sordu Stefan.</p>

  <p class="calibre10">“Bahçeye çıktı,”' dedi Rygier, hıçkırarak.</p>

  <p class="calibre10">“Ne için?”</p>

  <p class="calibre10">“Papaz ile birlikte. Dua ediyor olmalılar.” “Anladım.”</p>

  <p class="calibre10">Sekulowski kütüphaneden koridora çıktı ve Stefan'ı gördü.</p>

  <p class="calibre10">“Nereye gidiyorsun?”</p>

  <p class="calibre10">“Çok yorgunum. Sanırım uzanacağım. Gücümüzü sabaha saklamalıyız.”</p>

  <p class="calibre10">Sekulowski beyaz gömleğin içinde daha toplu görünüyordu. Beline kısa gelen kemerine biraz sargı bezi eklemişti.</p>

  <p class="calibre10">“Itiraf ediyorum doktor. Ben bu işi yapamayacağım.”</p>

  <p class="calibre10">“Saçmalamayın. Odama gelin.”</p>

  <p class="calibre10">Stefan merdiven boşluğundaki kaloriferin üzerinde duran bir çıkını fark etti. Daha sonra onu kendisine oğlanın vermiş olduğunu hatırladı. Çıkını aldı ve merak ederek açtı. Miğferli bir adam kafası gördü, bir taş parçasının üzerinde üst dudağına kadar yükselmişti. Gözleri fırlamış, yanakları gerilmişti, taşın içinde kaybolmuş olan görülmeyen ağzı sanki haykırıyordu.</p>

  <p class="calibre10">Stefan heykeli odasındaki masanın üzerine koydu, yataktan battaniyeyi çekti, koltuğu itti ve kendini yastığın üzerine attı. Aynı anda Rygier içeriye daldı.</p>

  <p class="calibre10">“Dinleyin,” dedi. “Genç Poscik burada. Altı hastayı ormandan Nieczawy'e götürecek. Siz de birlikte gitmek ister misiniz Bay Sekulowski?”</p>

  <p class="calibre10">“Kim o?” Stefan'ın dudakları ses çıkartmadan kımıldadı.</p>

  <p class="calibre10">Ne var ki, fısıltısı şairin soruları yüzünden duyulmadı:</p>

  <p class="calibre10">“Kim? Hangi hastalar?”</p>

  <p class="calibre10">Stefan uykuya karşı mücadele ederek kendisini yataktan kaldırdı.</p>

  <p class="calibre10">“Elektrik dağıtım istasyonunda çalışan genç Poscik. Adam ormandan geldi ve alt katta bekliyor.” Rygier ayılmaya başlamıştı. “Pajaczkowski'nin luminal vermediği herkesi götürecek. Gitmek istiyor musunuz? Evet mi-? Hayır mı?”</p>

  <p class="calibre10">“Delilerle birlikte mi? Şimdi mi?” diye sordu şair, koltuktan aşağıya inerek. Elleri titriyordu.</p>

  <p class="calibre10">“Gitmeli miyim?” dedi, Stefan'a dönerek.</p>

  <p class="calibre10">“Bu konuda bir şey söyleyemem.”</p>

  <p class="calibre10">“Sokağa çıkma yasağından sonra, delilerle birlikte olmak,” Sekulowski yarı konuşarak düşündü. “Hayır!” dedi kararlı bir tavırla, ama Rygier kapıya vardığı zaman, bağırdı, “Dur!”</p>

  <p class="calibre10">“Karar verin! Adam bekleyemez. Ormandan geçmek iki saat alıyor!”</p>

  <p class="calibre10">“Ama bu adam kim?”</p>

  <p class="calibre10">Sekulowski'nin sadece vakit kazanmak için soru sorduğu belliydi. Eli doktor gömleğinin kemer halkasındaydı.</p>

  <p class="calibre10">“Bir partizan! Az önce buraya geldi ve hastalar luminal ile uyutulduğu için Pajaczkowski ile tartıştı.”</p>

  <p class="calibre10">“Güvenilir biri mi?”</p>

  <p class="calibre10">“Nereden bileyim? Geliyor musunuz? Evet mi? Hayır mı?”</p>

  <p class="calibre10">“Papaz gidiyor mu?</p>

  <p class="calibre10">“Hayır. Evet, kararınız nedir?”</p>

  <p class="calibre10">Sekulowski bir şey söylemedi. Rygier omuz silkti ve kapıyı çarparak gitti. Şair peşinden gidecekmiş gibi bir adım attı, sonra durdu.</p>

  <p class="calibre10">“Belki gitsem daha iyi olacak,” dedi adam çaresizce.</p>

  <p class="calibre10">Stefan'ın başı yeniden yastığın üzerine düştü. Bir şeyler mırıldandı.</p>

  <p class="calibre10">Şairin odada dolaştığını ve konuştuğunu işitebiliyordu, ama kelimelerden bir anlam çıkaramıyordu. Benliğinden uyuşturucu bir uyku yükseliyordu.</p>

  <p class="calibre10">“Yatın,” dedi Stefan ve hemen uykuya daldı.</p>

  <p class="calibre10">Parlak bir ışık Stefan'ı uyandırdı. Çubuğa benzeyen bir şey omuzunu dürtüyordu. Gözlerini açtı, kımıldamadan yattı. Gece storları kapadığı için oda karanlıktı. Uzun boylu adamlar yatağının yanında duruyorlardı. Uyku sersemi gözlerini örttü: Adamlardan biri yüzüne güçlü bir el feneri tutuyordu. “Wer bist du?” Sen kimsin?</p>

  <p class="calibre10">“O tamam. O bir doktor,” dedi biraz tanıdık başka bir ses, Almanca. Stefan irkildi. Koyu renk yağmurluklar içinde üç Alman vardı, makineli tüfekler omuzlarına asılmıştı. Hole açılan kapı açıktı. Dışarıdan nalçalı çizmelerin sert adımları duyuluyordu.</p>

  <p class="calibre10">Sekulowski bir köşede ayakta duruyordu. Stefan onu ancak Alman ışığı o yöne tutunca fark etti.</p>

  <p class="calibre10">“O da doktor mu?”</p>

  <p class="calibre10">Sekulowski hızlı bir Almanca'yla yanıtladı, sesi çatallaşmıştı. Adamlar birer birer odadan çıktılar. Hutka kapıda ayakta duruyordu. Genç bir askeri nöbetçi bırakıp doktorları alt kata indirmesini emretti. Arka merdivenden indiler. Eczanede Pajaczkowski'yi, Nosilewska'yı, Rygier'i, Staszek'i, dekanı, Kauters'i ve papazı gördüler, başlarında siyah üniformalı başka bir asker duruyordu. Stefan ve şairi getiren asker içeriye girdi, kapıyı kapadı ve onları uzun uzun süzdü. Müdür pencerenin yanında sırtı diğerlerine dönük olarak ayakta duruyordu, omuzları kamburlaşmıştı. Nosilewska madeni bir taburenin, Rygier ile Staszek iskemlelerin üzerinde oturuyorlardı. Hava bulutlu ama açıktı, beyaz bulutlar pas rengi yaprakların arasından görünüyordu. Bir asker kapının önünü tutmuştu. Adam esmer, yassı yüzlü ve çarpık burunlu bir köylüydü. Giderek nefes alışı hızlandı ve sonunda Ukraynaca bağırdı, “Eh, doktorlar, keyfiniz nasıl? Ukrayna yaşıyor, ama sizler mahvoldunuz!”</p>

  <p class="calibre10">“Lütfen görevinizi yapın, tıpkı bizim yaptığımız gibi, ama bizimle konuşmayın,” dedi Pajpak Lehçe, sesi hayret verecek şekilde güçlüydü. Çevik bir hareketle döndü, dikleşti ve Ukraynalıya koyu renk gözleriyle baktı.</p>

  <p class="calibre10">“Sen!” diye mırıldandı asker, iri yumruğunu kaldırırken. Kapı hızla açıldı ve askerin sırtına çarptı.</p>

  <p class="calibre10">“Burada ne yapıyorsun?” diye hırladı Hutka, Almanca. “Çık dışarıya!” Başında miğferi vardı ve otomatiğini sanki birisine indirecekmiş gibi sol elinde tutuyordu.</p>

  <p class="calibre10">“Susun!” diye bağırdı, hiç kimse konuşmadığı halde. “Bir sonraki emre kadar burada kalın. Hiç kimse ayrılmayacak. Tekrarlıyorum: Eğer tek bir saklanmış hasta bulursak, hepiniz cezalandırılacaksınız.”</p>

  <p class="calibre10">Onları soluk renkli gözleriyle süzdü ve arkasını döndü. Sekulowski boğuk bir sesle seslendi, “Herr... Herr Offizier!”</p>

  <p class="calibre10">“Ne istiyorsun?” diye hırladı Hutka. Miğferinin altından esmer yüzü gözüküyordu. Elini kapı tokmağının üzerine koymuştu.</p>

  <p class="calibre10">“Bazı hastalar personele ait kısımda saklandılar.” “Ne!? Ne!?”</p>

  <p class="calibre10">Hutka Sekulowski'ye doğru atıldı, yakasına yapışıp onu sarstı.</p>

  <p class="calibre10">“Nerede onlar, sizi piçler sizi?”</p>

  <p class="calibre10">Sekulowski inlemeye ve titremeye başladı. Hutka görevli subayı çağırıp bütün dairelerinin aranmasını emretti. Hâlâ yakasından tutulmakta olan şair, hızlı hızlı Lehçe konuşarak sızlandı, “İstemedim hepimizin birden...” Gömleğinin yenleri o kadar çok gerilmişti, adam kollarını oynatamıyordu.</p>

  <p class="calibre10">“Herr Obersturmführer,” diye bağırdı Staszek, bembeyaz bir yüzle, “O doktor değil, bir hasta, bir akıl hastası!”</p>

  <p class="calibre10">Birisi içini çekti. Hutka aptallaşmıştı.</p>

  <p class="calibre10">“Bu ne demek oluyor?” dedi Alman. “Bunun anlamı ne, domuzun doktoru?”</p>

  <p class="calibre10">Staszek kötü Almancasıyla Sekulowski'nin bir hasta olduğunu tekrarladı.</p>

  <p class="calibre10">Niezgloba pencereye doğru yığıldı. Hutka çevresine bakındı, anlamaya başlıyordu. Burun delikleri kabardı. “Bu domuzlar nasıl piç, nasıl yalancı,” diye haykırdı, Sekulowski'yi duvara bastırarak. Masanın kenarında duran bromin şişesi sarsılıp yere düştü, parçalandı ve içindeki sıvı muşambanın üzerine döküldü.</p>

  <p class="calibre10">“Peki, her şeyi halledeceğiz. Kâğıtlarınızı göreyim!”</p>

  <p class="calibre10">Bir Ukraynalı kâğıtların tercümesine yardım etsin diye holden içeriye çağrıldı, adam görünüşe göre başçavuştu, apoletlerinde iki gümüş şerit vardı. Nosilewska dışında herkesin belgeleri yanındaydı. Bir nöbetçi kadına üst kata çıkmakta eşlik ederken, Hutka Kauters'in karşısında durdu, adamın belgelerini uzun uzun inceledi ve sakinleşti.</p>

  <p class="calibre10">“Ah,” dedi Alman. “Volksdeutsch, öyle mi? Mükemmel. Bu Polonyalı sahtekarlığına niçin karıştınız?”</p>

  <p class="calibre10">Kauters bu konuda hiçbir şey bilmediğini açıkladı. Sert ama düzgün bir Almanca konuşuyordu.</p>

  <p class="calibre10">Nosilewska Tabipler Odası kimlik kartıyla geri geldi. Hutka elini sallayarak kadını uzaklaştırdı ve hâlâ duvara dayanmış olarak büfenin yanında ayakta duran Sekulowski'ye döndü.</p>

  <p class="calibre10">“Komm.”</p>

  <p class="calibre10">“Herr Offizier... Ben hasta değilim. Tamamen sağlıklıyım.” “Doktor musun?”</p>

  <p class="calibre10">“Evet -yani hayır, ama gerçekten ben- ben...”</p>

  <p class="calibre10">“Komm.”</p>

  <p class="calibre10">Hutka artık tamamen sakinleşmişti - fazlasıyla sakindi. Kımıldamadan ayakta duruyordu, dudaklarında bir tebessümün gölgesi vardı, yağmurluğu her hareketinde hışırdıyordu. İşaret parmağıyla, bir çocuğu çağırır gibi, işaret etti: “Komm.”</p>

  <p class="calibre10">Sekulowski bir adım atıp dizlerinin üzerine çöktü. “Merhamet! Lütfen! Yaşamak istiyorum. Ben deli değilim.”</p>

  <p class="calibre10">“Yeter!” diye gürledi Hutka. “Hain! Sen zavallı, kaçık kardeşlerini ele verdin.”</p>

  <p class="calibre10">Binanın arkasında iki el silah sesi işitildi. Pencere çerçeveleri zangırdadı ve raflardaki aletler titredi.</p>

  <p class="calibre10">Doktor gömleğine sarılmış olan Sekulowski Alman'ın çizmelerine yığıldı.</p>

  <p class="calibre10">“Franke!” diye dışarıya seslendi Hutka. İçeriye başka bir Alman girdi ve Sekulowski'yi omuzlarından o kadar kuvvetli bir şekilde sarstı ki, şair uzun boylu ve şişman olmasına rağmen bezden bir bebekmiş gibi ayağa dikildi.</p>

  <p class="calibre10">“Annem Almandı!” diye tiz bir sesle cırladı şair, kapıya doğru sürüklenirken. Can havliyle tutunacak bir yer aradı, kıvranıyor ve kapının kasasına yapışıyordu, ama yumruklara karşı kendini savunmaya cesareti yoktu. Franke tüfeğinin dipçiğini kaldırdı ve Sekulowski'nin parmaklarını teker teker ezdi.</p>

  <p class="calibre10">Sekulowski önce, “Merhamet edin,” diye Almanca ve arkasından, “Meryem Ana,” diye Lehçe uludu. İri yaşlar yanaklarından aşağıya süzülüyordu.</p>

  <p class="calibre10">Alman sinirlenmişti. Sekulowski şimdi de kapı tokmağına yapışmıştı. Franke onu belinden kavradı, öne doğru eğildi, gerildi ve bütün gücüyle çekti. İkisi birden koridora fırladılar, Sekulowski taş zeminin üzerine gürültüyle düştü. Alman kapıyı kapamak için geriye uzandı, kızarmış terli yüzüyle doktorlara son bir defa baktı.</p>

  <p class="calibre10">“İğrenç!” dedi adam ve kapıyı çarparak kapadı.</p>

  <p class="calibre10">Büyük bir çalı yığını eczanenin penceresini kapatıyordu. Daha ötede, seyrek ağaçların arasında düz bir duvar yükseliyordu. Hastaların çığlıkları, Almanların sert komutları uzaktan gelse de duyulabiliyordu. Tüfek ateşlerinin sesi daha yüksek, elle tutulabilecek kadar gerçekti. İlk önce kesif bir yaylım ateş duyuluyordu, sonra yumuşak torbalar yere düşüyor gibi bir ses çıkıyordu. Sonra sessizlik.</p>

  <p class="calibre10">Tiz bir ses Almanca seslendi: “Yirmi tane daha!”</p>

  <p class="calibre10">Atışlar duvardan sekiyordu. Arada sırada meydana gelen sekmeler keskin ve melankolik ıslıklar çıkarıyordu. Bir yerde bir otomatik tüfek havladı, ama genel olarak küçük çapta silahlar kullanılıyordu. Başka bir sessizliği çok sayıda ayağın yere sürtmesi ve artık tekdüze hale gelmiş olan haykırış izledi: “Yirmi tane daha!” iki veya üç tabanca atışı, tiz sesli ve kısa süreli, şişeden fırlayan mantar gibi bir gürültü çıkardı.</p>

  <p class="calibre10">İç sızlatan, insanlıktan uzak bir çığlık dalgalandı. Yukarıdan, sanki ikinci kattan, bir ağlama sesi geliyordu. Bu ses uzun süre devam etti.</p>

  <p class="calibre10">Doktorlar kımıldamadan oturuyorlardı, gözleri en yakındaki nesneye mıhlanmıştı. Stefan uyuşmuş gibiydi. Önceleri bir şeye tutunmak istemişti: Belki kararları veren Hutka bir şekilde... belki ölümde bile hayat vardı... ama Almanca bir haykırış son düşüncesini kesti. Pencerenin dışında kırılan dallar çatırdıyor, kırmızı yapraklar uçuşuyordu; oldukça yakın bir yerde güçlü bir hıçkırma ve çakılın üzerinde çizmelerin sesi işitildi.</p>

  <p class="calibre10">Gök gürültüsüne benzer bir silah sesi duyuldu. Bir çığlık yükselip kayboldu.</p>

  <p class="calibre10">Hızla hareket eden ve şekilleri durmadan değişen bulutlan, görülebilen gökyüzü parçasını dolduruyordu. Saat ondan sonra ateş kesildi. Tuhaf bir uyuşukluk duygusu odayı doldurdu. Çeyrek saat sonra otomatik tüfekler yeniden takırdamaya başladı, bunu izleyen sessizlik hastaların feryatları ve Almanların boğuk sesleriyle doldu.</p>

  <p class="calibre10">Öğle vakti doktorlar binanın çevresinde dolaşan sert ayak sesleri işittiler; bir köpek havladı ve bir kadın kısa bir çığlık attı. Kapı ansızın açıldı ve Ukraynalı asker içeriye girdi.</p>

  <p class="calibre10">“Herkes dışarıya! Çabuk!” diye bağırdı Ukraynaca, kapının ağzından. Arkasında bir Alman miğferi belirdi.</p>

  <p class="calibre10">“Herkes dışarıya!” diye tekrarladı adam, avazı çıktığı kadar bağırarak. Suratında ter ve toz birbirine karışmıştı; gözlerinde sarhoş gibi, titrek bir bakış vardı.</p>

  <p class="calibre10">Doktorlar sıra halinde dışarıya çıktılar. Stefan kendisini Nosilewska'nın yanında buldu. Koridor boştu, sadece kapının hemen dışında buruşmuş bir çarşaf yığını vardı. Zemindeki uzun koyu renk izler merdivene gidiyordu. Koridorun dönemecinde iri bir şey radyatöre dayanmıştı: İkiye katlanmış bir ceset; parçalanmış kafatasından çıkan siyah akıntı donup kalmıştı. Kiraz rengi gömleğin altından nasırlı ve sarı renkli bir ayak tabanı çıkmıştı. Herkes onun üzerinden atladı, sadece geriden gelen Alman çizmesiyle ayağı tekmeledi. Stefan'ın önünde yürüyen şekiller gözlerinin önünde dans ediyordu. Nosilewska'nın omuzuna tutundu. Kütüphaneye vardıklarında, hâlâ elini çekmemişti.</p>

  <p class="calibre10">Kapıya en yakın raflardan kitaplar yere yığınlar halinde atılmıştı. Doktorlar içeriye girerken onların üzerinden geçtikleri vakit, yapraklar uçuştu. En son olarak kapının yanında bekleyen iki Alman içeriye girdi. Adamlar kırmızı pelüşle kaplanmış rahat kanepeye oturdular.</p>

  <p class="calibre10">Her şey Stefan'ın gözlerinin önünde dalgalanmaya başlamıştı. Oda titredi ve grileşti, daha sonra patlamış bir sivilce gibi söndü. Hayatında ilk defa bayılmıştı.</p>

  <p class="calibre10">Kendine geldiği vakit, ılık bir şeyin üzerinde yattığını fark etti. Kafası Nosilewska'nın dizlerinin üzerindeydi; Pajpak bacaklarını havaya kaldırmıştı.</p>

  <p class="calibre10">“Hemşirelere ne oldu?” diye sordu Stefan, şaşkınlık içinde.</p>

  <p class="calibre10">“Hepsi bu sabah Bierzyniec'e gönderildi.”</p>

  <p class="calibre10">“Ya biz ne olacağız?”</p>

  <p class="calibre10">Kimse yanıt vermedi. Stefan ayağa kalktı, sendeledi, ama bir daha bayılmayacağım hissetti. Dışarıdan ayak sesleri yaklaştı; içeriye bir asker girdi.</p>

  <p class="calibre10">“ist der Professor Lonkoski hier?” diye sordu asker.</p>

  <p class="calibre10">Sessizlik oldu. Sonunda Rygier fısıldadı, “Dekan. Ekselans.”</p>

  <p class="calibre10">Dekan Alman'ın sözlerini duyduğu vakit, iskemlesine yığılmıştı, yavaş yavaş doğruldu. İri ve ifadesiz gözleri yavaş yavaş herkesin yüzünde dolaştı. İskemlenin kollarına yapışıp kendisini güçlükle ayağa kaldırdı ve elini ceketinin üst cebine götürdü. Yassılaştırdığı eliyle bir şey aradı. Siyah cüppeli papaz ona doğru bir adım attı, ama dekan kesin bir tavırla onu durdurdu ve kapıya doğru yürüdü.</p>

  <p class="calibre10">Alman, “Kommen Sie, bitte,” diyerek ona nazik bir şekilde yol verdi.</p>

  <p class="calibre10">Geride kalanlar sessizce oturdu, sonunda çok yakınlarda bir yerde, binanın içinde, iki el ateş sesi gök gürültüsü gibi patladı. Kanepenin üzerinde oturup konuşan Almanlar bile sustu. Ter içinde kalmış olan Kauters bir Mısırlınınkine benzeyen profilini çentikli bir çizgiye dönüşecek kadar gerdi ve eklem yerleri çatırdayıncaya kadar ellerini ovuşturdu. Rygier ağzını çocuk gibi büküp dudağını ısırdı. Sadece Nosilewska -ileriye doğru eğilmiş, dirsekleri dizlerine, çenesi yumruklarına dayalı bir şekilde- sakin görünüyordu. Sakin ve güzel.</p>

  <p class="calibre10">Stefan midesinde bir şeylerin kabardığını hissetti, bütün vücudu şişmiş ve terden kayganlaşmış gibi geliyordu, iğrenç bir titreme derisinin üzerinde dolaştı, ama Nosilewska'nın öldüğü zaman bile güzel olacağını düşündü ve bundan sapıkça bir tatmin duydu.</p>

  <p class="calibre10">“Öyle görülüyor ki... ki biz de...” diye fısıldadı Rygier Staszek'e.</p>

  <p class="calibre10">Herkes kırmızı iskemlelere oturmuştu, sadece papaz en karanlık köşede iki kitap rafının arasında ayakta duruyordu. Stefan ona doğru koştu.</p>

  <p class="calibre10">Papaz fısıldıyordu.</p>

  <p class="calibre10">“Öldürüyorlar...” dedi Stefan.</p>

  <p class="calibre10">“Pater noster, qui est in coelis,”<sup class="calibre11"><small class="calibre12"><sup class="calibre13"><small class="calibre14" id="filepos437932"><a href="../Text/Donusum_Hastanesi_split_030.html#filepos466167"><span class="calibre14">24</span></a></small></sup></small></sup> diye fısıldadı papaz.</p>

  <p class="calibre10">“Peder, bu gerçek değil!”</p>

  <p class="calibre10">“Sanctificetur nomen Tuum.”<sup class="calibre11"><small class="calibre12"><sup class="calibre13"><small class="calibre14" id="filepos438185"><a href="../Text/Donusum_Hastanesi_split_031.html#filepos466496"><span class="calibre14">25</span></a></small></sup></small></sup></p>

  <p class="calibre10">“Hata ediyorsunuz, Peder, bu bir yalan,” diye fısıldadı Stefan. “Orada hiçbir şey yok, hiçbir şey! Bunu bayıldığını zaman anladım. Bu oda ve biz, her şey, sadece bizim kanımız. Onun akmasının durduğu ve kalbin artık çarpmadığı zaman, cennet bile ölüyor. Beni işitiyor musunuz, Peder?”</p>

  <p class="calibre10">Stefan papazın cüppesini çekiştirdi.</p>

  <p class="calibre10">“Fiat voluntas Tua,”<sup class="calibre11"><small class="calibre12"><sup class="calibre13"><small class="calibre14" id="filepos438766"><a href="../Text/Donusum_Hastanesi_split_032.html#filepos466834"><span class="calibre14">26</span></a></small></sup></small></sup> diye fısıldadı papaz.</p>

  <p class="calibre10">“Hiçbir şey yok, ne renk, ne koku, hatta karanlık bile...”</p>

  <p class="calibre10">“Var olmayan dünya bu dünya,” dedi papaz sakince, çirkin ve acı çeken yüzünü Stefan'a çevirerek.</p>

  <p class="calibre10">Almanlar kahkahalarla güldüler. Kauters ansızın ayağa kalkıp onların yanına gitti. “Özür dilerim,” dedi Almanca, “Herr Obersturmführer kağıtlarımı alıp götürdü. Acaba biliyor musunuz ne... “</p>

  <p class="calibre10">“Sabırlı ol,” diye yanıtladı, tıknaz, geniş omuzlu ve yanakları kırmızı damarlı Alman. Arkadaşına dönüp konuş maya başladı: Biliyor musun, evler çoktan yanmaya başlamıştı, içerideki herkesin öldüğünü sandım. Ansızın bu kadın koşarak alevlerin içinden çıktı ve dosdoğru ormana yollandı. Deli gibi koşuyordu, kucağında bir kaz vardı. İnanılmaz bir şey! Fritz onu vurmak istedi, ama o kadar çok gülüyordu ki, doğru dürüst ateş edemedi.” İkisi birden güldüler. Kauters onların karşısında kımıldamadan duruyordu, birden suratı tuhaf bir şekilde eğrildi ve zorlukla zayıf bir “ha ha ha!” sesi çıkardı.</p>

  <p class="calibre10">Hikâye anlatan kişinin yüzü karardı.</p>

  <p class="calibre10">“Neye gülüyorsun, doktor?” diye sordu. “Senin güleceğin bir şey yok.”</p>

  <p class="calibre10">Kauters'in yanaklarında beyaz noktalar belirdi.</p>

  <p class="calibre10">“Ben...” dedi boğuk bir sesle. “Ben Almanım!”</p>

  <p class="calibre10">Alman onu dikkatle inceledi.</p>

  <p class="calibre10">“Demek öyle ha? İyi, o halde gülebilirsin.”</p>

  <p class="calibre10">Koridorda ayak sesleri duyuldu, güçlü ve sert, Alman olduğu hemen anlaşılan ayak sesleri.</p>

  <p class="calibre10">“Peder, inanıyor musunuz?” diye sordu Stefan, geride kalmış gücünün son damlasıyla.</p>

  <p class="calibre10">“İnanıyorum.”</p>

  <p class="calibre10">Daha önce görmemiş oldukları uzun boylu bir subay içeriye girdi. Üniforması sanki üzerine boyanmış gibi vücuduna yapışıktı ve apoletlerinden donuk bir ışık saçılıyordu. Çıplak başı uzundu, asil bir alnı ve yer yer aklaşmış kestane rengi saçları vardı. Onlara baktığı sırada ışık çelik çerçeveli gözlüğünde parladı. Cerrah ona gergin bir tavırla yaklaştı ve elini uzattı.</p>

  <p class="calibre10">“Von Kauters.”</p>

  <p class="calibre10">“Thiessdorff.”</p>

  <p class="calibre10">“Herr Doktor, dekanımıza ne oldu?” diye sordu Kauters. “Onun için endişelenmeyin. Onu Bieschinetz'e kendi arabamla götüreceğim. Şimdi eşyasını topluyor.”</p>

  <p class="calibre10">“Gerçekten mi?” dedi Kauters, şaşkınlık içinde.</p>

  <p class="calibre10">Alman'ın yüzü kızardı ve kafasını salladı. “Mein Herr!” Sonra gülümsedi ve birden, “Size söylediğim şeylere inanmalısınız,” dedi.</p>

  <p class="calibre10">“Niçin burada tutuluyoruz?”</p>

  <p class="calibre10">“Yapmayın. Daha önceden başınız gerçekten dertteydi, ama Hutka artık sakinleşti. Ukraynalılarımız size zarar vermesin diye sizi koruyoruz. Bilirsiniz, av köpekleri gibi kan peşindedirler.”</p>

  <p class="calibre10">“Gerçekten mi?” dedi Kauters, hayretle.</p>

  <p class="calibre10">“Ah, evet, şahin gibidirler: Onları çiğ etle beslemeniz gerekir. '' dedi Alman psikiyatrist bir kahkaha atarak.</p>

  <p class="calibre10">Papaz yaklaştı ve bozuk bir Almanca ile konuştu. “Herr Doktor, neden bu şeyler oldu? İnsan, doktor, hasta, kurşunlanan kişiler. Ölüm!” ilk başta Alman sırtını dönecek veya bu siyah giysili müdahaleden kendini korumak için elini kaldıracak gibi göründü, ama ansızın yüzü aydınlandı.</p>

  <p class="calibre10">“Her ulus,” diye yanıtladı, kalın sesiyle Alman, “bir organizmaya benzer. Bazen vücudun hasta hücrelerinin ortadan kaldırılması gerekir. Bu da öylesi bir ortadan kaldırma.”</p>

  <p class="calibre10">Papazın omuzunun üzerinden Nosilewska'ya baktı. Burun delikleri kabardı.</p>

  <p class="calibre10">“Aber Gott, Gott,” diye tekrarladı papaz.</p>

  <p class="calibre10">Nosilewska sessiz ve kımıldamadan oturuyordu ve Alman kadına bakarak sesini yükseltti. “Başka türlü açıklayayım. Caesar Augustus'un döneminde Galilee'de Yahudileri yöneten bir Roma valisi vardı. Adamın adı Pontius Pilate idi...”</p>

  <p class="calibre10">Alman'ın gözleri ateşliydi.</p>

  <p class="calibre10">“Stefan,” dedi Nosilewska Lehçe, “lütfen ona söyle, bıraksın gideyim. Kimsenin korumasına ihtiyacım yok ve burada daha fazla kalamam, çünkü...” Sözlerini yarıda kesti.</p>

  <p class="calibre10">Stefan çok duygulanmıştı -Kadın ona ilk defa ilk adıyla hitap ediyordu- ve Thiessdorff'un yanına gitti. Alman nazikçe eğildi.</p>

  <p class="calibre10">Stefan ayrılıp ayrılamayacaklarını sordu.</p>

  <p class="calibre10">“Ayrılmak mı istiyorsunuz? Hepiniz mi?”</p>

  <p class="calibre10">“Frau Doktor Nosilewska,” dedi Stefan, çaresiz bir tavırla.</p>

  <p class="calibre10">“Ah, evet. Evet, şüphesiz. Tekrarlayayım, sabırlı olmalısınız.”</p>

  <p class="calibre10">Alman sözünü tuttu. Hava kararırken serbest bırakıldılar. Bina sessiz, karanlık ve boştu. Stefan birkaç parça eşyasını almak için odasına gitti. Işığı yaktığında, Sekulowski'nin not defterini masanın üzerinde gördü, alıp açık bavulunun içine attı. Daha sonra defterin yanında duran heykeli gördü. Yaratıcısının yakınlarda bir yerde, bu sabah kazılmış bir mezarın içinde, düzinelerce vücudun altında gömülü olduğu aklına gelince midesi bulandı.</p>

  <p class="calibre10">Bir an için midesini parçalayan acı ile savaştı, sonra yatağın üzerine düştü ve gözyaşı dökmeksizin biraz hıçkırdı. Daha sonra sakinleşti. Çabucak ihtiyacı olan şeyleri aldı, bavulunun yanına kapatmak için diz çöktü ve onu kilitledi. Birisi içeriye girdi. Nosileskwa. Bir el çantası taşıyordu. Stefan'a uzun ve beyaz bir şey verdi: Bir tomar kâğıt.</p>

  <p class="calibre10">“Bunu holde buldum,” dedi kadın. Stefan'ın anlamadığım görünce ekledi, “Sekulowski kaybetmiş. Düşündüm ki, sen ilgilendiğine göre... Bunlar onun - yani ona aitti.”</p>

  <p class="calibre10">Stefan iki kolu yana düşmüş bir şekilde ayakta durdu.</p>

  <p class="calibre10">“Aitti mi?” dedi. “Evet, aitti.”</p>

  <p class="calibre10">“Şu anda bunları düşünmesen daha iyi olacak. Yapma,” dedi Nosilewska, bir doktorun ses tonuyla. Stefan bavulunu kaldırdı, kâğıtları aldı, tereddüt etti, sonunda onları cebine koydu.</p>

  <p class="calibre10">“Gidiyoruz, öyle değil mi?” diye sordu kadın. “Rygier ve Pajaczkowski bu gece kalıyorlar. Arkadaşın onlarla birlikte.</p>

  <p class="calibre10">Sabahleyin ayrılacaklar. Almanlar eşyalarını trene götürmeye söz verdiler.”</p>

  <p class="calibre10">“Ya Kauters?” diye sordu Stefan, başını kaldırmadan.</p>

  <p class="calibre10">“Von Kauters mı demek istiyorsun?” diye yanıtladı Nosilewska, ağır ağır. “Bilmiyorum. Belki burada kalacak.”</p>

  <p class="calibre10">Stefan ona şaşkınlıkla bakınca, Nosilewska ekledi, “Burası bir SS hastanesi olacak. Onu bu konuda Thiessdorff ile konuşurken işittim.”</p>

  <p class="calibre10">“Ah, evet,” dedi Stefan. Başı şakaklarından alnına kadar ağrımaya başlamıştı.</p>

  <p class="calibre10">“Kalmak istiyor musun? Çünkü ben gidiyorum.”</p>

  <p class="calibre10">“Soğukkanlılığına hayranım.”</p>

  <p class="calibre10">“Geride fazla bir şey kalmadı. Bütün enerjim tükendi. Gitmek zorundayım. Buradan çıkıp gitmem gerek,” diye tekrarladı Nosilewska.</p>

  <p class="calibre10">“Seninle birlikte geleceğim,” dedi Stefan birdenbire, o da şu anda ölmüş olan kişilerin hâlâ sıcaklığını taşıyan teçhizata el süremeyeceğini ve hâlâ nefeslerini taşıyan havayı teneffüs edemeyeceğini hissediyordu.</p>

  <p class="calibre10">“Ormandan gidelim,” dedi kadın. “Daha kısa. Üstelik Hutka bana yollarda Ukraynalıların devriye gezdiğini söyledi. Onlarla karşılaşmak istemem.”</p>

  <p class="calibre10">Zemin kata indikleri zaman, Stefan duraksadı. “Ya ötekiler?”</p>

  <p class="calibre10">Nosilewska onun ne demek istediğini anladı. “Hem bizim için daha kolay olur, hem de onlar için. Hepimizin artık değişik insanlara, değişik çevrelere ihtiyacı var.”</p>

  <p class="calibre10">Bahçe kapısına doğru yürüdüler: Tepelerinde karanlık ağaçlar soğuk bir denizin yüzeyi gibi uğulduyordu. Ay yoktu. Ansızın karşılarına iri yarı bir karaltı çıktı.</p>

  <p class="calibre10">“Kim var orada?” dedi bir ses, Almanca.</p>

  <p class="calibre10">Bir el fenerinin beyaz ışığı üzerlerine düştü. Yapraklardan gelen yansımada Hutka'yı tanıdılar. Adam avluda devriye geziyordu.</p>

  <p class="calibre10">“Geçin,” dedi Hutka, elini sallayarak. Sessizce adamın yanından geçtiler. “Hey!” diye seslendi Hutka. Durdular.</p>

  <p class="calibre10">“Şimdi size düşen tek şey çenenizi tutmak. Anlaşıldı mı?” Sesinde bir tehdit seziliyordu. Nedeni belki göz kamaştıran ve gölgelerle kesilen ışık olabilirdi, ama çizmelerine kadar inen uzun paltosuyla yürürken ve yüzünde bir yara izi gibi dişleri gözükürken, trajik bir görüntüsü vardı.</p>

  <p class="calibre10">Biraz zaman geçtikten sonra, Stefan konuştu: “Böyle şeyler yaptıktan sonra, nasıl yaşayabiliyorlar?”</p>

  <p class="calibre10">Gökyüzüne karşı siyah bir şekil halinde yükselen, aşınmış yazıtlı taş kemeri geçmiş nemli yolda yürüyorlardı ki, çevreleri yeniden aydınlandı. Hutka el fenerini havada sallayarak hoşça kalın diyordu. Sonra her şey karardı.</p>

  <p class="calibre10">İkinci dönemeçte yoldan ayrıldılar ve çamura bata çıka ormana yöneldiler. Daha sık ve uzun ağaçlar çevrelerini sardı. Ayakları sığ bir deredeki su gibi hışırdayan kuru yapraklara battı. Uzun bir süre yürüdüler.</p>

  <p class="calibre10">Stefan saatine baktı. Şimdiye kadar ormanın kenarına, demiryolu istasyonunu görebilecekleri yere ulaşmış olmalıydılar. Fakat bir şey söylemedi. Birbirlerine çarpa çarpa yürümeyi sürdürdüler, bavul ağırlaşmıştı. Orman durmadan iç çekiyordu. Dalların arasından hayalete benzeyen- bir gece bulutu nadiren görünüyordu. Durdular ve dalları yaygın büyük bir çınarın önünde konuştular.</p>

  <p class="calibre10">“Yolumuzu kaybettik.”</p>

  <p class="calibre10">“Öyle görünüyor.”</p>

  <p class="calibre10">“Yoldan gitmeliydik.”</p>

  <p class="calibre10">Boş yere nerede olduklarını anlamaya çalıştılar. Hava daha da kararmıştı.</p>

  <p class="calibre10">Gökyüzünü kaplayan bulutlar rüzgârda sallanan yapraksız dalların üzerine çökmüştü. Esinti ince dalları tıngırdatıyordu. Sonra yağmur yağmaya başladı ve yüzlerinden aşağıya süzüldü.</p>

  <p class="calibre10">Dinlenmek için durdukları sırada, yakınlarda basık bir şekil fark ettiler: Ambar veya kulübe gibi bir şey: Ağaçlar seyreldi ve bir açıklığa ulaştılar.</p>

  <p class="calibre10">“Burası Wietrzniki,” dedi Stefan, ağır ağır. “Yoldan dokuz, kasabadan on bir kilometre uzaktayız.</p>

  <p class="calibre10">Geniş bir yay çizerek yanlış yönde yürümüşlerdi.</p>

  <p class="calibre10">“Trene zamanında yetişemeyeceğiz. At bulamazsak yani.”</p>

  <p class="calibre10">Stefan yanıt vermedi: Bunu yapmak imkânsız görünüyordu. İnsanlar çoktan ayrılmışlardı. Birkaç gün önce Almanlar komşu köyü baştan aşağıya yakınışlardı ve herkes kaçmıştı.</p>

  <p class="calibre10">Alçak bir çitin üzerinden tırmandılar ve pencerelerle kapıya vurdular. Ölüm sessizliği. Bir köpek havladı, sonra bir başkası ve sonunda her yer havlamalarla çınladı. Köyün üzerindeki küçük tepede tek başına duran bir kulübe vardı. Pencerelerin birinde bir ışık belirdi.</p>

  <p class="calibre10">Stefan vücudu sarsılıncaya kadar kapıyı yumrukladı. Tam umudunu kaybetmek üzerindeydi ki, kapı açıldı ve uzun boylu, üstü başı buruşuk bir köylü göründü, esmer yüzünde gözlerinin akı parlıyordu. Sırtına aldığı ceketin altından iliklenmemiş beyaz bir gömlek çıkmıştı.</p>

  <p class="calibre10">“Bizler... bizler doktoruz, Bierzyniec'teki hastaneden, yolumuzu kaybettik. Uyumak için bir yere ihtiyacımız var, lütfen,” diye söze başlayan Stefan yanlış bir şey söylediğini hissetti. Ama ne söylerse söylesin, yanlış olacaktı. Köylüleri tanırdı.</p>

  <p class="calibre10">Adam kımıldamadan durup eve girişi kapatmayı sürdürdü.</p>

  <p class="calibre10">“Bütün istediğimiz uyuyabileceğimiz bir yer,” dedi Nosilewska, uzaktan gelen aksiseda gibi yavaş bir sesle.</p>

  <p class="calibre10">Köylü kımıldamadı. “Para veririz,” diye bir deneme yaptı Stefan.</p>

  <p class="calibre10">Köylü hâlâ bir şey söylememişti. Orada ayakta duruyordu. Stefan iç cebinden cüzdanını çıkardı.</p>

  <p class="calibre10">“Parana ihtiyacım yok,” dedi köylü ansızın. “Sizin gibi insanlara gerekli olan şey bir kurşun.”</p>

  <p class="calibre10">“Ne demek istiyorsun? Almanlar gitmemize izin verdi. Yolumuzu kaybettik, trene yetişmeye çalışıyorduk.”</p>

  <p class="calibre10">“Ateş ediyorlar, yakıyorlar, dövüyorlar,” diye. sürdürdü köylü tekdüze bir sesle, eşiği aşıp inerek. Arkasındaki kapıyı çekip kapattı ve açıklık yerde uzun boyuyla ayakta durdu. Yağmur hızlanmıştı.</p>

  <p class="calibre10">“Elinizden ne gelir?” dedi sonunda, omuz silkerek.</p>

  <p class="calibre10">Köylü yürüyerek evden uzaklaştı. Stefan ile Nosilewska peşinden gittiler. Avluda saman damlı bir baraka vardı. Köylü kapıdaki basit mandalı açtı. içerisi eski saman ve burnu gıcıklayan toz kokuyordu.</p>

  <p class="calibre10">“işte!” dedi köylü. Bir an durdu ve ekledi. “Samanın üzerinde uyuyabilirsiniz. Ama balyaları ezmeyin.”</p>

  <p class="calibre10">“Çok teşekkür ederim,” dedi Stefan. “Yine de, bir şey almaz mısın?”</p>

  <p class="calibre10">Köylünün eline bir banknot sıkıştırmaya çalıştı.</p>

  <p class="calibre10">“Bu bir kurşunu engelleyemez,” dedi köylü, alaycı bir şekilde. Sonra yeniden, daha sakin bir sesle, “Elinizden ne gelir?” diye ekledi.</p>

  <p class="calibre10">“Teşekkür ederim,” dedi Stefan yeniden, çaresiz bir tavırla.</p>

  <p class="calibre10">Köylü orada bir an daha durdu ve sonra, “İyi geceler,” dedi. Mandalı çevirip uzaklaştı.</p>

  <p class="calibre10">Stefan kapının hemen önünde duruyordu, kör gibi elini ileriye uzattı: Her zaman karanlıkta yolunu bulmakta güçlük çekerdi. Nosilewska samanları hışırdatarak yürüyordu. Stefan sırtına yapışmış olan soğuk ve ağır ceketi çıkardı; ceketin üzerinden sular süzüldü, pantolonunu da çıkarmak isterdi; direk gibi bir şeye çarptı, neredeyse düşecekti, ama bavuluna tutunarak dengesini buldu; sonra bavulunda bir el feneri olduğunu hatırladı, kilidi kurcaladı, fenerin yanısıra bir parça çikolata buldu; ışığı yere koyarak, ceplerinde Sekulowski'nin kâğıtlarını aradı. Nosilewska toprak zeminin üzerine saman serpip battaniye ile örttü. Stefan battaniyenin kenarına oturdu ve kağıt tomarını açtı. İlk sayfada bazı kelimeler vardı. Çizgili satırların arasında el yazısı, sanki bir ağa takılmış gibi uçuşuyordu. Sekulowski'nin adı tepedeydi, altında kitabın adı vardı: “Benim Dünyam.” Stefan sayfayı çevirdi. Boştu. Bir sonraki sayfa da. Hepsi beyaz ve boştu.</p>

  <p class="calibre10">“Hiçbir şey,” dedi Stefan. “Hiçbir şey yok.”</p>

  <p class="calibre10">Stefan o kadar şiddetli bir korkuya kapıldı ki, kadının gözlerini aradı. Nosilewska iki büklüm eğilmiş oturuyordu, örgü battaniyenin altına girmişti; örtünün altından hepsi nemden ağırlaşmış bluzunu, gömleğini ve iç çamaşırlarını fırlatıp attı.</p>

  <p class="calibre10">“Boş,” diye tekrarladı Stefan. Bir şeyler söylemek istedi, ama ağzından boğuk bir inleme çıktı. “Buraya gel.”</p>

  <p class="calibre10">Stefan kadına baktı. Kadının elleri saçlarının koyu renkli dalgalarını geriye doğru taradı.</p>

  <p class="calibre10">“Aklım almıyor,” diye fısıldadı Stefan. “O oğlan. Ama Sekulowski... Staszek... “</p>

  <p class="calibre10">“Buraya gel,” diye tekrarladı kadın, yumuşak, neredeyse uykulu bir sesle. Stefan ona şaşkınlık içinde baktı. Kadın kollarını battaniyenin altından çıkararak, onu bir çocukmuş gibi okşadı. Stefan ona yaslandı.</p>

  <p class="calibre10">“İflas ettim,” dedi. “Tıpkı babam gibi.”</p>

  <p class="calibre10">Kadın onu tuttu ve başını okşadı.</p>

  <p class="calibre10">“Onun hakkında düşünme,” diye fısıldadı. “Hiçbir şey hakkında düşünme.”</p>

  <p class="calibre10">Stefan kadının göğüslerini ve ellerini yüzünde hissetti. Tek aydınlık samanın içine yuvarlanmış olan fenerin sönük ışığından geliyordu. Bu zayıf ışıkta gölgeler birbirine karışıyordu. Stefan kadının kalbinin sakin ve huzur verici atışını duyabiliyordu, bu kalp Stefan'la eski dilde, onun en iyi anladığı dilde konuşuyordu. Stefan hâlâ buna hayret ederken, kadın sevecen bir tavırla, nefes almaksızın, onu ağzından öptü.</p>

  <p class="calibre10">Karanlık üstlerini örttü. Saman yumuşak battaniyenin altında hışırdadı ve kadın adama zevk verdi, ama alışılagelmiş şekilde değil. Kadın her an kendisini ve adamı kontrol ediyordu. Daha sonra adam, tükenmiş bir halde, kadının güzel vücudunu hiçbir şehvet hissi duymaksızın, ama umutsuzluğun bütün gücüyle kollarında tutarken, onun göğsünde ağladı. Adam sakinleştiği zaman, kadının sırt üstü, kendisinden biraz daha yüksek bir yerde yattığını gördü, kadının yüzü tükenmekte olan ışıkta çok sakindi. Adam ona kendisini sevip sevmediğini sormaya cesaret edemedi. insanın kendisini, bir yabancıya son parça ekmeğini verir gibi vermesi aşktan da öte bir şeydi. Birden adamın aklına kadın hakkında hiçbir şey bilmediği geldi; ilk adını bile hatırlamıyordu.</p>

  <p class="calibre10">“Dinle,” diye fısıldadı adam, yavaşça.</p>

  <p class="calibre10">Ne var ki, kadın elinin yumuşak, ama kararlı bir hareketiyle onun ağzını örttü, sonra battaniyenin kenarını eline aldı ve hafifçe yanağından öperek, adamın gözyaşlarını sildi.</p>

  <p class="calibre10">O zaman adamın merakı bile kayboldu ve bu yabancı kadının kollarında, bir an için, kendini doğum anındaki gibi boş ve lekesiz hissetti.</p>

  <p class="calibre6">Krajow, Eylül 1948</p>

  <p class="calibre2"><span class="calibre3"><span class="bold">Notlar</span></span></p>

  <p class="calibre10" id="filepos458679"><span class="calibre3">[</span><a href="../Text/Donusum_Hastanesi_split_001.html#filepos38932"><span class="calibre3">←1</span></a><span class="calibre3">]</span></p>

  <p class="calibre7"><span class="calibre16">ilahi antlaşma - c.n.</span></p>

  <div class="mbppagebreak" id="calibre_pb_7"></div>
</body>
</html>
