<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Ana Tanrıça Şeytan</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_12" id="id_Toc398718503">DİŞİ ŞEYTAN LILITH</p>

  <p class="block_13"> </p>

  <p class="block_16">Upuzun, parlak, siyah saçlı bir kadın düşünün... Beyaz tenli, kırmızı dudaklı... Ve de “meşum” ifadeli... Karşısındaki erkeğin her dediğini yapmaya da hazır. Sınırsızca, dolu dolu, istekle, “iştiyakle”, keyifle... Eşinin bilinç altına gizli, yasak arzularını bir bir bulup çıkarmakta gün ışığına. Böylece de deli etmekte, köle etmekte seviştiği erkekleri... Hem de ta ki öldürene dek! Lilith işte böyle bir tanrıça.</p>

  <p class="block_16">Ya da öyle sanılmakta?</p>

  <p class="block_16">Genç kızlığımda -mistisizm işine ilk sardığım yıllarda- yaşadığım yaban ellerde, kız arkadaşlarımla seksi siyah elbiseler giyer, garip gümüş takılar takar, gözlerimizi simsiyah, dudaklarımızı kıpkırmızı boyayarak Lilith’cilik oynardık! Erkeklerin karşı koyamayacağı dişilerdik biz. Atak, cazip, küstah, kolay... ama tehlikeli de. Tıpkı Lilith gibi! Yani öyle olduğumuza inanırdık. Bilirdik ki gerçek zevke ancak bizim gibi kadınlarla ulaşılabilir. Ama yine de neden erkeklerin bizden köşe bucak kaçıp; tatlı, sıcak, uyumlu ve neşeli kızları kovaladığına bir anlam veremezdik. Biz seks şeytanı Lilith’dik, ama bunu erkeklere bir türlü anlatamıyorduk nedense!</p>

  <p class="block_16">Araştırmacı yazarlığa başladığım yıllarda ise Lilith’i yazmak en büyük tutkularımdandı çoğu bağımsız kadın gibi. Erkeklere anlatmalıydım kimi kovalamaları gerektiğini. Ama ne denli arzulasam da; hangi ölçüde araştırsam da; yazamadım onun hakkında bir türlü.</p>

  <p class="block_16">Altı yıl önce, Lilith’i anlatmak için bir kez daha bilgisayarımın başına geçtiğimde, gençliğimde öğrendiklerimden yola çıktım doğal olarak. Herkesin dediğinden yani. Oysa öğrendikçe...</p>

  <p class="block_16">Önüme yığılan bilgiler birbirini giderek tutmamaya başlıyordu. Bilgilendikçe sorularıma yanıtlar bulacağıma kafam karışıyor; aklım da, kalbim de artık yadsıyordu beynimdeki önceki yapılanmayı. Sonunda kabullenmek zorunda kaldım. Hiçbir şey bilmiyordum Lilith hakkında. Sözün özü yanılmıştım.</p>

  <p class="block_16">Çalışa çalışa sonunda boğuldum. Çıkamayacağımı anladım işin içinden. Çalışmamı bıraktım. Daha kolay, düğümü daha gevşek gizlere yönlendim.</p>

  <p class="block_16">İki yıl önce bu kitaba başladığımda ise Lilith, kitapta yer alması kaçınılmaz bir konuydu. Bu nedenle ister istemez yeniden araştırmaya koyuldum. En uzun zamanı verdim onu çözmeye. Üç ay boyunca evden -neredeyse- çıkmadan; beynim kilitlenene dek okudum, okudum.</p>

  <p class="block_16">Bu arada şanssızlıklar yakamı bırakmıyordu. Bir sabah kalktığımda sağ gözümün garip bir biçimde şiştiğini gördüm. Yorgunluk?,. Allerji?.. Böcek ısırması?.. Çözemedim. Tam doktora gitmeye karar verdiğimde indi. Sonra yine şişti, yine indi! İki defa -eşimle nedenini bulamadığımız şekilde- Lilith bilgi dosyam silindi. Bir yerde bir salaklık yapmıştım kesinlikle ama ne? Oysa söylemeliyim ki bu salaklığı -o her ne ise- onbeş yıllık bilgisayar kullanma geçmişimde ilk kez yapıyordum. Hem de bir ay içinde peşpeşe!</p>

  <p class="block_16">Bir kere de, gün ışıyana dek internette bilgi arama macerası sonrası yorgun argın -deyim yerindeyse sızarak uyuduğum- bir günün sabahında bilgisayarımda nasıl download ettiğimi hatırlamadığım müzikler buldum. Lilith’in bir vampir olduğunu öne süren çarpıcı ve ürkünç bir site kaynaklı... Büyüleyiciydi müzikler de, site de. Eski Lilith’ciliğime doğru akıttı beni dehşet müzik ve resimler. Zor toparladım kafamı.</p>

  <p class="block_16">Sözün özü garip şeyler olmaktaydı etrafta!</p>

  <p class="block_16">Bu arada -tüm olanlara karşın- sabahları yorgunluktan bunaltı ve baş ağrısı ile kalkıyor; ama beynim, bu saatlerde en dinlenmiş halinde olduğu için hemen başlıyordum yeniden okumaya. Artık bende bir tutku ve takıntı haline gelmişti bilmeceyi çözmek. Bir yandan da Lilith’in sıkıştırıldığı, bağlandığı, gömüldüğü köşeden bana elini uzattığını duyumsuyordum.</p>

  <p class="block_16">Deliriyor muydum?</p>

  <p class="block_16">Bir gün bilgiler gelmeye başladı bir başka odaktan! Thoth Tarot ile arıyordum artık cevapları. Kendi başıma çıkamamıştım kısacası... diğer çoğunluk araştırmacı gibi!</p>

  <p class="block_16">Kopuk kopuktu ama gerçekti bağlantı. Kontağın kurulabildiği nadir seanslarda birbiri ile asla çelişmiyordu söylenenler ne kadar şaşırtıcı olsa da. Kimdi bu bilginin kaynağı? Lilith mi? Bir pozitif varlık mı? Kendi bilinç altım mı? Bilmiyorum. Kim ve ne olursa olsun dostluğu belliydi; çünkü ondan öğrendiğim şeyler sonrasında, kafamdaki “karman çorman” ve çelişik bilgiler, yerine oturmaya başladı. Böylece cevapları nerede aramam gerektiğini çözdüm. İpin ucunu yakalamıştım. Kısa zaman sonra da derinlere gömülmüş parçaları bulup yanyana getirdim ve resmi gördüm.</p>

  <p class="block_16">Bu gün bile gün ışığına çıkardığım resimde yer yer dolduramadığım -ve zaman içinde dolduracağıma emin olduğum- boşluklar olduğunu bilmekteyim. Ama görüntü, anlam çıkarılacak kadar belirgin, üstelik inanılmazdır da. Yazacaklarım -belki de saklı gerçeklerin gün ışığına ilk çıkışı olduğu için- okunduğunda dudakların bükülmesine neden olacaktır, ama ben hazırım her şeye...</p>

  <p class="block_16">Bu arada -çoğunuza garip ve alışılmadık, hatta belki de komik gelecek olsa da- beni doğru bilgilere ulaştıran ve kendini bilinç altıma “İlinser” olarak tanıtan dost varlığa teşekkürlerimi yollamak gereği duyuyorum. (İçinizden geliyorsa rahat rahat gülebilirsiniz).</p>

  <p class="block_11"> </p>

  <p class="block_22" id="id_Toc398718504">1. Saba Melikesi<br class="calibre5" />
  (Arap kültüründe Lilith)</p>

  <p class="block_11"> </p>

  <p class="block_16">Konuya öncelikle Lilith olduğu öne sürülen bir tarihsel kişilik ile girmek istiyorum. Saba ülkesi kraliçenin Lilith olduğunu en çok ünlü araştırmacı Rivkah Kluge öne sürmekte. Birçok mistik tradisyonda da bu bilgi kabul görmüş.</p>

  <p class="block_16">Saba kraliçesini tanıtmaya onun gerçek bir kişi olduğunu söyleyerek başlayayım. Yani anlatacaklarım bir masal değil; hepsi de bir zamanlar yaşanmış olaylar. Gerçi çok eski oldukları için öykünün kimi yerleri silikleşmiş, belirsizleşmiş ama yine de okuyucuyu uzak diyarlara sürükleyecek kadar detay var elimde.</p>

  <p class="block_16">Bu egzotik hikayeyi bizlere sunan kaynak ise doğunun binbir gece masalları değil; tek tanrılı dinlerin kutsal kitapları! En başta Museviliğin kutsal kitabı Tevrat ondan söz etmiş; ardından İslamın kutsal kitabı Kuran! Ve son olarak Etyopya Hıristiyanlığının İncil’i Kebra Negast. Kebra Negast (<i class="calibre2">The Glory of the Kings</i>) İS. 6. veya 9. yüzyıl tarihli Etyopya hristiyanlığının kutsal kitabı. Bu kitap kültürümüzde pek bilinmiyor ama son derece önemli bir yapıt. Etyopya -hatta belki de Afrika- Hristiyanlığının temeli. Ve hemen ekleyeyim ki Etyopya’da Hristiyanlık son derece yaygın ve iddialı.</p>

  <p class="block_16">Sözün özü, adı geçen kaynaklarda yer alması nedeniyle Kraliçenin -bir masal kahramanından çok- dinsel bir kişilik olduğunu söyleyebiliriz.</p>

  <p class="block_16">Belkıs’ın orijini hakkında konunun üstadları -her zamanki gibi- bir türlü anlaşamıyorlar ve herkesin kafasını -ve belki de inancını- bir güzel karıştırıyorlar. Doğaldır ki hepsi de “benim kaynağım en gerçeğidir” iddiasında. Örneğin araştırmacı Abraham Geiger, Abraham Katsch ve Professor C. C. Torrey, Kuran’daki öykünün orijinal olmadığını, Targum Sheni to Eshter adlı kitaptan derlendiğini öne sürüyorlar (Targum’lar Tevrat’ın Arami dilinde yazılmış yorumları. Targum Sheni ise bunların en önemlilerinden). Hz. Muhammed’in karılarından bazılarının yahudi olması nedeniyle peygamberin öyküyü bunlardan duyup Kuran’a kattığını söylüyorlar.</p>

  <p class="block_16">Kuran’daki bilgilerin “sahte” olduğu iddialarınaysa başta Nisar Muhammed olmak üzere birçok İslam araştırmacısı karşı çıkıyor ve Kuran’da, Tevrat’la bulunmayan bazı önemli ayrıntılar olduğunu gösteriyor. Bu kez de Musevi araştırmacılar bu ayrıntıların Tevrat’ta yer almasa da, yahudi dini midraşlarının (Museviliğin temel din kitapları) en önemlilerinden olan Midrash Mish’le, Midrash Hachefez’de yer alıdığını; ayrıca Alphabet Ben Sira adlı meşhur kitapta da bunlara rastlandığını söylüyorlar. Adı geçen kitaplar kültürümüzde duyulmamış olsalar da tümü batıda yakından tanınan kutsal kitaplar, özetle Belkıs öyküsünün kime kimden yansıdığının içinden kimse çıkamıyor.</p>

  <p class="block_16">Davut peygamber’in oğlu olan Süleyman, bir kral peygamberdi. İslam dini onu hak peygamberi olarak kabul etse de aslında Yahudi dininin peygamberiydi. Öyle ki Tevrat’ın -neredeyse- beşte biri ona ait! 3000 şiirlik “Süleyman’ın Meselleri”, 1005 mezmurluk “Vaiz” ve meşhur “Neşideler Neşidesi”‘ -bizzat kendisince yazıldığı kuşkulu olsa da- hep onun adını taşıyor.</p>

  <p class="block_16">Süleyman’ın emrinde hem dalgıçlık yapan hem de bina kuran cinler vardı; hem rüzgara hükmederdi, hem de kuş dahil birçok hayvanın dilini bilirdi. (Neml 27:17-19)</p>

  <p class="block_16">MÖ 961 yılından başlayarak 39 yıl boyunca İsrail’e krallık eden Süleyman, şaşaa ve lüks içinde yaşayan zengin bir kraldı. Bağlar, havuzlar, benzersiz güzellikte bahçelerle bezeli ülkesinde, egzotik müzik aletleri çalan şarkıcılarla dolu sarayında, iki altın aslanın arasına yerleşmiş, altın süslerle işli, kol dayama yerleri som altın olan fildişi tahtında hükmederdi ülkesine (<i class="calibre2">Tevrat</i>, I Krallar 10.bap).</p>

  <p class="block_16">Şimdi gelelim Belkıs’a... Süleyman’ın aşkı olan gizemli kraliçeye... Aslında onun hakkında bilinenler öylesine az ki... Hatta adının Belkıs olup olmadığı bile tam olarak belli değil. Zaten bu isim Kuran’da geçmiyor, kutsal kitabımız ondan sadece Saba Melikesi diye söz ediyor.</p>

  <p class="block_16">Kraliçeden, sadece Kuran’da söz edilmiyor. Tevrat’ta Musevilerin kanun ve tefsir kitabı Talmud’da, Targum Sheni to Eshter’de, Alphabet of Ben Sira’da da yer almakta. Eşdeyişle temel olarak Musevi dininin kişiliklerinden. Fakat bu kitaplarda da adı belirsiz; tümünde Belkıs diye değil, Saba Kraliçesi şeklinde anılmış. Bizim bildiğimiz Belkıs ismi ise sadece İslam öncesi Arap kaynaklarınca kullanılıyor.</p>

  <p class="block_16">Saba Melikesi ile ilgili en detaylı bilgileri ise Kebra Negast’dan öğreniyoruz. Önceden de söz ettiğim gibi Etiyopya Hıristiyanlığının kutsal kitabından...</p>

  <p class="block_16">Kabra Negast’a göre adı Makeda olan kraliçe, İÖ. 1020’de Ofir’de doğmuş. Annesi kraliçe İsmeni, babası vezir Za Sebado -sonradan kral olmuş. Bir hikayeye göreyse kraliçe yılan tanrıya kurban edilecekken Angaboo adlı yabancı tarafından kurtarılmış.</p>

  <p class="block_16">Çocukluğunda Makeda’nın başına gelenler bu kadarla da kalmamış; bir çakal tarafından da ısırılmış ve tek ayağında -kapsamı belirsiz- izler kalmış. Kimisi sakat olduğunu iddia ediyor, kimisiyse sadece kötü yara izleri taşıdığını.</p>

  <p class="block_16">Babası İÖ. 1005’de ölünce, 15 yaşında kraliçe olmuş Makeda. 40 yıl hüküm sürdüğüne, altı yıl bakire kaldığına ve hiç evlenmediğine inanılıyor. Efsaneler çok çeşitli onun hakkında, ama çoğunun uzlaştığı tek nokta var; o da Saba melikesinin siyah derili olduğu!</p>

  <p class="block_16">Kuran’a göre günlerden bir gün kral Süleyman’ın hayvanlardan oluşmuş ordusunun arasında Hüdhüd adlı kuşu görememesi ile başlamış her şey. Yorumculara göre, gerçekte Çavuş kuşu veya İbibik adı ile tanınan bu kuş kutsal.</p>

  <p class="block_16">Süleyman çok öfkelenmiş onu görmediğinde; kendisine haber vermeden ordudan ayrılmış olmasına öyle kızmış ki, zavallı kuşu öldürmeyi bile düşünmüş. Oysa Hüdhüd o arada Sebe diyarındaymış ve buralarda ulu musevi Süleyman’ın tanrısı yerine güneşe tapan bir kraliçenin olduğunu keşfetmekteymiş. 27 Neml; 20-24.</p>

  <p class="block_16">Bu haberi alan Süleyman, bir mektup yollamış Hüdhüd aracılığı ile kraliçeye, onu ve milletini hak dinine davet etmiş. Eğer dinini değiştirmeyi kabul etmezse güçlü ordusu ile ülkeyi yakıp yıkacağını da eklemiş. Melike de hediye yüklü yeni bir kervan düzmüş; buna ek olarak kervana kendini de dahil etmiş. Elçilerini yollayıp Süleyman’a geleceği haberini vermiş.</p>

  <p class="block_16">Öykünün buradan sonrası daha da ilginç. Haber Süleyman’a ulaştığında cinleri bir korkudur almış; çünkü Belkıs’ın annesinin cin, babasının insan olduğunu biliyorlar ve Süleyman onu beğenir de evlenirse kendilerine hükümdar olacağından endişe ediyorlarmış. Bu nedenle krallarına gidip önlem olarak -belki de sakat bacağını kullanarak- “Melikenin bacakları kıllıdır, ayağı eşek toynağıdır” demişler. Hem de kıllı bacakları için Arapça’da tel gibi, kıvır kıvır bir şeyi anlatan çok kaba bir kelime kullanarak... (Burada Lilith’in bir diğer adının da “dam with the donkey legs” yani eşek bacaklı kadın olduğunu belirteyim).</p>

  <p class="block_16">Süleyman gerçeği öğrenmek için hemen bir plan yapmış, sarayının önüne camdan su akıntısı benzeri bir gölcük oluşturmuş. Buradan geçerken kraliçenin eteklerini kaldıracağını ve kendinin de gerçeği göreceğini tahmin etmiş.</p>

  <p class="block_16">Sonunda kraliçe gelmiş saraya; karşılaştığı güzelliklerden şaşmış halde muhteşem kralın düşündüğü gibi eteklerini kaldırıp bacaklarını az buçuk açmış. Böylece Süleyman onun -erkek gibi kıllı olsa da- normal bacaklara; kraliçe de Süleyman’ın benzersiz bir görkeme sahip olduğunu anlamış. Kral onu sevmiş, kraliçe de Süleyman’ın dinini...</p>

  <p class="block_16">Öykünün Tevrat -yani ilk- edisyonu ise bazı farklılıklar da içerir, işin garibi ise Kuran’dan daha eskidir; ama çok daha gerçekçidir... ve de daha ilginç!..</p>

  <p class="block_16">Tevrat’ta Şeba kraliçesi I Krallar 10. Bapta anlatılır. Sadece 29 ayet boyunca... Ya ilerdeki bölümlerde?.. Kısacık birkaç ayet daha vardır; ama çok şey açıklayan kısacık birkaç ayet... Biz bu konuyu da ilerde incelemek için bir kenara bırakıp yine bap 10’a dönelim:</p>

  <p class="block_16">Tevrat’a göre “Şeba Kıraliçesi”dir Süleyman’ın ününü duyup onun yanına gitmek isteyen melikenin adı... Tehdit altında değildir Kuran’da yazdığı gibi. Amacı, bu bilge kralı kimi cevaplanması zor sorularla test etmektir. Yani amaç aşk, meşk değil, bilgidir.</p>

  <p class="block_16">Melike, Süleyman ile karşılaşınca “yüreğindeki bütün şeyler hakkında onunla konuşur ve tüm sorularına yanıt alır; öyle ki “kral için kadına cevap vermediği gizli birşey kalmaz” I Krallar 10:3.</p>

  <p class="block_16">Belkıs ülkesine geri döndükten sonra İbrani tanrısını yasal tanrı olarak halkına kabul ettirmiş ve bir daha “güneşe, göğün benzersizliğine, dağlara, korulara, taşlara, ormanların ağaçlarına, sulardaki derinliklere tapılmasını” yasaklamıştır. Kraliçe yeni erkek egemen dininden -Yahudilikten- öylesine etkilenmiştir ki “bundan böyle Etyopya’da kraliçe asla olmayacak, sadece erkekler hükmedecektir” şeklinde bir yasa bile çıkarmıştır.</p>

  <p class="block_16">Böylece Etyopya’ya ve Saba diyarına tek tanrıcılığı o götürmüştür. Hem de serbest aşk, bolluk ve cinsellik içeren paganizmi yıkarak. Bir kadın olduğu halde anaerkil bir dine son vermiştir.</p>

  <p class="block_16">Şimdi çoğunuzun aklına “anaerkil bir ülke kraliçesi neden tek tanrılı, baskıcı bir sistemin taraftarı oldu?” diye bir soru takıldı biliyorum. Egzotik bir güzel, doğulu kadınların gizemli karizmasına sahip bir afet, üstelik şehvet tanrıçasına tapan bir dinde büyümüş olan Belkıs, nasıl olup da erkek egemen bir dini seçmiştir?</p>

  <p class="block_16">Oysa işler çok farklıdır sevgili okuyucum; bilmelisiniz ki Belkıs’ın egzotik afetliğinin tek bir somut kanıtı yoktur biryerde! Yerine, onun savunucusu olduğu inancın seçtiği cins olan erkeklere gayet de yakın olduğuna dair bazı bilgiler vardır!</p>

  <p class="block_16">Öncelikle: Kebra Negast’a göre kraliçe Solomon’un karşısına çıktığında erkek kılığındadır! “Eh, ne de olsa onca uzun yolu kadın olarak almak tehlikelidir, bu nedenle Belkıs erkek kıyafeti giymiştir” diyenlere hemen önceki bölümleri hatırlatayım: Önceki bölümlerden anımsayacağınız gibi Süleyman’ın “cam ha-vuz”unun üzerinden geçerken kral onun bacaklarının erkek bacağı gibi kıllı öldüğünü görmüştü, ifrit olup olmadığını bilemem ama erkek hormonu açısından bolluk içinde olduğu bellidir.</p>

  <p class="block_16">Bu kadının tek tanrıcılığını gösteren bir mit daha var: “True Cross” miti. “Gerçek Haç” şeklinde tercüme edilebilir belki de. Batıda hayli yaygın olarak biliniyor ama bizlere yabancı.</p>

  <p class="block_16">Mite göre Adem ölmeden önce Şit peygamberi cennete girip bir kez daha kendileri için yalvarmaya ikna eder. Böylece Cebrail ile karşılaşan Şit baş melekten bilgi meyvası ağacının bir dalını alır. Ağaç, Havva’dan beri kararmış ama Mikail insanın yeniden kurtulacağı müjdesini verince tekrar filizlenmiştir. Ama Şit dönmekte geç kalır, geldiğinde Adem’i ölmüş bulur. O da bu dalı bir anı olarak babasının mezarına diker. Ağaç büyür, Süleyman zamanında koca bir ağaç olur. Süleyman onu keser ve kullanmak ister ama başaramaz; çünkü ne yaparsa yapsın ağaç şekil değiştirmekte ve sürekli bir köprüye dönüşmektedir. Kraliçe Şeba ise öyle bir monoteisttir ki, bu köprüyü görünce hemen secde eder ve bizim Yahudi peygamberi Süleyman’ın anlayamadığını bir bakışta kavrayıp üzerine basmaz; yerine kutsal ağacı öper ve bunun İsa’nın çarmıha gerileceği ağaç olduğunun bilgisini veriverir (Mitin kimi versiyonlarına göreyse üzerinden geçerek ördek gibi perdeli ayağını iyileştirir).</p>

  <p class="block_16">Neden melike tek tanrıcılığa bu denli yakındır? O güçlerle bir yakınlığı var mıdır?</p>

  <p class="block_16">Eğer akrabalık bir yakınlık ise -ki öyledir- kraliçe de “sağ yol” enerjileri denen bu güçlere o denli yakındır; Çünkü Belkıs’ın soyu, tek tanrıcılığın büyük piri hz. İbrahim’e dayanmaktadır:</p>

  <p class="block_16">“1: ve İbrahim başka bir kadın aldı, ve onun adı Kketura idi. 2: Ve ona Medan’ı.....ve Yokşan’ı doğurdu. 3:Ve Yokşan Şaba’nın ve Dedan’ın babası oldu.... 4: Ve Midyan’ın oğulları.... Ve Hanok idiler. 6: “İbrahim cariyelerinin oğullarına ise hediyeler verdi ve henüz hayattayken onları oğlu İshak’ın yanından şarka doğru, şark diyarına gönderdi”. Tekvin 25:1-6</p>

  <p class="block_16">İncil’de, şark diyarı olarak isimlendirilen Saba’nın tek tanrı inancına geleceği de müjdelemektedir:</p>

  <p class="block_16">Psalms 68:31</p>

  <p class="block_16">“Mısırdan reisler gelecek; Habeş ili Allah’a ellerini çabuk uzatacak”.</p>

  <p class="block_16">Kilometrelerce genişlikteki topraklara yayılmış halkları tek tanrıcı yapmak kolay değil. Tüm Etiyopya ve Arabistan’ı, anaerkil düzen ve serbest aşktan “kurtaran” bu kadının yaptıkları Tanrı “indinde” de önemli olmalı ki İncil üç ayrı yerde onun yaptıklarının altını çizmekte ve melikenin Süleyman’dan çok daha önemli biri olduğunu söylemektedir! Öyle yüce bir şahsiyettir ki melike, ahret günü suçluları mahkum edecek bir gücü de vardır!</p>

  <p class="block_16">“Cenup kraliçesi, hüküm günü bu neslin adamlarıyla kalkacak, onları mahkum edecektir; çünkü o Süleyman’ın hikmetini dinlemek için dünyanın öte ucundan geldi; ve işte Süleyman’dan daha büyüğü buradadır” <i class="calibre2">İncil</i>, Luka 11:31</p>

  <p class="block_16">Bu güzel haberi verenin sadece hristiyanlık olmadığını da hemen belirteyim. Tevrat da “Şeba’dan gelecek olan”ın Rabbin yaptıklarını anlatacağını söylemektedir:</p>

  <p class="block_16">“Kalk, aydınlan, çünkü ışığın geldi ve Rab’bin izzeti üzerine doğdu. Develerin çokluğu, Midyan’ın ve Eyfa’nın hecin develeri seni kaplayacak, Seba’dan onların hepsi gelecektir, altın ve günnük getirecekler, ve Rab’bin hamtlerini ilan edecekler”. <i class="calibre2">Tevrat</i>, İşaya 60:1/6</p>

  <p class="block_16">İşte kraliçe böylesi bir zat-ı muhterem... Kimine göre kıllı bacaklı, kimine göre sakat, kimine göreyse Lilith’in kendisi. İlginç nokta şu ki herkesin tanıdığı ve bir kimlik yakıştırdığı bu meşhur Saba Melikesinin adı Saba hakkında bilgi veren yazıtların hiçbirinde geçmiyor Sanki hiç yaşamış gibi... ondan söz eden hiçbir referansa rastlanmıyor... Tabii ki Yahudilerin tanrı kelamı Tevrat dışında...</p>

  <p class="block_16">“Cenup kraliçesi hüküm günü bu nesil ile beraber kalkıp onu mahkum edecektir; zira o, Süleyman’ın hikmetini dinlemek için dünyanın öte uçlarından geldi; ve işte, Süleyman’dan daha büyüğü buradadır”, <i class="calibre2">İncil,</i> Matta 12:42.</p>

  <p class="block_11"> </p>

  <p class="block_22" id="id_Toc398718505">2. Kerameti Kendinden Menkul Bir Kitap<br class="calibre5" />
  (Yahudi Mistisizminde Lilith)</p>

  <p class="block_11"> </p>

  <p class="block_16">Ülkemizde hiç de tanınmayan Lilith, batıda fırtınalar koparacak kadar popüler. Adına dergiler çıkartılıyor, forumlar düzenleniyor, gruplar kuruluyor. Kimliği ve “ne”liği hakkında kimseler tam bir karara varamasa da çoğunluk onu Yahudilik mistisizminden tanımış. Bu nedenle de tanrıya baş kaldırmış bir demoness (dişi cin, dişi ifrit) olduğunda neredeyse herkes hemfikir. Yine de onun hakkında yazılmış yüzlerce kitabın çoğu -sözleşmişçesine- şöyle başlıyor: “Lilith; kaynağı çok karışık ve içinden çıkılması güç bİr konudur”. Doğrusu ya; ben de o düşüncedeyim ve sizi baştan uyarıyorum: Konu karışık! Bu nedenle, iyisi mi en baştan -ya da en baş sanılandan- başlayalım incelemeye:</p>

  <p class="block_16">Onlarca kimlik yakıştırılmış Lilith’e yüzyıllar boyu. Ama sanırım bunlardan en önemlisi Adem’in ilk karısı olduğu. Yani inanca göre ilk kadın Lilith, Havva değil!</p>

  <p class="block_16">Şaşırdınız mı? İş bu kadar da değil. Üstelik Lilith, Adem’e baş kaldırıp onunla eşit olduğunu öne sürmüş, bu nedenle sevişirken kocasının altına yatmayı reddetmiş. Hani Hıristiyan misyonerlerin Afrikadaki özgür zencilere metezori kabul ettirmeye çalışıp, ora kadınlarınca bir güzel alaya alındıkları “misyoner pozisyonu”nda sevişmemiş Lilith.</p>

  <p class="block_16">Lilith’in -feministlerin pek sevmesine neden olan- bu kimliğinin en önemli kaynağı <i class="calibre2">Alpha Beth Ben Sira</i> adlı bir kitap. Yazarı belirsiz. 11. yüzyıldan kalma olduğu sanılıyor. Bazı yahudi midraş’larının (<i class="calibre2">Tevrat</i> kökenli, <i class="calibre2">Tevrat</i>’ı yorumlama ve aydınlatma amaçlı efsaneler) derlenmesiyle oluşturulmuş. Araştırmacılar tarafından 600-1000; bazılarınca ise 800-1000 olarak tarihlendirilen Alphabeth kimilerince pek sevilse de, genelde “şüpheli” olarak kabul ediliyor ve Yahudi hahamlarından çok, Pers ve Arap orijinli olduğuna inanılıyor.</p>

  <p class="block_16">Şimdi bir bakalım <i class="calibre2">Alphabeth Ben Sıra</i> ne demekte: Soru: 5 (23a-b): (Tercüme: Norman Bronznick)</p>

  <p class="block_16">“Bir gün kral Nabukadnezar’ın oğlu ümitsiz biçimde hastalanınca kral, Ben Sira’ya emretti: -Oğlumu iyileştir; yoksa seni öldürürüm- (hemen bir hatırlatma: Kraliçe Belkıs’ın Süleyman’dan olan oğlunun da bir rivayete göre Nabukadnezzar olduğunu anımsatayım). Bu sözler üzerine Ben Sira hemen Tanrının kutsal adıyla bir tılsım yazdı; üzerine de iyileştirici meleklerin adlarını, biçimlerini, kanatlarını, ellerini ve ayaklarını kazıdı. Nabukadnezar ise talismana (tılsıma) bakıp sordu:</p>

  <p class="block_16">— Bunlar kim?</p>

  <p class="block_16">— Bunlar sağlık melekleri: Snvi, Snsvi ve Smnglof. Tanrı evrenin yaratılış gününün altıncısında Ademi yarattıktan sonra onun hayvanlara ad vermesini emretti. Adem her hayvanının eşinin olduğunu gördü ve yalnızlık hissetti. Hayvanların eşlerini kendine eş seçti ama mutlu olamadı. O zaman yaratıcı “Adamın yalnız olması iyi değil” (Tekvin 2:18) dedi ve Adem’i yarattığı topraktan bir de kadın yaratıp adını Lilith koydu. Ama Adem ve Lilith hemen kavgaya başladılar; çünkü Lilith: -Ben senin altına yatmam, ancak üzerine çıkarsam sevişirim. İkimiz de aynı topraktan yaratıldığımız için eşitiz- diyordu. Öyle kavga ettiler ki, sonunda Lilith Tanrının “ağza alınmaz” adını söyleyip göğe kaçınca, Adem yaratıcıya Lilith’i şikayet etti. Bunu duyan yaratıcı Adem’i uyutup, kaburga kemiğinden “daha uygun” bir kadın yaptı ve de üç meleğini Lilith’i bulmak için görevlendirdi. Dedi ki: -Dönmeyi kabul etmezse her gün yüz çocuğunu öldürün-. Melekler Lilith’i denizin ortasında buldular ama o dönmedi. Dedi ki: -Beni bırakın; ben bebeklere hastalık vermek için varım. Bebek üzerinde eğer erkek ise doğduktan sonraki sekiz gün, kız ise yirmi gün gücüm olacak-. Bu sözleri duyan melekler dönmesi için ısrar ettiler. O zaman o da tanrı adına yemin ederek şöyle dedi: -Bebeklerin üzerindeki bir tılsımda sizlerin adını görürsem, ona gücüm geçmeyecek-. Aynı zamanda her gün 100 bebeğinin ölmesini de kabul etti”.</p>

  <p class="block_16">Bu sözlerden sonra Ben Sira konuşmayı sürdürür: “İşte bu nedenle bebeklerin üzerine bu tılsımı koyarız. Lilith isimleri görünce yeminini hatırlayıp çocukları rahat bırakır ve çocuk iyileşir”.</p>

  <p class="block_16">Öykü bu... Varsayımları ilginç. Lilith’in ilk kadın olduğunu, eşitlik istediğini, çocuk öldürdüğünü ortaya atıyor. Kimi gülüp geçmiş savlarına, kimisi inanmış. Oysa kesin olan bir durum var ki bebekleri öldürdüğü inancı çok etkili olmuş halk arasında; öyle ki kimi yerlerde öykü unutulmuş, ama bir cinin çocuklara musallat olduğu hep hatırlanarak bebeklerin üzerine tılsımlar takılmış. Günümüzde bile inanan çok. Hatta ülkemizde bile. Kanımca bu inancın yaşamasının nedeni yeni doğmuş bebeklerin ölümüne neden olan bir illet: SIDS (Sudden Infant Death Syndrome; ya da halk ardındaki deyişiyle -beşik ölümü-). Sağlıklı bebeklerin -görünürde ortada hiçbir neden yokken, özellikle de geceleri uykularında ölmelerine sebep olan bir hastalık bu. Nedenleri ise hâlâ bulunamamış!</p>

  <p class="block_11"> </p>

  <p class="block_22" id="id_Toc398718506">3. Vampirler Dişidir Gerçekte<br class="calibre5" />
  (Yunan Mitolojisinde Lilith)</p>

  <p class="block_11"> </p>

  <p class="block_16">Yunan mitolojisinde adı da, işlevselliği de az buçuk Lilith’i andıran iki varlık vardır. Kimilerine göre Lilith’in ilk emanasyonlarından (görünümlerinden)’dırlar; kimine göreyse ikisi ayrı mitlerin kahramanlarıdır.</p>

  <p class="block_16">Varlıkların ikisi de kadındır; Ekhidna ve Lamia.</p>

  <p class="block_16">Öncelikle Ekhidna... bakalım hikayesi neymiş Ekhidna’nın:</p>

  <p class="block_16">Ekhidna... “Azgın yürekli” ve “Güzel yanaklı, fıldır fıldır gözlü bakire” olarak nitelenen Ekhidna! Kocası ise Typhon; mitololojide Hıristiyanlık ve Museviliğin Şeytan’ına en çok benzeyen varlık.</p>

  <p class="block_16">Adının mitolojik anlamı Engerek olan Ekhidna güzel bir kadındır, ama bir kusuru vardır: Belden aşağısı yılandır. Hemde “benek benek, amansız bir yılan”. Ama aynı zamanda bir anadır o. Typhon’la çifleştiği ve yeraltında, yeryüzünde ne kadar korkunç köpek ve canavar varsa hepsini ürettiği, örneğin Mısırdaki Sphinx’i doğurmuş olduğu söylenir.</p>

  <p class="block_16">Eski Yunan dininin temel bilgiler kitabının yazarı -kimine göre peygamberi- olan Hesiodos’a bakılırsa, Ekhidna’nın Pontos’la Gaia’nın (Denizin Dalgaları ile Yer) çocukları olan Keto’yla Phorkys’in kızı olması muhtemeldir.</p>

  <p class="block_11"> </p>

  <p class="block_19">295,</p>

  <p class="block_19">Kallirhoe yenilmez bir ejderha da yarattı</p>

  <p class="block_19">Ne ölümlülere, ne de ölümsüzlere benzeyen.</p>

  <p class="block_19">Bir mağarada doğdu azgın yürekli Ekhidna.</p>

  <p class="block_19">Yarı bedeni bir genç kızdı onun,</p>

  <p class="block_19">Güzel yanakları ve gözleri fıldır fıldır,</p>

  <p class="block_19">Yarı bedeniyse koskoca bir yılandı, korkunç,</p>

  <p class="block_16">300,</p>

  <p class="block_19">her yanı benek benek amansız bir yılan</p>

  <p class="block_19">yerin gizli deliklerinde kaybolan;</p>

  <p class="block_19">mağarasında otururdu Ekhidna,</p>

  <p class="block_19">Aşağıda, oyuk bir kayanın ta dibinde,</p>

  <p class="block_19">Ölümlülerden ve ölümsüzlerden uzakta,</p>

  <p class="block_19">Tanrılar vermişti ona o ünlü yurdu,</p>

  <p class="block_19">Orada, yer altında, Arima ülkesinde,</p>

  <p class="block_19">Kapalı yaşıyordu kana susamış Ekhidna.</p>

  <p class="block_16">305.</p>

  <p class="block_19">yaşlanmadan, ölmeden, hep genç kalarak.</p>

  <p class="block_19">Derler ki Ekhidna, Typhon’la çiftleşmiş,</p>

  <p class="block_19">O fıldır fıldır gözlü bakire</p>

  <p class="block_19">Taşkın, yasa dinlemez Typhon’la çiftleşmiş,</p>

  <p class="block_19">Ve azgın yürekli çocuklara gebe kalmış:</p>

  <p class="block_19">Orthos’u dünyaya getirmiş ilkin,</p>

  <p class="block_19">Öküz çobanı Geryon’un köpeğini,</p>

  <p class="block_19">………..</p>

  <p class="block_16">Hesiodos, Theogonia:</p>

  <p class="block_16">Pontos Eukseinos’un Yunan kolonileri sakinleri ise, Ekhidna hakkında oldukça farklı bir efsane anlatmışlar. Bu efsaneye göre, Skythia’ya (İskit illeri) gelen Herakles, at sürülerini otlamaya bırakarak uyur, uyandığı zaman atları bulamaz. Onları ararken, bir canavarla karşılaşır. Bir mağarada yaşayan Ekhidna, Herakles’e, eğer kendisiyle aşk beraberliğine razı olursa, atlarını kendisine iade edeceğini dair söz verir. Herakles bunu kabul eder ve böylece ikisinin üç çocukları olur; Agathyrsos, Gelonoi şehrine adını veren Gelonos ve Skythler (İskitler) ırkına adını veren Skythes.</p>

  <p class="block_16">Lilith’in ilk emanasyonlarından olduğu öne sürülen ikinci varlık Lamia ise -Diodors, Bibliotheke XX 41, 3-6’dan öğrendiğimize göre- güzeller güzeli bir kraliçedir. Kimisi Libya kraliçesi der ona, kimisiyse Frigya... Hem de öylesine güzeldir ki, günlerden bir gün Zeus tarafından sevilmek bahtsızlığına uğrar. Bahtsızlığına diyorum, çünkü her biri, bir diğerinden daha garabet felaketlere uğratılmıştır Zeus’un kıskanç karısı Hera tarafından. Oysa gariptir ki Hera yüzyıllar boyunca namuslu ev kadınlarının koruyucusu olan “temiz ve hanım” bir tanrıça olarak tanınmıştır. Gerçekten de kimin eli kimin cebinde belli olmayan Olympos’da sevgilisi olmayan nadir tanrıçalardandır.</p>

  <p class="block_16">Diğer kurbanlar gibi Lamia da Hera’nın elinden yakayı kurtaramaz. Zeus ile güzel güzel sevişip, bir sürü çocuk doğuradursun, bu ilişki bir gün Hera’nın kulağına gider. Baş tanrının karısı gerçekten çok namuslu bir katildir tüm öykülerinde! Lamia’dan da intikam almak için bir plan hazırlar ve güzel kraliçenin doğurduğu tüm çocukları öldürmeye karar verir... yapar da bunu (aynı Alpahabeth Ben Sira’daki gibi, çocukları melekler tarafından öldürülen demones/kötü dişi motifinin burada da tekrarlandığının altını çizeyim). Bunu gören Lamia dayanamaz çocuklarının tümünü birden kaybetmenin acısına. Öyle bir acı çeker ki, sonunda delirir, yaşadığı çevreden kaçıp bir mağaraya saklanır ve kendisinden daha şanslı olup bebekleri yaşayan anneleri kıskanarak çocuklarını kaçırıp çiğ çiğ yemeye başlar. Bizim namuslu ev kadını Hera’mız bununla da yetinmez ve Lamia deliliği iyice yaşasın diye uyuma yeteneğini de alır elinden.</p>

  <p class="block_16">Gelgeldim, Hera höpürse de, köpürse de, Zeus hâlâ sevmektedir zavallı kraliçeyi. Ama baştanrı olsa da, onun da her erkek gibi karısı karşısında yüreği korkudan “üçbuçuk atmaktadır”. Bu nedenle hesap sormaz Hera’dan; ama Lamia’ya istediği zaman gözlerini çıkarma ve böylece uyuyabilme yeteneğini verir. Lamia’cık da -özellikle çok şarap içtiği gecelerde- gözlerini çıkarıp uyur, çocukları rahat bırakır.</p>

  <p class="block_16">Lamia efsanesi çok ciddiye alınmış antik çağlarda, öyle ki Horatius, Arspoetica’sında (340) ciddi ciddi Lamia’nın karnından çocukların canlı olarak alınabileceğini anlatmış. Belki de bu nedenle kimi araştırmacılar Kırmızı Başlıklı Kız masalının temasının Lamia efsanesine dayandığını öne sürmüşler.</p>

  <p class="block_16">Çocukluğumuzda kimi masallardan korktuğumuz gibi, eski Yunan’da da çok korkulmuş Lamia’dan. Özellikle çocukları korkutmak için pek kullanılmış. Sonra çocukların kanını içtiği söylencesi giderek, istediği biçime girerek erkekleri aldattığı, kanlarını içtiği ve cinsel organlarını koparttığı şeklini almış. Eski Roma’da da delikanlıların kanını emen dişi cinlere Lamia denir olmuş. Sonuçta asıl efsane unutulmuş ve özellikle Roma’da geceleri erkeklere yapışıp onların kanını emen ve erkeklik organlarını koparan vampir ruhların adı olarak kalmış, (Metafizik alemde vampir varlıkların olduğuna tüm okültistler inanır. Bunlar filmlerde izlediğimiz gibi, uzun dişlerini boyunlara batırıp kan emen garip giyinişli, beyaz tenli erkekler değildir tabii ki. Onlar, yaşam enerjisi denilen, hepimizin fazla fazla sahip olduğu (ama değerini hiç de bilemediği) enerjinin peşindedirler. Hem sadece varlıklar mı? Değil; hatta kimi antik çağ tanrıları da? Hatta bazı metafizikçiler kurban olayının gerisinde böylesi bir beslenme gereksiniminin olduğunu öne sürecek kadar ileri de gidiyorlar. Bu konuyu derinlemesine merak eden <i class="calibre2">3000 Yılının Sırları</i> adlı kitabımdan Tanrılar Kan istiyor adlı bölümü okuyabilir.)</p>

  <p class="block_16">Peki Lilith midir gerçekte Lamia? Kimileri öyle olduğunu açıkça ifade etmiş: Örneğin 4. yüzyıl yorumcularından Hieronymous... Lilith, Zeus tarafından terk edilen Lidya kraliçesi Lamia ile özdeşleştirmiş.</p>

  <p class="block_16">Ya da soruyu farklı şekilde soracak olursak, Lilith sanılmasına neden olan isminin fonetik benzerliği, işlevselliği dışında başka bir özelliği var mıdır? Lamia’nın bacaklarının eşek bacağı olduğunu söylesem? (Yoksa Süleyman’ın havuzu neden yaptığını unuttunuz mu?).</p>

  <p class="block_16">Buna ek olarak Lamia’nın da -aynı Ekhidna gibi- bir de yılan kuyruğu vardır.</p>

  <p class="block_16">Yılan bacaklı kadın, Lilith’in ta kendisidir (Hıristiyanlıkta Havva ve Adem’i “iyi ve kötüyü bilme” meyvasını yemeye teşvik eden yılanı sembolize eder. Eşdeyişle yasak meyvayı veren yılan, -ya da Şeytan- Hıristiyanlıkta bir dişi yaratıktır. Ortaçağın son yarısından başlayarak insanın cennetten atılmasına neden olan Şeytan’ın belden aşağısı yılan bir kadın -yani Liiith- olduğu görüşü doğmuştur. Oysa Lilith doğrudan İncil’de yer almaz. Bazı araştırmacılar Lilith ile yılan arasındaki ilişkiyi açıklayan bazı mitler de olduğunu öne sürmüşlerdir; ama bunlardan hiçbiri ulaşmamıştır ne yazık ki günümüze...</p>

  <p class="block_16">Lilith’in cennetteki yılan olduğu inancı -özellikle Rönesans döneminde- sanatçılar arasında da hayli işlenmiştir. Örneğin Michealangelo’nun Şistine kilisesindeki resimleri bu konuya örnektir.)</p>

  <p class="block_16">Vampir mitlerinin kaynağı olarak kabul edilen Lamia, bu işlevselliğinde yalnız da değildir.</p>

  <p class="block_16">Zeyna’nın Gabriel’i gibi, Lamia’nın da yanında -adının anlamı “zorla içeri giren” olan Empusa adında bir cin-kadın daha vardır. O da kılıktan kılığa girme özelliğine sahiptir ve genelde yolculara, kanlarını emmek için güzel bir kadın görünümünde saldırır. Onun da ayakları bir gariptir; öyle ki teki eşek pisliğinden, diğeri ise tunçtan yapılmıştır.</p>

  <p class="block_16">Çocukları çalıp yiyen Lamia’nın bir dolu rölyefi geçmiş ele. Ama bunlardan bazıları diğerlerine göre daha ilginç. Yani Lamia’yı çocuk yemekten çok daha farklı eylemleri realize ederken gösteriyor, öyle ki kimi zaman Lamia bir yolcunun üzerine ata biner gibi oturmuş olarak sevişirken gösterilmiş! Bu sevişme pozisyonunun Ortaçağda cadılar arasında çok tutulduğunu söyleyeyim; çünkü hatırlarsanız Lilith’in Adem’e baş kaldırmasına neden olan pozisyonun tersidir. Demek ki Lamia’nın, kan emmekten başka cinsellikle de ilişkisi var. Zaten filmlerde de kadın vampirler -cinsel arzuları olmasa bile- hep seksi kadınlardır. Erkekleri baştan çıkarıp sevişeceklerine kanlarını emerler. Lamia’nın rölyefinde ise bu eski kraliçe kan emerken değil, basbayağı çırılçıplak sevişirken gösterilmiş ya neyse.</p>

  <p class="block_11"> </p>

  <p class="block_22" id="id_Toc398718507">4. 5000 Yıllık Şeytan<br class="calibre5" />
  (Sümerlerde Lilith)</p>

  <p class="block_11"> </p>

  <p class="block_16">Bilginler Lilith’in orijinini İÖ. 3000’de Sümer uygarlığına dek sürüyorlar ve Yahudi mistisizminin, Lilith bilgisini bu kaynaklardan aldığını söylüyorlar. Yani bazıları... Bazıları ise Lilith olduğu sanılan karakterlerin başka başka varlıklar olduğunu iddia ediyorlar.</p>

  <p class="block_16">Lilith’in ilk izleri teoriye göre İÖ. 3500 tarihli Sümer-Babil inancında yer alan Lamaştu adlı bir demaneste görülüyor. Kanatları olan dişi bir ifrit Lamaştu ve bebekler ile yeni doğum yapmış kadınları öldürüyor. Bu korkunç varlık ayrıca hamile kadınların bebeklerini düşürmelerine, uyku düzensizlikleri ve kabuslara, hatta erkeklerin kanını içip, etini yemeye dek daha birçok etkinliğe de sahip! Aynı Lamia mitindeki gibi Lamaştu da şekil değiştirip erkek avlamakta birinci. Bu korkunç kimlik yaygın olarak tanınmakta eski çağlarda; öyle ki yapılan kazılarda Asur ve Kenan uygarlıklarına ait buluntularda bile böylesi korkunç bir varlığa karşı korunma tılsımları çıkmış.</p>

  <p class="block_16">Sonraki iz İÖ 3000 olarak belirleniyor... Ur kentindeki buluntularda gün ışığına çıkan bir tabletteki “Gılgamış ve Huluppu (söğüt) Ağacı” öyküsünde küçük bir karakter olarak görülmüş.</p>

  <p class="block_16">Öykü, aşk tanrıçası İnanna’nın kutsal ağacına yerleşen bir dişi cin hakkında. Unlü Sümerolog Noah Kramer adını Lillake diye okumuş ama bu konuda da spekülasyon çok. Adı doğru okunmuş olsa bile bu varlığın Lilith olup olmadığı hiç kesinlik kazanmamış.</p>

  <p class="block_23">İnanna, Göğün ve Yerin Kraliçesi: Sümer’deki Hikayeleri:</p>

  <p class="block_16">(Diane Wolkstein ve Noah Kramer tarafından yayınlanmış versiyon).</p>

  <p class="block_16">“İnsanoğlu yaratıldığında, Anum, Enlil ve Ereşkigal gök, yer ve yeraltına sahip olduğunda; Enki yeraltına indiğinde ve deniz sahibinin onuruna dalgalandığında; Euphrates kıyısında kök almış bir Huluppu ağacı vardı, ve onun sularıyla beslenirdi, güney rüzgarınca kökünden sökülmüştü ve Euphrates tarafından sürüklenmişti.</p>

  <p class="block_16">Kıyıda dolaşmakta olan bir tanrıça sallanan ağacı gördü ve -Anu ve Enlil’in emriyle- Uruk’taki İnanna’nın bahçesine getirildi.</p>

  <p class="block_16">İnanna ağaca sevgiyle baktı, tahtasından bir taht ve yatak yapmak istiyordu.</p>

  <p class="block_16">On yıl sonra ağaç büyümüştü, ama bu sürede üzüntüyle gördü ki, ümitleri gerçekleşmeyecek.</p>

  <p class="block_16">Çünkü bu sürede</p>

  <p class="block_16">ağacın köküne bir canavar yuva yapmıştı,</p>

  <p class="block_16">Zu-kuşu tepesinde yavrularını büyütüyor,</p>

  <p class="block_16">ve ifrit Lillake ortasına evini kurmuş.</p>

  <p class="block_16">Ama Gılgamış İnanna’nın yalvarışını duydu,</p>

  <p class="block_16">onu kurtarmaya geldi.</p>

  <p class="block_16">Ağır kalkanını aldı, ağır bronz sopasıyla canavarı öldürdü,</p>

  <p class="block_16">Zu-kuşu yavrularıyla dağlara kaçtı,</p>

  <p class="block_16">ve Lilake korku ile evini yıkıp kaçtı.”</p>

  <p class="block_11"> </p>

  <p class="block_16">Sonra, İÖ 2400 tarihli Sümer kralları listesinde ve semitik dil konuşan Mezopotamya halkları arasında Lil adlı yıkıcı fırtına ve rüzgarların tanrıçası olarak çıkıyor karşımıza. Babilliler arasında ise rüzgar ruhu ve şehvet demonesi Lilitu diye tanınıyor.</p>

  <p class="block_16">İÖ 2000 tarihli bir rölyefte de resmi bulunmuş Lilith’in. Bu rölyefin Lilith olduğunu Kramer de, Norman Corville de öne sürmüşler ama karşı çıkan da çok olmuş. Rölyef, kanatlı, çıplak, kuş pençesinden ayakları olan bir kadını göstermekte. Başında dört boynuzu olan bir şapka, ellerinde de Mısır sembolü “ankh”ın en eski şekillerini taşımakta. Ayrıca ayaklarının altında iki aslan ve yanında iki baykuş da var.</p>

  <p class="block_16">Lilith eski çağlarda hep kötü bir tanrıça olarak görülmemiş. Sümerlerde tanrıça İnanna’nın sol eli olduğuna inanılırmış. Görevi ise erkekleri tanrıçanın tapınağında, tapınak kadınlarınca yapılan Tantrik ritüellere getirmekmiş. Yani bu rolde aldatıcı ve baştan çıkarıcı bir kadın ve fahişe olarak algılanmış.</p>

  <p class="block_16">Etimolojik bir araştırma Lilith hakkında garip sonuçlara götürebiliyor kişiyi, inceleyelim.</p>

  <p class="block_16">Sümercede:</p>

  <p class="block_11"> </p>

  <p class="block_16">Lil: Hava. Örneğin baş tanrı, fırtına tanrısı Enlil’in adı En (Tanrı) ve Lil (hava) sözcüklerinden oluşmuş.</p>

  <p class="block_16">Lilitu: Ruh, spirit (çoğul). Lilith ile ilgili kullanılmış en eski terim olan Lili, bu sözcüğün tekili.</p>

  <p class="block_16">Lulu: Şehvet</p>

  <p class="block_16">Lalu: Lüks ve rahatlık.</p>

  <p class="block_16">Limnu: Kötülük.</p>

  <p class="block_11"> </p>

  <p class="block_16">Sümer Babil inancında:</p>

  <p class="block_11"> </p>

  <p class="block_16">Ardatu: Evlilik çağındaki genç kız</p>

  <p class="block_16">Ardat Lili: Görevi ise erotik rüyalara neden olup, erkeklerin semenini ve gücünü almak olan genç dişi spirit.</p>

  <p class="block_16">Lilu: Çocuk hırsızı demonlar.</p>

  <p class="block_16">Bilgi öyle çok ki... Hangisi gerçek, hangisi değil ayırmak çok güç. Ama görülmekte ki eski çağlarda da Lilith’in özellikleri genelde iki başlıkta toplanabiliyor: Çocuk ve hamile kadın katili vampir; erkekleri baştan çıkaran şehvet demonesi. Birbirine çelişik iki kimlik...</p>

  <p class="block_11"> </p>

  <p class="block_22" id="id_Toc398718508">5. Canavarların Toplantısı<br class="calibre5" />
  (Tevrat’ta Lilith)</p>

  <p class="block_11"> </p>

  <p class="block_16">Tevrat’ın da Lilith hakkında konuştuğunu söyleyen çok bilgin var. Her zamanki gibi kanıtlayamıyorlar savlarını, ama söylenenler yabana atılır gibi de değil. Oysa tartışıla tartışıla canı çıkarılan -hepi topu- tek bir ayetcik. Evet, yanlış duymadınız; koca Tevrat’ta sadece bir ayet Lilith’den söz etmekte... eğer ediyorsa tabii... Bence mi?... Doğrusu bence ediyor. Etmiyor olsa bile incelemeye değer; çünkü böylelikle başka gerçekler gün ışığına çıkıyor kanımca... Örneğin; Tevrat yorumlarının her birinin bir diğerinden farklı şeyler söylediği gibi!</p>

  <p class="block_16">Lilith’den söz ettiği iddia edilen ayet İşaya 34:14. Ama ben tüm babı okuyalım derim; çünkü bu bap İslam dinini “kanlı”, tanrısını ise hoşgörüsüz olarak görüp beğenmeyen, Kuran’ı eleştiren “gayrı müslimlerin” kendi tanrılarının ne şefkatli, kitaplarının ise ne yumuşak ve sevgi dolu bir öğreti içerdiğini göstermesi açısından ilginç.</p>

  <p class="block_16">1: Ey milletler, işitmek için yaklaşın; ve ey kavimler, iyi dinleyin; dünya, ve onun içindekiler; yer, ve ondan çıkanların hepsi, işitin.</p>

  <p class="block_16">2: Çünkü Rabbin bütün milletlere öfkesi, bütün onların ordusuna kızgınlığı var; onları bütün bütün yok etti, onları boğazlanmaya verdi.</p>

  <p class="block_16">3: Ve öldürülmüş olanlar dışarı atılacaklar, ve leşlerinin kokusu çıkacak; ve kanlarıyla dağlar eriyecek.</p>

  <p class="block_16">5: Çünkü kılıcım göklerde kanıncaya kadar içti; işte, Edom üzerine, ve lanet ettiğim kavimin üzerine hüküm için inecek.</p>

  <p class="block_16">6: Rabbin kılıcı kana, kuzuların ve ergeçlerin kanına doydu, yağla, koç böbreklerinin yağıyla yağlandı; çünkü Rabbin Botsara’da kurbanı, ve Edom diyarında büyük kırgını var.</p>

  <p class="block_16">8: Çünkü Rabbin öç alma günü, Sion davasından ötürü karşılık yılı var.</p>

  <p class="block_16">9: Ve Edom vadileri zifte, ve onun toprağı kükürde dönecek, ve diyarı yanan zift olacak,</p>

  <p class="block_16">10: Gece gündüz sönmeyecek; dumanı ebediyen tütecek; nesilden nesle ıssız kalacak; daima ve ebediyen içinden kimse geçemeyecek.</p>

  <p class="block_16">11: Ancak saka kuşuyla, kirpinin mülkü olacak, ve orada baykuşla karga oturacak; ve şaşkınlık ipini, ve boşluk şakulunu onun üzerine gerecek.</p>

  <p class="block_16">12: Beylerini krallığa çağıracaklar, fakat hiçbiri orada olmayacak. Ve bütün reisleri bir hiç olacaklar.</p>

  <p class="block_16">13: Ve saraylarında dikenler, hisarlarında ısırganlar ve kara dikenler bitecek; ve çakallar yurdu, deve kuşlarının avlusu olacak.</p>

  <p class="block_16">14: Ve çölün vahşi hayvanları ile kurtlar buluşacak, ve yaban keçisi arkadaşını çağıracak; evet, gece canavarı orada yerleşecek, ve kendisi için istirahat yeri bulacak.</p>

  <p class="block_16">15: Ok yılanı yuvasını orada yapacak, ve yumurtlayacak, ve yavrularını çıkaracak; ve kendi gölgesinde toplayacak; evet, çaylaklar orada, her biri kendi eşiyle toplanacaklar”. İşaya, Bap 34.</p>

  <p class="block_11"> </p>

  <p class="block_16">Sizi bilmem ama ben bu paragrafı her okuduğumda içime kasvet basar.</p>

  <p class="block_16">Ortamı dağıtmak için hemen bu bapla ilgili traji komik bir detaydan söz edeyim: Türkçe <i class="calibre2">Tevrat</i>, İngilizce King James Version <i class="calibre2">Tevrat’</i>ı ve Today’s English Version <i class="calibre2">Tevrat</i>’larındaki bazı önemli sözcükler birbirini tutmuyor; bambaşka? Bu başkalık belki sadece kelime bazında, ama bu kelimeler öylesine önemli ki, yerlerine başkaları konulduğunda vermesi gereken mesajın yarısı heba oluyor!</p>

  <p class="block_16">Örneklemek için 13. ayetten başlayalım:</p>

  <p class="block_16">“Ve saraylarında dikenler, hisarlarında ısırganlar ve kara dikenler bitecek; ve çakallar yurdu, deve kuşlarının avlusu olacak”. İşaya 34:13 (Türkçe <i class="calibre2">Tevrat</i>)</p>

  <p class="block_16">“Ve saraylarında dikenler, hisarlarında ısırganlar ve kara dikenler bitecek; ve çakallar yurdu, baykuşların avlusu olacak” İşaya 34:13 (Today’s English Version)</p>

  <p class="block_16">Gördüğünüz gibi Türkçe’deki “devekuşları” sözcüğü, Today’s de “baykuş” olarak kullanılmış.</p>

  <p class="block_16">Bence Todays English’in kullandığı baykuş sözcüğü doğru; çünkü anımsarsanız “5000 yıllık Şeytan” adlı bölümde, bir kazıda bulunan rölyefinde, iki yanında duran baykuşları anlatmıştım.</p>

  <p class="block_16">Bu kez de Today’s English ile King James versiyonunu karşılaştıralım:</p>

  <p class="block_16">“Ve saraylarında dikenler, hisarlarında ısırganlar ve kara dikenler bitecek; ve çakallar yurdu, baykuşların avlusu olacak” İşaya 34:13 (Today’s English Version)</p>

  <p class="block_16">“Ve saraylarında dikenler, hisarlarında ısırganlar ve kara dikenler bitecek; ve ejderlerin yurdu, baykuşların avlusu olacak”. İşaya 34:13 (King James versiyonu)</p>

  <p class="block_16">Burada da Türkçe ve Todays de yer alan “çakallar” kelimesi, “ejderler (dragon’lar)” ile değiştirilmiş. Ben doğrusunun King James’de yazan ejder olduğuna inanıyorum; çünkü ejder, birçok tek tanrılı dinde, evrenin mutlak yaratıcısı ve hükümdarı olan iyi tanrının devamlı savaştığı bir varlıktır, işte örneği:</p>

  <p class="block_16">12/3: “Sonra gökte başka bir belirti göründü. Baktım, kocaman bir ejder; al renkli, yedi başlı, on boynuzlu. 4: Kuyruğu gökteki yıldızların üçde birini ardından sürükleyip yeryüzüne fırlattı. 7: Ardından gökte savaş oldu. Michael ve melekleri ejdere karşı savaştılar. Ejder de melekleriyle birlikte savaştı. 8: Ama üstün gelemediler. Artık gökte barınabilecekleri bir yer kalmadı. 9: Koca ejder aşağı fırlatıldı. Tüm yeryüzünü kandıran, adı iblis ve Şeytan olan şu eski zamanın yılanı yeryüzüne fırlatıldı. <i class="calibre2">İncil</i>; Vahiy 11.</p>

  <p class="block_16">Theogonia (Antik Yunan dininin kutsal kitabı)</p>

  <p class="block_16">“825: Yüz yılan başı yükselir omuzlarından. Çıkarıp korkunç kara dillerini. Bu ejder kafasındaki gözler de; ateş, alev saçar kaşların altından. 836: Ama tanrılar ve insanların babası Zeus, 855: Yakalayıp şimşeklerini, yıldırımlarını dikildi Olymposun başına ve vurdu korkunç canavarı”. Theogonia (Antik Yunan dininin kutsal kitabı)</p>

  <p class="block_16">Yalnız bu kadar da değil; Hitit dininin ana destanında da bir ejder ve -her ne pahasına olursa olsun- onu yok etmeye çalışan bir “iyi” tanrı var. Ejderin adı llluviyanka.</p>

  <p class="block_16">Biraz daha geri gidersek Sümer yazıtlarında da Kur adlı ejder ile, insanlığın yaratıcısı ve koruyucusu tanrı Enki arasında bir savaş geçtiğini görürüz. Yani kötülük hep ejderle bir tutulduğu için İşaya’daki ayete yakışan sözcük ejder sözcüğü.</p>

  <p class="block_16">Bu bağlamda incelemelerimiz ile elde ettiğiniz sonuçlarla ayeti toparlayalım:</p>

  <p class="block_16">Ejderlerin yurdu, baykuşların avlusu olacak ve ejderlerin saraylarında dikenler, hisarlarında ısırganlar ve kara dikenler bitecek.</p>

  <p class="block_16">Ejder kötülük; peki baykuş kim? İlginç olan şu ki, her mitolojide uğursuz olarak betimlenen (ki ülkemiz halk kültüründe de “çatısında baykuş öttü, uğursuzluk olacak” inancı vardır) baykuş bir başka dişi enerjinin/tanrıçanın sembolü ve kutsal hayvanıdır: Athena’nın. Athena genelde akıl ilahesi olarak tanınır. Oysa basbayağı savaş tanrıçasıdır. Elinde kılıç ile, annesiz -yani cinsel ilişkisiz- doğmuştur. Ve savaş ve akıl kadar neyi sembolize eder dersiniz? Aseksüelliği. Bakire tanrıça olarak tanınıp pek bir saygı görür ama gerçekte bal gibi erkeksidir ve cinsellik olgusuna düşman gerçekleri yönetir.</p>

  <p class="block_16">Bu bilgiyi ilerde ele almak üzere bir kenara ayırıp yeniden Tevrat’a geri dönelim Lilith’i anlattığı öne sürülen ayeti inceleyelim:</p>

  <p class="block_16">Ve çölün vahşi hayvanları ile kurtlar buluşacak, ve yaban keçisi arkadaşını çağıracak; evet, gece canavarı orada yerleşecek, ve kendisi için istirahat yeri bulacak. İşaya 34:14 (Türkçe <i class="calibre2">Tevrat</i>).</p>

  <p class="block_16">Ve çölün vahşi hayvanları ile kurtlar buluşacak, ve demonlar (ifritler) birbirini çağıracak; evet, gece canavarı orada yerleşecek, ve kendisi için istirahat yeri bulacak, İşaya 34:14 (Todays English Version)</p>

  <p class="block_16">Today’s de, ayetin başı Türkçe Tevrat ile aynı, ama “yaban keçisi arkadaşını çağıracak” yerine, “demonlar (ifritler) birbirini çağıracak” sözleri kullanılmış. Eşdeyişle “yaban keçisi” kelimesinin yerini, demon- Şeytan sözleri almış; çünkü keçi, Hıristiyanlıkta Şeytanın sembolü olarak algılanır.</p>

  <p class="block_16">Bu inancın şimdilerde çoktan unutulmuş kaynağı ise Antik Yunan dinidir:</p>

  <p class="block_16">Bir tanrı vardır eski Yunan’da yaygınca saygı duyulan: Pan. Görüntüsü keçi-insan karışımıdır, doğa/bolluk tanrısıdır ve sevişmeye çok düşkündür. Yanında benzer yapıda olan ‘satir’lerle kırlarda dolaşır, cilveli su perilerine tecavüz edip durur. Ama yüce baş tanrı Zeus veya ev hanımı, namuslu Hera’nınkiler gibi hiçbir olumsuz miti yoktur. Hristiyanlığın yayılmasıyla eski -ve gerçekte günahsız ama şehvet kavramını yöneten- ilahların şeytan olarak ilan edildiğini Astarte’den biliyoruz. Sözün özü, Işaya ayetindeki “yaban keçisi” kelimesi Pan’ı -ya da Şeytan’ı- anlatıyor.</p>

  <p class="block_16">Bu noktada eklemek istediğim şu ki, King James versiyonunda “yaban keçisi” veya “demon” kelimeleri yerine zaten “satir” sözcüğü kullanılmış.</p>

  <p class="block_16">“Peki bu ayette Lilith’in nerede?” diye merak ediyorsanız belirteyim: Lilith Türkçe <i class="calibre2">Tevrat’</i>ta ve Today’s de “gece canavarı” olarak ifade edilmiş ama Today’s de bir dip notu ile bu gece canavarının bir demones -dişi şeytan- olduğu (ismi belirtilmese de) açıklanmış.</p>

  <p class="block_16">Tevrat’ın en gerçek, en özgün, en modernleştirilmemiş(!) tercümesi alan King James Tevratı ise bu kez de en doğrusunu söylüyor ve gece canavarı sözcükleri yerine “screech owl” (acı çığlık atan baykuş) tamlamasını kullanıyor. Screech owl aslında zoolojide “otus scops” adıyla, Türkçede ise “cüce baykuş” olarak tanınan bir cins baykuş.</p>

  <p class="block_16">Şimdi işin can alıcı noktasını açıklayayım: “<i class="calibre2">The Women’s Encyclopedia of Myths and Secret’s</i>” adlı ansiklopedide “screech owl”un karşılığı ise Lilith olarak verilmiş.</p>

  <p class="block_16">Türkçe Tevrat’ta “Gece canavarı”, King James’de screeching owl olarak tercüme edilen ibranice sözcük, Tevrat’ın bir başka versiyonu olan Darby tercümesinde ise, doğrudan Lilith olarak tercüme edilmiş...</p>

  <p class="block_16">Kimileri ise gece canavarı ve Lilith isimlerinin birbiri yerine kullanılmasının gerisinde İbranice Laylah (gece) kelimesinin yanlış tercümesi olduğunu öne sürüyor.</p>

  <p class="block_16">Bu kadar teori içinde hangisi haklı olursa olsun, bu ayetteki gece, gece canavarı, çığlık atan baykuş veya cüce baykuşun Lilith olduğuna inanan çok.</p>

  <p class="block_16">Ve gelelim 15. Ayete... Bu ayette de önemli kelimeler, farklı tercümelerde başka başka kelimelerle ifade edilerek anlamını büyük ölçüde yitirmiş.</p>

  <p class="block_16">“Ok yılanı yuvasını orada yapacak, ve yumurtlayacak, ve yavrularını çıkaracak; ve kendi gölgesinde toplayacak; evet, çaylaklar orada, her biri kendi eşiyle toplanacaklar”. İşaya 34:15 (Türkçe <i class="calibre2">Tevrat</i>).</p>

  <p class="block_16">Today’s de ve King James’de “çaylak” sözcüğü yerine “akbaba” sözcüğü kullanılmış. Ha çaylak, ha akbaba, ne fark eder ki diyeceksiniz. Ama demeyin; çünkü spiral boyunlu akbaba çok derin anlamlar taşıyor:</p>

  <p class="block_16">Akbaba -kaynağı İÖ 7000’lere dek izlenebilen Ana Tanrıçanın, Mat adlı Mısırlı görünümünü, insanlıkla Birlikte Doğan Tanrıça adlı bölümde de ilkçağlarda onun akbaba ile resmedildiğinden söz etmiştim. Mesajı ise “evrendeki tüm enerjiler spiraldir”. Altını çizerek belirteyim ki bu cümle Tanrıça öğretisinin temelini teşkil eden teoriyi temsil ediyor. Doğum, ölüm, yeniden doğum olarak açımlanabilen bu teori, ana tanrıça dinin etkin olduğu tüm bölgelerdeki (bu bölgelerin başlıcalarından birinin de Anadolu olduğunu bilmektesinizdir) farklı dinlerde görülebiliyor. Dinler yöntem olarak farklılık gösterseler de mesaj ve ilke hep aynı: Tanrıçanın, baharda doğan, kışın ölen ve bir sonraki baharda yeniden doğan ya bir kocası, ya da oğlu var. Yani denmek isteniyor ki yaşam bir döngüdür, “son” kavramı yanlıştır, her şey esnektir, katı kurallar/ hatta doğrular diye bir şey yoktur, kesin kaderler yalandır, her şey değişkendir vb... Belki de bu nedenle Ana Tanrıça dininin egemen olduğu bölgelerdeki gün ışığına çıkan yazıtlarda kutsal kurallar deklare eden hiçbir tablet bulunamamıştır. Oysa tektanrılı dinler geldikten sonra kutsal kitap kavramının ilk adımı olan nice yasa tableti bulunmuştur. Oysa ana tanrıçanın kurallar dikte eden kutsal kitabı yoktur. Bu tabletlere en bilinen örnekler ise Hammurabi kanunları ve Musa’nın tanrıdan aldığına inanılan ve on emrin yazılı olduğu tablettir.</p>

  <p class="block_16">Yeniden <i class="calibre2">Tevrat</i>’a dönelim... “Ok yılanı” kelimesi ise Today’s de yerini “baykuşlar”; King James ise “yüce baykuş” (baykuşların başı, lideri anlamında) kelimelerine bırakmış.</p>

  <p class="block_16">Şimdi Türkçe ve Today’s versiyonunu bir kenara bırakıp King James’i baz olarak alırsak, bu üç ayette kötülüğü ve günahı sembolize eden varlıkların bir arada toplandığını görürüz. Satir (Şeytan), ejder (Tanrının dövüştüğü varlık, genelde kötülüğün tanımı), cüce baykuş (Lilith), baykuşlar ve yüce baykuş...</p>

  <p class="block_16">Peki yüce baykuş olarak nitelenen varlığın Tanrıçanın kendisi olduğunu söyleyebilir miyiz? Bence söyleyebiliriz, çünkü hedef alınan düşman tüm ingilizce Tevrat’larda 3. tekil şahısın kadın için kullanılan şekli olan “she” kelimesi ile gösterilmiş! Düşman bir kadın yani; dolayısıyla canavar ve yüce baykuş da… hatta belki de Şeytan bile!..</p>

  <p class="block_16">12: “ ... and all her places shall be nothing”.</p>

  <p class="block_16">13: “And thorns shall come up in her places...”</p>

  <p class="block_16">14: “. .. The screech owl also shall rest there, and find for herself a place of rest”. İşaya 34.</p>

  <p class="block_16">Son olarak King James’deki kelimeleri Türkçe <i class="calibre2">Tevrat’</i>a yerleştirip ayeti bir kez daha okuyalım.</p>

  <p class="block_16">12: “Beylerini krallığa çağıracaklar, fakat hiçbiri orada olmayacak. Ve onun (kadın için üçüncü tekil) bütün reisleri bir hiç olacaklar, 13: Ve onun (kadın için üçüncü tekil) saraylarında dikenler, hisarlarında ısırganlar ve kara dikenler bitecek; ve ejderler yurdu, baykuşların avlusu olacak. 14: Ve çölün vahşi hayvanları ile kurtlar buluşacak, ve satir arkadaşını çağıracak; evet, Lilith orada yerleşecek, ve kendisi için istirahat yeri bulacak. 15: Yüce baykuş yuvasını orada yapacak, ve yumurtlayacak, ve yavrularını çıkaracak; ve kendi gölgesinde toplayacak; evet, akbabalar orada, her biri kendi eşiyle toplanacaklar”.</p>

  <p class="block_16">Orası, her neresi ise, tüm Şeytanların toplantı yeriymiş demek ki. Yoksa Ana Tanrıça ve çocuklarının mı?</p>

  <p class="block_16">Yahudilik ve Hristiyanlık benzeri tek tanrılı dinlerce putperest olarak adlandırılan pagan dinlerin kutsal kitaplarında geçen bilgiler belki de konu hakkında daha açıklayıcı olacak:</p>

  <p class="block_16">Ovidius: <i class="calibre2">Dönüşümler</i> 11. Kitap: 85-94.</p>

  <p class="block_24">“Bu yetmemiş Bacchus’e (hiçbir yıkıcı miti olmayan Anadolu’nun şarap tanrısı)</p>

  <p class="block_24">bırakmış kırlara da,</p>

  <p class="block_24">daha iyi bir koroyla gitti Timolus’un üzüm bağlarına,</p>

  <p class="block_24">Pactolus; o çağda altın dalgalar,</p>

  <p class="block_24">imrenilen değerli kumsallar olmasa bile.</p>

  <p class="block_24">Çevirmiş çevresini Satirler, geleneksel topluluk, Bacchus’u sevenler, yalnız Frigyalı (Frigya: Ana tanrıçaya Kibele adıyla tapıp onu dünyaya tanıtan İlkçağ kavmi) Sileneus gelmedi, çok içen, boyuna salınan yaşlı kişi, yakalanmış bağlanıp donatıldığı çiçeklerle iletilmiş Midas’a (Ana tanrıçanın oğlu olduğuna inanılan efsanevi kral) Trakyalı Orpheus, bu krala, Cecrops’a, bir de öğrencisi Eumolpus’a öğretmiş gizemli işleri”.</p>

  <p class="block_11"> </p>

  <p class="block_16">14. Kitap: 635-640</p>

  <p class="block_25">“korkarak kırlarda yaşayanların saldırısından kapamış bahçeleri, yemişlikleri, önlemiş insanların girmelerini, yasaktı Satyr’lere, oynayıp zıplayan gençlere, kırlarda boynuzlarıyla çam ağaçlarını yaralayan Pan’lara, yaşamı boyunca genç kalan orman tanrısı Silvanus’a hırsızlara bıçağıyla, sikiyle korku salan tanrıya, tüm yararsızlara”.</p>

  <p class="block_26"> </p>

  <p class="block_27" id="id_Toc398718509">6. Mağaralardan Çıkan iskeletler... ve Kutsal Yazmalar<br class="calibre5" />
  (Ölü Deniz Yazmalarında Lilith)</p>

  <p class="block_16">Yukarıda anlattığım İşaya babı öylesine meşhur ki... Sadece içeriğinin ilginç olmasından kaynaklanan bir durum değil bu. Bir arkeolojik kazılardan çıkan el yazmalarının (arkeolojik kazıdan el yazması da çıkar mıymış diyorsanız, anlatacağım) İşaya babından söz ediyor olması konuya dikkat çekmiş. Aslında adı geçen yazmalar, bap kadar ilginç; bu nedenle üzerinde durmaya değer...</p>

  <p class="block_16">Günlerden bir gün (tam tarihini isterseniz 1947 yılının günlerinden bir gün), genç bir bedevi Ölü Deniz’in kuzeybatı kıyısında Kumran’da bir mağra keşfediyor. Hazine bulmak sevdasıyla giriyor mağaraya ama hazine yerine, üzerinde garip harflerin olduğu deri, bakır ve papirüs dokümanlar buluyor. Tabiidir ki bunların değerinden habersiz olduğu için ucuza satıyor. İşte Ölü Deniz yazmaları adı verilen yazılar ilk böyle ortaya çıkıyor.</p>

  <p class="block_16">Olayın duyulmasıyla maceraperestler ve defineciler doluyor bölgeye ve Kumran yakınlarında 11 unutulmuş mağaranın daha olduğu görülüyor. İçleri Yazmalar ile dolu mağaralar... 1950 ve 60 arasında Yazmalar çıkmaya devam ettikçe dedikodular da yayılmaya başlıyor tabii. Kim yazmış bunları, kim saklamış, hangi amaçla? Kimse yanıtlayamıyor bu soruları.</p>

  <p class="block_16">Sonunda arkeologlar el atıyor olaya. Dokümanların bir İbrani tarikatı olan ve İÖ. 2. yüzyıl ortalarından başlayarak, IS. 684’e dek filizlenen kökten dinci Essene’lerin gizlediği bilgi kağıtları olduğunu ortaya çıkarıyor. Oysa dokümanlar Essene’lere ait değil; onların İS. 67- 73 arasındaki Roma istilasından sakladığı Yahudilikle ilgili gizli bilgileri içeren kitaplar bunlar.</p>

  <p class="block_16">Zaman içinde “site” olarak isimlendirilen başka mağara toplulukları da bulunmuş çevrede. Kumran’a 18 kilometre uzaklıktaki El-Murabba vadisinde, En Gedi’nin güneyinde, eski Jeriko kentinin 13 kilometre kuzeyinde ve Masada dolaylarındaymış bu siteler de. Ama Nahal Hever yakınlarında bir mağara bulunmuş ki... Evet, burada da diğerlerinde olduğu gibi yazmalar bulunmuş ama bu mağaraya “Dehşet Mağarası” adı verilmiş. Neden mi böyle isimlendirilmiş? Çünkü içinde yazmalardan çok daha fazla sayıda iskeletle karşılaşılmış. Yazmaların anlamı çözülmüş bir süre sonra ama iskeletlerin kimlere ait olduğu, neden öldükleri asla öğrenilememiş.</p>

  <p class="block_16">Yazmaların çoğu İÖ. III. yüzyıl ortaları ile, İS. 68 arası tarihli ama İÖ. 1. yüzyıl ile İS. 1. yüzyıl arasında toparlanmış. Tevrat ile ilgili en eski ve modern arkeoloji tarihinin en önemli buluşları arasında yerini alacak kadar kayda değer. Elden geçirilip, düzenlenmeleri ile bilginler Tevrat’ın toplanma tarihinin IS. 70 dolayları sayılması gerektiğini anlamışlar; Filistinin İÖ. 4. yüzyıl ile IS. 135 arasındaki tarihi ile ilgili önemli bilgiler de elde etmişler ve haham Yahudiliği ile ilk Hıristiyanlık arasındaki ilişkileri inceleme fırsatı bulmuşlar.</p>

  <p class="block_16">Her mağaradan farklı kategorilerde doküman çıkmış. Örneğin ikinci mağaradan parçalar, üçüncüden bakır bir yazma üzerinde tapınak hazinesi ve saklandığı yer; dördüncüden 400 dokümanlık ana Essene kütüphanesi, onbirinci mağaradan ise iyi korunmuş bilinmeyen mezmurlar ve Levitikus’un bir bölümü çıkmış. En sağlam dokümanlar ise Kumran’da 1. mağaradan çıkanlar; ki bunların arasında İşaya Yazması da var. Tahmin edeceğiniz gibi içinde de Lilith ile ilgili kısa bir bilgi.</p>

  <p class="block_16">Ölü Deniz Yazmaları; 4Q Bilgenin Şarkıları/ 4Qshir 4Q510 parç. 11.4-6a//parç. 10.lf</p>

  <p class="block_16">Tercüme: Florentino Gracia Martinez</p>

  <p class="block_24">Ve ben, Bilge olan,</p>

  <p class="block_24">onun parlaklık ve azametini açıklarım</p>

  <p class="block_24">korkutup titretmek için</p>

  <p class="block_24">tüm yıkıcı meleklerin ruhlarını</p>

  <p class="block_24">ve piç ruhları,</p>

  <p class="block_24">demonları, Lilitleri, baykuşları,</p>

  <p class="block_24">ve yoldan çıkmış bilgiye hükmetmek için</p>

  <p class="block_24">beklenmedik zamanda vuranları korkutup titretmek…</p>

  <p class="block_16">11 QPsAp</p>

  <p class="block_16">Hepsi bu.</p>

  <p class="block_16">Uzmanlar bu pasajda üzerinde durulması gereken iki nokta olduğunu söylüyorlar:</p>

  <p class="block_16">a) Işaya bap 34’de sözü edilenler sadece çöl hayvanları değil, bu hayvanlarla sembolize edilen kötü güçlerdir (biz bunu zaten söyledik ama o güçlerin kötü mü iyi mi olduğunun yorumu size ait).</p>

  <p class="block_16">b) Eğer ki Martinez’in tercümesi doğru ise, İşaya’daki tekil Lilit ismi yerine, çoğul Lilit’ler sözcüğü kullanılmaktadır. Bunun nedeni, yazarın her kim ise (belki de mağaradaki iskeletlerden biri olan) yanlışı mıdır; yoksa kendini “Bilge” olarak tanıtan kişi orijinal olarak Tevrat’ta herkesin okuduğundan çok başka bir İşaya babı mı okumuştur? Sözün özü elimizdeki Tevrat orijinal değil midir yoksa? Değilse -ele geçmemiş olan- özgün baskıda hoşa gitmeyip çıkarılmış olan bilgiler nelerdir? Tabii özellikle de Lilith ile ilgili olan?..</p>

  <p class="block_28" id="id_Toc398718510">7. Gecelerin Kadınları<br class="calibre5" />
  (Kabala’da Lilith)</p>

  <p class="block_16">Lilith hakkında şimdiye dek çok da yaygın olarak bilinmeyen bilgileri inceledik. Bu bağlamda ise artık Lilith’in tanınmasına neden olan Yahudi bilgeliğinin kimi dokümanlarına göz atacağız. Tabii ki en başta da Kabala denen sistem ve onun baş yapıtı Zohar’a...</p>

  <p class="block_16">İbranice “tradisyon, gelenek” anlamındaki Kabala İS. 1. yüzyılda doğsa da, 12. yüzyılda yaygın olarak görülmeye başlamış. Musa peygamberin tanrıdan aldığı gizli bilgiler bulunduğunu; bunların Tevrat’ta kısmen yer aldığını ve bu bilgilere sahip olanların tanrıya çok daha çabuk yaklaşacağını iddia eden bir sistem. En önemli kitapları Zohar ise 13. yüzyılda Moses de Leon tarafından Arami dilinde yazılmış.</p>

  <p class="block_16">Kabala çok derin bir yöntem. Kısaca Yahudi mistisizmi deniyor ama aslında basit kelimeler ile tanımlanamayacak kadar kapsamlı. Günümüzde batıda çoğu okültist tarafından kullanılmakta. Dinsel bir öğreti olarak görülüyor ama aslında tam bir gizli ilim. Bu sistem ile maji yapılıyor, madde ötesi dünyanın varlıkları ile ilişki kuruluyor, meditasyon kılavuzu olarak kullanılıyor. İşte Lilith ile -hem de adıyla sanıyla- en çok bu Kabala uğraşmış.</p>

  <p class="block_16">Lilith’e ne denli korkunç özellikler yüklenmeye çalışılsa da; onun hakkında gerçek bilgileri veren dokümanlar ne ölçüde “hasır altı” edilse de; dikkatli bir göz bu kara -ya da karalanmış tanrıçanın aslında kimi zaman hiç de kara olmadığını sezer. Ve önemlisi: bu durumu da en fazla Kabala yardımıyla görür! Tabii seks kara bir kavram ise o başka... Ama eğer ki değilse; eğer ki cinsellik bu dar-ı dünyada insan oğlunun en kolay bulabileceği ve en sık yaşayabileceği mutluluk ve hazlardan ise; o zaman bu mutluluğu Lilith’in “şıpınişi veriverdiği” de bilinmelidir. Hem de en kısır koşullarda -hatta eşsiz kalındığında- bile... Lilith’in bu özelliği öyle ön plandadır ki, tertemiz ve aseksüel hahamlar dahi istemeye istemeye de olsa, ıkına sıkına, çamur ata ata bu niteliğini itiraf etmek zorunda kalmışlardır... çünkü çok kez başlarına gelmiştir adı geçen facia!</p>

  <p class="block_16">Bakalım rabbiler birbirlerini seksten korkutmak için 13. yüzyılda yazılmış olan ve Kabala’nın baş yapıtı sayılan Zohar adlı kitap ve diğer Kabalistik dokümanlarda Lilith’in cinselliğini -bir yandan itiraf ederken- diğer yandan da nasıl karalamışlar:</p>

  <p class="block_16">Zohar Sitrei Torah 1:147b-148b</p>

  <p class="block_16">Yakubun Yolculuğu</p>

  <p class="block_23">“Kendini her çeşit mücevherle süsler,</p>

  <p class="block_23">tıpkı erkekleri aldatmak için köşe başında poz verip bekleyen fahişe gibi.</p>

  <p class="block_23">Ona yaklaşan aptalı yakalar ve öper,</p>

  <p class="block_23">şarabın tortularını, engereğin zehirlerini döker.</p>

  <p class="block_16">(Vampirler Dişidir Gerçekte adlı bölümde Lilith’in görünümlerinde Ekidna’nın engerek şeklinde betimlendiğini anlatmıştım).</p>

  <p class="block_23">Bunu içtiği anda, onun peşinden sürüklenir.</p>

  <p class="block_23">Gerçeğin yolundan dışarı sürüklenir.</p>

  <p class="block_23">Aptalın önünde şıkırdattığı süslerini çıkarır,</p>

  <p class="block_23">erkekleri aldatmak için takıp takıştırdıklarını:</p>

  <p class="block_23">bir gül kadar kırmızı ve süslenmiş saçlarından,</p>

  <p class="block_23">kulaklarından sarkan altı süsünden.”</p>

  <p class="block_16">(Bu nokta da sevimli(!) Hesiodos’un “felaket tellalı” eserlerinde, kadınlar için nasıl da benzer tanımlamalar kullandığını kitabın Önsözünde okumuştuk. Aradaki acayip benzerliği bir kez daha görmek için baş sayfalara bir göz atıverin)</p>

  <p class="block_23">Yatağı Mısır’dan gelmiş kumaşlarla kaplıdır,</p>

  <p class="block_23">boynunda doğunun mücevherleri vardır,</p>

  <p class="block_23">dudakları ayrılmış,</p>

  <p class="block_23">ne güzel bir tuzaktır!</p>

  <p class="block_23">Dili kılıç gibidir, kelimeleri yağ gibi kaygan,</p>

  <p class="block_23">güzel dudakları gül kırmızısı,</p>

  <p class="block_23">dünyanın en tatlı şeyleri kadar tatlı.</p>

  <p class="block_16">Öte yandan bu demones sadece cinselliğini dekor olarak sergileyen biri de değildir. O karşısına çıktığı erkekler için arzudan yerinde duramayan bir kadındır da:</p>

  <p class="block_16">Bacharach, ‘Emeq ha Melekh, 84b, 84c, 84d</p>

  <p class="block_23">“Ve o erkekleri en beklemedikleri zamanlarda boşaltarak yaptığı zinalardan kızışır”.</p>

  <p class="block_16">Ne kötü bir kadınmış şu Lilith, nasıl da mutsuz etmiş erkekleri...</p>

  <p class="block_16">Eğer siz, okuyucum olan beyler, için için “Öff ne kadın... Ama ben nereden bulacağım bu Lilith’i?” diye düşünüp üzüldünüzse bilin ki o sizin yatağınızın yanı başındadır... hem de en çok eşsiz ve yalnız kaldığınız gecelerde!</p>

  <p class="block_16">Zohar I 19b</p>

  <p class="block_16">“<i class="calibre2">Lilith geceleri etrafta dolaşır ve insan erkeklerini taciz ederek onların kendilerini kirletmelerine sebep olur. O ne zaman evde yalnız uyuyan birini görse, önce etrafında dolaşır, sonra yapışarak arzu uyandırır... ve bunların hepsi ayın küçülmesi yüzünden olur”.</i></p>

  <p class="block_16">Yani kısacası Lilith yalnız erkekler ile rüyalarında, en arzuladıkları şekilde ve en özledikleri kişi olarak sevişerek onların erotik rüyalar görmelerine neden bir güç. Boşalan meniler inanca göre Lilith’i döllüyor ve canavarların doğmasına neden oluyor. Bu nedenle çoğu din adamı geceleri cinsel organlarının üzerine haç koyarak uyurmuş zamanında! Aslında çağdaş insan kolayca anlar Lilith’in gerçekte erkekleri rahatlattığını ama cinselliği Şeytan icadı gören -İslam dışı- tek tanrılı dinlerin gözünde Lilith tabiidir ki canavar olmuş.</p>

  <p class="block_16">Lilith -yalnız (eşsiz) erkeklerle sevişme- işlevini ise ilk kez olarak Adem üzerinde gerçekleştirmiş:</p>

  <p class="block_16">Zohar 3:76b-77a</p>

  <p class="block_23">“130 yıl Adem karısı Havva ile sevişmedi. Kabil, Habil’i öldürdükten sonra karısı ile olmak istemedi. Haham Yose der ki: Ölüm onun ve dünya üzerine geldikten sonra, o -ben korku için mi çocuk yapacağım?- dedi. Ama iki dişi spirit onunla sevişip çocuk doğurdular.”</p>

  <p class="block_16">Zohar 1:54b-55a</p>

  <p class="block_23">“Kabil, Habil’i öldürdükten sonra Adem kendini karısından ayırdı ve iki dişi spirit onunla birleştiler ve demonlar doğurdular. 130 yıl sonra Adem yeniden Havva ile sevişti ve Şit doğdu”.</p>

  <p class="block_16">Bu iki spiritin Lilith ve Naamah olduğu öne sürülüyor, ama gece erkek ile sevişmekte başı çeken aslında Naamah</p>

  <p class="block_16">Zohar 3:76b-77a</p>

  <p class="block_16"><i class="calibre2">“Bir dişi çıktı ondan (Kabil’in ruhundan) ve yaratıklar onun ardınca sürüklendiler, adı Naamah idi. Ve o Naamah -ki bu gün bile vardır- ikamet ettiği yer Yüce deniz’dir</i> (Esoterik bilgelikte Binah olarak geçen bu kavrama ilerki sayfalarda değineceğim). <i class="calibre2">Ve oradan gelir, insanın oğullarıyla düşüp kalkar, onlarla rüyalarında kızışır, erkeğin arzusu neyse ona yapışır ve ona arzu duyar.”</i></p>

  <p class="block_16">Bu arada çok çok önemsiz -daha doğrusu hahamlarca olabildiğince önemsizleştirilen- bir bilgi de vereyim: Naamah adının anlamı “zevkli ve zarif olan”. Doğrusu korkunç bir ifrite hiç de yakışmayan bir isim. Bu arada yine kıyı bucak saklanmış bir bilgiden daha söz edeyim: Kabalada bu demonesin tanrılara çok hoş şarkılar söylediği de yazılı.</p>

  <p class="block_16">Lilith sadece erkeklere musallat değil; saf saf sevişen karı-kocaların da arasına girdiği için Yahudiler ciddi ciddi uyarılmış. Aman dikkatli olun, aklınızda bulunsun ki, sizi de yatağınızda bekleyen büyük bir tehlike var diye:</p>

  <p class="block_16">Bacharach, ‘Emeq ha-Melekh, 19c</p>

  <p class="block_23">“Lilith sevişen her kadın ve erkeğin çarşaflarının arasındadır. Dökülecek her bir damlanın bile boşa gitmemesine çalışır. Çünkü o bunlarsız olamaz, bunlardan demonlar yaratır. Ve kutsal Zohar’da Lilith’i yataktan uzak tutmak ve aziz ruhları getirmek için gerekli bir tılsım da vardır.”</p>

  <p class="block_16">Bacharach, ‘Emeq ha-Melekh, 84d</p>

  <p class="block_23">“Lilith’in -yüce Tanrı bizi korusun- bazı çocuklar üzerinde de hükmü vardır; kim ki karısı ile mum ışığında veya karısı çıplakken sevişsin”.</p>

  <p class="block_16">Şu seks sırasında çıkan enerjinin metafizik dünyadaki bazı varlıkların canını fena sıktığını görüyorsunuz sevgili okurlar. Öyle ki, varlıklarını sürdürebilmek için kendilerine ters olan bu enerjiyi doğan canavarlar olarak nitelemişler.</p>

  <p class="block_16">Lilith’den korunmak için -aslında gerçekte cinsellik sırasında boşalan enerjiyi minimize etmek, engellemek için- önerilenler bu kadar da değil:</p>

  <p class="block_16">Zohar 3:19a</p>

  <p class="block_23">“Lilith’e karşı çare şudur: Bir adam karısıyla beraber olacağı zaman aklını sadece efendi’nin kutsallığına vermeli ve şunu demelidir:</p>

  <p class="block_23">“Sen, kadifeye sarılı olan, sen göründün!</p>

  <p class="block_23">Bırak, bırak! Gelme de, gitme de! Ne sen, ne de seninkiler!</p>

  <p class="block_23">Git, git! Deniz köpürüyor, dalgalar seni çağırıyor.</p>

  <p class="block_23">Ben Tanrıya yapıştım, kendimi Kral’ın kutsallığına sardım”.</p>

  <p class="block_16">Bunları söyledikten sonra kendi ve eşinin başını bir saat örtüp beklemeli ve işleri bitince de yatağın çevresine temiz su serpmelidir.”</p>

  <p class="block_16">Kötülükten korunma yöntemi bu... Bence denemeyin bile!</p>

  <p class="block_16">Olayı okültizm açısından birazcık deşersek -yukarıda da söylediğim gibi- kimi negatif enerji yüklü metafizik varlıkların, saf pozitif enerji olan cinsellik enerjisinin yaygın olduğu diyarlarda var olamadığı gerçeğini buluruz. Tüm realiteleri bir çeşit enerjiler (klasik anlatımıyla tanrılar) savaşı olarak gören okültizm, Lilith gibi varlıkların, aslında cinsel enerjiyi açığa çıkarmaya -yani insan oğlunu uyarmaya- uğraşan, insan dostu güçler olduğuna inanır. “Peki, bu varlıklar cinselliği savundukları için neden insan dostu sayılmalıdır?” diye bir soru soranınız varsa benden öğüt ya eşini değiştirsin veya hemen terapi seansına başlasın!</p>

  <p class="block_16">Şaka bir yana, bilim adamları insan beyninin üç işlev sırasında -sadece mutluluk hormonlarını salgılamakla kalmayıp, bunun yanı sıra bir çeşit ışık da oluşturduğunu saptamışlar. Bu işlevler ne mi? Hemen yanıtlayayım: Yemek, müzik ve tahmin ettiğiniz gibi seks...</p>

  <p class="block_11"> </p>

  <p class="block_28" id="id_Toc398718511">8. Uzun Uzun Saçlar<br class="calibre5" />
  (Talmud’da Lilith)</p>

  <p class="block_11"> </p>

  <p class="block_16">Talmud bir diğer yahudi bilgeliği kitabı. Sözcük anlamı musevice “çalışma, ilim” anlamındaki Talmud, 3. yüzyıl başlarında son şeklini almış bir kitap. İçine sözlü olarak yayılan gelenek ve inançlar da katılmış. Çok saygı görmekte bazı dinsel-mistik çevrelerde. Alphabeth Ben Sira gibi azbiraz “cavaloz” değil.</p>

  <p class="block_16">Talmud Lilith’den de söz ediyor, Havva’dan da. Ama Lilith’in ilk Havva, yani ilk kadın olduğu bilgisi yok burada. Talmud’un Havva’sı, bizim bildiğimiz Havva ile aynı.</p>

  <p class="block_16">Lilith’in seksiliği Talmud’da da yer alıyor; ve de Havva yokken Adem ile yattığı...</p>

  <p class="block_16">b. Erubin 18 b</p>

  <p class="block_23">“Haham Yeremeye ben Eleazar dedi ki: - Cennetten atıldıktan sonraki yıllarda, Adem Havva’dan ayrı kaldığında birsürü cin ve demon’un babası oldu- Haham Meir dedi ki: - Adem, dünyaya ölümü getirdiğini anlayınca çok dindar oldu ve 130 yıl karısından ayrı kalıp perhiz yaptı; incir yaprağı ile örtündü. Islak rüyalar görünce de kötü cinlerin babası oldu”.</p>

  <p class="block_16">b. Erubin 100b</p>

  <p class="block_23">“Lilith’in uzun saçları vardır”,</p>

  <p class="block_16">b. Nidda 24b</p>

  <p class="block_23">“Lilith insan görünümünde bir demoness’dir ama kanatları da vardır”</p>

  <p class="block_16">b. Shabbat 151b.</p>

  <p class="block_23">“Haham Hanina dedi ki: -Kimse evde yalnız uyumamaya çalışmalıdır, çünkü kim evde yalnız uyursa Lilith ona hakim olur”,</p>

  <p class="block_16">b. Bava Bathra 73a-b</p>

  <p class="block_23">“Haham bar bar Hana dedi ki: -Bir keresinde Lilith’in oğlu Hormin’i görmüştüm, Mahoza savaş alanında koşuyordu. Şeytanların meclis bunu duyunca, kendini gösterdiği için onu öldürdüler”.</p>

  <p class="block_16">Görüldüğü gibi Lilith Talmud’da uzun saçlı, kanatlı ve sekso-manyak bir varlıktır. Çocuk katilliğinin ise adı bile yoktur ortada. Havva ise bildiğimiz gibi Ademin karısı olan ilk kadındır. Büyük Günah’dan sonra Adem’den ayrı düşmüştür.</p>

  <p class="block_11"> </p>

  <p class="block_28" id="id_Toc398718512">9. İlk Kadın Kimdi?<br class="calibre5" />
  (Midraşlarda Lilith)</p>

  <p class="block_11"> </p>

  <p class="block_16">Midraşları detaylı olarak tanımlamak istersek Tevrat’taki tutarsızlıkları gidermek amacıyla. 2. Yüzyılda doruğa ulaşan karmaşık bir yorum sistemi olduğunu söyleyebiliriz. Kelime anlamı “izah ve araştırma” olan midraş, araştırma anlamındaki “daraş” sözcüğünden türemiş. Kimi yerde kutsal kitabın klasik yorumuna ters düşmek pahasına da olsa, yazılanların görünür anlamından çok, içindeki “ruhu” araştırma gayretinde. Tevrat tutarsızlıklarını çözümleme ve böylece yeni anlamlar oluşturma metodu olarak kabul ediliyor. Talmud da midraş koleksiyonlarından ve yorum kanunlarından türemiş zaten.</p>

  <p class="block_16">Midraş’lar, Talmud’dan farklı olarak bir “ilk kadının” varlığından söz ediyorlar; ama bu kadının Lilith olduğu konusunda herhangi bir bilgi vermiyorlar. Tekvin Rabba midraşlarında Haham Hiya’ya göre tekrar “toz” olmuş (22:7). Hiya’nın oğlu Yahuda ise Adem’in ilk kadını kanlar içinde yaratılırken görüp iğrendiği için yeniden yok edildiğini ve Adem’e yeni bir Havva yapıldığını öne sürmekte (18:4) 37.</p>

  <p class="block_29" id="id_Toc398718513">10. Yarıya Bölünen İlk İnsan</p>

  <p class="block_16"><i class="calibre2">Tevrat’</i>ta insanın yaradılışı iki ayrı bölümde, iki farklı şekilde tanımlanır. <i class="calibre2">Tevrat</i>’ın ilk bölümünde, yani Tekvin’de iki ayrı bap’ta anlatılan “yaratılış”, gerçekten de iki ayrı kadının yaratıldığından söz eder gibidir:</p>

  <p class="block_16">“Ve Allah insanı kendi suretinde yarattı, onu Allah’ın suretinde yarattı; onları erkek ve dişi olarak yarattı”. Tekvin Bap 1:27</p>

  <p class="block_16">Bu ilk anlatımdır. İkincisi ise hayli farklı:</p>

  <p class="block_16">“Ve Rab Allah yerin toprağından Adamı yaptı, ve onun burnuna hayat nefesini üfledi; ve adam yaşayan can oldu”. Tekvin Bap 2:7.</p>

  <p class="block_16">“Ve Rab Allah adam’dan aldığı kaburga kemiğinden bir kadın yaptı ve onu adama getirdi”. Tekvin Bap 2:22.</p>

  <p class="block_16">Daha geniş olarak özetlersek Tanrı ilk anlatımda insanı kadın ve erkek olarak, ayrı ayrı ve kendi görünümünde yaratmakta; birkaç satır sonra gelen ikinci anlatımda ise önce Adem’i çamurdan yaratıp sonra uyutmakta ve o uyurken aldığı kaburga kemiğinden kadını yaratmaktadır. İşte midraşlar ve Alphabeth Ben Sira bu ayetler ve düşüncelerden yola çıkarak tek erkek, iki kadın olduğunu öne sürmüşlerdir.</p>

  <p class="block_16">Şimdi iki kadın teorilerini bir kenara bırakıp dikkatimizi yine Talmudi ve midraşi yazılara ve bu iki kitapta söz edilen “ilk yaratılan insan” ile ilgili çok önemli bir bilgiye çevirelim...</p>

  <p class="block_16">Bu bilgi hayli garip. Şimdiye dek duyduklarınızdan bile... çünkü yazılanlar ilk insanın iki yüzlü bir yaratık olduğunu (Brachot 61a, Erubin 18b) ve de bu yaratığın tanrı tarafından ortadan ikiye bölünmesiyle kadın ile erkeğin yaratıldığını öne sürmekte:</p>

  <p class="block_16">“Adem yaratıldığında iki göğüslü, tek sırtlıydı; yüce Rab onu yandan ikiye böldü, böylece kadın ve erkek oldu”. Lev. Rab. 14:1.</p>

  <p class="block_16">Biraz rahatsız edici, biraz da inanılmaz değil mi? Ne kadar garip olsa da, tüm Midraş’çı Rabbi’ler bu teoriyi tümüyle benimsemişler zamanında...</p>

  <p class="block_16">Oysa adı geçen inancın kökeni Yahudilikten daha eskilere dayanıyor, “ikiye ayrılan insan” düşüncesi rabbilerden önce Aristophanes’in <i class="calibre2">Şölen</i> adlı yapıtında ortaya atılmış:</p>

  <p class="block_16">“Androgynos denilen bir insan çeşidinin adı gibi biçimi de hem erkek, hem de dişiydi. Boyun üzerinde birbirine tıpatıp eşit ama ters yöne bakan iki yüzlü tek bir kafa, dört kulak; cinsel organları ve her şeyleri de ona göre hep ikişer ikişer. Ama bunlar bir gün göğe tırmanmaya, tanrılara karşı koymaya yeltendiler.</p>

  <p class="block_16">Bunun üzerine Zeus ve öbür tanrılar görüşmüş, konuşmuşlar, ne yapacaklarını pek bilmemişler. Bir yandan insanları yok etmek, devler gibi soylarını yıldırımla yakıp, kül etmek istemiyorlarmış (çünkü o zaman insanların kendilerine sundukları kurbanları bulamayacaklardı), öte yandan da küstahlığın bu derecesine göz yummazlardı. Zeus uzun uzun düşündükten sonra, “Galiba bir çare buldum” der, “insanlar hem kalsın, hem de kuvvetten düşüp hadlerini bilsinler, ikiye böleceğim onları, böylece hem zayıf düşecekler, hem de sayıları artıp, bizim için daha faydalı olacaklar. Yine de hadlerini bilmez, uslu durmazlarsa yeniden ikiye bölerim”. <i class="calibre2">Şölen</i> 189e, 190,191a.</p>

  <p class="block_16">Böyle der Zeus ve der demez de insanları tutar ikiye böler.</p>

  <p class="block_16">“İnsanın yapısı böylece ikileşince, her yarı öbür yarıyı özleyip, üstüne atlıyor, kollarını birbirine sarıp, yeniden bir bütün haline gelmek arzusuyla kucaklaşıyor”.</p>

  <p class="block_16">En başta yaratılan çift cinsiyetli varlığın adı olan “androgynos”un da; iki yüzlü ilk insan manasına gelen “diprosopon”un da Yunanca sözcükler olması bu “ilk insanların özgün anlatımının Yunanlılar olduğunun kanıtı. Plato’nun da bu görüşe inandığı biliniyor. Yani ikiye ayrılarak yaratılan insan teorisi tek tanrılı dinlerden önce de yaygınmış.</p>

  <p class="block_16">Bilginler (bu -bilginler- sözcüğünün kullanımının genelde büyük usta Azra Erhat’a ait olduğu için belirtmeden geçemeyeceğim), <i class="calibre2">Tevrat</i>’taki kaburgadan türeyen kadının, aslında “ikiye bölünen insan” gerçeğinin daha farklı bir ifadesi olduğunu öne sürüyorlar.</p>

  <p class="block_16">Yunanlılara ait özgün anlatımda Zeus’un insanları ikiye ceza olsun diye, acı vermek amacıyla böldüğü bilgisi var.</p>

  <p class="block_16">Ben bu bağlamda biraz daha ileri giderek bazı gözlemlerimi de aktarayım:</p>

  <p class="block_16">Kadının yaratılışı ilk kez 1:27’de “onları kadın ve erkek olarak yarattı” sözleri ile anlatılmakta. Ayrı ayrı, birbirine eşit iki varlık yaratıldığı anlamı çıkmıyor mu buradan?</p>

  <p class="block_16">2:22’de ise ikinci kez, Adem’in kaburgasından, Ademin bir uzantısı, bir parçası olarak yaratıldığı anlatılıyor... yan yana üç tane “2” rakamı ile... “2” rakamı ise, tanrıçanın sayısı. Ya 7 rakamı? 7 rakamı esoterik bilgelik ve numeroloji ilminde hep geçiş sayısıdır... İyilik ve kötülük, negatif ve pozitif enerjilerin birbirine dönüşme kapısı... Bir diğer deyişle iki enerjinin de girebildiği bir değişim kapısı. Hayır... Erkeğin, erkekliğin veya erkek tanrının sayısı değildir 7 rakamı ama erkek 7 rakamı ile gösterilmiştir. Hemen bir noktayı anımsatmak isterim: Hıristiyanlık ve Museviliğin kutsal kitapları hep erkeklere hitaben eril sözcükler ile -3. tekil şahısın erkek hali ile- yazılmışlardır</p>

  <p class="block_16">Adem’in yaratılışı da iki yerde gösterilmiş ama hep 27 rakamı bazında! İlki 1. Bap. 27. ayet; diğeri 2. Bap, 7. Ayet. İkisi de 27.</p>

  <p class="block_16">“Kadın ve erkek olarak” yaratılan (1:27) ile, kaburgasını veren (2:7) ile gösterilmiş.</p>

  <p class="block_16">Bir ilginçlik daha var bu rakamlarla ilgili: Hatırlarsanız biraz yukarda Tekvin Rabba midraşlarında Haham Hiya’ya göre tekrar “toz” olmuş kadından söz etmiştim. Bu bilginin ayet numarası da 22:7.</p>

  <p class="block_16">Birileri ciddi ciddi bir şeyler anlatmaya; ama bunu çok da uluorta söylememeye çalışmışlar. Tanrının kendi mi? Tevrat yazarları mı? Kim? Ne söylemek istemekte acaba?</p>

  <p class="block_16">Çoğunuzun ne düşündüğünüzü biliyorum; “kadın ve erkek olarak” yaratılan, 27 kadınının özgürlük ve eşitlik isteyen Lilith; kaburgadan “türetilen” 2 kadınının ise Havva olduğunu sandınız değil mi? Belki de haklısınızdır. Ama bir de aşağıdaki paragrafı okuyarak yeniden düşünmenizi öneririm:</p>

  <p class="block_16">Ademin çamurdan yapılıp, uyutulması, sonra kaburgasından Havva’nın türetilmesinin anlatıldığı (yani eğer doğruysa insanın güçsüzleştirilmek için ikiye bölünme cezasına uğradığı) ayetlerin rakamları hayli ilginç:</p>

  <p class="block_16">Bu olay 2. bapta, 7. ayetten 22. ayete dek anlatılıyor. Yan yana yazalım: bap2’de; 7. ayet ile 22. ayet arasında...</p>

  <p class="block_16">Toplayıp yazalım: 2:7-22. Eşdeyişle 27 ve 22. Erkek ve kadın. Gerçek erkek ve kadın mı desem? Peki, 1:27’de, tanrının kendi benzeyişinde yarattığı kadın kim acaba?</p>

  <p class="block_30" id="id_Toc398718514">11. Yaratılışın Bilmek İstemeyeceğiniz Yanları</p>

  <p class="block_11"> </p>

  <p class="block_16">Dişi ve erkeğin başta bütün olarak yaratıldığını, fakat sonra -ya tanrının öfkesi veya Adem’in arkadaş istemesi sonucu- bölündüğü teorisinin Tevrat ve midraşlardaki göstergelerini inceledik. Bu bilginin Yunanlılardan geldiğini de gördük. Şimdiki bölümde ise aynı savın Kabala’nın da temelini oluşturduğunu anlatacağım. Ama bilin ki iş çok karışık; zaten kimse çıkamamış içinden yüzyıllardır. Yine de okuyacaklarınız sizin bireysel bilgi dağarcığınızı gıdıklayarak kimi düşünceleri uyandırabileceğini sanmaktayım. Hoş belki de kibarca bir küçümsemeyle tebessüm ettirecek...</p>

  <p class="block_16">Kabalistler, androgynous efsanesini çok ciddiye almışlar (sanki kim almamış ki; evlilik kurumu tüm çekilmezliğine karşın neden binyıllardır sürüyor sanıyorsunuz?), öyle ki Adem ve Havva’dan başka, Lilith’in de en başta androgynous yaratıldığına inanmışlar; Adem ve Havva yerde, Lilith ve diğer erkek yarısı madde ötesi evrende. (Burada hemen Vampirler Dişidir Gerçekte bölümünde anlattığım Lilith olduğuna inanılan yılan-kadın Ekhidna ve kocası Typhon’u hatırlayın). Lilith’in erkek yarısının adı -sol yön ve kötü anlamındaki- Samael.</p>

  <p class="block_16">“Samael, Adem’e benzer; Lilith de Havva’ya. Hepsi androgynous biçimde doğmuşlardır. Aşağıda ve yukarıda, iki ikiz biçim.” R. Ya’aqov and R. Yitzhaq.</p>

  <p class="block_16">Zaten ünlü usta Hermes Trismegistus ne demiş? “Yukardaki, aşağıdakinin aynıdır... tabii aşağıdaki de yukarıdakinin.”</p>

  <p class="block_16">Zohar (Kabala’nın ünlü kitabı) Sitrei Torah 1:147b-148b</p>

  <p class="block_16">“İşte sırların sırrı;</p>

  <p class="block_16">İshak peygamber’den,</p>

  <p class="block_16">şarabın tortusundan,</p>

  <p class="block_16">bir mantar gibi biten bir şey doğdu, salkım salkım bir şey,</p>

  <p class="block_16">dişi ve erkek beraberdiler,</p>

  <p class="block_16">bir gül kadar kırmızı,</p>

  <p class="block_16">her yöne doğru dağıldılar.</p>

  <p class="block_16">Erkeğin adı Sama’el idi,</p>

  <p class="block_16">dişisi de daima içindeydi.</p>

  <p class="block_16">…….</p>

  <p class="block_16">erkek ve dişi birbirini kucaklamış.</p>

  <p class="block_16">Sama’el in dişisine yılan dendi,</p>

  <p class="block_16">Fahişeliğin Kadını, Tenin Sonu, Günlerin Sonu.</p>

  <p class="block_16">İki kötü spirit birbirine karıştı:</p>

  <p class="block_16">erkeğin ruhu;</p>

  <p class="block_16">dişinin ruhu birçok yöne dağıldı,</p>

  <p class="block_16">ama hep erkeğine katıldı”.</p>

  <p class="block_16">Kabalistler, aynı görüşün Tevrat’ta -dolaylı olarak da olsa- bir ayet ile söylendiğini öne sürüyor. Söyledikleri, sıradan insana saçma gelebilecek bir şey; ama altyapısı olan bir kimse için...</p>

  <p class="block_16">Moses Cordovero, Pardes Rimmonim 186d</p>

  <p class="block_16">“Biz bulduk ki, kötü Samael ve kötü Lilith biribirlerine akıyorlar. Bu gizem ise İşaya 27:1’de yazılmıştır”. (Yine 1’li 27)</p>

  <p class="block_16">“O gün Rab, Levyatan’ı, tez kaçan o yılanı; ve Levyatan’ı, dolambaç giden o yılanı, çetin ve iri ve zorlu kılıcı ile yoklıyacak; ve denizde olan canavarı öldürecek”. İşaya 27:1</p>

  <p class="block_16">(Levyatan bir deniz şeytanının adı. Bu ayet ile iki ayrı (ikiz) Levyatan olduğu öne sürülmüş).</p>

  <p class="block_16">“Hem demonlar kralı Samael, hem de Lilith androjenik (çift cinsiyetli) olarak metafizik bir doğumla doğmuşlardır (burayı biliyoruz zaten). Cennetteki Bilgi Ağacı ise Samael ve Lilith’in lakabıdır”. Moses b. Solomon of Burgos</p>

  <p class="block_16">Cennetteki bilgi ağacı için yine Tevrat’a dönelim.</p>

  <p class="block_16">7: Ve Rab-Allah, yerin toprağından adamı yaptı, ve onun burnuna hayat nefesi üfledi; ve adam yaşayan can oldu. 8: Ve Rab-Allah şarka doğru bir bahçe dikti; ve yaptığı adamı oraya koydu. 9: Ve Rab-Allah görünüşü güzel ve yenilmesi iyi olan her ağacı, ve bahçenin ortasında Hayat Ağacı’nı, ve iyilik ve kötülüğü bilme ağacını yerden bitirdi. 15: Ve Rab-Allah adamı aldı, baksın ve onu korusun diye Aden bahçeye koydu. 16: Ve Rab-Allah adama emredip dedi: Bahçenin her ağacından istediğin gibi ye. 17: Fakat iyilik ve kötülüğü bilme ağacından yemeyeceksin. 21: Ve Rab-Allah adamın üzerine derin uyku getirdi, ve uyudu; ve onun kaburga kemiklerinden birini aldı, ve yerini etle kapattı. 22: Ve Rab-Allah adamdan aldığı kaburga kemiğinden bir kadın yaptı, ve onu adama getirdi. 23: Ve adam dedi: şimdi bu benim kemiklerimden kemik, ve etimden ettir; 25: Ve adam ve karısı, ikisi de çıplaktılar, ve utançları yoktu. 2. bap.</p>

  <p class="block_16">1: Ve Rab-Allah’ın yaptığı bütün kır hayvanlarının en hilekar olanı yılandı. Ve kadına dedi: Gerçek, Allah: Bahçenin hiçbir ağacından yemeyeceksiniz dedi mi? 2: Ve kadın yılana dedi: Bahçenin ağaçlarının meyvasından yiyebiliriz; 3: Fakat bahçenin ortasında olan ağacın meyvası hakkında Allah: ondan yemeyin, ve ona dokunmayın ki, ölmeyesiniz dedi. 4: Ve yılan kadına dedi: katiyen ölmezsiniz; 5: Çünkü Allah bilir ki, ondan yediğiniz gün, o vakit gözleriniz açılacak, ve iyiyi ve kötüyü bilerek Allah gibi olacaksınız. 6: Ve kadın gördü ki, ağaç yemek için iyi, ve gözlere hoş, ve anlayışlı kılmak için arzu olunur bir ağaçtı; ve onun meyvasından aldı ve yedi; ve kendisiyle beraber kocasına da verdi; o da yedi. 7: İkisinin de gözleri açıldı, ve kendilerinin çıplak olduklarını bildiler; ve incir yaprakları dikip kendilerine önlükler yaptılar.” 3. bap.</p>

  <p class="block_16">Olay bu. Genelde çoğunlukça bilinmekte. Ama bilinmeyen birşey var ki, o da cennet ağacının ne olduğu... Kabalistler sırrı çözdüklerini iddia ediyorlar ve diyorlar ki bu ağaç aslında bir kavramdır ve Lilith/Samael bütünlüğünün adıdır!</p>

  <p class="block_16">Kabalistik bilgi kitapları bundan sonra iyice ilginçleşiyor. Okuyalım:</p>

  <p class="block_16">“Yılanın Havva’yı aldatması aslında onunla sevişmiş olmasıdır. Kabil böylece doğmuştur; yani Havva’nın Yılan’dan -Şeytan’dan- doğan oğludur”.</p>

  <p class="block_16">“Yılan, Havva’ya binip, içine pisliğini bıraktıktan sonra, Havva, Kaabil’i doğurdu. Bundan sonra da dünyanın tüm kötü kuşakları dünyaya indi”. Zohar 3;76b-77a.</p>

  <p class="block_16">Yine Kabala’ya donelim:</p>

  <p class="block_16">“Ve Yılan, Fahişeliğin Kadını, Havva’yı kışkırttı ve aldattı. Ve Yılan, kutsal Havva’yı aldattı. Bu yıkım geldi, çünkü ilk adam Adem, Havva ile regl kanaması varken birleşti. Ama bu pislik aslında Yılan’ın tohumlarıydı, Adem’den evvel Havva’yla sevişmiş Yılan’ın”. Bacharach, “Emeq haMelekh 23c-d.</p>

  <p class="block_16">Bu sözlerin yorumunu ise size Alan Humm ustadan yansıtmak istiyorum. Öyle açık şekilde özetlemiş ki, artık bundan sonra ben ne desem boş:</p>

  <p class="block_16">“Burada Yılan’ın aldatmasının akılsal değil, cinsel olduğunu anlıyoruz. Ve de Yılan’la sevişmesi sırasında bakire olduğunu. Yılan’ın menisi de regl kanaması olarak sembolize edilmiş. Sonunda Adem, karısı ile birleşiyor ama bu sırada Havva, Yılan’ın menisi ile kirli durumda.</p>

  <p class="block_16">Fakat burada bir sorun var: Eğer Lilith dişi ise (ki öyle olduğunu biliyoruz) ve Lilith de Yılan ise (bu da bize söylendi), Havva ile nasıl yatmış olabilir? Çünkü bu lezbiyen bir sevişme değil, Havva’ya meni dökülüyor. Bu durumun tek açıklaması ise Havva ile sevişen Yılan’ın Lilith ve Samael bütünlüğü -yani iki cinsiyetli- olduğudur”.</p>

  <p class="block_16">Tüm bu anlatılanlar gerçek olmayabilir... ama olabilir de. Gerçek olsunlar, ya da olmasınlar; bilinmesi gereken, bu bilgilerin sizlere tek bir kaynaktan yansıdığıdır: Cinselliği en büyük suç olarak görüp, sevişme sırasında çıkan enerjiyi yok etmeye çalışan kişiler olan hahamların kaynaklarından... Doğaldır ki temel gerçekler bu görüşteki kişilerin yorumlarıyla etkilenmiştir.</p>

  <p class="block_16">Bir kez de -aynı gerçekleri- farklı bir ekolün yorumlarıyla kısaca yansıtayım; museviliğe taban tabana zıt bir öğreti olan Gnostiklerin görüşlerini aktarayım.</p>

  <p class="block_16">Gnostikler 2. yüzyılda ortaya çıkmış bir dinsel-felsefi hareket. Adını “gnosis (gizli bilgi)’e sahip olanlar anlamına gelen Gnostikler sözcüğünden almış. Herkesi aralarına sokmadıkları için öğretilerin içeriği tam olarak öğrenilememiş. Daha çok kendilerini göstermek istedikleri yönleriyle tanınmışlar.</p>

  <p class="block_16">Günümüzün aydınlık ortamındaysa gerçek düşünceleri az-biraz da olsa ortaya çıkmış. Enteresan şeyler söyledikleri de kesin. Örneğin Hıristiyan ve Musevi Tanrısının asıl kötü varlık, Şeytanın ise eski ana tanrıçanın çamur atılmış hali olduğuna inanmışlar. İnsanları korkutup ondan uzaklaştırmak isteyen negatif enerji yüklü, insana düşman varlıklarca... Hani önceden söylediğim gibi cinsel enerji ortamında yaşayamayan metafizik varlıklardır bunlar. İnsan ise cinsel enerji odağı... düşman olmayıp ne yapacaklar? Eski Ana Tanrıça ise bereket ve doğum tanrıçası. Bu yüzden ritüelleri cinsellik ve içki dolu. İnançlarına göre gerçek kötü tanrı -ki insanlara sönmez bir nefreti varmış- yaratılışın başında bir üçkağıt ile kendini iyi olarak tanıtmayı başarmış Bu yüzden insanlara en mutluluk verecek özelliklere günah demiş ki, insanoğlu mutlu olamasın. Örneğin içkiye, örneğin sekse...</p>

  <p class="block_16">Gnostiklere göre Adem ve Havva -yani gerçek insan, bütün insan- güçlerinin azalması için ikiye bölündükten sonra ayrı yaşamışlar bir süre. Birbirlerini ve eski tamlıklarını bilmemişler. Cennet bahçesinde önceki bütünlük ve gerçeklerini unutmuş yaşamışlar.</p>

  <p class="block_16">(2:25: “Ve adam ve karısı, ikisi de çıplaktılar, ve utançları yoktu”).</p>

  <p class="block_16">Ama aslında iyi olan Şeytan -yani Lilith ve Samael; bir diğer deyişle dişi ve erkek içiçe olan güç- Havva’ya gerçekleri anlatmış ve onunla cinsel ilişkiye girerek eskiyi hatırlatmış. Havva da Adem’e anlatmış tabii... Ve böylece gerçeklerin anlaşılması sonucu savaş başlamış.</p>

  <p class="block_16">(3:6 “... onun meyvasından aldı ve yedi; ve kendisiyle beraber kocasına da verdi; o da yedi. 7: ikisinin de gözleri açıldı, ve kendilerinin çıplak olduklarını bildiler; ve incir yaprakları dikip kendilerine önlükler yaptılar”).</p>

  <p class="block_16">Bu gelişmeden sonra insan savaşmak üzere dünyaya inmiş; sözün özü kötülüğü yenmek savaşını kazanmak için dünyasal yaşamına başlamış. Arap boşuna “La rahate fid- dünya” dememiş.</p>

  <p class="block_16">Şimdi Gnostikleri bir kenara bırakıp yeniden Kabala’ya dönelim. Ne de olsa Kabala dokümanlarını bulup okumak daha kolay. Kabala yazarları, çok çekmiş Gnostikler gibi “Aman başıma bir şey gelir, susayım” korkusu yok! Sistem onların sistemi.</p>

  <p class="block_16">Kabala bu bağlamda bize çok çarpıcı bir bilgi veriyor. Alışılmadık, inanılmaz ve devrim yaratıcı. Aslında adı geçen bilgiyi Gnostikler söyleye söyleye dillerinde tüy bitirmişler ama dinleyen kim onları? Anlı şanlı Tevrat’çılar varken, kim takar Gnostikleri? İşin garibi bu devrim yaratacak bilgi, Kabalistler arasında da çok yaygın değil; “zülf-ü yare dokunmuş” diğer bilgiler gibi buna da sıklıkla yer vermemişler öğretilerinde. Yine de içlerinden biri konuşmuş... tüm “sonsuzluğa kadar susacaksınız” buyruklarına karşı gelmiş. Peki ne mi diyor bu bilgi? Neden mi devrim yaratıcı? Hayır, abartmadım bilgi devrim yaratıcı derken; çünkü Zohar dip kenar sözlerinde Lilith’in Havva’nın bizzat kendisi olduğunu söylüyor!</p>

  <p class="block_16">“Ne zamanki Adem’in isminin harfleri indirildi, kadın ve erkek, tam bir bütünlük içinde, birlikteydiler. Ta ki Tanrı ona derin bir uyku verip uyutana dek. Adem aşağıdaki Tapınağın yerinde yatıyordu. Ve yüce Tanrı -o kutsal olan-; dişiyi ondan ayırdı”. Zohar 1:34b.</p>

  <p class="block_16">Asıl devrim yaratacak kelimeler ise bundan sonra geliyor:</p>

  <p class="block_16">“Ama ben buldum ki; çok eski bir kitapta buldum ki, ilk Lilith, onunla olan, onun yarısı olan ama yardımcılığı kabul etmeyen kadındır”.</p>

  <p class="block_16">“Androgynous; veya hermafrodit Adem-Lilith birlikteliği insanoğlunun ilk biçimidir. Lilith, Adem’in öteki yarısıdır, Adem bütün olabilmek için onu içermelidir”. Jeffery Smith (<i class="calibre2">Lilith, Malkah ha-Shadim</i>).</p>

  <p class="block_28" id="id_Toc398718515">12. Lilith’e Karşı Lilith</p>

  <p class="block_16">Lilith’in karakteri garip biçimde çelişiktir demiştim önceden. O hem çocuk katili vampirdir, hem de erkekleri deli eden fahişe...</p>

  <p class="block_16">Çelişkiler Musevilik öncesi kültürdeki kimliğinde de izlenebilir. Örneğin eski Yuna dininin Lilith’i Lamia’yı ele alalım; Lamia’yı kundaktaki çocukları kaçırırken gösteren rölyefler çoklukla ele geçmiştir; ama bazı rölyeflerde ise Lamia bir yolcunun üzerinde ata biner gibi oturmuş şekilde -yani Hristiyanlığın yasakladığı pozisyonda- kadın üstte sevişirken görülmektedir. Yılan-kadın Ekhidna ise hatırlayacağınız gibi Typhon’un karısıdır; ama Vampirler Dişidir Gerçekte bölümünde anlattığım gibi Pontos Eukseinos’un Yunan kolonileri sakinleri, Ekhidna hakkında oldukça farklı bir efsane anlatırlar: Bu efsaneye göre, Skythia’ya gelen Herakles, at sürülerini otlamaya bırakarak uyur, uyandığı zaman atları bulamaz. Onları ararken, bir canavarla karşılaşır. Bir mağarada yaşayan Ekhidna, Herakles’e, eğer kendisiyle aşk beraberliğine razı olursa, atlarını kendisine iade edeceğini dair söz verir. Herakles bunu kabul eder ve böylece ikisinin üç çocukları olur; Agathyrsos, Gelonoi şehrine adını veren Gelonos ve kanlı bir soy olan Skythler (İskitler) ırkına adını veren Skythes.</p>

  <p class="block_16">Öte yandan Sümer- Babil inancının çocuk katili Lamashtu’su bazı rölyeflerde aynı bedene sahip iki başlı bir yılan olarak gösterilir, ama yılanların başlarından biri bir yöne, diğeri başka yöne bakmakta ve sanki ortak vücudu iki ayrı yöne çekmeye çalışmaktadırlar.</p>

  <p class="block_16">Etimolojik bir araştırma da Lilith hakkında garip sonuçlara götürebilir kişiyi: Önceki sayfalarda söz ettiğim gibi Sümerce “Lil” hava demektir. Örneğin baş tanrı, fırtına tanrısı Enlil’in adı, En (Tanrı) ve Lil (hava) sözcüklerinden oluşmuştur. Lilith ile ilgili kullanılmış en eski terim olan Lilinin çoğulu ise “ruh, spirit” anlamındaki Lilitudur. Enteresan nokta ise Sümerce bazı zıt anlam taşıyan kelimelerin Lilith ismi ile olan fonetik benzerliğidir. Örneğin şehvet sözcüğünün karşılığı “Lulu”; lüks ve rahatlık anlamındaki kelime ise “Lalu’dur. Öte yandan kötülük, “Limnu” şeklinde söylenir. Yani şehvet ve kötülük... Lulu ve Limnu... İlginç değil mi?</p>

  <p class="block_16">Sümer- Babil inancında ise Ardat-Lili adı ile görülmüştür Lilith. Ardatu, evlilik çağındaki genç kız, Ardat Lili ise genç dişi spirit anlamına gelmektedir. Görevi ise erotik rüyalara neden olup, erkeklerin semenini ve gücünü almaktır.</p>

  <p class="block_16">Belit- tseri, yeraltı tanrıçası korkunç Ereshkigal’in önünde eğilen kötü güçtür.</p>

  <p class="block_16">Beletseri ise yeraltında insan aktivitelerinin kaydını tutan ve ölümden sonraki yargı gününde öğüt veren bir tanrıçadır. Ona “Çöl Kraliçesi” de denir ve Saba melikesi kimliğinde görünüp tüm Etyopya ve Arabistan’a tek tanrılı dini götüren kadındır.</p>

  <p class="block_16">Belili, eski Ana Tanrıça’nın oğlu Tammuz -diğer bir kültürdeki adıyla Dumuzi’nin- kızkardeşidir. Ningishzida’nın karısıdır ve diğer adı “her zaman ağlayan”dır. Belki de bu nedenle araştırmacılar onu Niobe ile eş tutarlar. Niobe’yi bir sonraki bölüm olan Fahişe Ana’da anlatacağım.</p>

  <p class="block_16">Mylitta adıyla -Babil ve Asur’a yansımış şekli ile- verimlilik ve çocuk doğumu tanrıçasıdır.</p>

  <p class="block_16">Belet-lli olarak ise Sümer’de rahim tanrıçası olarak saygı görür.</p>

  <p class="block_16">Neden birbirine zıt özellikler taşıyor Lilith? Ama her kültürde aynı zıt özellikleri? Hiçbir zaman -diyelim- çalışkan ve tembel; ya da cesur ve korkak gibi nitelikler değil? Zıtlık daima cinsellik+ kötülük ile sınırlanmış.</p>

  <p class="block_16">Her zaman değil! Ana tanrıça “göğün kutsal fahişesi” lakabı ve İnanna adı ile anıldığı dönemde yine ana tanrıçanın kendine zıt özellikler taşıyan bir kız kardeşi vardı. Ama o zamanlar henüz cinsellik karalanıp “suç” olarak ilan edilmediği için İnanna’nın kız kardeşi Ereşkigal iyiliği, erdemi veya temizliği değil; ölümü ve acıyı yönetmekteydi! Yer altında yaşardı... korkunçtu Ereşkigal... Kimse onu sevmez, kimse tapmazdı.</p>

  <p class="block_16">Yine Kabalaya göz atarsak, bu ikiliğin nedenini çözmenin Kabala içinde de mümkün olduğunu görürüz, çünkü Kabala adı geçen zıtlığın nedenini -yine kıyı bucak da olsa- açıklamaktadır.</p>

  <p class="block_16">Moses Cordovero, Pardes Rimmonim 186d.</p>

  <p class="block_16">“Eskiler iddia ettiler ki iki tane Lilith vardır. Büyük ve Küçük. Büyük olan Samael’in karısıdır, fahişe olan odur; küçük olan ise Ashmodai’nin karısıdır”.</p>

  <p class="block_16">“Tüm demonların büyük kralı Samael, Büyük Lilith ile; demonların kralı Asmodai ise Küçük Lilith ile sevişmiştir” R. Ya’aqov and R. Yitzhaq.</p>

  <p class="block_16">Böylece androgynous olanın; yani Samael ile bütün doğanın; ve de Havva’nın benzeri yapı taşıyanın “Büyük Lilith” adını aldığını görmüş olduk. Hemen ekleyeyim ki seksi yapısı nedeniyle fahişe olarak anılan da o.</p>

  <p class="block_16">Kabala Büyük Lilith’in erkekleri baştan çıkaran Lilith olduğunu itiraf ediyor kendi ağzıyla. Peki o zaman neden biz de vampirlik ve çocuk katilliğinin Küçük Lilith’in işi olduğunu düşünmeyelim? Büyük Lilith cinsel enerji ile beslenen bir ortamın varlığı ise, diğerine de çocuk canı ile beslenen bir ortamın varlığı olmak kalır. Yani vampir tanrılar ortamının.</p>

  <p class="block_16">Aslında bu düşünce de eski yazılarda -asla doğrudan itiraf edilmese de- dolaylı olarak kabullenilen bir gerçektir; çünkü Kabala’ya göre bu iki Lilith birbirine ölümcül düşmandır:</p>

  <p class="block_16">“Ve onlar savaştılar; Küçük Lilith ile Büyük Lilith arasında savaş”. R. Ya’aqov and R. Yitzhaq.</p>

  <p class="block_16">“Yargı günü geldiğinde çöle savaş durumunda çıkacaklar ve o acı çığlıklar atacak, çünkü çığlık atma prensesidir. Ve onlar kutsal yargı günü karşılaştıklarında çölde çarpışacaklar; her ikisi de çabalayacak, ta ki sesleri göğün en yükseğine ulaşana dek, ve toprak feryatlarından titreyecek”. Moses Cordovero, Pardes Rimmonim 186d.</p>

  <p class="block_16">İÖ. 6 veya 7. yüzyıl olarak tarihlendirilen -ve türünün tek örneği olan- bir plaka sanırım bu “iki ayrı Lilith” düşünceleri doğrulamakta. Kuzey Suriye, Arslan Tash’da bulunan bu kabartmanın koruyucu bir tılsım olduğuna inanmakta arkeologlar... yeni doğan bir bebeği korumayı hedefleyen bir tılsım. Ve de içinde Lili kelimeleri geçmekte.</p>

  <p class="block_16">Tılsımın tek yanında adı çözülememiş bir tanrı var. Elinde bir asa ile yürümekte. Diğer yandaki şekiller ve yazı ise çok ilginç: Kabartmada birbirinin üzerinde iki yaratık görülmekte; altta kadın-kurt karışımı bir varlık, bir çocuğu yemekte. Bunun üzerinde ise sfenks’e benzeyen bir kadın, sanki altındaki yaratığı kontrol etmeye çalışmakta.</p>

  <p class="block_16">Yazılar da -üzerinde biraz düşünülecek olursa- çok şey açıklıyor.</p>

  <p class="block_16">Sfenksin üzerindeki yazı şöyle:</p>

  <p class="block_23">“Ey karanlık odadaki uçan demones;</p>

  <p class="block_23">Hemen yola çık, ey Lili!</p>

  <p class="block_16">(Rosenthal’ın tercümesine göre “tekrar tekrar yola çık”)</p>

  <p class="block_16">Dişi kurtun üzerindeyse şunlar yazıyor:</p>

  <p class="block_23">Ey, hırsız dişi katil,</p>

  <p class="block_23">Defol git!</p>

  <p class="block_16">Tılsımın çevresi boyunca da yazılar yer almakta ama bunun hamile kadına hitaben yazıldığı sanılıyor:</p>

  <p class="block_23">“Rahmi açılacak ve doğum yapacak!</p>

  <p class="block_23">Güneş yükselirken, doğum sancısı çekecek ve doğum yapacak!”</p>

  <p class="block_16">Görüldüğü gibi tılsımda anne ve bebeği ilgilendiren iki varlık var; katil dişi kurt ve koruyucu sfenks. Yani yine ikilik. Bu arada Mısırlı sfenksin sanıldığı gibi piramitlerle yaşıt -ortalama 5000 yıllık- olmayıp, çok daha eskiden kalma olduğunu Boston üniversitesi jeologlarından Robert M. Schoch ortaya atmış bulunmakta. Bu savın tartışmaya açtığı soru ise şu: İÖ. 5000 öncesindeki ilkel insanlar bu eseri nasıl yaptı? Bu konuda tüm bilim adamları her nasılsa aynı noktada uzlaşıyor ve böyle bir şeyin gerçek olamayacağını kabul ediyorlar. R. M. Schoch’un teorisi eğer kanıtlanabilirse, o devirlerde bizlerin bilmediği uygar toplumların yaşadığı gerçeği ortaya çıkmış olacak ve tüm tarih kitapları baştan yazılmak zorunda kalacak!</p>

  <p class="block_16">Bu minik nottan sonra yine konumuza dönelim: Peki bu varlıklardan her ikisi de Lilith ise -daha doğrusu Büyük ve Küçük Lilith ise- işler biraz daha çatallaşıyor... Şimdiye dek Büyüğün fahişeliğini, yok efendim erkek düşkünlüğünü, semen avcılığını öğrendik. Peki insan sormaz mı “bu bebek koruyuculuğu ne iş?” diye.</p>

  <p class="block_16">Önümüzdeki bölümde biraz da Lilith’in bebek sevgisine ve anneliğine değinelim ve bakalım fahişe-anne nasıl oluyor?</p>

  <p class="block_28" id="id_Toc398718516">13. Fahişe Ana</p>

  <p class="block_16">Lilith’in ismi çok... Sadece ismi mi? Tezahürü de... Her kültürde farklı farklı görünmüş... gibi geliyor insana. Oysa hiç de değil. Sadece iki kimlik olarak çıkıyor karşımıza; fakat yıkıcı kimlik ön planda, olumlusu ise -nedense- gölgede olduğundan Lilith daima kötü olarak tanınmış.</p>

  <p class="block_16">Örneğin eski Yunan dininde Lilith, çocuk hırsızı Lamia ve yılan-kadın Ekhidna’dan başka Eileithyia veya Llithya olarak tanınıyor. Belki şaşacaksınız ama Eileithyia da, Llithya da doğum tanrıçası!</p>

  <p class="block_16">Öte yandan Ekhidna da bir ana; her ne kadar canavarlar doğurduğu söylense bile öyle üretken bir ana ki, yeryüzündeki tüm canavarları onun doğurduğu söyleniyor. Önceden de söylediğim gibi çocuklarının biri ise tanıdık: Mısır’daki Sfenks! (Hesiodod Theogonia: 326; Apollodoros Bibliotheke: II, 5,8; Sophokles Kral Oidiphus: 391; Diodoros Sicilicus: IV, 63; Pausanias: IX, 26,2). Bazı kaynaklarda Orthros’tan, bazılarında ise Typhon’dan olan çocuğu. Geçen bölümde, Arslan Tash’da bulunan tılsımda çocuğu kurt- kadına karşı koruyan Lili adlı sfenksi ve verdiğim kısa bilgiyi de hatırlayın. Demek ki Ekhidna her zaman bildik canavarları değil, çocuk koruyucusu olan alışılmadık bir canavar da doğurmuş!</p>

  <p class="block_16">Lilith’in Mezopotamya’daki görünümünün adı Belit-ili. Şu işe bakın ki Belit-ili de çocuk doğumunu yöneten bir ana tanrıça. En önemlisi de adının anlamı “Tanrıların Hanımı”.</p>

  <p class="block_16">Kabala bile –“bile” dediğim için kusuruma bakmasınlar- Lilith’in tüm çocuklarla ilişkili olduğunu kabul etmiştir. Ama tabii her zamanki gibi üzerine kara çalınmış hikayelerle. “Tabir caizse” böylesine korkmuşlar Lilith’den Tevrat’çılar.</p>

  <p class="block_16">“Lilith doğduktan sonra hemen “küçük yüzlere” doğru gitti (küçük yüzlerin doğmamış bebeklerin ruhları olduğu sanılıyor). Kendini onlara yapıştırmayı, onların şekline girmeyi ve onlardan ayrılmamayı istedi. Ama kutsal olan -o çok kutsansın ki- onu onlardan ayırdı ve aşağılara yerleştirdi.</p>

  <p class="block_16">…………</p>

  <p class="block_16">Sonra kutsal olan -o çok kutsansın ki- Lilith’i denizin derinliklerinden çıkarttı (denizin ne anlama geldiğini de bir sonraki bölümde anlatacağım) ve tüm çocuklar üzerinde güç verdi, kim-ki babasının günahı yüzünden cezalandırılmaya mahkumdur”. Sevgili Yahweh’imiz (Tevrat tanrısı) babasının yüzünden çocukları cezalandırmayı pek sever zaten. Çıkış 20:5 “... babalar günahını çocuklar üzerinde, üçüncü nesil üzerinde ve dördüncü nesil üzerinde arayan... kıskanç bir tanrıyım”). Zohar 1:19b.</p>

  <p class="block_16">“Lilith çocuklarla ilişkili, tamam, ama belki de onları öldürmek için?” diyeceksiniz, biliyorum. Ama karar vermekte acele etmeyin, çünkü Lilith’in çocukları sevdiği üzerine bazı bilgiler de bulunmakta!</p>

  <p class="block_16">Eski musevilerin bir inancı varmış; bir çocuk uyurken gülerse Lilith’in onun yanına geldiği ve bebeği okşadığına inanılırmış. Bilmem bebeklerin kimilerinden daha akıllı olduğunu söyleyebilir miyiz? Ama çocuk aklına uymayan ebeveynler, bu durum karşısında hemen hahamların laflarını hatırlar ve Lilith’i kovmak için çocuğun burnuna vuruverirlermiş (Alan G. Hefner ve Christeos Pir).</p>

  <p class="block_16">“Ve işte bir bebeğin uykuda gülmesinin sırrı budur, çünkü Lilith onunla oynuyor demektir. Ve ben işittim ki bir bebek Sabbat gecesi (Ibranilerin kutsal bir günü) veya ay büyürkenki gecelerden birinde de gülerse; annesi veya babası veya onu gören biri burnuna vurup demelidir ki: -Git buradan, sen lanetli olan, burada duracak yerin yok senin-”. 78 Bacharach, ‘Emeq haMelekh, 84c.</p>

  <p class="block_16">Çocukları sevmesinin gerisinde kendinin de bir ana olmasının etkisi olabilir mi? Sanırım evet, çünkü hatırlayacak olursanız Lilith doğurgan bir anadır da:</p>

  <p class="block_16">“Ve dişilerin en altındaki dişi. O tüm demonların anası Lilith’dir”. Zohar 2:267b.</p>

  <p class="block_16">Zaten Lilith ana olmasının ötesinde çocuklarını kaybetmiş bir anadır da. (Burada bir kez daha Kerameti Kendinden Menkul bir Kitap adlı bölümde sözünü ettiğim Alphabeth Ben Sira’daki öyküyü okumanızı öneririm. Ayrıca çocuklarını kaybetme teması Zohar da geçmişti:</p>

  <p class="block_16">“Haham bar bar Hana dedi ki: -Bir keresinde Lilith’in oğlu Hormin’i görmüştüm, Mahoza savaş alanında koşuyordu. Şeytanların meclis bunu duyunca, kendini gösterdiği için onu öldürdüler”; b. Bava Bathra 73a-b.</p>

  <p class="block_16">Lamia’nın da çocuklarını namuslu Hera’ya kurban verdiğini anımsayın.</p>

  <p class="block_16">Belki de Lilith bu yüzden insanların çocuklarını sevmeye beşiklerinin başına gelmektedir -ya da gelmeye çalışmakta- çünkü Alphabeth Ben Sira’da, Lilith’in, Adem’den kaçmasının cezasını her gün 100 çocuğunun öldürülmesi olarak göreceğini öğrenmiştik. Peki, demonlar doğuran Lilith değilse, kim çocuk katilidir burada?</p>

  <p class="block_16">Gariptir ki Lilith ile -Lilith’in her gün 100 çocuğunu öldürecek olan üç kutsal melek- Snvi, Snsvni ve Smnglof arasındaki olayı anlatan mite (hatırlamak için Lilith’in -Kerameti Kendinden Menkul Bir Kitap- adlı 2. bölüme göz atın) çok benzeyen bir diğer mit eski Yunan dininde de bulunmaktadır. Bu kez olayın canavar kadın kahramanı demones Gello; üç kutsal erkek ise Sinisius, Sinies ve Sinodorus adlı kutsal kişizadelerdir. Öyküyü bize ünlü antik çağ ozanı Sappho anlatıyor; oysa ilginçtir ki, bir başka yazısında da tanıdıklarından birini tanımlarken “çocukları Gello’dan bile fazla sever” diyor. Oysa Gello öyküde yine iğrenç bir çocuk hırsızı görünümünde.</p>

  <p class="block_16">Gello’nun pedofiliyak olduğunu da öne sürüyor Sappho. Çocukları cinsel yönden uyardığını yani... Yoksa dolaylı olarak cinsel enerjiyi bebeklikten bilinç altında uyandırdığını mı?</p>

  <p class="block_16">İşte burası çok önemli; çünkü eğer Lilith Gello ise -ki böyle olduğunu az sonra göreceksiniz- Lilith’in de çocukların yanına sadece “bıcı bıcı” yapmak için değil, basbayağı cinsel yönden uyandırmak için yaklaştığını öne sürebiliriz. Bir diğer deyişle insanoğluna daha yaşamının en başındayken belli enerjileri tanıttığını...</p>

  <p class="block_16">Cinsel enerjinin yoğun olduğu ortamda var olamayan bir diğer enerjiyi düşünün; o ne yapacak? Doğal olarak cinsel enerjiyi yayan gücün önünü kesmeye çalışacak. Lilith’i çocuklardan uzak tutmak için insanların gözünü akıl almaz hikayelerle korkutacak. Zaten araştırmacı Alejandro Arturo Gonzalez Terrizia, Gello’yu şu sözlerle özetlemektedir: “Gerçekte Gello, Lesbos adasında yaşayan, çocukları çok sevse de anne olamadan ölmüş bir hanımdır. Halk inanışlarına göre bazı geceler büyütemediği çocukların yanına gelip onları karanlıkta kollarına alır”.</p>

  <p class="block_16">Gello’yu kısaca tanıdıktan sonra öyküye geçelim:</p>

  <p class="block_16">“İmparator Trajan zamanında Meletine adında bir kadın yaşardı. Altı çocuğu kötü ve pis Gylu tarafından çalınmıştı. Yedinci defa hamile kaldığında kendini bir kuleye kapatıp doğumu beklemeye koyuldu. O günlerde Meletine’in kardeşleri olan aziz Sinius, Sines ve Sinodorus onu ziyarete geldiler. Kadın kapıyı açınca kötü Gylu içeri fare şeklinde girip yedinci çocuğu da çaldı. Azizler fena halde üzüldüler bu duruma, tüm güçleri ile Tanrıya yakardılar. Tanrı da bir melek yollayıp Gylu’yu “Lybanum”a kadar kovalattı. Melekleri gören Gylu da kendini denize attı (Lilith’i de Kızıl Deniz’de yakaladıklarını anımsayın). Ama melekler Gylu’yu yakalayıp işkence ettiler ve yedinci çocuğu geri vermesini emrettiler”.</p>

  <p class="block_16">Öykü böylece sürüyor ama sonunda melekler çocuğu alıyorlar. Öykünün sonundaki Gylu’nun sözleri ise çok aşina...</p>

  <p class="block_16">“Ey azizler, beni taşlamayın, güneşin dairesi ve ayın boynuzları adına yemin ederim ki, neredeki sizin adlarınız yazılıdır, ama benim oniki buçuk adım, ben o eve yaklaşmayacak, 3000 mil öteye kaçacağım”.</p>

  <p class="block_16">Bu arada, o unutulmuş eski ana tanrıçanın kutsal sayısının da “13” olduğunu belirteyim! Ne tuhaf... bu da en uğursuz sayı diye tanınır. Hele ayın 13’ü Cuma’ya gelirse... Az mı film vardır “13. Cuma” diye. Şimdi hatırladım; Cuma da tanrıçanın günü diye tanınırdı eskilerde. Bilmem Cuma gününün astrolojide mutluluk ve güzellik planeti Venüs’ün günü olduğunu söylememe gerek var mı?</p>

  <p class="block_16">Ah o Tevrat’çılar... Ah o İncil’ciler... Ah o eski Yunan dini izleyicileri; Theogonia’cılar...</p>

  <p class="block_16">Neler neler yaptılar cinselliği yok etmek, ya da cinsel enerjinin yaygın bulunduğu ortamlarda nötralize olan/yok olan bir diğer enerjiyi güçlendirmek için. Katolik papazlarını bu dünyada aseksüel yaşatmaya dek... Oysa söylemeden geçemeyeceğim; dinimizde -usturuplu olmak kaydıyla- cinsellik yasaklanmadığı gibi teşvik bile edilir. Peygamberimizin az mı hadisi vardır seks ve sevişme üzerine.</p>

  <p class="block_16">Lilith’in başına gelen çocuklarının “temize havale edilme işlemi” önceden de tekrarlandı Zeus’cular arasında. Kim miydi o zamanki ki kurban? Niobe, Hekabe ve daha kim bilir bilmediğim, hatırlayamadığım kimler? Zaten Lamia da çoğu bilgine göre Libyalı değil, Lidya’lıdır. Anadoludaki anaerkil Lidya için söylenecek ne çok şey var bilseniz. Yılan-kadın Ekhidna’nın da Kilikya’lı -yine Anadolulu- olduğunu da duyunca artık eminim şaşırmayacaksınız.</p>

  <p class="block_16">Niobe ve Hekabe’nin kimliğini bilgin Azra Erhat’dan dinleyerek bu bölümü kapatalım:</p>

  <p class="block_16">“Niobe, babası Tantalos ve kardeşi Pelops gibi Anadolu’ya özgü efsanelik bir tiptir. Bu üç kişinin efsanesi de Anadolu’da kaynak bulur, oradan Yunanistan’a yayılır ve yerli Yunan efsanesi gibi gösterilir.</p>

  <p class="block_16">Niobe, babası Tantalos’un kral olduğu Sipylos (Manisa) dağının yöresinde doğmuş ve yaşamaktadır. Ama efsaneye göre Niobe, Thebai kralı Amphion’la evlenmiş ve ondan birçok çocukları olmuştur. Dramı da çok çocukları olmasından ileri gelir”</p>

  <p class="block_11"> </p>

  <p class="block_16">Homeros, <i class="calibre2">İlyada</i> XXIV, 603 vd.:</p>

  <p class="block_23">Güzel saçlı Niobe,</p>

  <p class="block_23">Oysa on iki çocuğu ölmüştü sarayında,</p>

  <p class="block_23">Altı kızı, ergen altı oğlu.</p>

  <p class="block_23">Apollon öfkelenmişti Niobe’ye,</p>

  <p class="block_23">Öldürmüştü oğullarını gümüş yay ile,</p>

  <p class="block_23">Kızlarını da okçu Artemis öldürmüştü,</p>

  <p class="block_23">Niobe güzel yanaklı Leto ile bir tutuyordu kendisini,</p>

  <p class="block_23">Diyordu Leto iki çocuk doğurdu, bense bir düzine.</p>

  <p class="block_23">İki kişi, Apollon’la Artemis, öldürdü hepsini.</p>

  <p class="block_23">Ölüler yatıp kaldılar kanlar içinde,</p>

  <p class="block_23">Kimsecikler yoktu onları gömecek,</p>

  <p class="block_23">Herkesi taşa çevirmişti Zeus.</p>

  <p class="block_23">Göklü tanrılar gömdü ölüleri onuncu günü,</p>

  <p class="block_23">İşte o gün yemek geldi Niobe’nin aklına,</p>

  <p class="block_23">Göz yaşı dökmekten yorgun düşmüştü.</p>

  <p class="block_23">Bugün Sipylos kayalarında ıssız doruklarında,</p>

  <p class="block_23">Akheloos ırmağı kıyısında oynaşan su perilerinin</p>

  <p class="block_23">Yatakları var derler ya, işte oralarda,</p>

  <p class="block_23">Tanrı buyruğuyle taş olmuştur Niobe,</p>

  <p class="block_23">Yüreğine sindirir durur acılarını”</p>

  <p class="block_11"> </p>

  <p class="block_16">Yine Erhat’a dönelim:</p>

  <p class="block_16">“Bugün de Manisa’da kadın yüzü biçiminde bir kaya vardır, göz yerindeki oyuklarından su sızar; ağlar durur yaşlı ana yitirdiği bunca çocuklarına. Ama birkaç kilometre ötede, Sipylos dağının yamaçlarında, çalılıklar arasında başka bir kaya, Ana Tanrıça Kybele’nin anıtı vardır Manisa’da. Kybele anadır; Niobe Anadır; analıkta her ölümlüden üstün olduğunu açığa vuran Leto. Bunlar hep aynı inanç ve efsane zincirinin halkalarıdır. Niobe kayasının biraz ötesinde Mesir bayramı kutlanır bugün de Manisa’da, bir bahar ve bereket bayramıdır bu, camiden aşağı halka atılan kutsal macunlar kısırlığı önler, doğurganlığı kamçılarmış.</p>

  <p class="block_16">…….</p>

  <p class="block_16">Anadolulu Ana Tanrıça kültü anaerkil bir toplum düzenine dayanır, üretilen varlığın babası aranmaz, üretme önemlidir ve anaç varlık taşır çocuğun yaşamı boyunca sorumluluğunu ve gururunu.”</p>

  <p class="block_16">İşte Niobe bu...</p>

  <p class="block_16">Şimdi onu birde Ovidius’tan dinleyelim</p>

  <p class="block_16">Ovidius, <i class="calibre2">Dönüşümler</i>, VI, 300:</p>

  <p class="block_16">“En genci kalmış birçok kızından, onu isterim diye, bağırmış; ölmüş uğrunda yalvarıp yakardığı kızı da. Birçok oğlu, kocası, kızı gittikten (öldükten) sonra yapayanlız kalmış ortada Niobe! Onu da acı uyuşturmuş, kıpırdatamıyor artık saçlarını esen yeller, kansız yüzü renksiz, gözleri de oynamaz olmuş üzüntüden. Candan iz kalmamış, kaskatı kesilmiş dili damağında, kan dolaşmaz artık damarlarında. Ne boynu bükülüyor, ne kolları deviniyor, ne ayağı yürüyebiliyor, taşa dönüşmüş bağırsakları bile. Korkunç bir kasırga kavrayıp götürmüş onu yurduna. Orada, bir dağın doruğunda durur ıslak, bugün bile gözyaşı döker orada bu mermer”.</p>

  <p class="block_16">Hekabe ise yine anaerkil Anadolu krallıklarından Truva kralı Priamos’un karısıdır. Priamos onu ondokuz çocuğunun anası olarak tanıtır.</p>

  <p class="block_16"><i class="calibre2">İlliada</i> XXVI, 492</p>

  <p class="block_23">“Oysa benim bahtım ne kadar kara,</p>

  <p class="block_23">Yiğit oğullar yetiştirdim yaygın Troya’da,</p>

  <p class="block_23">Ama kalmadı bana onların hiç biri.</p>

  <p class="block_23">Geldiği gün Akhaoğulları buraya</p>

  <p class="block_23">Oğullarım vardı benim elli tane,</p>

  <p class="block_23">On dokuzu bir ana karnından doğurmuştu,</p>

  <p class="block_23">Ötekileri saray kadınları vermişti bana”.</p>

  <p class="block_16">Azra Erhat:</p>

  <p class="block_16">“Hekabe çocuklarını bir bir yitirdikten, korkunç yıkım ve işkencelerine tanık olduktan sonra, gözü dönmüş, köpek gibi kudurup saldıran anaç varlığın simgesi olmuştur, Kimi efsanelerde onun evlat acısına dayanamayarak gece, gündüz uluyan bir dişi köpek haline dönüştüğü de ileri sürülür”.</p>

  <p class="block_16">Zaten bu Ana Tanrıça tapınıcısı -Anadolulu- kadınlar çok çekmiş Zeus’culardan. Bir örnek de Arakne. Lidya’lı Arakhne... Genç kızların seks yaşamlarına fahişelikle başlamalarının doğal sayıldığı; bu “sanat” ile topladıkları parayla çeyiz düzdükleri; kraliçelerinden Omphale’nin Herkül’ü bile yanında seks kölesi olarak tuttuğu; krallığın babadan oğula değil, kraliçenin evlendiği erkeğe geçtiği (anaerkil); tarihe yakıp yıkmalarından çok “özgür” yaşamlarıyla geçmiş olan ve yakıp yıkıcı Persler elinde yıkılan Lidya’lı! Güzel bir kızmış Arakne; -güya- “dokumacılıkta benim üstüme hiçbir tanrıça bile yok” dediği için Athena tarafından örümceğe çevrilmiş. Psikolojideki örümcek korkusu “arach-nophobia”ya isim annesi olmuş zavallı.</p>

  <p class="block_16">Yalnız kadınlar mı? Arakhne’nin kardeşi Phalanx da erkekegemen tanrıların hışmından kurtulamamış. Bir “rivayete” göre kız kardeşine aşık olup onunla seviştiği için... bir diğer inanışa göreyse tanrılardan çok daha iyi silah yaptığı için...</p>

  <p class="block_16">Niobe’nin babası Tantalos, kendine özel “dizayn” edilmiş bir işkenceye uğratılmış. Günümüzde bile kişiyi canından bezdiren durumlar için kullanılan “Tantalos işkencesi” sözcüğü buradan doğmuş.</p>

  <p class="block_16">Yine anaerkil krallıklardan Truva’lı Ganymedes de kötü bir “akıbete” uğramış. Zeus onu kaçırıp “oğlanı” yapmış.</p>

  <p class="block_16">Son Truva veliahtı Triolos ise Truva katili -pardon- kahramanı Akhilleus tarafından tecavüze uğramış.</p>

  <p class="block_16">Niobe’nin erkek kardeşi Pelops da Zeus’un kardeşi Poseidon tarafından kaçırılıp, “kötü emellerine” alet olmuş.</p>

  <p class="block_16">Marsyas adlı satir (satirin keçi ayaklı seks düşkünü Anadolu tanrısı olduğunu önceden anlatmıştım) Apollon’dan güzel kaval çaldığı için derisi yüzülmüş...</p>

  <p class="block_16">Örnek öyle çok ki Yunan dininde. Kurbanlar genelde (ana, annelik dolu) Anadolulu ve Anatanrıça dinine inanmış kişiler! Gerçekte böylelikle anlatılan erkekegemen tek tanrılı dinlerin yavaş yavaş yayılarak paganizmi yok etmeye koyulmaları.</p>

  <p class="block_16">Son olarak belirteyim ki, Diodors, Bibliotheke XX 41, 3-6’da Lilith ile eştutulan Lamia’nın güzeller güzeli Libya veya Lidya kraliçesi değil; Frigya kraliçesi olduğunu yazar. Frigya ise Anadolu’da Afyon-Karahisar bölgesinde kurulmuş çok önemli bir krallıktır. Anaerkil bir krallık... Ana tanrıçaya tapan ve ona -dünyaca tanınan- Kibele ismini veren krallık... İnsanlık tarihinin en ünlü anatanrıça tapınıcıları... Ve hemen belirteyim ki Niobe, Tantalos, Pelops ve Marsya da Frigya’Iıdır!</p>

  <p class="block_28" id="id_Toc398718517">14. Düğümler Çözülürken</p>

  <p class="block_11"> </p>

  <p class="block_16">Lilith ile ilgili tarafsız olabilmek -en azından hakça davranabilmek için- söylenmesi gereken herşeyi, tanıtılması gereken her kaynağı sizlere sundum. Şimdi biraz da kendi inançlarımızdan söz edelim izniniz olursa.</p>

  <p class="block_16">Önce kadın diyelim... Günahın odağı kadın... Yani kimilerine göre!.. Ya da cinselliğin kaynağı kadın. Neler de çektik bazılarının ellerinden. Günahkar dediler, cadı dediler, fahişe dediler. Yetmedi... Yeri geldi Şeytan da dediler. Nasıl mı? Meraklanmayın... artık anlatacağım her şeyi.</p>

  <p class="block_16">Denizden başlayayım dilerseniz. Tevrat’ta her kötülüğün odağı olarak görülen denizden... Şeytanların, kötülük prenslerinin -hatta anlattığım gibi- Lilith’in yurdu denizden.</p>

  <p class="block_16">Sonra da saçtan, kadın saçlarından söz açalım. Günümüzde hâlâ kapatılıp kapatılmaması gerektiği konusunda uzlaşılamayan kadın saçlarından.</p>

  <p class="block_16">Ardından bunları bir sonuca bağlayalım; görelim bakalım neymiş koca plan, nasıl işlemekteymiş... Ürkelim biraz da belki... Önce Gnostiklerden başlayalım anlatımıza. Şu günahkar gnostiklerin kaynaklarındaki bir bilgiden:</p>

  <p class="block_16">“Lilith’in Kızıl denize kaçması eski İbrani inancında suyun demon’ları cezbettiği düşüncesine dayanır”. The Gnossis Archive, Gnostic Studies, Christeos Pir.</p>

  <p class="block_16">Birde Kabala’ya doğru göz atalım:</p>

  <p class="block_16">“Lilith’i besleyen sudur ve etkisini güney rüzgarı yayar”. Zohar 1:34 a.</p>

  <p class="block_16">“... bunu (Havva İle Adem’i) gören Lilith kaçtı. O şimdi denizdedir, hâlâ oradan dünyanın oğullarına zarar vermeye uğraşıyordur. Zohar 3:19.</p>

  <p class="block_16">“Fakat cennetin kapıcıları onu içeri bırakmadılar. Ve kutsal olan -ki kutsansın- onu azarladı ve denizin derinliklerine attı; o oraya mekan kurdu, ta ki Adem ve karısı günahı işleyene dek”. Zohar 1:19b.</p>

  <p class="block_16">Şimdi de bir erkeğin karısı ile sevişmeden önce, Lilith’den korunmak için okuması gereken duayı anımsayalım:</p>

  <p class="block_16">………….</p>

  <p class="block_16">“Git, git! Deniz köpürüyor, dalgalar seni çağırıyor.</p>

  <p class="block_16">Ben Tanrıya yapıştım, kendimi Kral’ın kutsallığına sardım”.</p>

  <p class="block_16">Unlü araştırmacılar Robert Graves ve Raphael Patai “<i class="calibre2">Hebrew Myths</i>” adlı kitaplarında Lilith’in denizdeki mekanını da detaylandırmaktadırlar: “Lilith, Zmargad adlı su altındaki şehrinde, akuamarin’den (aqua:su; marin:deniz) yapılmış sarayında yaşar. Saba melikesine karşı, Lilith de bu şehrin kraliçesidir”.</p>

  <p class="block_16">Vay vay vay... Yine geldik... neye mi geldik? Neye gelmedik ki? Saba melikesine geldiğimizden mi söz edeyim, yoksa yine iki ayrı Lilith ile karşılaştığımızdan mı?</p>

  <p class="block_16">Önceki sayfalarda birbirine düşman iki Lilith olduğunu gördük. Birbirine bakışımlı konumda... Büyük ve küçük... İlk bölümde ise Saba melikesinin Lilith olduğunu da okuduk. Evet, Saba melikesi Lilith; doğru; ama bir Lilith! İkinci Lilith ise başka. Peki bunlardan hangisi Büyük Lilith dersiniz? Yani hangisi fahişe olan Lilith? Tabii ki hangisi su ve denizle ilgili ise o, çünkü su ve deniz günah demek. Sudaki sarayında, Saba melikesine karşı yaşayanın kötü sayıldığına göre, iyisi Saba olmalı. Zaten onun Yahudiliği yaymaya istekli bir kadın olduğunu hatırlıyorum, ya siz? Ve tabii daha başka özelliklerini de!</p>

  <p class="block_16">Lilith’den başka, Lilith ile ilgili olan diğer varlıklar da denizle ilgilidir. Örneğin eski Yunan dininin temel bilgiler kitabının yazarı -kimine göre peygamberi olan- Hesiodos’a (Sabahattin Eyüboğlu Theogonia önsözünde ondan söyle söz eder: “Hesiodos peygamber- ozan işlevini görmektedir”) bakılırsa, Ekhidna (önceden anlattığım gibi Lilith’in Grek versiyonu), Denizin Dalgaları (Pontos) ile Yer (Gaia)’in çocukları olan Keto’yla Phorkys’in kızıdır.</p>

  <p class="block_16">Üç azizden kaçmaya çalışan çocuk katili Gylu, kurtulmak için kendini denize atar.</p>

  <p class="block_16">Diğer yandan Naamah da denizde oturur:</p>

  <p class="block_16">“Bir dişi çıktı ondan (Kabil’in ruhundan) ve yaratıklar onun ardınca sürüklendiler, adı Naamah idi. Ve o Naamah -ki bu gün bile vardır- ikamet ettiği yer Yüce deniz’dir. Ve oradan gelir, insanın oğullarıyla düşüp kalkar, onlarla rüyalarında kızışır, erkeğin arzusu neyse ona yapışır ve ona arzu duyar.” Zohar 3:76b-77a.</p>

  <p class="block_16">Genelde kötülük hep deniz ile bir tutulmuş, örneğin Tevrat’ta bir canavar daha var. Rahab. Tanrının bu düşmanı da denizden çıkıyor, üstelik de bir yılan:</p>

  <p class="block_16">“12: (Rab) Kuvvetiyle denizi fetheder. Ve anlayışı ile Rahabı delip geçer. 13: Onun ruhu ile gökler süsler, kaçan yılanı onun eli deldi”. Eyüp 26:12.</p>

  <p class="block_16"><i class="calibre2">Tevrat’</i>ın “Today’s Engilish Version” adlı baskısı bu ayet için “denizin, tanrıya karşı savaş açtığına dair eski bir hikaye vardır” şekilde bir açıklama yapmış.</p>

  <p class="block_16">Richard Cavendish, <i class="calibre2">Powers of Evil</i> adlı kitabında düşen meleklerin denize düştüğünü yazmıştır. İsa ise havarilerine balıkçılar der (balığın denizde yaşadığını, balıkçının da balığı yakalayıp öldürdüğünü anımsayın). <i class="calibre2">Tevrat</i>’ta ise Tanrı’nın denizle kavgası olduğu açıkça belirtilmiştir:</p>

  <p class="block_16">“Sen denizi, kuvvetli sular yığınını atlarınla çiğnedin” Habakkuk 3:15.</p>

  <p class="block_16">“8:Yahut denizi kapılarla kim kapadı?”</p>

  <p class="block_16">11; Buraya kadar geleceksin ve öteye geçmeyeceksin,</p>

  <p class="block_16">Mağrur dalgaların burada duracak” Eyub 38:8/11.</p>

  <p class="block_16">Tüm bu saydıklarıma ek olarak artık “yakinen” tanıdığımız Lilith’in kocası Samael de denizden çıkmış bir canavardır.</p>

  <p class="block_16">“Biz bulduk ki, Samael ve kötü Lilith birbirine akar. Ve bu sır hakkında yazılmıştır ki: -O gün Rab Levyatan’ı, tez kaçan o yılanı; ve Levyatanı, dolambaç giden o yılanı; çetin ve iri ve zorlu kılıcı ile yoklayacak; ve denizde olan canavarı öldürecek- İşaya 27:1” Moses Cordovero, Pardes Rimmonim 186d.</p>

  <p class="block_16">Bu bilgi ile hem Samael ve Lilith’in Levyatan adlı <i class="calibre2">Tevrat’</i>ın korkunç canavarı olduğu açıklanmış olmaktadır; hem de her ikisinin denizden çıktığını. Ayrıca aynı bilgi Zohar I 34a’da da yazmakta. Zaten Levyatan genelde Tanrıya isyan etmiş bir deniz prensi olarak tanınır.</p>

  <p class="block_16">Bu bağlamda biraz daha enteresan gerçeklere geçelim... örneğin Samael’in tanrı tarafından cinsel organının kesildiği gibi!</p>

  <p class="block_16">“Tanrı erkeği keserek dişisini soğuttu. Bu nedenle dişi erkekler ile zina yapmaktan kızıştı”. Bacharach, Emeq haMelekh, 84b, 84c, 84d,</p>

  <p class="block_16">“O hadım edildi ki, engereğin yumurtaları dünyaya yayılmasın” Bacharach, Emeq haMelekh, 140b,</p>

  <p class="block_16">Buraya kadar anlattığım garip tiplere ek olarak birçok eski uygarlığın mitlerinde her zaman bir Ejder vardır. Önceki bölümlerden hatırlayacağınız gibi ejder birçok mitolojide Tanrıya karşı olan güçtür. Bakın Kabala nasıl anlatıyor ejderi:</p>

  <p class="block_16">“Bu nedenle o çifttir: Tez kaçan Samael’e, dolambaç giden ise Lilith’e tekabül eder. Yukarıda olan canavar Kör Ejder’dir, ki bu Samael ve Lilith arasında sağdıçtır, ve adı da Tanin’iveri Kör Ejder’dir. Ve o kör bir ejdere benzer. Ve o Samael ve Lilith arasındaki birleşmeyi sağlayandır. Bir bütün olarak yaratılmıştır, dünyayı bir dakikada yok edebilir”. Moses Cordovero, Pardes Rimmonim 186d.</p>

  <p class="block_16">Demek ki Samael hadım edilmiş ki Lilith ile birleşip dünyayı canavarlarla doldurmasın. Onları birleştiren İse Kör Ejder.</p>

  <p class="block_16">Kabala’da bir detay daha var, o da Kör Ejderin de hadım edildiği:</p>

  <p class="block_16">“Ve Kör Ejder hadım edildi ki dölleyemesin, tohumu dünyayı yok edemesin”. Bacharach, Emeq haMelekh, 121b.</p>

  <p class="block_16">Şimdi kiminizin “Kim ya bu Kör Ejder?” dediğini duyar gibi oluyorum. Cevabım ise kısa ve öz: Bilmiyorum. Ama bildiğim eski mitolojisinde de hadım edilmiş iki tanrının daha olduğudur. Hem de ikisi de kötülük ile ilintili görülmüş tanrılardır bunlar.</p>

  <p class="block_16">Öncelikle Mısır baştanrısı Osiris’in İsis’den olma oğlu Horus, daha önce babasını öldürmüş olan Seth’in cinsel organını kesmiştir. Horus kimi zaman İsa ile; Seth ise her zaman Şeytanla eş tutulan güçtür.</p>

  <p class="block_16">Cinsel organını kaybetmiş ikinci tanrı ise Yunan mitolojisinin Uranüs’ü -yani yıldızlı gök’tür-. Onu daha yakından tanımak için eski Yunan dininin kutsal kitabı sayılabilecek olan Theogonia’ya bakalım:</p>

  <p class="block_16">Hesiodos, Theogonia</p>

  <p class="block_23">“Böylesine korkunçtu Gaia (toprak) ve Uranos (gök)’un oğulları.</p>

  <p class="block_23">Babaları ilk günden iğrenmişti onlardan</p>

  <p class="block_23">Doğardoğmaz gün ışığına çıkaracak yerde</p>

  <p class="block_23">Toprağın bağrına saklamıştı onları</p>

  <p class="block_23">Ve Uranos sürdürürken bu korkunç oyunu</p>

  <p class="block_23">Koca toprak inim inim inliyordu zorundan.</p>

  <p class="block_23">Kurnazca bir düzen kuruyor o zaman</p>

  <p class="block_16">………..</p>

  <p class="block_23">Kışkırtıyor oğullarını kızgın yüreği ile</p>

  <p class="block_23">“Benden ve bir azılı varlıktan doğan oğullarım</p>

  <p class="block_23">Suçlu bir babanın cezasını verelim.</p>

  <p class="block_23">………..</p>

  <p class="block_23">Böyle dedi korktu herkes tek ses çıkmadı</p>

  <p class="block_23">Yalnız ard düşünceli koca Kronos:</p>

  <p class="block_23">………..</p>

  <p class="block_23">Anne ben göreceğim bu işi sözüm söz</p>

  <p class="block_23">Böyle dedi ve koca toprak için için sevindi.</p>

  <p class="block_23">Sakladı onu pusuya yatırdı</p>

  <p class="block_23">Bir tırpan verdi eline keskin dişli.</p>

  <p class="block_23">………..</p>

  <p class="block_23">Koca Uranos geldi geceye</p>

  <p class="block_23">İndi yere arzudan yanıp tutuşarak</p>

  <p class="block_23">………..</p>

  <p class="block_23">Ama pusuda bekleyen oğlu</p>

  <p class="block_23">………..</p>

  <p class="block_23">Koskoca, upuzun sivri dişli tırpanla</p>

  <p class="block_23">Bir anda kesti babasının hayalarını”</p>

  <p class="block_11"> </p>

  <p class="block_16">Zavallı Uranos, oğlunun gadrine uğramış anlayacağınız.</p>

  <p class="block_16">Bundan sonra Theogonia bize kopuk cinsel organın bile nelere kaadir olduğunu anlatıyor; çünkü organın bir kısmı toprağa, diğer kısmı ise denize düşüyor ve bu parçalardan bazı tanrıçalar doğuyor. Ama enteresan olan o ki Kronos sağ ve sol eli ile iki ayrı şey kesip atıyor. Bilmeyen için söyleyeyim: sağ yön patriarkal (erkek egemenliğini ön plana çıkaran, erkeği üstün tutan, cinsellik ve içkiyi genelde yasaklayan, tek tanrılı dinlerin) dinlerce kutsal sayılan; sol ise anaerkil dinler, cadılar ve Şeytan’ın yönü olan yöndür:</p>

  <p class="block_16">180:</p>

  <p class="block_23">Uzattı sol elini ve sağ elindeki tırpanla</p>

  <p class="block_23">Koskoca, upuzun, sivri dişli tırpanla</p>

  <p class="block_23">Bir anda kesti babasının hayalarını</p>

  <p class="block_23">Ve kaldırıp attı arkasından bir yere.</p>

  <p class="block_23">Kanlar fışkırıp saçıldı içinden</p>

  <p class="block_23">Ve hepsi gömülü kaldı toprağın bağrında,</p>

  <p class="block_23">Ve bundan gebe kalan Toprak yıllar sonra</p>

  <p class="block_23">Doğurdu yaman Erinysleri, öç alma tanrıçalarını,</p>

  <p class="block_16">(sağ eli ile öç alma tanrıçalarını doğurmuş yani)</p>

  <p class="block_16">188:</p>

  <p class="block_23">Ak çeliğin kestiği hayalara gelince,</p>

  <p class="block_23">Dalgalı denize atar atmaz onları</p>

  <p class="block_23">Gittiler engine doğru uzun zaman.</p>

  <p class="block_23">Ak köpükler çıkıyordu tanrısal uzuvdan:</p>

  <p class="block_11"> </p>

  <p class="block_16">Fallus’un denize düşmesinden -bir anlamda denizi döllemesinden- ise ortaya bir tanrıça doğar, Popülaritesini hâlâ sürdüren bir tanrıça hem de... “Kötülerin beşiği denizden ne doğar ki?” diyorsanız şaşırmaya hazır olun: çünkü doğan; aşk, güzellik ve gülüş tanrıçası Aphrodith’dir!</p>

  <p class="block_16">192:</p>

  <p class="block_23">Bir kız türeyiverdi bu ak köpükten</p>

  <p class="block_23">………..</p>

  <p class="block_23">Yürüdükçe yeşil çimenler fışkırıyordu</p>

  <p class="block_23">Narin ayaklarının bastığı yerden</p>

  <p class="block_16"><i class="calibre2">Aphrodith dediler ona tanrılar ve insanlar</i>.</p>

  <p class="block_11"> </p>

  <p class="block_16">Zaten, hepsi biribinin akrabası olan Olymposlular arasında onlarla akraba olmayan (farklı bir orijin olan denizden doğmuş) tek tanrıçadır Aphrodith. Öte yanda cennette Adem’in yiyerek, Havva’nın yedirerek günah işlediği bilgi ağacının sembolik görüntüsü olan elma, Aphrodith’in kutsal meyvasıdır!</p>

  <p class="block_16">Belki kiminiz denizin sadece musevilikte lanetlendiğini düşüneceksiniz; ama o zaman ben de yanıldığınızı söyleyeceğim; çünkü Babil inancında bile deniz, kötü güçlerin odağı olan tanrıça Hamat ile gösterilir. Hem de denizlerin hakimi olan bir yılan, bir ejderdir o. Bunlara ek olarak Tiamat da bir ana tanrıçadır ve birçok çocuğu vardır (bir sonraki bölümde daha detaylı anlatacağım Tiamat’ı).</p>

  <p class="block_16">“Deniz, deniz deyip duruyoruz; peki nedir bu deniz?” diye merak edenler olduysa eğer aranızdan, belirteyim ki yanıt hem çok kolay, hem de çok zor. Çok kolay; çünkü biliyoruz ki deniz kötülük. Yani kimi dinlere göre... Oysa hiç düşündünüz mü ki:</p>

  <p class="block_16">— İlk yaşam denizde başladı, oradan karaya çıktı;</p>

  <p class="block_16">— Deniz suyu, vücut sularına şaşırtıcı bir benzerlik gösteriyor; bu nedenle dr.lar denizden çıkınca bir süre duş alınmamasını öğütlüyorlar.</p>

  <p class="block_16">— Vücudumuzun dörtte üçü su, (belki de yaşam denizde başladığı için);</p>

  <p class="block_16">— Cenin başlangıçta su dolu bir kesede oluşuyor ve yaşıyor;</p>

  <p class="block_16">— Yemek yemeden on beş gün dayanan insan organizması, su içmeden sadece üç gün yaşayabiliyor;</p>

  <p class="block_16">— Bilim adamlarına göre özel havuzlarda gerçekleştirilen doğumlar sonucu dünyaya gelen bebekler, doğar doğmaz baş aşağı sallanarak beyin hücrelerinin ölümüne neden olunan bebeklerden daha zeki ve sağlıklı olmaktalar ve su içinde doğduklarında hiç ağlamamaktalar!</p>

  <p class="block_16">İnsanın özü, yaşam kaynağı su yani... suya karşı olan yaşama ve hatta insana karşı demek belki de.</p>

  <p class="block_16">Zaten deniz, her antik dinde kötülenmemiştir; bazen de -tıpkı yaşamın kaynağı olduğu gibi-ölümsüzlüğün de kaynağı sayılmıştır. Örneğin Babil miti Gılgamış’da kahraman Gılgamış’ın aradığı Ölümsüzlük otunun da denizin dibinde yetiştiği bilgisi bilmem bir anlam ifade eder mi size?</p>

  <p class="block_16">Denizin ne olduğunun, ya da neyi sembolize ettiğinin zor açıklaması için ise Kabala ve Hayat Ağacından söz etmek gerek. Okuyalım:</p>

  <p class="block_16">“Kabalistik terminolojide ilahi yayılmanın her bir safhasına “sefira” ve hepsine birden toplu olarak “sefirot” denir. Sefiraların uygunluğunun tradisyonel diagramı (şeması) ise Hayat Ağacı olarak isimlendirilir”. T.. grubu bilgi kağıtları Master Ritüel, Sephiroth.</p>

  <p class="block_16">Daha açık bir söyleyişle Hayat Ağacı, tüm evren ve evren ötesi enerjilerin bir planı. En altta madde evreni Malkuth var; yukarı doğru dal dal, safha safha gidiyor. Üst düzey adeptlerin -yani üst düzey büyücülerin (ne yazık ki “adept” kelimesinin Türkçe’si büyücü gibi niteliksiz bir sözcük) ağacın yukarı katlarına astral yolculuk yaptıklarını iddia ettiklerini de ekleyeyim. Zaten Kabalistik büyü de bu ağacın isteğe uygun yapıdaki sefiralarından enerji çekip arzulanan hedefe yollaması becerisi, işte bu ağacın en üst katında evrenin temel iki gücü olan erkeklik ve dişilik sefiraları var. Binah ve Hokmah. Binah dişi; ulu ana, Taoizm’deki Yin, anlayış sefirası. Binah’ın tanımı nasıl yapılır sanıyorsunuz? Hep iki kelime ile: Ulu deniz; Sakin Deniz; Karanlık Sular!</p>

  <p class="block_16">İşte şimdi anlıyor musunuz deniz, deniz diye kotülenen, şeytanların doğduğu kavram nedir?... Hâlâ anlamamış olan için ben söyleyeyim: Dişiliğin, kozmik dişilik prensibinin -daha da açığı ana tanrıçanın- kendisi. Neden mi dişilik? Neden mi Ana? Çünkü doğuran yön! Var eden! Fazla söz, fazla söylenmiş sözdür... Her şey yerinde olmalı, yeri gelince susmalı.</p>

  <p class="block_16">İşte sevgili okurlarım; Lilith bölümünde temel olarak anlatmak istediğim Lilith’in aslında Ana Tanrıça’nın emanasyonlarından olan Aphrodith’in ta kendisi (hatta Havva’nın da astral yansıması) olduğu! O güç... Yunan geleneğinde kendini Zeus olarak gösteren, aslında her ne ise o olan, giderek güçlendikçe maskelerini bir bir çıkararak kendini en sonunda Yahweh olarak tanıtan, o güç; İbrani dini ile egemenliğini iyice pekiştirince Ana Tanrıça’yı, şeytanlar kraliçesi yapmakta sakınca görmemiş.</p>

  <p class="block_16">Aslında biraz sağı solu kurcalarsak bu konuya kanıt olacak o ipuçlarının bolluğuna da şaşabiliriz.</p>

  <p class="block_16">Örneğin Lilith’in bir görünümü olan tanrıça Baalat, Byblos şehrinin tannçasıdır; oysa bilir misiniz ki Baalat Aphrodith’in Mısırlı karşılığı Hathor’dur. Yine bilir misiniz ki Lilith’in isimlerinden olan Belit, baştanrı hava tanrısı Bel’in karısı; Asur’lularda aşk tanrıçası İshtar’ın karşılığı; Sümerlerde Belit-ili olarak yine baştanrı Marduk’un karısı; Kenanlarda Baalat yani “kutsal hanım” dır. Peki Lilith’in isminin kökü olan Lily veya Lilu -yani lotus- sözcüğünün binlerce yıldır ana tanrıçanın cinsel organı ile eş tutulduğunu söylesem ne dersiniz? Öte yandan Lilith’in -fakat suda yaşayan Büyük Lilith veya seksli Lilith’in- Aphrodith olduğu teorisini kanıtlamak için Lilith ile Aphrodith’in resimlerini karşılaştıralım:</p>

  <p class="block_16">Önce 1 numaralı resim, yani Lilith’in illüstrasyonuna bakalım. Bu şekli batı büyü geleneğin peygamberi sayılan ve gerçekten okültizmde derin bilgiye sahip ve de son sadece orijinal bir adam olan Alister Crowley tarafından karısına çizdirilmiş. Şimdi söyleyin bana saçları neye benziyor?</p>

  <p class="block_16">Yılana değil mi? Zaten Lilith’in yılan ile eş tutulduğunu gördük.</p>

  <p class="block_16">Şimdi bir de iki numaralı resme bakalım. Bu resim ise pagan ressam Boticelli çizmiş ve bildiğiniz gibi Aphrodith’in sudan çıkışını gösteriyor. Aphrodith’in diğer adının Venüs olduğunu hatırlatabilir miyim? İki resim arasında büyük benzerlikler var: uzun saçlar, arka plandaki deniz, büyük midye/küre, dökülmekte olan güller... Hemen ekleyeyim; bir numaralı resimdeki Lilith’in tepesinde parlayan da yedi köşeli yıldız Venüs gezegeni. Yedi sayısı zaten mistik ilimlerde Venüs’ün sayısı. Tevrat tanrısının İşaya ayetinde zorlu kılıcı ile öldüreceğini söylediği Levyatan’ın bir adı da “sudan çıkan yedi başlı ejder”. Tevrat tanrısı Yaratılış bölümünde yedinci gün dinlendiğini -ne dinlenmesi canım, hiçbir şey yapamadığını- söylemekte. Öte yandan taraftarlarına da yedi sayılı günlerde hiçbir şey yapmamalarını buyurmuştur (Yaratılış 2:3); böylelikle Lilith -ya da Venüs’den- enerji çekmelerini engellemek için mi acaba? Ayrıca İlkçağ’ın İnanna, Iştar ve Astarte’si hep elleri ile göğsünü tutarken gösterilmiş. Aphrodith’de öyle!</p>

  <p class="block_16">Sonra saçlar... Aphrodith’in meşhur saçları ile Lilith’in meşhur saçları:</p>

  <p class="block_16">“Lilith’in uzun saçları vardır”. Talmud; b. Erubin 100b</p>

  <p class="block_16">Zaten kadın saçları hep yılanla ve kötülükle eş tutulmuştur. (Oysa bildiğiniz gibi tababet ve eczacılığın simgelerinde hep yılanlar bulunmaktadır). Dikkat edecek olursanız Meryem Ananın tüm tasvirlerinde saçları örtülüdür. Hem de Katoliklerde saç örtme koşulu olmadığı halde. Yine de rahibeler saçlarını kısacık kestikten sonra rahibe olmaya hak kazanırlar. Oysa cadılar uzun siyah saçları ile tanınır Hani Ortaçağda iyi/namuslu/erdemli Hıristiyan rahiplerce dinsizlik suçu ile diri diri yakılan kadınlar...</p>

  <p class="block_16">Antik Yunan dininin kadın yüzlü kuşları olan ve kundaktaki bebekleri kaçıran Harpya’lardan Hesiodos, Theogonia adlı eserinde onlardan “gür saçlı Harpyalar” diye söz etmektedir (Theogonia 269). Harpya’lar ejderler soyundan gelirler ve Okeanos (okyanus)’un torunlarıdırlar. Görülmekte ki, saç, deniz, bebek kaçırma yine bir arada.</p>

  <p class="block_16">Şimdi tekrar Lilith resmine dönelim ve ellerinin duruşunu 3 numaralı (3a, 3b, 3c) resimlerdeki semazenlerin elleri ile karşılaştıralım: Hepsinde sağ kol yukarda, sağ avuçiçi göğü gösterir pozisyonda, sol kol ise aşağıda, sol avuçiçi toprağa bakar şekilde! Aleister Crowlev böylece Mevlevilikle, Ana tanrıça tapımı arasındaki benzerliği vurgulamakta. Zaten İlkçağ’de, Anadolu’nun Afyonkarahisar bölgesinde kurulmuş olan Frigya’da Ana Tanrıça’ya Kibele adıyla taparlardı. Kibele rahipleri Gallus’lar ise yere bakar uzun bol etekler giyerler, ayinlerde füİüt, davul ve tef aracılığı ile çalınan özel bir müzik eşliğinde, kollarını yana açarak, kendilerinden geçene dek tek yöne dönerlerdi. Mevleviliğin, İslamın hiçbir tarikatında görülmeyen orandaki hoşgörüsü zaten herkesçe bilinmektedir.</p>

  <p class="block_28" id="id_Toc398718518">a. Erinys</p>

  <p class="block_16">Erinys’ler (intikam tanrıçaları) de yılan saçlı bir diğer kötü varlıklardır.</p>

  <p class="block_16">Ovidius, <i class="calibre2">Dönüşümler</i>; IV, 490:</p>

  <p class="block_16">“Tutmuş kapıyı mutsuz Erinys önlemiş onu. Uzattı yılan gibi dolanan kollarını, başını salladı, gürültüyle kımıldandı yılanlar. Kimi omuzlarından, kimi göğsünden aşağı süzüldüler, ıslık çaldılar, ağu döktüler, dillerini çıkardılar. Çıkarmış ortasından saçlarının iki yılanı, atmış ileri uğursuz eliyle”.</p>

  <p class="block_16">Erinnys’ler Uranüs’ün koparılmış cinsel organından akan kan damlalardan doğdular ve Olympos tanrılarının otoriterlerini tanımadılar. (Bu noktada Uranüs’ün koparılan cinsel organından da -gerçekte ana tanrıçanın bir görünümü olan- Aphrodith’in doğduğunu anımsayın).</p>

  <p class="block_16">Theog. 276 Vd.</p>

  <p class="block_23">Koca Uranos geldi, kara geceyle,</p>

  <p class="block_23">İndi yere arzudan yanıp tutuşarak,</p>

  <p class="block_23">Yaklaşıp sardı toprağı boydan boya.</p>

  <p class="block_23">Ama pusuda bekleyen oğlu</p>

  <p class="block_23">Uzattı sol elini ve sağ elindeki tırpanla</p>

  <p class="block_23">Koskoca, upuzun, sivri dişli tırpanla</p>

  <p class="block_23">Bir anda kesti babasının hayalarını</p>

  <p class="block_23">Ve kaldırıp attı arkasından bir yere.</p>

  <p class="block_23">Ama boş değildi elinden savrulup giden:</p>

  <p class="block_23">Kanlar fışkırıp saçıldı içinden</p>

  <p class="block_23">Ve hepsi gömüldü kaldı toprağın bağrında,</p>

  <p class="block_23">Ve bunlardan gebe kalan toprak yıllar sonra</p>

  <p class="block_23">Doğurdu yaman Erinys’leri, öç tanrıçalarını.</p>

  <p class="block_16">Erinys’ler suçu işleyenin ve özellikle adam öldürenin peşine takılan köpekler diye düşünülür; bu köpekler, kan kokusunu hemen alıp koşarlar ve peşine takıldıları suçluyu sonsuzca kovalayarak çıldırtırlar.</p>

  <p class="block_16">Erinys’leri biraz da Azra Erhat’dan dinleyelim:</p>

  <p class="block_16">“Aiskhylos’un “Agamemnon”, “Khoephoroi” ve” Eumenides” trilogia’sında son oyun Erinys’lerin adını taşımaktadır, ne var ki burada Erinys’lere “Eumenides” yani “İyi niyetliler” adı takılmıştır.</p>

  <p class="block_16">Eumenides tragedyasında babası Agamemnon’u öldüren anası Klytaimestra’dan öç alan Grestes’in peşinde takılan Erinys’ler sonunda birer af tanrıçasına dönüşürler, Orestes de böylece suçtan ve çektiği vicdan azabından arınmış, kurtulmuş olur.</p>

  <p class="block_16">Oysa dikkatle incelenecek olursa Erinys’lerin herhangi bir adamı öldürenin peşine takılmadıkları, onların babasını ve özellikle anasını öldüren suçluyu kovaladıkları görülür:</p>

  <p class="block_16">Orestes, babasının kanına giren annesi Klytaimestra’yı öldürünce davası Athena’nın tapınağı önünde görülür. Sonuçta Orestes, Athena tanrıçanın verdiği bir oy fazlasıyle beraat eder. Athena’nın nasıl bir tanrıça olduğunu ise uzun uzun anlattım. Erinys’ler öfkeyle çekilmek üzereyken, Athena onları Atina’nın koruyucuları olarak şehirde kalmaya çağırır, buna karşılık Atina halkından sonsuz saygı göreceklerdir. Erinys’ler değişir, iyi niyetliler diye çıkarlar ortaya, bunun simgesi eski hukukla yeni hukuk anlayışının birleşmesi olsa gerek. Aiskhylos’un Atina din ve devlet anlayışını yüceltmekte ve yeni yeni kavramlar kurup, onları canlandırmaktaki ustalığı bu üçlüde en yüksek zirvesine erişmiştir”.</p>

  <p class="block_28" id="id_Toc398718519">b. Medusa</p>

  <p class="block_16">Ve yılan saçlı canavarların belki de en önemlisi Medusa... Bakışları ile erkekleri taşa çeviren, saçları bütünü ile yılan olan iğrenç varlık.</p>

  <p class="block_16">Ovidius, <i class="calibre2">Dönüşümler</i></p>

  <p class="block_16">X, 21: “Yalansız, dolansız bir dille gerçeği söylüyorum size, ne Tartarus’un karanlığı görmek, ne Medusa denen hayvanın boynuna üç katlı yılanlı saçlarıyla bağlanmak isterim”.</p>

  <p class="block_16">Medusa -tahmin edeceğiniz gibi- Zeus’cuların en şanlılarından Perseus eliyle ölmüş. Eh, iyi olmuş, diyeceksiniz... dünya bir iğrençlikten kurtulmuş... Oysa Medusa her zaman öyle değilmiş ki! Bir zamanlar anlatılamaz güzellikte saçları olan bir kızcağızmış. Saçları Athena tarafından yılana çevrilmiş. Kimi anlatımlara göre Athena tapınağında Poseidon’un tecavüzüne uğradığı için gerçekleşmiş bu lanet:</p>

  <p class="block_16">VergiIius, <i class="calibre2">Metamorfozlar</i>:</p>

  <p class="block_16">IV: 795-804</p>

  <p class="block_16">“Sevenler bölüşemiyordu güzelliği ile ünlü Medusa’yı, bütün güzellikleri içinde saçları göze batardı. Kızlığını deniz tanrısı bozmuş derler Minerva tapınağında; utanmış Jüpiter’in kızı, örtmüş yüzünü kalkanıyla. O da karşılıksız kalmasın diye bu suç, korkunç yılanlara dönüştürmüş Gorgon’un saçlarını”.</p>

  <p class="block_16">“Sevenler bölüşemiyordu güzelliği ile ünlü Medusa’yı. Bütün güzellikleri içinde saçları göze batardı. Gören biri anlatmıştı bunları. Kızlığını deniz tanrısı bozmuş derler Minerva tapınağında, utanmış Jüpiter’in kızı, çevirmiş başını, örtmüş yüzünü kalkanıyla, o da karşılıksız kalmasın diye bu suç korkunç yılanlara döndürmüş Gorgo’nun saçlarını”. IV-795</p>

  <p class="block_16">Kimi anlatımlara göre ise Gorgo Medusa, güzelliği -özellikle de saçlarının güzelliği- ile övünen bir kız olduğu için!..</p>

  <p class="block_16">Saçları yılana çevrilen bir karakter daha var: Antigone. Truva kralı Priamos’un kızkardeşi olan, üstün güzellikteki Antigone saçlarından çok gururlanmakta ve bunların Hera’nınkilerden bile güzel olduğunu iddia etmektedir... Hera’da bu saçları hemen yılana çevirir. (<i class="calibre2">Metamorfozlar</i> VI:93; Vergilius Geor.II 320) (Önceki sayfalarda Truva veliaht Ganymedes’in Zeus tarafından kaçırılıp oğlanı yapıldığını; Truva’nın son veliaht Triolos’un ise Truva katili -pardon- kahramanı Akhilleus tarafından tecavüze uğradığını anımsayın).</p>

  <p class="block_16">Bu bölüme yılan saçlıların en ünlüsü Medusa ile ilgili bir bilgi vererek noktalayayım</p>

  <p class="block_16">Theog. 274 Vd.</p>

  <p class="block_16">Gorgo’ları da doğuran Keto’dur</p>

  <p class="block_16">Ünü büyük Okeanos’un ötesinde,</p>

  <p class="block_16">Geceyle gündüzün sınırlarında otururlar</p>

  <p class="block_16">İnce sesli Batı kızların yurdunda;</p>

  <p class="block_31" id="id_Toc398718520">c. Demeter</p>

  <p class="block_16">Yine tanrıçanın emanasyonlarından olan Yunan mitolojisinin tanrıçalarından Demeter’in (ve onun Roma’daki karşılığı Ceres’in) saçları da başaktan yapılmadır. Adlarının anlamı “buğday veren toprak”tır. Ona iyi yürekliliğinden oturur “Eubouleus” da denirdi. Orhan Hançerlioğlu ve Azra Erhat’a göre bütünüyle Anadolu paganizminin tanrıçasıdır ve Yunan dinine sonradan geçmiştir.</p>

  <p class="block_16">Önceki satırlarda söz ettiğim gibi, bir enerjinin/tanrıçanın gücünü yitirip yerini bir diğer enerjiye bırakması mitlere onun rakibi ile evlenmesi şeklinde geçer. Demeter’de Yunan pantheon’una geçince evlenmiştir... Zeus’la! Birde kızı vardır: Persefone. O da Zeus’un tanrısı Hades tarafından yeraltına kaçırılır ve böylece Tanrıçanın temel prensibi olan döngüyü (Baharda doğum, sonbaharda ölüm) yönetmeye başlar.</p>

  <p class="block_16">Demeter bir de Iksion adlı ölümlü ile birleşir ve zenginlik tanrısı Plüton’u doğurur. Plüton’un adının anlamı ise “toprağın içinde saklı olan buğday” anlamındadır. Tanrıçanın bu mitlerinin en önemli amacı buğdayın önemini vurgulamaktır. Bu eski bilgi ise günümüze kadar yansımış, ekmek “nimet” olarak nitelenir olmuş ve atılması günah sayılmıştır. Birçok kişi çöpe yemek döktüğü halde asla ekmeği atmaz ve kuşlara, sokak hayvanlarına atar. Önceki sayfalarda Şeytanlaşan Cinsellik bölümünde söz ettiğim tanrıça adına pişirilen ekmek ve pideleri anımsayın!</p>

  <p class="block_16">“Ve bizler gökler kraliçesine buhur yakarken ve ona takdimeler dökerken kocalarımızın haberi olmadan mı ona tapınmak için pideler yaptık ve ona dökülen takdimeler döktük?” Yeremaya 44:19.</p>

  <p class="block_16">Ana tanrıçanın lanetlenme sürecinde bu durumdan İksion da nasibini almıştır: Zeus onu bir suçu nedeniyle önce ölümsüz kılmış, ardından sonsuza dek dönecek bir yanar tekerleğe bağlamıştır. (Bu sonsuzca süren işkenceler genelde anaerkil Anadolu krallarına -örneğin Tantalos’a-verilen bir cezadır).</p>

  <p class="block_9" id="calibre_pb_12"> </p>
</body>
</html>
