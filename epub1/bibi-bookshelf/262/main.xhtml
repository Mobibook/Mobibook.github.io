<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title></title>
  <link rel="stylesheet" href="main.css" type="text/css"/>
</head>

<body>

  <div></div>

  <div></div>

  <p></p>

  <p></p>

  <p></p>

  <p></p>

  <p></p>

  <p>Size ilk ağızda söyleyebilirim ki, asansörsüz bir altıncı katta oturuyorduk ve bu durum bütün kilolarına karşılık yalnızca iki bacağı olan Madam Rosa için gerçek bir gündelik yaşam kaynağıydı; derdiyle kederiyle. Bize hep anımsatırdı bunu, tabii bir başka şeyden yakınmadığı zamanlar, çünkü aynı zamanda Yahudiydi. Sağlığı da iyi değildi ve size ta baştan söyleyebilirim ki, bir asansörü hak edecek kadındı.</p>

  <p>Madam Rosa'yı ilk gördüğümde üç yaşımda olmalıydım. Daha önce bellek diye bir şey olmaz, bilgisizlik içinde yaşar insan. Bilgisizliğim üç ya da dört yaşımda son buldu, bazen özlemini çektiğim oluyor.</p>

  <p>Belleville'de daha birçok Yahudi, Arap ve Zenci olmasına karşın Madam Rosa altı katı hep tek başına tırmanmak zorunda kalırdı. Bir gün merdivende öleceğini söylerdi, bütün veletler de ağlamaya koyulurlardı, çünkü biri öldü mü yapılan hep budur. Bazen altı yedi kişi, bazen daha da kalabalıktık o evin içinde.</p>

  <p>Madam Rosa'nın sadece ay sonunda gelen bir havale için bana baktığını önceleri bilmiyordum. Bunu öğrendiğim zaman artık altı ya da yedi yaşımı doldurmuştum, parayla bakıldığımı bilmek beni iyice sarstı. Madam Rosa'nın beni bedavaya sevdiğini, birbirimiz için bir anlam taşıdığımızı sanıyordum. Bütün bir gece ağladım; ilk büyük kederimdi bu.</p>

  <p>Madam Rosa, tabii üzgün olduğumu gördü, bana aile denen şeyin hiçbir anlam taşımadığını, yeryüzünde, tatile çıkarken köpeklerini ağaçlara bağlayıp terk eden insanlar bile bulunduğunu, böylece her yıl üç bin köpeğin sevgisizlikten öldüğünü anlattı. Beni kucağına oturttu, dünyada en değerli şeyi olduğuma yemin etti ama hemen para havalesi aklıma geldi, ağlayarak kaçtım.</p>

  <p>Aşağıya, Mösyö Driss'in kahvesine indim, eskiden Fransa'da hah satıcılığı yapmış, her şeyi görmüş Mösyö Hamil'in karşısına oturdum. Mösyö Hamil'in çevresine iyilik saçan güzel gözleri vardır. Onu tanıdığım zaman zaten çok yaşlıydı, o zamandan beri de boyuna yaşlandı.</p>

  <p>"Mösyö Hamil, neden hep gülümsüyorsunuz?"</p>

  <p>"Böylece her gün, iyi belleğim için Tanrı'ya şükrediyorum, Momo'cuğum... Altmış yıl önce, gençliğimde, bir kadına rastladım. Beni sevdi, ben de onu sevdim. Sekiz ay sürdü bu, soma kadın bir başka eve taşındı. Altmış yıl soma hâlâ aklımdadır. Seni unutmayacağım derdim ona. Yıllar geçiyordu, unutmuyordum. Bazen korkuyordum. Önümde daha uzun bir yaşam vardı, silgi Tanrı'nın elindeyken, ben gariban adam, kendime nasıl böyle bir söz verebilirdim ki? Ama şimdi içim rahat. Cemile'yi unutmayacağım. Çok az zamanım kaldı, onu unutmadan öleceğim."</p>

  <p>Aklıma Madam Rosa geldi, biraz duraksadım, sonra sordum:</p>

  <p>"Sevdasız yaşanabilir mi, Mösyö Hamil?"</p>

  <p>Yanıtlamadı. Sağlığa iyi gelen naneli çayından içti. Bir süredir Mösyö Hamil'in sırtında hep gri bir maşlah vardı, çağrılırsa eğer, ceketle yakalanmasın diye. Yüzüme baktı, sessizliği sürdürdü. Daha on sekizimi doldurmadığımı, bilmemem gereken birtakım şeyler olduğunu düşünüyor olmalıydı. O sıralarda yedi yaşındaydım, belki de sekiz, tam olarak söyleyemem, tarihlenmedim çünkü, birbirimizi daha iyi tanıdığımızda göreceğiniz gibi. Tabii tanışmamızın zahmete değebileceğim düşünürseniz.</p>

  <p>"Mösyö Hamil, neden beni yanıtlamıyorsunuz?"</p>

  <p>"Pek gençsin, çok genç olunca da bazı şeyleri bilmemek daha iyidir."</p>

  <p>"Sevdasız yaşanabilir mi, Mösyö Hamil?"</p>

  <p>"Evet," dedi ve başım öne eğdi, utanmışçasına. Ağlamaya koyuldum.</p>

  <p>Uzun zaman Arap olduğumu bilmedim, çünkü kimse beni aşağılamıyordu. Bunu bana ancak okulda öğrettiler. Ama hiç dövüşmezdim, insan birini dövdü mü hep bir yam sızlar.</p>

  <p>Madam Rosa Polonya'da Yahudi olarak doğmuştu, ama Cezayir'de, Fas'ta da uzun yıllar savunmuştu kendini, Arapça'yı da sizin benim gibi bilirdi. Aynı nedenlerden ötürü Yahudice'yi de bilirdi, aramızda sık sık bu dilde konuşurduk. Apartmandaki öteki kiracıların çoğu zenciydi. Bisson sokağında beş zenci yurt var, ikisinde de Afrika'daki gibi kabile halinde yaşarlar. En kalabalık olanları özellikle Sarakolle'lerdir. Toucouleur'ler de hiç fena sayılmazlar. Bisson sokağında daha bir sürü yurt var ama size hepsini sayacak zamanım yok. Sokağın ve Belleville caddesinin geri kalan kısmında daha çok Yahudiler ve Araplar oturur. Goutte d'Oı'a kadar bu böyle sürer, sonra Fransız mahalleleri başlar.</p>

  <p>Önceleri annem olmadığını, hatta bir annem olması gerektiğini bile bilmiyordum. Madam Rosa, aklıma kötü şeyler getirmemek için onun sözünü etmekten kaçınırdı. Neden doğduğumu ve bu işin tam olarak nasıl geliştiğini bilmiyorum. Benden epey büyük olan arkadaşım Le Mahoute, doğumlara temizlik koşullarının yol açtığını söyledi. Kendisi Fas'ta Casbah'da doğmuş, Fransa'ya daha sonra gelmişti. O zamanlar Casbah'da temizlik koşulları yokmuş, ne bide, ne içilebilir su, hiçbir şey olmadığından doğmuş Le Mahoute. Le Mahoute bütün bunları daha sonra öğrenmiş, babası bu işte kimsenin kötü niyetli olmadığına yemin edip kendini temize çıkarmaya çalıştığı zaman. Le Mahoute, kendini savunan kadınların artık temizlik koşulları için bir hapları olduğunu da söyledi, o ne yazık ki çok erken doğmuştu.</p>

  <p>Bize haftada bir ya da iki kez gelen epey anne vardı, ama hep başkaları için. Madam Rosa'nın evinde hemen hemen hepimiz orospu çocuğuyduk; orospular birkaç aylığına kendilerini taşrada savunmaya giderlerken, bir de dönüşlerinde, hep gelirlerdi çocuklarını görmeye. İşte, annemle başım böyle derde girdi. Benim dışımda herkesin bir annesi varmış gibime geliyordu. Annemi getirtmek için midemde kramplar edinmeye, çırpınmaya başladım. Karşıki kaldırımda topu olan bir velet vardı, her kamı ağrıdığında annesinin geldiğini söylemişti. Karnım ağrıdı ama hiçbir sonuç alamadım, çırpınmalarım da bir işe yaramadı. Daha çok dikkat çekmek için evin her yerine sıçmaya bile koyuldum. Hiçbir şey olmadı. Annem gelmedi. Madam Rosa bana Arap Kıçı dedi. İlk kez böyle bir şey söylüyordu, çünkü</p>

  <p>Fransız değildir kendisi. Ona bas bas bağırıyordum, annemi görmek istiyorum diye, öcümü almak için de haftalarca her yere sıçtım. Madam Rosa sonunda, bu işi sürdürürsem yetimhaneyi boylayacağımı söyledi, o zaman korktum, yetimhane çocuklara ilk öğretilen şeydir çünkü. O sıralar Madam Rosa'nın evinde yedi orospu çocuğuyduk; hepsi de yarışırcasına sıçmaya koyuldular, çünkü veletler kadar kimse geleneklere bağlı değildir. Her yer o kadar bokluydu ki, ben bu arada göze batmaz oldum.</p>

  <p>Madam Rosa, böyle bir durum dışında da artık yaşlı ve yorgundu, bu olayı çok kötü algılıyordu, zaten Yahudi olarak eziyet görmüş biriydi. Doksan beş kilosu ve iki bacağıyla günde birkaç kez tırmanıyordu altı kat merdiveni, içeri girip burnuna bok kokusu geldiğinde de paketleriyle birlikte kendini atıveriyordu koltuğuna ve ağlamaya koyuluyordu, tabii onu da anlamak gerekir. Fransa'nın nüfusu elli milyondur, diyordu ki, hepsi bizim gibi yapmış olsaydı Almanlar bile dayanamaz, basıp giderlerdi. Madam Rosa Almanya'yı savaş sırasında iyi tanımıştı, ama dönmüştü oradan. İçeri giriyor, bok kokusunu alıyor, avaz avaz bağırmaya koyuluyordu, "Auschwitz burası! Auschwitz burası!" diye, çünkü zamanında Yahudiler Auschwitz'e sürülmüştü. Ama ırkçılık konusunda her zaman çok nazikti. Örneğin, pis Arap dediği küçük bir Moise vardı bizde, ama bana hiç öyle bir şey demezdi. O dönem, kilolarıma rağmen ne kadar ince olduğunu fark etmiyordum. Boş verdim sonunda, çünkü hiçbir şey olmuyordu; annem gelmiyordu, ama kramplarım, çırpınmalarım uzun zaman sürdü, şimdi bile bazen karnımın sızladığı olur. Sonra daha başka türlü fark ettirmeye çalıştım kendimi. Dükkânlardan yürütmeye başladım: bir domates, bir kavun... Hep birinin bakmasını bekliyordum, görülsün diye. Patron çıkıp da suratıma bir tokat indirdiğinde bas bas bağırmaya koyuluyordum, ama her şeye karşın biri benimle ilgilenmiş oluyordu.</p>

  <p>Bir keresinde, bir bakkalın önündeydim, tezgâhtan bir yumurta çaldım. Patron kadındı, beni gördü. Kadınların olduğu yerlerden yürütmeyi yeğliyordum, emin olduğum tek şey annemin kadın olduğuydu, çünkü başka türlü olamaz. Bir yumurta alıp cebime soktum. Patron geldi; iyice fark edilmek için bana bir tokat atmasını bekliyordum. Ama kadın yanıma çömeldi, başımı okşadı.</p>

  <p>"Ne şirin şeysin sen," dedi.</p>

  <p>Önce, duygularımı sömürüp yumurtasını geri almak istediğini düşündüm, yumurtayı avucumda, cebimin dibinde sıkıca tuttum. Bari bir tokat atsaydı beni cezalandırmak için: Bir annenin sizi fark ettiği zaman yapması gereken şey budur. Ama doğru tezgâha gitti, bir yumurta daha verdi. Sonra öptü beni. Öyle umut dolu bir anım oldu ki anlatamam size, olacak iş değil. Öğlene kadar dükkânın önünde bekledim. Bilmiyordum ne beklediğimi. Bazen kadın gülümsüyordu, oracıkta, elimde yumurtamla kalakaldım. Altı yaşındaydım ya da ona yakın bir şey, ömür boyu süreceğini sanıyordum, oysa topu topu bir yumurtaydı. Evime döndüm, bütün gün karnım ağrıdı. Madam Lola'nın kendisinden rica ettiği bir yalancı tanıklık nedeniyle Madam Rosa karakolda bulunuyordu. Madam Lola, dördüncü katta oturan, bu hale gelmeden önce Senegal'de boks şampiyonu olmuş, Boulogne ormanında çalışan kadın kılıklı biriydi; ormanda sadist olarak yanlış kapıyı çalmış, bir müşteriyi de iyice pataklamıştı; çünkü adam ne bilsin! Madam Rosa, akşam Lola'yla sinemaya gittiklerini, sonra da birlikte televizyon seyrettiklerini söylemeye gitmişti karakola. Size Madam Lola'dan çok söz edeceğim daha, gerçekten herkes gibi olmayan biriydi, çünkü neler var dünyada. Ben onu işte herkese benzemediği için seviyordum.</p>

  <p>Veletlerin tümü bulaşıcıdır. Birine bir şey olmaya görsün, hemen ötekilere de oluverir. O sıralar Madam Rosa'nın evinde yedi çocuktuk, içimizden ikisi de gündüzcüydü: pek tanınmış Mösyö Moussa'nın, bir şeyden ölmüş karısının yokluğu nedeniyle, sabah saat altıda, çöp saatinde bize bıraktığı veletler. Öğleden sonra da, kendisi ilgilenmek üzere gelip alırdı onları. Bir Moise vardı benden de ufak olan, keyifli doğduğu için sürekli gülen Banania vardı, eskiden Vietnamlı bir annesi babası olmuş ve bir yıldır, para yollamadıklarından beri Madam Rosa'nın artık bir gün daha tutamayacağı Michel vardı. Yiğit bir kadındı bu Yahudi; ama sınırları vardı. Sık sık, kendilerini savunan kadınlar uzaklara, çok para getiren yerlere gidiyorlardı, talep çoktu oralarda ve çocuklarım, bir daha dönmemek üzere, Madam Rosa'ya emanet ediyorlardı. Gidiveriyorlardı, sonra küüüt. Bunlar hep anaları zamanında kürtaj olamamış, gereksiz çocukların öyküleri. Madam Rosa çocuktan, bazen kendilerini yalnız hisseden, gereksinme içinde olan ailelerin yanına yerleştiriyordu, ama güç işti bu, çünkü yasa diye bir şey vardır. Bir kadın kendini savunmak zorunda kalınca babanın koruyuculuğuna hakkı yoktur, orospuluk bunu gerektirir. O zaman kadın hakkım yitirmekten korkar, çocuğu başkalarına verilmesin diye de onu gizler. Bir kreşe koyar, tanıdığı, ağızlarının sıkılığına güvendiği insanların yanına. Madam Rosa'nın evinden gelip geçmiş bütün orospu çocuklarını sayamam size, ama orada benim gibi temelli bulunan çok az çocuk vardı. Benden sonra en uzun ömürlü olanlar Moise, Banania ve sonunda Monsieur Ie Prince sokağındaki bir lokantanın aldığı Vietnamlıydı, onu şimdi görsem tanıyamam bile artık, öylesine uzak geliyor.</p>

  <p>Annemi tutturmaya başladığımda Madam Rosa, küçük kendini beğenmiş, dedi bana, bütün Arapların böyle olduğunu söyledi, elinizi uzatırsınız kolunuzu isterler. Madam Rosa'run kendisi böyle değildi, bunları sadece önyargılardan ötürü söylüyordu, ben bal gibi biliyordum en çok beni sevdiğini. Bağırmaya koyulduğum zaman ötekiler de bağırmaya koyulurlardı. Madam Rosa da birden kendini, annelerini tutturmuş, yarışırcasına çığlık koparan yedi veletle buldu, gerçek bir kolektif isteri krizi geçirdi. Olmayan saçım yoluyor, nankörlükten gözyaşı döküyordu. Elleriyle yüzünü gizleyip sürdürdü ağlamayı, ama bu yaş acımasızdır. Alçılar bile dökülüyordu duvardan, Madam Rosa'nın ağladığından değil, bunlar sadece maddi zararlardı.</p>

  <p>Madam Rosa'nın ağarmış saçları da dökülüyordu, çünkü yerlerinde pek durmuyorlardı artık. Madam Rosa kel olmaktan çok korkuyordu, pek başka bir şeyi kalmamış bir kadın için dehşet bir şeydir bu. Herkesten daha çok kıçı ve göğsü vardı, aynaya baktığında da büyük gülücükler atardı kendine, sanki kendi kendini beğenmeye çalışıyormuş gibi. Pazar günü tepeden tırnağa giyinir, kızıl perukasını takar, Beaulieu parkına oturmaya giderdi, orada saatlerce kalırdı, büyük bir şıklıkla. Günde birkaç kez boyanırdı, ama elden ne gelir! Peruka ve boyalarla her şey daha az belli oluyordu. Çevresi daha güzel dursun diye de evin içini hep çiçekle doldururdu.</p>

  <p>Sakinleştiği zaman Madam Rosa beni kenefe sürükledi, kışkırtıcı dedi bana, kışkırtıcıların hep hapisle cezalandırıldıklarını söyledi. Annemin bütün yaptıklarımı gördüğünü, bir gün ille de ona kavuşmak istiyorsam, temiz ve namuslu bir yaşantı sürdürmem gerektiğini söyledi. Kenef çok ufak bir yerdi. Madam Rosa yüzeyinden ötürü bütünüyle sığamıyordu içine, hatta gariptir, bu kadar yalnız bir insanın onca geniş bir yüzeyi olması.</p>

  <p>İçimizden biri için havalelerin arkası kesilince Madam Rosa suçluyu sokağa atmazdı. Örneğin Banania'nın durumu buydu, babasının kim oluğu bilinmiyordu, hiç sitem edilmezdi kendisine; annesi her altı ayda bir, biraz para yolluyordu; belli olmazdı o da. Madam Rosa, Banania'yı azarlıyordu ama bizimkinin umurunda bile değildi, çünkü üç yıllık bir geçmişi ve gülücükleri vardı sadece. Madam Rosa belki Banania'yı yetimhaneye verebilirdi sanıyorum, ama gülücüğünü asla; biri ötekisiz olamayacağı için ikisini de tutmak zorundaydı. Karalar görsün diye Banania'yı Afrikalıların yurtlarına götürmek, benim görevimdi. Madam Rosa buna çok önem veriyordu.</p>

  <p>"Karalar görmeli, yoksa uyumsuzluk çekecek ilerde."</p>

  <p>Böylece Banania'yı alıp yan tarafa götürüyordum. Çok iyi karşılanıyordu, çünkü bunlar aileleri Afrika'da kalmış insanlardır ve bir çocuk hep bir başkasını anımsatır. Madam Rosa, adı Toure olan Banania'nın Malili mi, Senegalli mi, Gineli mi ya da başka bir şey mi olduğunu kesinlikle bilmiyordu, çocuğun annesi, Abidjan'a geneleve gitmeden önce kendini Saint-Denis sokağında savunuyormuş, böyle şeyler bilinemez bu meslekte.</p>

  <p>Moise de çok düzensizdi, ama Madam Rosa sıkışık durumdaydı, Yahudiler arasında birbirine atılacak kazık değildir yetimhane. Benim üç yüz franklık havalem her aybaşı geliyordu, bu yüzden bir dokunulmazlığım vardı. Sanıyorum Moise'nin annesi vardı, ama kadın utanıyordu, annesi babası hiçbir şey bilmiyordu, iyi bir ailedendi, hem Moise sarışın, mavi gözlüydü, belirgin bir burnu da yoktu; bunlar hep açık itiraflardır, adamın yüzüne bakmak yeter.</p>

  <p>Garanti her ay gelen üç yüz frangım, Madam Rosa'yı bana karşı saygılı olmaya zorluyordu. On yaşıma tırmanıyordum, hatta erken gelişme bozukluklarım vardı, çünkü hep herkesten önce kalkar Arapların çükü. Yani, Madam Rosa'nın gözünde sağlam bir mal olduğumu, beni gözden çıkarmadan önce iki kez düşüneceğini biliyordum. Kenefte öyle olmuştu, altı yaşımdayken. Yılları karıştırıyorum diyeceksiniz ama doğru değil, aklıma esince anlatacağım size bir anda nasıl yaşlandığımı.</p>

  <p>"Dinle Momo, en büyükleri sensin, onlara örnek olmalısın, ananla kafamızı ütüleme artık burada. Annelerinizi tanımadığınıza şükredin, çünkü sizin yaşınızda hâlâ duyarlılık diye bir şey vardır, ne biçim orospular olduklarını bilseniz aklınız durur, hatta düş görüyorum sanırsınız bazen. Orospu nedir, biliyor musun?"</p>

  <p>"Kendilerini kıçlarıyla savunan insanlardır."</p>

  <p>"Bu iğrenç şeyleri nereden öğrendin, merak ediyorum, ama büyük bir gerçek payı var söylediğinde."</p>

  <p>"Siz de kendinizi kıçınızla savundunuz, değil mi Madam Rosa, genç ve güzel olduğunuzda?"</p>

  <p>Gülümsedi, hoşuna gidiyordu bir vakitler genç ve güzel olduğunu duymak.</p>

  <p>"İyi bir çocuksun sen, Momo, ama rahat dur. Bana yardım et. Yaşlı ve hastayım. Auschwitz'den çıktığımdan beri dertten başka bir şey görmedim."</p>

  <p>Öylesine üzüntülüydü ki, çirkin olduğu görülmüyordu. Kollarımı boynuna doladım, onu öptüm. Sokakta, katı yürekli bir kadın olduğu söyleniyordu ve doğruydu, onunla uğraşacak hiç kimsesi olmadığı. Altmış beş yıl kata bir yürekle dayanmıştı bu işe, bazı anlar da bağışlanması gerekirdi.</p>

  <p>O kadar ağlıyordu ki çişim geldi.</p>

  <p>"Özür dilerim Madam Rosa, çişim geldi." Sonra ona dedim ki:</p>

  <p>"Madam Rosa, tamam, annem için olanaksız biliyorum, ama bir köpeğimiz olamaz mı onun yerine?"</p>

  <p>"Ne? Ne? Bir köpek için yer mi var burada sanıyorsun? Peki, neyle besleyeceğim onu? Kim havale yollayacak ona?"</p>

  <p>Ama Calefeutre sokağındaki köpek satıcısından kıvır kıvır gri bir fino çalıp da eve getirdiğimde hiçbir şey demedi. Köpeklerin satıldığı dükkâna girdim, okşayabilir miyim diye sordum, bildiğim bakışlardan birini fırlatınca sahibi bana köpeği verdi. Onu aldım, okşadım ve bir ok gibi fırlayıp kaçtım. Bildiğim bir şey varsa, o da koşmaktır. Bunsuz yapılamaz hayatta.</p>

  <p>Bu köpekle iyi bir belâ sandım başıma. Onu öylesine sevmeye koyuldum ki, olacak şey değil. Ötekiler de öyle. Banania hariç belki, onun hiç umurunda değildi, zaten mutluydu böyle nedensiz; hiç mutluluğu bir nedene bağlı zenci görmedim daha. Köpeği hep kollarımın arasında tutuyor, ona bir ad bulmayı bir türlü beceremiyordum. Tarzan ya da Zorro'yu her düşündüğümde hissediyordum ki bir yerde henüz kimsesi olmayan ve bekleyen bir ad var. Sonunda sakınganlıkla Süper'i seçtim, daha güzel bir şey bulursam değiştirme olanağını kendime tanıyarak. İçimde toplanıp birikmiş bir sürü fazlalık vardı, hepsini Süper'e verdim. Onsuz ne yapardım, bilmiyorum, bayağı tez davranmak gerekmişti, herhalde kodese düşerdim. Onu gezdirdiğimde kendimi bir şey sanıyordum, çünkü tek varlığı bendim. Onu o kadar çok seviyordum ki, bir başkasına verdim. O sıralar dokuz yaşındaydım ya da ona yakın bir şey, o yaşlarda düşünmeye başlanmıştır bile, mutluluk anları dışında belki. Hem kimsecikler alınmasın, şunu da söylemek gerekir ki, Madam Rosa'nın evi alışık olduğunuz zaman bile hüzünlüydü. Bu yüzden, Süper duygusal açıdan gözümde büyümeye başladığı zaman ona bir yaşam kurmak istedim; olanağım olsaydı bunu kendime yapardım. Dikkatinizi çekerim, o da herhangi biri değil, bir fino köpeğiydi. Bir bayan, oo ne güzel bir ufak köpek dedi, benim mi, satılık mı diye sordu. Üstüm başım dökülüyordu, bizim buraları hiç andırmayan bir yüzüm vardır, hem görüyordu köpeğin başka cins bir şey olduğunu.</p>

  <p>Süperi ona beş yüz franga sattım, gerçekten iyi bir iş yapıyordu Süper. Beş yüz frank istedim kadından, çünkü olanakları olduğunu görmek istiyordum. Tam üstüne basmışım, kadının şoförlü bir arabası bile vardı. Stipefi hemen içeri soktu; ne olur ne olmaz, annem babam olur da bağırmaya koyulurlar diye. Bakın şimdi ne söyleyeceğim size, inanmayacaksınız çünkü. Beş yüz frangı aldım, bir lağım deliğine attım. Sonra kaldırıma oturdum, yumruklarımı gözlerime bastırıp danalar gibi ağladım, ama mutluydum. Madam Rosa'nın evinde güvence diye bir şey yoktu, yaşlı hastaya karşı kıldan inceydi boynumuz, parasızlık, tepemizdeki yetimhane; bir yaşam değildi bunlar bir köpek için.</p>

  <p>Eve dönüp de Madam Rosa'ya Süper'i beş yüz franga sattığımı, parayı da lağım deliğine attığımı söylediğim zaman kadının ödü patladı, yüzüme baktı, koştu gitti odasına, kapıyı da içerden iki kez kilitledi. Ondan sonra uyumak için hep kilitliyordu kapısını, bir de bakarsın boğazını bir kez daha kesmeye kalkarım diye. Öbür veletler köpeği sattığımı öğrenince dehşet bir çıngar kopardılar, çünkü Süper'i gerçekten değil, yalnızca oynamak için seviyorlardı.</p>

  <p>O sıralar bir sürüydük, yedi-sekiz çocuk. Sosyal Yardım uygunsuzluk diye evini bastığında annesinin kurtarmayı başardığı Selime vardı. Komşular kaldırım orospusu diye ihbar etmişlerdi kadını. Kadıncağız, müşteriyle olan durumunu yanda kesmiş, mutfakta olan Selime'yi pencereden zemin kata çıkarabilmiş ve onu bütün gece çöp tenekesinde gizlemişti. Sabah Madam Rosa'ya geldi çöp kokan veletle, isteri halinde. Geçici olarak Antoine vardı, tam bir Fransız, tek Fransız kökenlimizdi, ona dikkatle bakıyorduk neye benziyor diye. Ama Antoine sadece iki yaşındaydı, bu yüzden pek bir şey göremiyorduk. Sonra başka kim, anımsamıyorum, hep değişiyordu, sürekli veletlerini geri almaya geliyordu anneler. Madam Rosa kendilerini savunan kadınların yeterince manevi destekleri olmadığını söylüyordu, çünkü pezevenkler genellikle mesleklerini doğru dürüst yapmıyorlar artık. Orospular da bir yaşama nedenleri olsun diye çocuklarını gereksiniyorlar. Sık sık dönüyorlardı, boş bir anları olduğunda ya da bir hastalık kaptıklarında, çocuklarından yararlanmak için de onları köye götürüyorlardı. Hiçbir zaman anlamadım, neden yasaktır vesikalı orospuların çocuklarını büyütmeleri, ötekiler hiç çekinmiyor. Madam Rosa, bunun nedeni kıçın Fransa'daki önemidir sanıyordu, böyle bir önem başka yerlerde görülmez, burada bu, gözle görülmedikçe aklın alamayacağı boyutlar kazanır. Madam Rosa diyordu ki, Fransa'nın en önemli şeyleri On Dördüncü Louis'yle kıçlarıdır, bu yüzden orospu olarak tanımlananlar baskı altında tutulurlar, çünkü namuslu kadınlar bunu sadece kendilerine istemektedirler. Ağlayan kadınlar gördüm bizim evde, çalıştıkları mesleğe karşın bir veletleri var diye onları polise ihbar etmişlerdi, kadınlar geberiyorlardı korkudan. Madam Rosa onları rahatlatıyor, bizzat orospu çocuğu olan ve onu koruyan bir komiseri olduğunu anlatıyordu, bir de ona sahte kimlikler yapan bir Yahudisi vardı, kimlikler öylesine gerçektiler ki, kimsecikler açamazdı ağzım. Bu Yahudiyi hiç görmedim, çünkü Madam Rosa onu gizliyordu, Almanya'da, yanlışlıkla öldürülmedikleri Yahudi yurdunda tanışmışlardı ve bir daha hiç yakalanmayacaklarına yemin etmişlerdi. Bir Fransız mahallesinin oradaydı Yahudi, kendine deli gibi sahte kimlikler yapıyordu. İşte onun sayesindedir ki, Madam Rosa'nın herkes gibi başka bir insan olduğunu kanıtlayan belgeleri vardı. Madam Rosa bunlarla, İsraillilerin bile kendisine karşı hiçbir şey kanıtlayamayacaklarını söylüyordu. Tabii bu konuda hiçbir zaman bütün bütüne rahat değildi, çünkü böyle bir şey için ölmüş olmak gerekir. Yaşam dediğin sürekli bir paniktir.</p>

  <p>Kısaca size diyordum ki, bizde var olmayan geleceğini sağlamak için Süper'i verdiğim zaman veletler saatlerce gürültü ettiler, her zamanki gibi çok hoşnut olan Banania'nın dışında. Ben size şunu derim, dünyalı değildi bu namussuz, dört yaşına basmıştı ve hâlâ hoşnuttu.</p>

  <p>Ertesi gün Madam Rosa'nın yaptığı ilk iş, üşütük olup olmadığımı anlamak için beni Doktor Katz'a sürüklemek oldu. Madam Rosa kanımı aldırmak, Arap olarak frengim var mı yok mu araştırmak istiyordu, ama Doktor Katz öyle öfkelendi ki, sakalı titremeye başladı; unuttum size sakalı olduğunu söylemeyi. Bir güzel payladı Madam Rosa'yı, bunlar Orleans söylentileri, diye bağırdı. Orleans söylentileri, konfeksiyoncu Yahudilerin, beyaz kadınları genelevlere yollamak için bayıltmadıklarıydı, herkes de çok bozuluyordu; fol yok yumurta yok, hep kendilerinden söz ettirir bunlar.</p>

  <p>Madam Rosa hâlâ altüst olmuş durumdaydı.</p>

  <p>"Nasıl oldu tam olarak?"</p>

  <p>"Beş yüz frangı aldı ve bir lağım deliğine attı."</p>

  <p>"Bu ilk şiddet krizi mi?"</p>

  <p>Madam Rosa yanıtlamadan yüzüme bakıyordu. İyice üzüntülüydüm. İnsanları üzmeyi hiçbir zaman sevmedim. Biraz filozofumdur. Doktor Katz'ın arkasındaki şöminenin üstünde bembeyaz kanatlı bir yelkenli vardı. Mutsuz olduğumdan gitmek istiyordum, başka bir yere, çok uzaklara, kendimden uzaklara. Yelkenliyi uçurmaya koyuldum, üstüne biniyor, emin bir elle okyanusları geçiyordum. Sanıyordum ilk kez oracıkta, Doktor Katz'ın yelkenlisinde gittim uzaklara. O zamana kadar çocuk olduğumu söyleyemem gerçekten. Şimdi bile, istediğimde, Doktor Katz'ın yelkenlisine binebilir, tek başıma uzaklara gidebilirim. Bundan hiçbir zaman, hiç kimseye söz etmedim, hep oradaymışım gibi yapıyordum.</p>

  <p>"Doktor, rica ederim iyi inceleyin bu çocuğu. Kalbimden ötürü bana heyecanları yasakladınız, ama dünyada en değerli şeyini sattı ve lağım deliğine tam beş yüz frank attı. Auschwitz'de bile yapmazdık bunu."</p>

  <p>Bisson sokağı çevresindeki bütün Yahudiler ve Araplar Doktor Katz'ı Hıristiyan iyiliğinden ötürü çok iyi tanırlardı, herkese bakardı sabahtan akşama, hatta daha geç saatlere kadar. Onu çok iyi anımsıyorum, kendimden söz edildiğini duyduğum, önemli bir şey gibi incelendiğim tek yerdi orası, sık sık gelirdim tek başıma, hasta olduğumdan değil, bekleme salonunda oturmak için. Bir süre otururdum. Doktor Katz orada nedensiz bulunduğumu, dünyada onca yoksulluk varken bir iskemle işgal ettiğimi görürdü, ama her zaman çok sevimli bir biçimde gülümser, bana kızmazdı. Sık sık, ona bakarken, bir babam olsa onu seçerdim diye düşünürdüm.</p>

  <p>"Bu köpeği akıl almaz bir biçimde seviyordu, uyumak için bile onu kollarına alıyordu, şimdi de ne yapıyor? Köpeği satıyor, parayı da atıyor. Bu çocuk herkes gibi değil, Doktor. Ailesinde ani bir delilik olayından korkuyorum."</p>

  <p>"Bir şey olmayacak Madam Rosa, hiçbir şey olmayacak, sizi temin edebilirim."</p>

  <p>Ağlamaya koyuldum. Hiçbir şey olmayacağını biliyordum ama bunu ilk kez açık açık duyuyordum.</p>

  <p>"Ağlayacak bir şey yok, Momo'cuğum. Ama iyi geliyorsa ağlayabilirsin. Çok ağlar mı?"</p>

  <p>"Hiç," dedi Madam Rosa. "Hiç ağlamaz bu çocuk, oysa. Tanrı bilir neler çektiğimi."</p>

  <p>"Öyleyse görüyorsunuz, ilerleme var. Ağlıyor. Normal bir biçimde gelişiyor. Onu bana getirmekle iyi ettiniz, Madam Rosa, size yatıştırıcı haplar yazacağım. Bu sizinkisi korku sadece."</p>

  <p>"Çocuklara bakınca çok korkmak gerekir Doktor, yoksa serseri olurlar."</p>

  <p>Giderken yolda el ele yürüdük. Madam Rosa birileriyle görülmekten hoşlanır. Sokağa çıkmadan önce hep uzun uzun süslenir, çünkü bir kadındır ne de olsa eskiden beri ve hâlâ biraz bir şeyleri kalmıştır. Çok boyanır ama onun yaşında gizlenmeye çalışmak artık hiçbir işe yaramaz. Yahudi bir kurbağa gibi bir kafası vardır, gözlüklü ve astımlı. Paketleriyle merdiveni çıkarken sürekli durur, bir gün merdivenin ortasında düşüp ölüvereceğini söyler, sanki altı katın tümünü tırmanmak çok önemli bir şeymiş gibi.</p>

  <p>Evde muhabbet tellalı Mösyö N'Da Am£d£e'yi bulduk. Kendisine aynı zamanda pezevenk denir. Buraları tanırsanız, hep Afrika'dan gelen yerlilerle dolu olduğunu bilirsiniz, bu adın belirttiği gibi. Gecekondu denen bir sürü yurtları vardır, en önemli gereçler yoktu bu yurtlarda, temizlik koşulları ve oralara kadar gidemeyen Paris kentinin ısıtma düzeni gibi. Oda başına sekizer kişi, yüz yirmi insanın barındığı zenci yurtları vardır, aşağıda bir tek tuvaletli. Bu yüzden de her yere sıçarlar; çünkü böyle şeyler bekletilmez. Teneke mahalleleri vardı benden önce, ama göze görünmesinler diye Fransa onları yıktırdı. Aubervilliers'de kömür sobalarıyla Senegallileri zehirledikleri bir yurt anlatıyordu Madam</p>

  <p>Rosa. Penceresiz bir odaya koyuyorlardı onları, ertesi gün de ölmüş buluyorlardı. Adamlar, dürüst insanların derin uykusuyla uyurken, sobadan çıkan kötü dumanlarla boğuluyorlardı. O yana, Bisson sokağına sık sık giderdim onları görmeye, her zaman çok iyi karşılanırdım. Genellikle benim gibi Müslümandılar, ama bu bir neden değildi. Henüz dokuz yaşında, kafasının içinde hiçbir düşünce olmayan bir velet görmek hoşlarına gidiyordu sanıyorum. Yaşlıların kafası hep düşüncelerle doludur. Örneğin bütün zencilerin aynı olduğu doğru değildir. Karanlığa alıştığınız zaman onlara yemek yapan Madam Sabor, Mösyö Dia'ya hiç benzemezdi. Gırgır bir adam değildi Mösyö Dia. Öyle gözleri vardı ki, sanki sizi korkutmak isterdi. Hep okurdu. Bir de nalı şu kadar uzun, bir dalganın üstüne basınca da katlanıveren bir usturası vardı. Tıraş olmak için kullanıyordu onu, ama kime yutturuyorsun. Elli kişiydiler yurtta. Ötekiler de hep onun sözünü dinlerlerdi. Okumadığı zamanlar, en güçlü adam olmak için yerde vücudunu çalıştırırdı. Topuz gibiydi, ama yetinmek bilmiyordu. Anlamıyordum zaten, bu kadar bodur olan bir bey neden kendini genişletmek için o kadar çaba harcardı ki. Ona hiçbir şey sormadım, ama sanırım yapmak istediği bütün işler için kendini yeterince güçlü hissetmiyordu. Benim de bazen geberesim gelir; öylesine güçlü olmayı çeker canım. Bazı anlar, polis olup artık hiçbir şeyden ve kimseden korkmamak isterim. Zamanımı Deudon Sokağındaki karakolun çevresinde dolanmakla geçiriyordum, ama umutsuz bir şeydi, dokuz yaşında bunun olanaksız olduğunu biliyordum, ergin değildim henüz. Polis olmayı tasarlıyordum kafamda, çünkü onların güvenlik kuvvetleri vardır. En güçlü şey budur diye düşünüyordum, komiserlerin varlığından henüz habersizdim, bu iş poliste biter sanıyordum. Ancak sonra öğrendim çok daha iyi şeyler olduğunu, ama hiçbir zaman emniyet müdürlüğüne kadar yükselemedim, imgelemimin ötesinde bir şeydi bu. Sekiz, ne! dokuz ya da on yaşımda olmalıydım ve kendimi yeryüzünde kimsesiz bulmaktan çok korkuyordum. Madam Rosa altı katı ne kadar güç çıkarsa, sonra o kadar çok oturuyordu, ben de kendimi o denli eksik hissediyor, o denli korkuyordum.</p>

  <p>Bir de bu tarih sorunum vardı, bayağı canımı sıkan; hele yaşıma göre çok ufak olduğumu söyleyerek beni okuldan kovduklarında. Nasıl olsa önemli değildi, doğduğumu ve yasalara uygun olduğumu kanıtlayan belge sahteydi. Size söylemiş olduğum gibi Madam Rosa'da bunlardan bir sürü vardı, hatta polis onu bulmak için aramaya gelse, soyunda birkaç kuşaktan beri hiç Yahudi olmadığını bile kanıtlayabilirdi. Almanlara mal yetiştiren Fransız polisi tarafından ansızın yakalanıp Yahudiler için bir bisiklet pistine yerleştirildiğinden beri, her yandan korumuştu kendini. Sonra Almanya'ya, yakıldıkları bir Yahudiler yurduna götürüldü. Sürekli korkuyordu, ama herkes gibi değil, daha da çok.</p>

  <p>Bir gece, rüyasında bağırdığını duydum, uyandım, kalktığını gördüm. İki oda vardı, birini kendine ayırmıştı; sadece kalabalık olduğu zamanlar, Moise ve ben yanında yatardık. O gece de öyle olmuştu, ama Moise bizimle değildi, onunla ilgilenen çocuksuz bir Yahudi ailesi vardı, evlerinde incelemekteydiler onu, evlât edinmeye değer mi değmez mi diye bakıyorlardı. Moise adamların gözüne girmek için öylesine çaba harcıyordu ki, bitkin dönüyordu eve. Tienne sokağında kaşer<a id="footnote1"></a><sup><a href="#bookmark1">1</a></sup> satan bir bakkal dükkânları vardı.</p>

  <p>Madam Rosa bağırınca uyandım. Işığı yaktı, tek gözümü açtım. Başı sallanıyordu, gözleri sanki bir şeyler görüyormuş gibiydi. Sonra yataktan kalktı, üstüne sabahlığını geçirdi, dolabın altında bir anahtar gizliydi. Eğilince kıçı her zamankinden daha büyük olur. Peşine takıldım, çünkü o kadar korkuyordu ki, tek başına kalmaya cesaret edemiyordum.</p>

  <p>Madam Rosa merdivenleri bazen aydınlıkta, bazen karanlıkta iniyordu; bizde merdiven otomatiği ekonomik nedenlerden ötürü çok kısa sürer, yönetmen namussuzun tekidir. Bir an karanlık olunca otomatiği ben yaktım hıyar gibi, aşağı katta olan Madam Rosa bir çığlık attı, biri var sandı. Yukarıya, sonra aşağıya baktı, sonra yeniden inmeye koyuldu, ben de inmeye koyuldum, ama artık otomatiğe hiç elimi sürmüyordum, birbirimizi korkutuyorduk bununla. Neler döndüğünü her zamankinden de az anlıyordum, her seferinde daha ürkütücüdür bu. Dizlerim titriyordu, merdivenleri Kızılderili kurnazlıklarıyla inen bu Yahudiyi görmek korkunç bir şeydi, sanki her yer düşmanla doluymuş gibi, hatta daha da beter.</p>

  <p>Zemine vardığında Madam Rosa sokağa çıkmadı, sola döndü, ışık olmayan, yazın bile kapkara mahzenin merdivenine yöneldi. Madam Rosa oraya gitmemizi yasaklardı bize, çünkü hep orada boğazlarlar çocukları. O merdiveni inmeye koyulunca, gerçekten <span style="font-style:italic;">ayvayı</span> yedik sandım, tamamen bulut olmuştu, koşup Doktor Katz'ı uyandırmak istedim. Ama şimdi öylesine korkuyordum ki, yine de orada kalıp kımıldamamayı yeğliyordum. Kımıldarsam, bir anda, doğduğumdan beri gizlenen canavarlar filan, çığlıklar atarak her yerden üstüme atlayacaklardı kuşkusuz.</p>

  <p>İşte o zaman biraz ışık gördüm. Mahzenden geliyordu, azıcık rahatladım. Canavarların ışık yaktığı pek az görülür, hep karanlıktır onlara iyi gelen.</p>

  <p>Koridora indim; çiş, hatta daha ötesinde bir şeyler kokuyordu, çünkü yandaki zenci yurtta yüz kişi için sadece bir tek tuvalet vardı ve bu tür şeyleri, yapabildikleri her yere yapıyorlardı. Mahzen birkaç bölüme ayrılmıştı, kapılardan biri açıktı. Madam Rosa işte oraya girdi, ışık oradan geliyordu. Baktım.</p>

  <p>Ortada bütün bütüne çökmüş, pis ve topal kırmızı bir koltuk vardı. Madam Rosa koltukta oturuyordu. Duvar taşları diş gibi çıkıyor, neredeyse gülüyorlardı. Bir konsolun üstünde Yahudi dallı bir şamdan ve yanan bir mum vardı. Şilteli, battaniyeli, yastıklı atılacak durumda bir yatak görünce, apışıp kaldım. Patates çuvallan, bir gaz ocağı, bidonlar ve sardalya kutuları da vardı. Öylesine şaşırmıştım ki korkmuyordum artık, sadece kıçım açıktı, üşümeye başlamıştım.</p>

  <p>Madam Rosa o sefil koltukta bir süre kaldı, zevkle gülümsüyordu. Kurnaz, hatta muzaffer bir hava takınmıştı. Sanki çok kurnazca ve çok güçlü bir iş becermiş gibiydi. Sonra kalktı. Köşede bir süpürge vardı, mahzeni süpürmeye başladı. Yapılacak iş değildi bu, toz kaldırıyordu, astımı için de tozdan beteri yoktu. Madam Rosa hemen soluk almakta güçlük çekmeye, bronşları ıslık çalmaya başladı, ama sürdürdü süpürmeyi, onu benim dışımda uyaracak kimse yoktu, kimsenin umurunda değildi. Tabii bana bakması için kendisine para veriyorlardı ve tek ortak yanımız hiçbir şeyimiz, kimsemiz olmamasıydı, ama tozdan kötü şey yoktu astımı için. Sonra süpürgeyi bıraktı, mumu üfleyerek söndürmeye çalıştı, ama iri yarılığına karşın soluğu yetmiyordu. Parmaklarını diliyle ıslattı, öyle söndürdü mumu. Hemen kaçtım, işini bitirdiğini, artık çıkacağını biliyordum.</p>

  <p>Tamam, hiçbir şey anlamıyordum, ama bu sadece bir kez daha yinelenmiş oluyordu. Altı katı inip gecenin ortasında toz kaldırdıktan soma, kurnaz bir havayla mahzeninde oturmaktan niçin mutluluk duyduğunu bilmiyordum.</p>

  <p>Madam Rosa yukarı çıktığında artık korkmuyordu, ben de öyle; çünkü bunlar bulaşıcı şeylerdir. Yan yana, dürüst insanların derin uykusuna daldık. Bunun üstüne çok düşündüm ben, sanıyorum Mösyö Hamil böyle söylemekte haksız. Bence, en iyi uyuyanlar dürüst olmayanlardır. Çünkü hiçbir şeyi takmazlar, oysa dürüst insanlar gözlerini kırpamazlar, her şeyi dert edinirler. Yoksa dürüst olmazlardı. Mösyö Hamil'in hep öyle deyimleri vardır: "eski deneyime güvenin siz" ya da "müşerref oldum" biçiminde ve bunun gibi sevdiğim, bana Mösyö Hamil'i anımsatan daha bir sürü deyim. Mösyö Hamil öyle bir adamdı ki daha iyisi yapılamaz. 'Atalarımın dili'ni yazmayı öğretirdi bana, 'atalar" derdi hep, çünkü annemin babamın sözünü bile etmek istemezdi. Bana Kur-an'ı okuturdu, çünkü Madam Rosa bunun Araplar için iyi olduğunu söylüyordu. Madam Rosa'ya annem, babam ve beni kanıtlayan hiçbir belge yokken, adımın Momo olduğunu, iyi bir Müslüman olduğumu nasıl bildiğini sorduğumda, cam sıkılır, bir gün, büyük ve sağlam bir insan olduğum zaman bütün bunları açıklayacağını söylerdi, ama henüz bir duyarlılığım varken korkunç bir şok geçirmemi istemiyordu. Çocuklarda ilk kollanacak şey duyarlılıktır, derdi. Oysa annemin kendini savunduğunu bilmek umrumda değildi, annemi tanısaydım onu sever, onunla ilgilenir, ona iyi bir pezevenk olurdum;  tıpkı müşerref olduğum Mösyö N'Da Amedee gibi. Madam Rosa'yla yaşamaktan çok hoşnuttum, ama daha çekici, daha çok benim olan bir yakınım olsaydı, geri çevirecek değildim, Allah kahretsin. Madam Rosa'yla da ilgilenebilirdim, ilgileneceğim bir annem olsa bile. Mösyö N'Da Amedee'nin koruduğu bir sürü kadın var.</p>

  <p>Madam Rosa adımın Momo, dinimin Müslüman olduğunu biliyorsa, demek ki kökenlerim vardı, yani hiçbir şeysiz değildim. Annemin nerede olduğunu, neden beni gelip göremediğini öğrenmek istiyordum. Ama o zaman Madam Rosa ağlamaya koyulur, nankör olduğumu, ona karşı hiçbir şey hissetmediğimi, başka birini istediğimi söylerdi. Cayıverirdim. Tamam, biliyordum, kendini savunan bir kadın, temizlik koşullarının zamanında durduramadığı bir çocuk doğurunca bunun altında hep bir sır yatar, bu da Fransızca'da orospu çocukları denen sonucu doğurur, ama ne komik şey, Madam Rosa, Momo ve Müslüman olduğumdan kuşku duymuyordu kesinlikle. Her halde hatırım için uydurmamıştı bunu. Bir keresinde bundan Mösyö Hamil'e söz ettim, o sırada Cezayir'in efendisi olan Sidi Abdurrahman'ın yaşamını anlatıyordu bana.</p>

  <p>Mösyö Hamil bize Cezayir'den gelmiş. Otuz yıl önce Mekke'ye hacca gitmiş. En sevdiği Cezayirli, Sidi Abdurrahman'dır, çünkü dediği gibi gömlek her zaman daha yalandır gövdeye. Ama bir de, öbür hemşerisi, hep balıkların çektiği seccadesinin üstünde oturan Sidi Ouali Dada'yı gösteren bir halısı vardır. Havalarda hah çeken balıklar ciddi gelmeyebilir insana, ama din bunu gerektirmektedir.</p>

  <p>"Beni kanıtlayan hiçbir şeyim yokken, nasıl olur da Momo ve Müslüman olarak tanınıyorum, Mösyö Hamil?"</p>

  <p>Mösyö Hamil, Tanrı'nın buyruğu yerine gelsin demek istediğinde hep bir elini yukarı kaldırır.</p>

  <p>"Madam Rosa seni küçücükken aldı, bir nüfus kütüğü de tutmuyor. O zamandan beri gelip geçen çok çocuk gördü, Momo'cuğum. Meslek sırtına da sadık, çünkü ağız sıkılığını şart koşan kadınlar var. Seni Momo ve Müslüman olarak kaydetti, sonra da seni dünyaya getirenden bir daha haber çıkmadı. Verdiği tek yaşam haberi sensin, Momo'cuğum. Güzel de bir çocuksun. Babanın Cezayir savaşında öldüğünü düşünmek gerekir, güzel ve yüce bir şeydir bu. Bir bağımsızlık savaşı kahramanı o."</p>

  <p>"Mösyö Hamil, olmayan bir kahraman yerine, var olan bir babayı yeğlerdim ben: İyi bir pezevenk olup annemle ilgilenseydi daha iyi ederdi."</p>

  <p>"Böyle şeyler söylememelisin, Momo'cuğum, Yugoslavları ve Korsikalıları da düşünmek gerekir, her zaman her şeyi bizim sırtımıza yüklüyorlar. Zor iş bu mahallede çocuk büyütmek."</p>

  <p>Ama bana öyle geliyordu ki, benden gizlediği bir şey biliyordu Mösyö Hamil. Çok yiğit adamdı ve yaşamı boyunca bir seyyar hah satıcısı olmasaydı çok iyi olacaktı, hatta belki o da Mağrip'teki öteki aziz Sidi Ouali Dada gibi balıkların çektiği uçan bir halının üstünde oturacaktı.</p>

  <p>"Peki neden beni okuldan koddular, Mösyö Hamil? Madam Rosa, yaşıma göre çok küçük olduğumdan dedi, sonra yaşıma göre çok büyük olduğumu, sonra olmam gereken yaşta olmadığımı söyledi ve beni Doktor Katz'a sürükledi. Doktor da belki büyük şairler gibi, çok değişik biri olacağımı söyledi."</p>

  <p>İyice hüzünlü görünüyordu Mösyö Hamil. Gözlerinden ötürüydü bu. İnsanların hüznü her zaman, en çok gözlerinin içindedir.</p>

  <p>"Çok duyarlı bir çocuksun sen, Momo'cuğum. Bu seni ötekilerden değişik kılıyor biraz..."</p>

  <p>Gülümsedi.</p>

  <p>"Bugün herkesi öldüren bir şey değil duyarlılık."</p>

  <p>Arapça konuşuyorduk, Fransızca'sı o kadar etkili olmuyordu.</p>

  <p>"Acaba babam büyük bir haydut muydu, Mösyö Hamil, sözünü etmeye bile korkuyor herkes."</p>

  <p>"Hayır, hayır; gerçekten değil, Momo. Hiç buna benzer bir şey duymadım."</p>

  <p>"Peki, ne duydunuz Mösyö Hamil?"</p>

  <p>Gözlerini indirip içini çekerdi.</p>

  <p>"Hiçbir şey."</p>

  <p>"Hiçbir şey mi?"</p>

  <p>"Hiçbir şey."</p>

  <p>Bana hep aynı şeyi söyledi: Hiçbir şey. Ders bitmişti, Mösyö Hamil en sevdiğim öykü olan Nice'den söz etmeye koyuldu. Sokaklarda dans eden palyaçolardan, arabaların üstüne oturmuş neşeli devlerden söz ettiğinde, evimde hissederim kendimi. Oralardaki mimoza ormanlarını seviyorum, palmiyeleri seviyorum. Bir de bembeyaz kuşlar vardır, öylesine mutludurlar ki alkış tutarcasına kanat çırparlar hep. Bir gün Moise ve adı gerekmez başka bir herifi yürüyerek Nice'e gidip, <span style="font-style:italic;">orada mimoza</span> ormanında avlanarak yaşamaya razı etmiştim. Sabah yola çıktık, Pigalle meydanına kadar gittik, ama meydana varınca korktuk, çünkü evden uzaktık ve geri döndük. Madam Rosa delireceğini sandı, ama hep düşüncesini belirtmek için böyle konuşur.</p>

  <p>Müşerref olduğum Doktor Katz'a yapılan bu ziyaretten sonra Madam Rosa'yla eve döndüğümüzde, karşımızda aklınızın alabileceği en iyi giyinen adam olan Mösyö N'Da Amedee'yi bulduk... Paris zencilerinin en büyük muhabbet tellalı ve pezevengidir kendisi. Madam Rosa'yı ailesine mektup yazdırmak için görmeye gelir. Yazmayı bilmediğini başka kimseye söylemek istemez. Mösyö N'Da Amedee'nin elinizi üstüne sürebileceğiniz pembe ipek bir takım, pembe bir gömlekle pembe bir şapkası vardı. Kravatı da pembeydi, bu giysiler onu çok çekici kılıyordu. Afrika'daki birçok ülkeden biri olan Nijerya'dan geliyordu ve kendi kendini adam etmiş biriydi. Sürekli tekrarlıyordu bunu. "Kendi</p>

  <p>kendini adam etmiş biriyim ben," diye, <span style="font-style:italic;">giysileri ve parmaklarındaki</span> elmas yüzüklerle. Her parmağında bir yüzük vardı, Seine nehrinde öldürüldüğünde de yüzükleri almak için parmaklarını kestiler, çünkü bu bir hesaplaşmaydı. İleride heyecanlanmayasınız diye bunu size hemen söylüyorum. Yaşadığı sürece Pigalle'deki en iyi yirmi beş metre ona aitti, tırnaklarını da bizzat pembe olan manikürcülerde yaptırırdı. Söylemeyi unuttum, bir de yeleği vardı. Parmağının ucuyla bıyığını ellerdi sürekli, ona karşı tatlı davranmak istercesine. Mösyö N'Da Amedee şişmanlamaktan korktuğu için esansı yeğleyen Madam Rosa'ya, armağan olarak hep yiyecek bir şeyler getirirdi. Madam Rosa'nın kötü koktuğunu hiç görmedim, son zamanlara kadar. Kısaca esans, Madam Rosa'ya armağan olarak en çok yakışan şeydi, bir sürü, bir sürü şişesi vardı, ama neden kokuyu özellikle kulak arkasına sürdüğünü hiçbir zaman anlamadım, danaların kulaklarına özellikle maydanoz taktıkları gibi. Bu size sözünü ettiğim zenci Mösyö N'Da Amedee'nin okuması yazması yoktu aslında, çünkü okul çağından çok önce adam olmuştu. Şimdi tarihi yeniden yazacak değilim burada, ama zenciler çok acı çektiler, olanaklar elverdikçe de onları anlamak gerekir. İşte Mösyö N'Da Amedee bundan ötürü Madam Rosa'ya mektuplar yazdırır, onları ailesine, adını bildiği Nijerya'ya yollardı. Irkçılık onlar için devrime kadar korkunç olmuş, şimdi bir rejimleri var, artık acı çekmiyorlar. Benim hiçbir yakınmam olmadı ırkçılık konusunda, bu yüzden de ne bekleyebilirim, bilemiyorum. Neyse, bundan başka kusurları da olmalı zencilerin.</p>

  <p>Mösyö N'Da Amedee, üç dört kişiden fazla olmadığımız zamanlar yattığımız yatağın üstüne otururdu, daha kalabalık olduğumuzda Madam Rosa'nın yanında yatardık. Ya da, bir ayağını yatağın üstüne koyar, Madam Rosa'ya söyleyeceği şeyleri yazdırmak için öylece kalırdı. Mösyö N'Da Amedee konuşurken çeşitli hareketler yapar, heyecanlanır, hatta sonunda ciddi ciddi öfkelenirdi bile, hiç de kızdığından filan değil, ailesine, aşağı tabaka olanaklarının elverdiğinden çok, daha çok şeyler söylemek istediği için. Hep sayın ve sevgili babacığımla başlar, sonra küplere binerdi, anlatımı olmayan olağanüstü şeylerle doluydu, hepsi de içinde kalıyordu. Her sözcükte altınlar, elmaslar gerekirken, onun elinde hiçbir olanak yoktu. Madam Rosa ona, içinde kendi kendini yetiştirme öğrenimi gördüğü mektuplar yazardı, Mösyö N'Da Amedee böylece bir bayındırlık işleri müteahhiti, ülkesi için bir velinimet olacak, barajlar yaptırabilecekti. Mösyö N'Da Amedee bunları hep sonsuz bir zevkle dinlerdi. Madam Rosa ona köprüler, yollar ve gereken her şeyi yaptırırdı. Mösyö N'Da Amedee'nin, mektuplarda yaptığı işleri dinlerken mutlu olmasından hoşlanırdı Madam Rosa, daha gerçekçi dursun diye de zarfın içine hep para koyardı. Mösyö N'Da Amedee Champs-Elysees, belki daha da yükseklerden gelen kostümünün içinde pek keyifliydi, sonradan Madam Rosa onun gerçek bir inanmışın gözleriyle dinlediğini ve Afrika zencilerinin -başka yerlerde de vardır-yine de bu türün en iyileri olduğunu söylerdi. Gerçek inanmışlar Mösyö Hamil gibi Tanrı'ya inanan insanlardır, Mösyö Hamil sürekli Tanrı'dan söz ederdi; bana bunların küçük yaşta, henüz kafamıza herhangi bir şey girebilirken öğrenilmesi gereken şeyler olduğunu anlatırdı.</p>

  <p>Mösyö N'Da Amedee'nin kravatına iliştirilmiş parlayan bir elması vardı. Madam Rosa bunun sanılabileceği gibi sahte değil, gerçek bir elmas olduğunu söylüyordu, çünkü bu konuda ne kadar kuşkulu olsanız azdır. Madam Rosa'run dedesi elmaslarla uğraşmıştı, Madam Rosa'ya da miras olarak bir sürü bilgi bırakmıştı. Mösyö N'Da Amedee'nin elmasın üstündeki yüzü de parlıyordu, ama aynı nedenlerden ötürü değil. Madam Rosa, Mösyö N'Da Amedee'nin Afrika'daki ailesine gönderdiği son mektubun içine neler yazdığını hiçbir zaman anımsamazdı, ama önemli değildi bu, ne kadar az şeyiniz varsa o kadar çok inanmak istersiniz derdi. Zaten Mösyö N'Da Amedee pek ince eleyip sık dokumazdı, ailesi mutlu olduktan sonra ona göre hava hoştu. Bazen ailesini bile unutur, geçmiş ve gelecek bütün başarılarını sayıp dökerdi kendi kendine. Kimsenin kendinden bu biçimde söz ettiğini görmemiştim daha, olacak iş miydi bu yani. Herkesin ona saygı duyduğunu, kral olduğunu haykırıyordu. Evet, avaz avaz bağırıyordu, "Ben kralım!" diye, Madam Rosa bunu da köprüler, barajlar ve her şeyle birlikte mektuba koyuyordu. Sonra Mösyö N'Da Amedee'nin bütün bütüne <span style="font-style:italic;">michougue</span> olduğunu söylüyordu bana, Yahudicede <span style="font-style:italic;">deli</span> demektir bu, ama tehlikeli bir deliydi, bu yüzden de başımız derde girmesin diye, her istediğini yapmak gerekiyordu. Adam bile öldürmüş, ama bu kimliği olmayan zenciler arasında bir şeydi, çünkü onlar Amerikalı zenciler gibi Fransız değildir ve polis sadece kimlikli insanlarla ilgilenir. Mösyö N'Da Amedee bir gün Cezayirliler ya da KorsikalIlarla çatışacaktı, Madam Rosa o zaman kimsenin hoşlanmayacağı bir mektup yazmak zorunda kalacaktı ailesine. Pezevenklerin de herkes gibi sorunları olmadığını sanmayın sakın.</p>

  <p>Mösyö N'Da Amedee her zaman iki fedaiyle gelirdi, çünkü pek güvenilecek biri değildi, korunması gerekiyordu. Bu fedailerin öyle pis suratları vardı, öyle korkutucuydular ki besmele görmüş şeytana dönerdiniz. Biri boksördü ve suratı öyle çok yumruk yemişti ki hiçbir yanı yerli yerinde değildi; yerine oturmayan bir gözü, ezilmiş bir burnu, kavgada koparılmış kirpikleri, yine pek yuvasında durmayan başka bir gözü vardı; birine atılan yumruk, ötekini yerinden fırlatmışta sanki. Ama yumruğu sağlamdı, bu iş burada da bitmiyordu, hiç başkasında raslayamayacağınız kolları vardı. Madam Rosa bana, insanın çok düş gördüğü zaman daha çabuk büyüdüğünü söylemişti, bu Mösyö Boro'nun yumrukları da o kadar kocamandılar ki, yaşam boyu düş görmüş olmalıydılar.</p>

  <p>Öbür fedainin surata henüz dağıtılmamışta ne yazık ki. Yüzleri her an değişen, her bir yana kaçan, yaşamlarında iki kez arka arkaya aynı surattan olmamış adamları sevmem ben. Sahte jeton derler bunlara ve tabii onun da kendine göre nedenleri olmalıydı, kimin yoktur ki, herkes gizlenmek ister, ama yemin ederim size bunun öyle sahteleşmiş bir hali vardı ki, neler gizlediğini düşünmek bile saçınızı diken diken etmeye yeterdi. Çakıyor musunuz ne demek istediğimi? Üstüne üstlük bana hep gülümsüyordu. Tamam, zencilerin ekmeklerinin arasında çocuk yedikleri doğru değildir, bütün bunlar Orleans söylentileridir, ama bana hep adamın iştahım açıyormuşum gibi geliyordu, hem ne de olsa eskiden yamyamdılar Afrika'da, bunu onlardan esirgeyemeyiz. Yanından geçtiğimde beni yakalıyor, kucağına oturtuyor, benim yaşımda küçük bir oğlu olduğunu ve ona, benim de kendimin olmasını çok istediğim bir kovboy takımı armağan ettiğini söylüyordu. Tam bir süprüntü yani. Belki iyi şeyler de vardı içinde, araştırmalar yapıldığında herkeste olduğu gibi, ama iki kez arka arkaya aynı yöne sadık kalmayan gözleriyle ödümü patlatıyordu benim. Bunu biliyor olmalıydı, çünkü bir kez Antep fıstığı bile getirmişti bana; öylesine iyi kıvırıyordu yalanı. Antep fıstıkları hiçbir şey demek değildir, topu topu bir franklık şey hepsi. Bununla bir arkadaş edineceğini sanmışsa, inanın bana yanılmışta. Bu ayrıntıyı anlatıyorum, çünkü yeni şiddet krizimi işte bu irademin dışındaki koşullarda geçirdim.</p>

  <p>Mösyö N'Da Amedee hep pazarları gelirdi mektup yazdırmaya. O gün kadınlar kendilerini savunmazlar. Pezevenklerin de ateşkes günüdür. Evde hep, çocuklarını parka götürmek ya da yemeğe davet etmek için gelmiş bir-iki kadın olurdu. Size şunu diyebilirim ki, kendilerini savunan kadınlar bazen dünyanın en iyi anneleridir, çünkü çocuklar onlara müşterilerini unutturur, hem sonra bir velet her zaman onlara bir gelecek yaratır. Bazıları sizi yüzüstü bırakır tabu, bir daha da onlardan hiç ses çıkmaz, ama ölmediler ve özürleri yok demek değildir bu. İşe başlayana dek, çocuklarını tutabildikleri kadar yanlarında tutmak isterler, sadece ertesi öğlen geri getirirlerdi. O gün evde sadece sürekli veletler vardı, yani özellikle ben ve bir yıldır para vermeyen Banania, ama hiç aldırış ettiği yoktu, tıpkı kendi evindeymiş gibi davranıyordu. Moise de vardı ama o bir Yahudi ailesi tarafından İncelenmekteydi. Hiçbir kan bağı taşımadığına güvenmek istiyorlardı sadece, benim müşerref olduğum gibi. İlerde başınız belâya girsin istemiyorsanız bir veledi sevmeye koyulmadan önce ilk düşünmeniz gereken şey budur. Doktor Katz, Moise'e bir belge hazırlamıştı, ama bu insanlar işe girişmeden önce iyice güven duymak istiyorlardı. Banania her zamankinden de mutluydu, çünkü yeni keşfetmişti, ilk kez başına bir şey geliyordu. Kesinlikle anlamadığım bir sürü şey öğreniyordum, ama bunları bana Mösyö Hamil eliyle yazmıştı, yani hiçbir önemi yoktu. Şimdi bile onları ezbere söyleyebilirim size. Mösyö Hamil'in hoşuna gider: Tanrı'yı seven, başka hiçbir şey istemez ondan... Çok daha fazlasını istiyordum ben, ama Mösyö Hamil bana dinimi çalıştırıyordu, çünkü ölüm gelip çatana dek bizzat Mösyö Hamil gibi Fransa'da kalsam bile, bana ait bir ülkem olduğunu anımsamalıydım, hiç yoktan iyidir. Belgesel açıdan hiçbir yerde bulunmasam bile Cezayir ya da Fas gibi bir şey olmalıydı ülkem, Madam Rosa bundan emindi, beni zevki için bir Arap gibi yetiştirmiyordu. Sonra, böyle şeylerin kendisi için önemli olmadığını söylüyordu, bok içindeyken herkes eşitti, Yahudilerle Araplar birbirlerinin suratım dağıtıyorsa, başkalarından değişik oldukları sanılmasın diyedir, özellikle kardeşlik gerektirir bunu, bu belki bir tek Almanlarda başka türlüdür, onlarda daha bile fazladır. Size söylemeyi unuttum, Madam Rosa yatağının altında Mösyö Hitler'in büyük bir portresini gizliyordu, mutsuz olup da hangi azizden medet umacağını şaşırdığında portreyi çıkarır, ona bakar, hemen kendini daha iyi hissederdi, ne de olsa büyük bir derdi eksilmiş olurdu.</p>

  <p>Madam Rosa'nın lehine şunu söyleyebilirim ki Yahudi olarak bir azizeydi. Tabii bize her zaman en ucuz şeylerden yedirir, Ramazan'da da acayip canıma okurdu. Düşünebiliyor musunuz, yemek yemeden geçen otuz gün. Bayram ederdi, Ramazan gelip de eliyle hazırladığı <span style="font-style:italic;">gefillte fisch'i</span> artık yemeye hakkım olmadığında muzaffer bir hava takınırdı. Başkalarının inançlarına saygısı vardı, Allah kahretsin, ama ben onun jambon yediğini gördüm. Ona, jambon yemeye hakkı olmadığını söylediğimde, sadece gülerdi, o kadar. Ramazan geldi mi sevincine engel olamıyor, Arap olarak tanınmadığım bir mahallede bakkal tezgâhlarından çalmak zorunda kalıyordum.</p>

  <p>Kısaca bizim evde bir pazar günüydü, Madam Rosa sabahı ağlamakla geçirmişti, açıklamasız günleri vardı böyle, sürekli ağlar dururdu. Ağladığı zaman onu rahatsız etmemek gerekirdi, çünkü bunlar en güzel anlarıydı. A evet, anımsıyorum, bir de küçük Vietnamlı, her kapı çalındığında yatağın altına gizlendiği için dayak yemişti o sabah, üç yıldır, kimsesiz kaldığından beri yirmi kez aile değiştirmişti, iyice bezmişti artık. Şimdi ne oldu bilmiyorum, ama bir gün gidip göreceğim onu. Zaten bizim evde kapı zilleri kimseye iyi gelmezdi, yetimhanenin baskınına uğramaktan korkardık hep. Madam Rosa'nın istediği kadar sahte kimliği vardı, Yahudi bir arkadaşıyla ayarlamıştı bunu, adam canlı döndüğünden beri sadece bunlarla uğraşıyor, geleceğini hazırlıyordu. Size söyledim mi anımsamıyorum ama, Madam Rosa'yı koruyan bir de komseri vardı, annesi taşrada berber diye tanıtırken kendisini, Madam Rosa yetiştirmişti komseri. Ama kıskanç insanlarla doludur ortalık, Madam Rosa da ihbar edilmekten korkuyordu. Bir de şu vardı ki bir kez şafakta bir zil sesiyle sabahın altısında uyandırılmış, bir bisiklet pistine, oradan da Almanya'daki Yahudi yurtlarına götürülmüştü. Mösyö N'Da Amédee işte bütün bunların üstüne geldi mektup yazdırmaya, yanında iki fedaisiyle, hani öylesine sahte jetona benziyordu ki biri, üstüne para versen almazdı kimse. Neden kafamı onunla bozmuştum bilmiyorum, ama sanırım dokuz ya da on yaşımda olduğum içindi, ben de herkes gibi nefret edecek birine gereksinmiştim.</p>

  <p>Mösyö N'Da Amedee bir ayağını yatağın üstüne koymuştu, cömertçe her yere kül döken koca bir purosu vardı ve hemen ailesine, pek yakında şam ve şerefiyle Nijerya'ya döneceğini açıkladı. Şimdi ben sanıyorum ki kendi de inanıyordu buna. İnsanların kendi söylediklerine inanmayı başardıklarını sık sık fark ettim, yaşamak için gereksinirler buna. Filozof olmak için söylemiyorum, gerçekten böyle düşünüyorum.</p>

  <p>Orospu çocuğu olan komserin her şeyi öğrenip bağışladığını belirtmeyi unuttum. Hatta bazen Madam Rosa'yı, çenesini tutması şartıyla, kucaklamaya bile geliyordu. Mösyö Hamil, yeter ki her şey iyi bitsin, dediğinde işte bunu anlatmak ister. Bunu araya biraz neşe katmak için söylüyorum.</p>

  <p>Mösyö N'Da Amedee konuşurken, solundaki fedai orada bir koltukta tırnaklarını törpülüyordu, ötekinin de hiç aldırdığı yoktu. İşemek için dışarı çıkmak istedim, ama size sözünü ettiğim ikinci fedai beni tuttu, kucağına oturttu. Yüzüme baktı, gülümsedi, hatta şapkasını arkaya itti ve şunları söyledi:</p>

  <p>"Oğlumu anımsatıyorsun bana, Momo'cuğum. Tatilini annesiyle birlikte Nice'de geçiriyor, yarın da dönüyorlar. Küçüğün bayramı yarın, doğum günü, ona bisiklet alacağım. İstediğin zaman onunla oynamak için eve gelebilirsin."</p>

  <p>Neyim tuttu, hiç bilmiyorum, yıllardan beri ne bisikletli bir annem babam olmuştu, ne bisikletsiz, bu da gelmiş canımı sıkıyordu şimdi. Neyse, çakıyorsunuz ne demek istediğimi. Eh, inşallah, ama işler böyle inşallahla maşallahla olmaz, bunu sadece iyi bir Müslüman olduğumdan söylüyorum. İçim altüst oldu ve dehşet bir şiddete tutuldum. Ta içimden geliyordu, işte en kötüsü de budur. Dışardan, kıçınıza tekmeler inince kaçabilirsiniz. Ama böyle bir şey içerden geldi mi kaçmak olanaksızdır. Böyle bir şeye yakalandım mı gitmek, bir daha hiçbir zaman hiçbir yere dönmemek isterim. Sanki biri oturuverir içime. Çığlıklar atmaya, kendimi yerden yere vurmaya başlarım, dışarı çıkabilmek için başımı çarpar dururum, ama beceremem, bacakları olan bir şey değildir bu, insanın hiçbir zaman bacakları olmaz içinde. Bundan söz etmek bana iyi geliyor ha, biraz dışarı çıkar gibi oluyor. Ne demek istediğimi çakıyor musunuz?</p>

  <p>Bitip tükendiğimde herkes gitmişti, Madam Rosa da hemen Doktor Katz'a sürükledi beni. Ödü patlıyordu, bütün soyaçekim belirtilerine sahip olduğumu, bir bıçak alıp onu uykusunda öldürebileceğimi söyledi. Madam Rosa'nın neden hep uykusunda öldürülmekten korktuğunu hiç bilmiyorum, sanki böyle bir şey uykusuna engel olabilirmiş gibi.</p>

  <p>Doktor Katz küplere bindi, kuzular kadar yumuşak olduğumu, Madam Rosa'nın böyle konuştuğu için utanması gerektiğini söyledi. Çekmecesindeki yatıştırıcı haplardan yazdı ona, sonra el ele döndük. Madam Rosa'nın beni yok yere suçladığından ötürü biraz cam sıkkın olduğunu hissediyordum. Ama onu da anlamak gerekir, çünkü elinde kalan tek şey yaşamdı. İnsanlar yaşama her şeyden daha çok önem verirler. Dünyadaki bütün öbür güzel şeyleri düşündüğümüzde, bu bayağı garip bile gelebilir.</p>

  <p>Madam Rosa, evde bol bol yatıştırıcı hap yuttu ve akşamı mutlu bir gülümsemeyle önüne bakarak geçirdi, hiçbir şey hissetmiyordu çünkü. Bana o haplardan hiçbir zaman vermedi. Herkesten iyi bir insandı ve bunu burada hemen kanıtlayabilirim size. Surcouf Sokağı'nda orospu çocukları için bir ev işleten Madam Sophie'yi, ya da Barbes'da bir konttan dul kaldığı için 'kontes' denen kadını ele alsanız, bazen evde günde on taneye kadar çocuk tutarlar, ilk yaptıkları şey de çocukların ağzına yatıştırıcı haplar tıkmaktır. Madam Rosa bunu güvenilir bir kaynaktan, kendini Truanderie'de savunan Afrikalı bir Portekizliden öğrenmişti, kadın oğlunu kontesten öyle yatışmış durumda almıştı ki, çocuk ayakta bile duramıyordu, yıkılıp düşüyordu. Ayağa kaldırdığımızda, çocuk bir daha, bir daha düşüyordu, onunla böyle saatlerce oynayabilirdiniz. Ama Madam Rosa'yla tam tersiydi. Yaramazlık edildiğinde ya da evde iyice huyu bozuk çocuklar bulunduğu zaman, böyleleri de vardır çünkü, kendi yutardı yatıştırıcı hapları. O zaman avaz avaz bağırabilir, dövüşebilirdik, Madam Rosa'nın ruhu bile duymazdı. Düzeni sağlamak zorunda kalan bendim, hoşuma da gidiyordu bu, beni üstün kılıyordu, Madam Rosa ortamızda, koltuğunda oturmuş karnının üstünde yünden bir kurbağa, içinde bir sıcak su torbası, başı biraz yana eğik, tatlı bir gülümsemeyle bakardı bize, hatta bazen eliyle ufak bir selam bile verirdi, geçmekte olan bir trenmişiz gibi. Böyle anlarda ondan hiçbir şey elde edemezdik, perdeleri ateşe vermesinler diye başlarında duran bendim, gençken ilk ateşe verilen şey perdelerdir.</p>

  <p>Yatışmış olduğu zaman Madam Rosa'yı biraz yerinden oynatacak tek şey kapının ziliydi. Ödü kopardı Alınanlardan. Bu eski bir sorundur; hem sonra bütün gazetelere geçti, ayrıntılara da girecek değilim ama Madam Rosa kendini bundan hiç sıyıramadı. Hâlâ geçerli olduğunu sanıyordu, özellikle gece yanları: Madam Rosa anılarla yaşayan bir insandır. Günümüzde, bütün bunlar ölmüş bitmişken, düşünün ne budalaca bir şeydi bu. Ama Yahudiler, hele kökleri kazındığı zaman pek tedirgin olurlar. Gerilere en çok dönen onlardır yine. Sık sık bana Nazilerden ve SS'lerden söz ederdi, Nazileri ve SS'leri takım taklavatlarıyla tanıyabilmek için çok geç doğduğuma üzülüyordum biraz, çünkü o zaman bari nedeni biliniyordu. Şimdi o da bilinmiyor.</p>

  <p>Madam Rosa'nın zil seslerinden korkusu son derece komik bir şeydi. Bunun için en uygun an sabahın erken saatleriydi, henüz gün ayaklarının ucundayken. Almanlar çok erken uyanır, sabahın körünü de günün bütün öteki anlarına yeğlerler. İçimizden biri kalkar, aralığa çıkar, zile basardı. Uzun bir çalış, telaş uyandırsın diye. Ah ne gülerdik! Görülecek şeydi. O sıralar Madam doksan beş küsur kilo olmuştu bile, işte o zaman yatağından deli gibi fırlar, bir katın yansını, durana dek, yuvarlanarak inerdi. Biz yatakta olurduk, uyuyormuş gibi yapardık. Madam Rosa Naziler olmadığını görünce öfkelenir, orospu çocukları derdi bize, bunu da hiçbir zaman nedensiz yapmazdı. Bir an gözleri şaşkın, başının üstündeki son saçlara sarih bigudilerle kalakalırdı öyle, önce düş gördüğünü, zilin hiç çalmadığım, dışardan gelmediğini sanırdı. Ama hemen hemen her zaman kahkahayı basardı içimizden biri, Madam Rosa da oyuna geldiğini anlayınca öfkesini salıverir ya da ağlamaya koyulurdu.</p>

  <p>Ben şuna inanıyorum ki Yahudiler de öbür insanlar gibidir, ama yine de kızmamak gerekir onlara.</p>

  <p>Çoğu zaman zile basmak için kalkmamıza bile gerek yoktu, çünkü tek başına yapıyordu bunu Madam Rosa. Birden uyanır, size anlatabileceğimden daha da büyük olan kıçının üstüne oturur, çevresini dinlerdi, soma yatağından atlar, üstüne sevdiği mor şalım geçirir, dışarı koşardı. Biri var mı yok mu diye bakmazdı bile, çünkü zil hâlâ çalıyordu içinde, işte en kötüsü de budur. Bazen sadece birkaç basamak ya da bir kat, bazen de mahzene kadar inerdi yuvarlanarak, tıpkı ilk kez gibi. Hatta başta, mahzende bir hazine gizlediğini, hırsızların korkusundan uyandığını sandım. Hep, güven altında olan, her gereğini duyduğumda keşfedebileceğim gizli bir hâzinem olsun istedim. Sanıyorum bu tip şeylerin en iyisidir hazine, iyice güven altında ve sizin olduğu zaman. Madam Rosa'nın mahzenin anahtarını gizlediği yeri bellemiştim ve bir kez görmeye gittim. Hiçbir şey bulamadım. Birkaç ev eşyası, bir oturak, sandalyeler, mumlar, neyse, sanki birini barındırmak içinmiş gibi bir sürü şey. Bir mum yakmıştım, iyice baktım, ama sadece dişlerini gösteren taşlı duvarlar vardı. İşte o sırada bir ses duydum, havaya sıçradım ama sadece Madam Rosa'ydı. Girişte ayakta duruyor, bana bakıyordu. Kötüce değil, tersine, suçlu bir havası vardı daha çok, sanki onun özür dilemesi gerekiyormuş gibi.</p>

  <p>"Bundan hiç kimseye söz etmemek gerekir, Momo. Ver onu bana."</p>

  <p>Elini uzattı, anahtarı aldı.</p>

  <p>"Burası nedir, Madam Rosa? Neden bazen gece yanları buraya geliyorsunuz? Nedir burası?"</p>

  <p>Gözlüklerini düzeltti bir parça, gülümsedi.</p>

  <p>"İkinci konutum, Momo. Gel hadi."</p>

  <p>Mumu üfledi, sonra elimden tuttu ve yukarı çıktık. Sonra elini kalbine götürüp koltuğuna oturdu, artık yorgunluktan ölmeden çıkamıyordu altı katı.</p>

  <p>"Hiçbir zaman kimseye söylemeyeceğine yemin et, Momo."</p>

  <p>"Yemin ederim, Madam Rosa."</p>

  <p><span style="font-style:italic;">"Khairem?"</span></p>

  <p>Bu onlarda 'vallahi' demektir.</p>

  <p><span style="font-style:italic;">"Khairem."</span></p>

  <p>O zaman başımın üstünden bakarak fısıldadı, sanki önünü de, arkasını da çok ötelere dek görüyormuş gibi.</p>

  <p>"Yahudi barınağım orası, Momo."</p>

  <p>"Eh peki, iyi öyleyse."</p>

  <p>"Anlıyor musun?"</p>

  <p>"Hayır, ama yok zararı, alışığım."</p>

  <p>"Korktuğum zaman gider, oraya gizlenirim."</p>

  <p>"Neden korktuğunuz zaman, Madam Rosa?"</p>

  <p>"Korkmak için insanın bir nedeni olması gerekmez, Momo."</p>

  <p>Hiç unutmadım bunu, bugüne dek duyduğum en doğru şeydir çünkü.</p>

  <p>Sık sık Doktor Katz'ın bekleme salonuna oturmaya gidiyordum. Madam Rosa insanlara iyiliği dokunan bir adam olduğunu söylüyordu onun, ama ben hiçbir şey hissetmedim. Belki de gerektiği kadar kalmadığım için. Dünyada iyilik eden bir sürü insan olduğunu biliyordum, ama bunu sürekli yapmazlar, iyi anlarına rastlamak gerekir. Mucize diye bir şey yoktur. Önceleri, Doktor Katz çıkıyor, hasta olup olmadığımı soruyordu, ama sonraları alıştı, rahat bırakıyordu beni. Zaten dişçilerin de bekleme salonları vardır, ama onlar sadece dişleri tedavi ederler. Madam Rosa, Doktor Katz'ın bütün hastalıklara baktığını söylüyordu, gerçekten de her şey bulunurdu onda, tabu her yerde olduğu gibi Yahudiler, Kuzey Afrikalılar, Arap demeyelim hadi, zenciler ve türlü hastalıklar. Mutlaka, işçilerden ötürü bir sürü zührevi hastalıklar da vardı, işçiler Sosyal Sigorta'dan yararlanmak için bu hastalıkları Fransa'ya gelmeden önce kapıyorlardı. Zührevi hastalıklar kalabalık ortasında bulaşıcı değildir, Doktor Katz da onları kabul ediyordu, ama kuşpalazı, kızıl, kızamık ve evde tutulması gereken öbür pislikleri oraya getirmek yasaktı. Ama anne babalar her zaman ne dönüp bittiğini çakamıyorlardı, ben de orada birkaç kez, bana yöneltilmemiş bir iki grip ve bir boğmaca kaptım. Yine de gidiyorum Doktor Katz'a. Bir bekleme salonunda oturmak, bir şey beklemek hoşuma gidiyordu, odanın kapısı açıldığında Doktor Katz beyaz giysiler içinde içeri girip de saçımı okşayınca kendimi daha iyi hissediyordum, işte bu yüzden tıp diye bir şey vardır.</p>

  <p>Sağlığım için çok üzülüyordu Madam Rosa. Erken gelişme bozukluklarına tutulduğumu söylüyordu, insan türünün düşmanı diye adlandırdığı, şimdiden günde birkaç kez büyümeye başlayan bir dalgam vardı. Erken gelişmeden sonra Madam Rosa'nın en büyük derdi dayılarla teyzelerdi. Anneniz babanız bir araba kazasında ölünce, ötekiler aslında ilgilenmek istemeseler bile, mahallede katı yürekli oldukları sanılmasın diye sizi yetimhaneye vermeye yanaşmazlar. O zaman işte, hele çocuk üzüntüden çökmüşse, bize gelirlerdi. Madam Rosa çöküntüye uğramış bir çocuğa, adı üstünde, çökmüş derdi. Çocuk kesinlikle yaşamak istemiyor demekti bu, yani antika oluyordu. Bir çocuğun başına gelebilecek en kötü şey budur, her şeyi bir yana bırakırsak.</p>

  <p>Birkaç günlüğüne ya da haftalığına yeni bir çocuk getirdiklerinde, Madam Rosa, özelikle çökmüş olup olmadığını öğrenmek için her bakımdan incelerdi onu. Çocuğu ürkütmek için yüzünü buruşturur ya da elini, her parmağı kukla olan bir eldivene sokardı. Çökmüş olmayan çocukları her zaman güldürür bu, ama ötekiler sanki bu dünyanın adamları değildirler, onlara işte bu yüzden antika denir. Madam Rosa bütün çocukları alamazdı, bu her anınızı isteyen bir iştir, hem yardımcısı da yoktu. Bir kez, kendini Goutte d'Or'da genelevde savunan bir Faslı, çökmüş çocuğunu bırakmıştı ona, sonra da adres bırakmadan ölüvermişti. Madam Rosa, çocuğu bir kuruma vermek zorunda kaldı, ona sahte bir kimlik de yaptırdı, çünkü var olduğunu kanıtlaması gerekiyordu. Sonra da hasta oldu, çünkü hiçbir şey bir kurum kadar üzücü olamaz.</p>

  <p>Sağlıklı çocuklarla bile sağlama bağlanmış değildi işler. Resmi kanıtlarınız olmadıkça, bilinmeyen anne babaları çocuklarını geri almaya zorlayamazsınız. Hayırsız analar kadar kötü şey yoktur dünyada. Madam Rosa hayvan yasalarının bizimkilerden daha iyi olduğunu söylüyordu, bizde bir çocuğu evlât edinmek bile tehlikeli iştir. İleride çocuk mutlu diye öz anası gelip canına okumak istiyorsa yasalar anadan yanadır. Sahte kâğıtlar işte bu yüzden dünyanın en güzel kâğıtlarıdır, orospunun teki iki yıl sonra çocuğunun başkalarında mutlu olduğunu fark edip ahlâkını bozmak için geri almak isterse, eğer çocuğun doğru dürüst sahte kâğıtları varsa kadın onu hiçbir zaman bulamaz, böylece çocuğa bir şans tanınmış olur.</p>

  <p>Madam Rosa, hayvanlarda bu işlerin bizimkinden çok daha iyi olduğunu söylüyordu, çünkü onlarda doğa yasası diye bir şey vardır, özellikle aslanlarda. Aslanları çok överdi Madam Rosa. Yatağa yattığımda bazen kapının zilini çaldırır, gider açardım; kapıda yavrularını korumak için içeri girmek isteyen dişi bir aslan olurdu. Madam Rosa aslanların bu yüzden ünlü olduklarını söylüyordu, geri çekilmektense hep ölmeyi yeğ tutarlar. Orman yasasıdır bu, eğer aslan yavrularını korumasaydı bugün kimse güvenmezdi ona.</p>

  <p>Hemen hemen her gece getiriyordum aslanımı. İçeri giriyor, yatağın üstüne atlıyor, hepimizin yüzünü yalıyordu, ötekiler de buna gereksiniyorlardı çünkü; hem en büyükleri bendim, onlarla ilgilenmek bana düşerdi. Ama aslanların adı kötüye çıkmıştır, çünkü herkes gibi onlar da karınlarını doyurmak zorundadırlar, bu yüzden, ötekilere aslanımın geleceğini söylediğim zaman içerde çıngar kopardı. Banania bile basardı yaygarayı, oysa dillere destan neşesi yüzünden nasıl hiçbir şeyi iplemediğini Tanrı bilir. Severdim Banania'yı, sonradan bir Fransız ailesi tarafından alındı, bir gün onu görmeye gideceğim.</p>

  <p>Sonunda Madam Rosa, kendisi uyurken eve bir aslan getirttiğimi öğrendi. Bunun gerçek olmadığım, sadece doğa yasalarını düşlediğimi biliyordu, ama gittikçe daha çok sinir olan bir sinir sistemi vardı, evin içinde vahşi hayvanların bulunduğu düşüncesi de geceleyin korkular yaratıyordu onda. Bağırarak uyanıyordu, çünkü benimkisi bir düştü, ama onda bu bir karabasan oluveriyordu. Madam Rosa, karabasanlar düşlerin yaşlanmasıdır, derdi hep. Birbirinden bütün bütüne ayrı iki aslan yaratıyorduk onunla, ama n'aparsınız?</p>

  <p>Madam Rosa'nın genellikle neler düşleyebileceğini hiç bilmiyorum. Geriye doğru düş kurmak neye yarar sanki&gt; onun yaşında da ileriye doğru düş kurmak artık olanaksızdı. Gençliğini düşlüyordu belki de, güzel olup sağlık sorunu olmadığı zamanlan. Ailesinin ne yaptığını bilmiyorum, ama Polonya'da dönüyordu bütün bunlar. Madam Rosa kendini orada savunmaya başlamıştı, soma Paris'te Fourcy Sokağı, Blondel Sokağı, Cygnes Sokağı ve biraz her yerde sürdürmüştü bunu, soma da Fas'ı ve Cezayir'i gezmişti. Arapça'yı önyargısız, çok güzel konuşurdu. Hatta sömürge birliğine bile katılmıştı Siri Bel Abbes'te, ama Fransa'ya dönünce aşkı tanımak istediğinden işler karıştı, adam bütün birikmiş parasını alıp Fransız polisine Yahudi diye ihbar etti onu. Bundan söz ederken duraklardı hep, "Bitti o dönem, " der, gülümserdi, geçirilmesi gereken hoş bir andı onun için.</p>

  <p>Almanya dönüşü birkaç yıl daha savundu kendini, ama elli yaşından sonra şişmanlamaya başlamıştı, yeterince iştah açıcı değildi artık. Kendini savunan kadınların çocuklarını yanlarında tutmalarının çok zor olduğunu biliyordu, çünkü manevi nedenlerden ötürü yasalar bunu yasaklar, onun da aklına, ters doğan çocuklar için 'ailesiz' bir pansiyon açmak geldi. Bizim dilde ev işletmek derler buna. Böylece bir komiser büyütme şansına sahip oldu. Bu komiser bir orospu çocuğuydu, Madam Rosa'yı her şeye karşı koruyordu, ama Madam Rosa yetmiş beş yaşındaydı artık, hazırlıklı olmak gerekirdi. Özellikle kanser korkutuyordu onu, hiç bağışlamayan bir şeydir bu. Kötüye gittiğini görüyordum, bazen de sessizce bakışır, korkardık birlikte, çünkü dünyada başka hiçbir şeyimiz yoktu. İşte bu yüzden, o durumda evin içinde bir aslan eksikti. İyi, ben de işimi ayarladım, gözlerim açık, karanlıkta duruyordum öyle, aslan geliyor, yanıma yatıyor, kimseye hiçbir şey söylemeden yüzümü yalıyordu. Madam Rosa korkudan uyandığı zaman, içeri girip ışığı yakıyor, huzur içinde yattığımızı görüyordu. Yine de yatakların altına bakıyordu, ne komik, çünkü dünyada başına gelemeyecek tek şey bir aslandı, vahşi hayvanlar Paris'te hemen hemen hiç bulunmaz, sadece doğada yaşarlar.</p>

  <p>Biraz üşütük olduğunu ilk olarak o zaman anladım. Başına bir sürü felaket gelmişti, şimdi de ödemek gerekiyordu, çünkü her şey ödenir hayatta. Hatta Doktor Katz'a sürükledi beni, evin içinde vahşi hayvanlar gezdirdiğimi, bunun mutlaka bir belirti olduğunu söyledi. Doktor Katz'la aralarında, önümde konuşulmaması gereken bir şey olduğunu seziyordum, ama bunun ne olduğunu ve Madam Rosa'nın niye korktuğunu hiç bilmiyordum.</p>

  <p>"Şiddetleniverecek, doktor, bundan kuşkum yok."</p>

  <p>"Saçmalamayın, Madam Rosa. Korkmanız için hiçbir neden yok. Momo'cuğumuz yumuşak bir çocuk. Bu bir hastalık değil, hem yaşlı bir doktorun sözüne inanın, en güç tedavi edilen şeyler hastalıklar değildir."</p>

  <p>"Öyleyse ne diye hep aslanlar var kafasının içinde?"</p>

  <p>"Bir kere o bir aslan değil, bir dişi aslan."</p>

  <p>Doktor Katz gülümseyip naneli bir şeker verirdi bana.</p>

  <p>"Bu bir dişi aslan. Dişi aslanlar da ne yaparlar? Çocuklarını korurlar..."</p>

  <p>Madam Rosa içini çekiyordu.</p>

  <p>"Neden korktuğumu biliyorsunuz, doktor."</p>

  <p>Doktor Katz kıpkırmızı bir öfkeye kapıldı:</p>

  <p>"Susun, Madam Rosa! Eğitilmemiş bir insansınız. Böyle şeylerden hiçbir şey anlamıyorsunuz, ne sandığınızı Allah bilir. Çağdışı, boş inançlar bunlar. Size bin kez tekrarladım bunu, rica ederim susun!"</p>

  <p>Bir şey daha söylemek istedi, ama bana baktı bu kez, ayağa kalktı ve beni dışarı çıkardı. Dinlemek için kapıya dayanmak zorunda kaldım.</p>

  <p>"Soyaçekimi olmasından o kadar korkuyorum ki, doktor."</p>

  <p>"Hadi Madam Rosa, yeter artık. Bir kere babasının kim olduğunu bile bilmiyorsunuz, o zavallı kadının mesleği yüzünden. Hem sonra bunun hiçbir şey demek olmadığını size anlattım. Araya giren bin türlü etken var. Ama bu çocuğun çok duyarlı olduğu ve sevgi gereksindiği bir gerçek."</p>

  <p>"Her gece yüzünü yalayamam ya, doktor. Nereden kapıyor bu tür düşünceleri? Hem neden okulda tutmak istemediler onu?"</p>

  <p>"Gerçek yaşım hiç göz önünde tutmayan bir nüfus kâğıdı çıkartmışsınız da ondan. Seviyorsunuz siz bu küçüğü."</p>

  <p>"Yalnızca benden almalarından korkuyorum. Dikkatinizi çekerim, hiçbir şey kanıtlayamazlar bu konuda. Bu tür şeyleri kâğıt parçalarına yazar ya da aklımda tutarım, çünkü kızlar duyulmasından korkarlar. Kötü töreleri olan orospuların, babanın alçaklığından ötürü çocuk büyütmeye hakları yoktur. Bununla onları yıllarca tehdit edebilirsiniz, kadıncıklar da çocuklarını yitirmemek için her şeye razı olurlar. Gerçekten kalleş olan birtakım pezevenkler vardır, kimse artık işini doğru dürüst yapmak istemiyor."</p>

  <p>"Yiğit bir kadınsınız, Madam Rosa, yatıştırıcı haplar yazayım size."</p>

  <p>Hiçbir şey öğrenememiştim. Eskisinden daha çok inanıyordum, Yahudi bir şeyler gizliyordu benden, ama pek o kadar da bilmek istemiyordum. Ne kadar az şey bilseniz o kadar iyidir. Kendisi de orospu çocuğu olan arkadaşım Le Mahoute, sırların çoğunluk yasaları yüzünden bizde olağan olduğunu söylüyordu. Bir orospunun başına bir doğum kazası geldiği zaman, kadın çocuğu tutmakta kararlıysa, kendisine her an resmi bir soruşturma yapılabilir, bu da her şeyden beterdir, gözünün yaşına bakmazlar adamın.</p>

  <p>Bizim durumumuzda hep anayla uğraşılır, çünkü babayı çoğunluk yasaları korur.</p>

  <p>Madam Rosa'nın bavulunun dibinde ufak bir kâğıt parçası vardı. Üstünde üç kilo patates, dört yüz gram havuç, yüz gram tereyağı, bir balık, üç yüz frankla birlikte Momo adıyla Müslüman dininde yetiştirilmesi gereken ben vardım. Bir de tarih vardı, ama bu sadece alındığım günün tarihiydi, ne zaman doğduğumu bildirmiyordu.</p>

  <p>Öbür çocuklarla, özellikle kıçlarını silmek için ben ilgileniyordum, Madam Rosa kilolarından ötürü zor eğiliyordu. Beli yoktu, kalçaları da, hiç kıvrılmadan doğru omuzlarla birleşiyorlardı. Yürüdüğü zaman bir ev taşmıyordu sanki.</p>

  <p>Madam Rosa cumartesi öğleden sonraları mavi elbisesiyle tilkisini samur, küpeler takar, her zamankinden kırmızı boyanır, bir Fransız kahvesi olan Montpamasse'daki Coupole'a oturmaya gider, bir pasta yerdi.</p>

  <p>Dört yaşımdan sonra çocukların kıçını hiç silmedim, benim de bir onurum vardı, hem bazıları bile bile sıçıyorlardı. Ama ben bilirim bu hıyarları, onlara böyle oynamasını öğrettim, yani birbirlerinin kıçını sderek demek istiyorum. Onlara böylesinin, herkesin işini tek başına görmesinden daha eğlenceli olduğunu anlattım. Bu iş çok iyi yürüdü, Madam Rosa beni kutladı, kendimi savunmaya başladığımı söyledi bana. Öbür veletlerle pek oynamıyordum, bana göre çok ufaktılar, bir tek çüklerimizi karşılaştırıyorduk. Madam Rosa küplere biniyordu, çünkü yaşamı boyunca çektiklerinden ötürü nefret ediyordu çüklerden. Geceleri aslanlardan korkmayı da sürdürüyordu, aslanlarla uğraşması akıl alır şey değildi, dünyada bir sürü korkulacak gerçek şey varken.</p>

  <p>Madam Rosa'nın kalbiyle başı dertteydi, merdivenlerden ötürü alışverişi ben yapıyordum. Merdivenler onun için dünyanın en kötü şeyiydi. Soluk alırken gittikçe daha çok ıslık çalıyordu, onun hesabına benim de astımım vardı, Doktor Katz hiçbir şeyin psikoloji kadar bulaşıcı olmadığını söylüyordu. Henüz bilmediğimiz bir sorundu bu. Her sabah, Madam Rosa'nın uyandığını görmekten mutluluk duyuyordum, çünkü geceleri korkulara kapılıyordum, kendimi onsuz bulacağım diye ödüm patlıyordu.</p>

  <p>O dönem en iyi dostum, tepeden tırnağa giydirmiş olduğum, Arthur adında bir şemsiyeydi. Sapına top gibi sardığım toz beziyle bir kafa yapmıştım ona. Madam Rosa'nın dudak boyasıyla da hoş bir yüz, bir gülüş ve yuvarlak gözler çizmiştim. Seveceğim biri olsun diye değil de şaklabanlık olsun diye yapmıştım bunu, çünkü cep harçlığım yoktu, bazen de herkesin harçlığı olduğu Fransız mahallelere gidiyordum. Topuklarıma varan kocaman bir pardesüm vardı, başıma bir fötr şapka geçiriyor, rengârenk boyuyordum yüzümü, şemsiyem Arthur ile pek komik oluyorduk. Kaldırımın üstünde matraklıklar yapıyor, günde yirmi frank kadar bir para toplamayı beceriyordum, ama dikkatli olmak gerekiyordu, çünkü polisin bir gözü hep başıboş dolaşan küçük çocuklardadır. Tek bacaklı biri gibi giyinmişti Arthur, ayağında mavi-beyaz bir basket ayakkabısı, üstünde bir pantolon, iple bir askıya bağladığım kareli bir ceketi vardı, başına da yuvarlak bir şapka dikmiştim. Mösyö N'Da Amedee'den şemsiyem için ödünç giysiler vermesini istedim, ne yaptı biliyor musunuz? Belleville caddesinde en şık yer olan Pull d'OPa götürdü beni, istediğimi seçmemi söyledi. Afrika'da herkes onun gibi midir, bilmiyorum, ama eğer öyleyse, hiçbir eksikleri olmamalı.</p>

  <p>Kaldırımın üstünde salınarak yapıyordum numaramı, Arthur'la dans edip para topluyordum. Bazı adamlar küplere biniyor, bir çocuğa karşı böyle davranmanın suç olduğunu söylüyorlardı. Kimin bana karşı davrandığını bilmiyordum, ama üzülen insanlar da vardı. Ne garip, oysa gülmeleri için yapıyorduk bunları.</p>

  <p>Arthur ara sıra kırılıyordu. Askıyı çiviledim, böylece omuzları oldu, bir bacağı da hep boş kaldı, bu da bir şemsiye için olağandır. Mösyö Hamil hoşnut değildi, Arthur'un bir puta benzediğim ve bunun dinimize aykırı olduğunu söylüyordu. inanmış değilim ben, ama hiçbir şeye benzemeyen biraz garip bir şeyiniz olunca onun birtakım şeyleri halledebileceğini umduğunuz bir gerçek. Arthur'u kollarımın arasına alıp öyle uyuyor, sabahları da Madam Rosa hâlâ soluk alıyor mu almıyor mu diye bakıyordum.</p>

  <p>Kiliseye hiç gitmedim, gerçek dine aykırıdır çünkü, bu işlere burnumu sokmak da en son istediğim şeydi. Ama bir Isa'nın Hristiyanlara nelere patladığını biliyordum, bizdeyse Tanrı'yı küçük düşürmemek için insan resimleri yapmak yasaktır, bunu anlamak çok kolay, övünülecek bir şey yok çünkü. Ben de Arthur'un yüzünü sildim, yeşil bir top bıraktım sadece, sanki çok korkmuş gibi. Artık dinime aykırı değildim. Bir kez matraklık yapıp kalabalığı başıma topladığım için polis ardıma takılmıştı, o sırada Arthur'u düşürdüm, her yam dağıldı, şapkası, askısı, ayakkabısı, her şeyi. Onu toplamayı başardım, ama anadan doğma çırılçıplak kaldı. Garip bir şey, giyinik haliyle onunla birlikte uyuduğumda Madam Rosa ağzım açmamıştı, ama çıplak kaldığı zaman onu yorganımın altına sokmak istediğimde, Madam Rosa, "Bir şemsiyeyle uyumak insanın aklına nasıl gelebilir?" diye bağırdı.</p>

  <p>Para biriktirmiştim, bit pazarında yeniden giydirdim Arthur'u, fena şeyler bulunmuyor orada.</p>

  <p>Ama şansımız yaver gitmemeye başladı.</p>

  <p>O zamana dek düzensiz biçimde geliyordu havalelerim, bazı aylar atladığı da oluyordu, ama geliyorlardı yine de. İki ay, üç ay, hiçbir şey yok. Dört ay oldu. Madam Rosa'ya dedim ki, hem de bunu öylesine hissederek söylüyordum ki, sesim titriyordu:</p>

  <p>"Korkmayın, Madam Rosa. Bana güvenebilirsiniz. Paranız gelmiyor diye terk edecek değilim sizi."</p>

  <p>Sonra Arthur'u alıp sokağa çıktım, herkesin önünde ağlamamak için kaldırıma oturdum.</p>

  <p>Şunu anlamalısınız ki pis bir durumdaydık. Madam Rosa pek yakında yaş sınırına dayanacaktı, bunu kendisi de biliyordu. Altı katlı merdiven, bir numaralı halk düşmanı olmuştu. Bir gün öldürecekti onu, Madam Rosa'nın bundan kuşkusu yoktu. Artık öldürülmeye bile değmediğini biliyordum ben, halini görseniz bunu anlardınız. Göğüsleri, kamı, kıçı ayırt edilmiyordu artık, tıpkı bir fıçı gibiydi. Giderek pansiyondaki veletlerimiz de azalıyordu, çünkü kızlar, durumundan ötürü Madam Rosa'ya artık güvenmiyorlardı. Kimseyle ilgilenecek durumda olmadığını görüyorlar, daha çok para verip Madam Sophie'ye ya da Alger Sokağındaki Ayşe anaya gitmeyi yeğliyorlardı. Bir sürü para kazanıyorlar, kolaylığı arıyorlardı. Madam Rosa'nın tanıdığı orospularsa, kuşak yenilenmesinden ötürü yok olmuşlardı ortadan. Madam Rosa ağızdan kulağa yaşadığı ve artık kaldırımda salık verilmediği için ününü yitiriyordu. Henüz bacakları sağlamken toplandıkları yerlere, Pigalle'deki kahvelere ya da kızların kendilerini savunduğu Halles'e gidiyordu; bakımın niteliğini, yemeği ve her bir şeyi överek kendine biraz reklam yapıyordu. Ama artık hali kalmamıştı. Arkadaşları yok olmuştu, böylece övücüsü de kalmamıştı. Şimdi çocukları yaşama karşı korumak için yasal doğum kontrol hapı da vardı, gerçekten istekli olmak gerekiyordu. Çocuğunuz olunca özrünüz kalmıyordu artık, ona ne yaptığınızı biliyordunuz.</p>

  <p>On yaşındaydım ya da ona yakın bir şey, Madam Rosa'ya yardım etmek bana düşüyordu. Geleceğimi de düşünmeliydim, çünkü tek başıma kalırsam tartışmasız yetimhaneyi boylardım. Geceleri uyku girmiyordu gözüme, Madam Rosa'ya bakıp duruyordum, öldü mü ölmedi mi diye.</p>

  <p>Kendimi savunmaya çalıştım. Güzelce taranıyor, Madam Rosa'nın esansından kulaklarımın arkasına sürüyordum, tıpkı onun gibi; öğleden sonra da Arthur'la Pigalle'e ya da Blanche Sokağına gidiyordum, o sokakların ikisi de iyidir. Oralarda kendilerini bütün gün savunan kadınlar vardır, bir iki tanesi her zaman beni görmeye gelir:</p>

  <p>"Aa, ne şeker şey şu küçük adam," derdi. "Annen burada mı çalışıyor?"</p>

  <p>"Hayır, kimsem yok henüz."</p>

  <p>Mace Sokağı'ndaki kahvede bir nane şurubu ısmarlıyorlardı bana. Ama dikkatli olmalıydım, çünkü polisler pezevenk avına çıkmışlardı, hem kızlar da dikkatli olmalıydılar, yoldan erkek çevirmeye hakları yoktu.</p>

  <p>Hep aynı soruları sorarlardı.</p>

  <p>"Kaç yaşındasın, güzelim?"</p>

  <p>"On."</p>

  <p>"Annen var mı?"</p>

  <p>"Yok," diyordum, Madam Rosa için de üzülüyordum ama n'aparsınız? Bir tanesi hele, şirinlikler yapıyordu bana, bazen de geçerken cebime bir kâğıt para kaydırıyordu. Bir mini eteği, yukarı kadar çıkan çizmeleri vardı, ayrıca Madam Rosa'dan daha gençti. Çok tatlı gözleri vardı, bir kez çevresine iyice baktı, sonra elimden tuttu ve Le Paniei'ye gittik birlikte. O kahve yok artık, üstüne bir bomba attılar çünkü.</p>

  <p>"Kaldırımlarda sürtmemelisin, çocuklara göre yerler değil buralar."</p>

  <p>Saçlarımı okşuyordu, düzeltmek için. Ama ben okşamak için olduğunu biliyorum.</p>

  <p>"Adın ne?"</p>

  <p>"Momo."</p>

  <p>"Peki, annen baban nerede, Momo?"</p>

  <p>"Kimsem yok, ne sandınız? Boşum ben."</p>

  <p>"İyi ama biri olmalı seninle ilgilenen."</p>

  <p>Portakal suyumu içiyordum, düşünmem gerekiyordu çünkü.</p>

  <p>"Belki de onlarla konuşabilirim, seninle ilgilenmek isterdim. Küçük bir kata yerleştirirdim seni, krallar gibi yaşardın, hiçbir eksiğin olmazdı."</p>

  <p>"Düşünmem gerek."</p>

  <p>Portakal suyumu bitirdim ve banketten indim.</p>

  <p>"Al, bununla şeker alırsın, tatlım."</p>

  <p>Cebime bir kâğıt para kaydırdı. Yüz frank.</p>

  <p>Şansa bakın, Le Panier'deki kasadar, Madam Rosa'nın meslek arkadaşıydı, kendilerini birlikte savundukları günlerden kalma. Hemen olanları ihtiyara yetiştirdi ve dehşet bir kıskançlık krizi geçirdi Madam Rosa. Yahudinin kendini bu denli dağıttığını hiçbir zaman görmedim, ağlıyordu. "Seni bunun için büyütmedim," bunu on kez tekrarladı, bir yandan da ağlıyordu. Yemin etmek zorunda kaldım, bir daha hiç oraya dönmeyeceğime ve hiçbir zaman bir pezevenk olmayacağıma. Hepsinin puşt olduğunu söyledi Madam Rosa, bunu görmektense ölmeyi yeğlerdi. Ama on yaşımda başka ne yapabileceğimi bir türlü kestiremiyordum.</p>

  <p>Bana hep garip gelen, gözyaşların doğmadan önce programlanmış olmasıdır. Bu demektir ki ağlayacağımız önceden saptanmış. Bunu hiç düşündünüz mü? Kendine saygısı olan hiçbir yaratıcı yapmaz bunu.</p>

  <p>Havaleler hâlâ gelmiyordu, Madam Rosa da Emniyet Sandığı'na dadanmaya başladı. Yaşlılık günleri için kenara birkaç kuruş koymuştu, ama artık pek zamanı kalmadığını biliyordu. Kanseri yoktu hâlâ, ama geriye kalan her şey son hızla çürüyordu. Hatta ilk kez annemden ve babamdan söz etti bana, ikisi de varmış meğer. Bir akşam beni bırakmaya gelmişlerdi, annem ağlamaya koyulmuş, koşarak gitmişti. Madam Rosa beni Momo ve Müslüman diye kaydetmiş, bana gül gibi bakacağına söz vermişti. Sonra da, sonra da... Göğüs geçiriyordu, bütün bildiği buydu, ama bunu söylerken gözlerimin içine bakmıyordu. Benden neler gizlediğini bilmiyordum, ama bu beni korkutuyordu geceleri. Hiçbir zaman başka bir şey koparmayı beceremedim, havalelerin arkası kesilince, bana tatlı davranması için hiçbir nedeni kalmayınca bile. Bütün bildiğim mutlaka annemle babanım olduğuydu, çünkü bu konuda doğaya söz geçirilemez. Ama bir daha hiç gelmemiştiler, Madam Rosa suçlu bir tavır takınıp susardı. Annemi hiçbir zaman bulamadığımı size hemen söyleyeyim, yapay heyecanlar uyandırmak istemem. Bir kez çok üstelediğimde, Madam Rosa öyle başarısız bir yalan uydurdu ki, müthiş keyiflendim:</p>

  <p>"Bence annenin burjuva bir önyargısı vardı, iyi bir ailedendi çünkü. Mesleğini öğrenmeni istemiyordu. Bu yüzden yüreği parçalanmış bir halde, bir daha dönmemek üzere hıçkırarak gitti, çünkü bu önyargı, tıbbın belirttiği gibi sarsıcı bir şok yaratabilirdi sende."</p>

  <p>Kendisi de zırlamaya koyuldu. Güzel öyküleri kimse Madam Rosa kadar sevmezdi. Bunu doktor Katz'a anlattığım zaman, sanıyorum çok doğru bir şey söyledi. Orospular ruhun bir bakışıdır, dedi. Herhangi bir yaşıtından daha çok yaşamış, Victor Hugo'yu okumuş Mösyö Hamil de öyle şeyler söyler. O da gülümseyerek, hiçbir şeyin ak ya da kara olmadığını anlatmıştı bana. Çoğu kez ak, gizlenmiş bir karaydı, kara da bazen üçkâğıda getirilmiş aktı. Naneli çayım getiren Mösyö Driss'e bakarak şunu bile eklemişti: "Eski deneyime güvenin siz." Mösyö Hamil büyük bir adamdır, ama koşullar bunu gerçekleştirmesine elvermedi.</p>

  <p>Havaleler gelmeyeli aylar oluyordu, Banania konusundaysa Madam Rosa paranın rengini hiçbir zaman görmemişti, eve damladığı gün dışında, o zaman iki aylığı peşin almıştı. Banania şimdi haybeden dört yaşına tırmanıyordu, hiç çekindiği filan da yoktu, borcunu ödemiş gibiydi. Madam Rosa ona bir aile de bulabildi, çünkü her zaman şanslı oldu bu velet. Moise hâlâ İncelenmekteydi, yemeklerini altı aydan beri incelendiği ailenin yanında yiyordu, bu insanlar Moise'in iyi nitelikli olduğuna, sara ve şiddet nöbetlerine tutulmadığına güvenmek istiyorlardı. Bir velet isteyen aileler en çok şiddet nöbetlerinden korkarlar, sizi evlât etmelerini istediğinizde, ilk olarak bundan sakınmanız gerekir. Madam Rosa'yla gündelikçi çocukların karnını doyurmak ayda on iki bin franka patlıyordu, ilaç paralarım, Madam Rosa'dan esirgenen ödeneği de katmıyorum hesaba. Korkunç yöntemler kulanmadığımız sürece Madam Rosa'nın tek başına beslenmesi, onu zayıflatmaya kalksanız bile, günde on beş franktan az tutamazdı. Bunu ona açık açık söylediğimi anımsıyorum. Daha az yemek için, zayıflamak gerekir, dedim, ama dünyada tek başına kalmış bir kadın için bu çok zor bir iştir. Kendine çok gereksinimi vardı, başkalarından da çok. Yine Pigalle'e gitmeye başladım, Maryse adındaki o kadın hâlâ oradaydı, henüz bir çocuk olduğum için bana âşık olmuştu. Ama ödüm patlıyordu, çünkü pezevenklerin sonu hapistir, bu yüzden gizlice görüşmek zorundaydık. Onu çift kanatlı bir kapının önünde bekliyordum, beni öpmeye geliyor, eğilip, "Canım güzelim, senin gibi bir oğlum olmasını ne çok isterdim," diyor, sonra da vizitesini bana veriyordu. Bizim Banania'dan da, dükkânlardan öteberi yürütmek için yararlandım. Çevreyi tavlasın diye onu gülüşüyle baş başa bırakıyordum, uyandırdığı acıklı ve sıcak duygulardan ötürü koca bir kalabalık topluyordu. Millet dört ya da beş yaşındaki zencilere çok rahat katlanır. Bazen bağırsın diye, şurasına burasına çimdikler atıyordum, insanlar onu duygularıyla sararken de gidip yiyecek bir şey aşırıyordum. Topuklarıma inen, Madam Rosa'nın dikmiş olduğu ev işi cepli bir pardesüm vardı, kimsenin ruhu duymuyordu. Açlık denen şey kimseyi bağışlamaz. Çıkışta Banania'yı kucağıma alıyor, para ödeyen bir kadının arkasına geçiyordum, onunla birlikte olduğumu sanıyorlardı. Banania da bir yandan orospuluk ediyordu. Çocuklar, tehlikeli olmadan önce çok beğenilirler. Bana bile tatlı sözler, gülücükler dağıtıyorlardı, insanlar serseri olacak yaşa varmamış bir çocuk gördükleri zaman kendilerini hep güven altında hissederler. Koyu kumral saçlı, mavi gözlüydüm.</p>

  <p>Araplar gibi Yahudi bir burnum da yok, suratımı değiştirmek zorunda kalmadan, başka herhangi bir şey olabilirdim.</p>

  <p>Madam Rosa daha az yiyordu, bu ona da iyi geliyordu, bize de. Hem sonra veletlerimiz yoktu artık, yaz mevsimiydi, insanlar gittikçe daha uzaklara gidiyorlardı tatile. Kıç temizlemekten hiç bu kadar hoşnut olmamıştım, çünkü tencerenin kaynamasına yarıyordu, parmaklarım iyice bok içinde olduğunda artık haksızlığı bile hissetmiyordum.</p>

  <p>Ne yazık ki Madam Rosa değişimlere uğruyordu, her yerine saldırıyordu doğa yasaları, bacaklarına, gözlerine, kalp, karaciğer, atardamarlar gibi bilinen organlarına, çok kullanılmış insanlarda bulunan bütün her yere. Asansörü olmadığından da ara sıra iki katın arasında arızalanıveriyordu. Hepimiz inip onu itmek zorunda kalıyorduk, uyanmaya, ekmeğini korumakta fayda olduğunu sezmeye başlamış Banania bile.</p>

  <p>Bir insanın en önemli parçaları kalple kafadır, en pahalıya patlayanlar da onlardır. Kalp durursa artık işinizi eskisi gibi yürütemezsiniz, kafa her şeyden kopup doğru dürüst işlememeye başlarsa da kişi niteliklerini yitirir, artık yaşamdan hiçbir yarar göremez. Sanıyorum yaşamaya çok gençken girişmek gerekir, çünkü sonradan bütün değerinizi yitiriyorsunuz, kimse de size bağışta bulunacak değildir.</p>

  <p>Bazen Madam Rosa'ya, hiçbir işe yaramayan, ama hoşa giden nesneler toplar getirirdim; kimsenin artık istemediği, çöpe atılmış şeylerdi bunlar. Örneğin bazı insanlar evlerinde bir doğum günü için, hatta nedensiz, sadece evi şenlendirmek için çiçek bulundururlar, sonra bu çiçekler kuruyup parlaklıklarını yitirdiklerinde, onları çöpe atarlar. Sabahları çok erken kalkarsanız bu çiçekleri toplayabilirsiniz. Bu da benim uzmanlığımdı, çer çöp dedikleri budur işte. Bazen çiçeklerin üstünde renk artıkları bulunurdu, o zaman azıcık daha yaşarlar, ben de yaş sorununa aldırmadan, onlardan demetler yapar, Madam Rosa'ya götürürdüm. Madam Rosa çiçekleri vazolara yerleştirir, üstlerine de su dökmezdi, çünkü artık neye yarar ki? Ya da Halles'de bahar arabalarının içinden kucak dolusu mimozalar yürütür, eve götürürdüm, çevremiz mutluluk koksun diye. Yürürken Nice'deki çiçek savaşlarım, o bembeyaz kentin çevresinde bol sayıda görülen mimoza ormanlarını düşlerdim. Mösyö Hamil oraları gençliğinde tanımış, hâlâ sözünü ediyordu, ama ara sıra, çünkü artık eski Mösyö Hamil değildi.</p>

  <p>Aramızda özellikle Yahudiceyle Arapça'yı, evde yabancıların olduğu zamanlar, ya da konuştuklarımızın anlaşılmasını istemediğimizde de Fransızca'yı konuşurduk, ama artık Madam Rosa yaşamının bütün dillerini birbirine karıştırıyor, en eski dili olan ve şimdi yeniden anımsadığı lehçeyi konuşuyordu benimle, çünkü yaşlıların en çok aklında kalan şey gençlikleridir. Neyse, merdivenler dışında, Madam Rosa hâlâ kendini savunuyor sayılırdı. Ama gerçekten her gün çekilecek dert değildi, şimdi kıçına iğne yapmak bile gerekiyordu. Altı katı tırmanacak kadar genç bir hastabakıcı bulmak zordu, hiç birinin fiyatı da yeterince ucuz değildi. Ben de Le Mahoute'la anlaştım, şekeri olduğundan ötürü kendine yasal yoldan eroin iğneleri yapıyordu, sağlık durumu bunu gerektiriyordu çünkü. Kendini tek başına adam etmiş, çok yiğit, ama özellikle zenci ve Cezayirli bir herifti. Transistor ve başka hırsızlık ürünlerini satıyor, geriye kalan zamanında da, rahatça girip çıktığı Marmottan'da tedavi olmaya çalışıyordu. Madam Rosa'ya iğnesini yapmaya geldi, ama az kalsın çok kötü şeyler oluyordu, çünkü ampulleri şaşırıp Madam Rosa'run iğnesine, tedavisinin biteceği gün için kendine ayırdığı eroini dökmüştü.</p>

  <p>Hemen doğaya aykırı bir şeyler olduğunu anladım, Yahudiyi hiç bu denli keyifli görmemiştim çünkü. Madam</p>

  <p>Rosa önce korkunç şaşırdı, sonra da büyük bir mutluluğa kapıldı. Ödüm koptu, öyle yükseklere çıkmıştı ki artık bir daha dönmez diye düşünüyordum. Kendilerine eroin iğnesi yapan bütün veletler mutluluk alışkanlığına tutulurlar, bunun da hiç acıması yoktur, çünkü mutluluk özellikle yokluğuyla tanınan bir merettir. Eroin almak için mutluluğu bayağı aramış olmak gerekir, bu tür düşünceler de ancak esaslı hıyarlarda bulunur. Ben hiç şekerlenmedim, bazen inceliğimden, arkadaşlarla Marie'yi<a id="footnote2"></a><sup><a href="#bookmark2">2</a></sup> çektim sadece, oysa on yaşınızda büyükler size bir sürü şey öğretmek ister. Ama ben pek öyle mutluluk meraklısı değilimdir, yaşamı yeğlerim yine. Mutluluk bir süprüntü, acımasızın tekidir, ona asıl yaşamasını öğretmek gerekir. Aynı yolun yolcusu değiliz biz onunla, hiç de yüz vermem kendisine. Henüz hiç politika yapmadım, çünkü hep birinin yararına oluyor, ama mutluluğun domuzluk etmesini engellemek için birtakım yasalar gerekir. Size aynen düşündüğümü söylüyorum, haksızım belki, ama mutlu olmak için iğneler yaptıracak değilim. Allah kahretsin. Size mutluluktan söz etmeyeceğim artık, çünkü bir şiddet nöbetine tutulmak istemiyorum, ama Mösyö Hamil anlatımı olmayan şeylere yatkınlığım olduğunu söylüyor. Asıl, anlatımı olmayan şeyleri deşmek gerekir, diyor, asıl oralarda dönüyor her şey.</p>

  <p>En iyi eroin elde etme yöntemi Le Mahoute'un yaptığıydı. Henüz hiç iğne yaptırmadığını söylüyordu, o zaman herifler size hemen parasız bir iğne yaparlar, çünkü kimse kendini tek başına mutsuz hissetmek istemez. Bana ilk iğnemi yapmak isteyen o kadar çok herif oldu ki aklınız durur, ama ben burada başkalarının yaşamasına yardım etmek için bulunmuyorum, Madam Rosa bana yetiyor. Paçamı kurtarmak için her şeyi denemeden önce mutluluğa girişecek değilim.</p>

  <p>Kısaca Le Mahoute'tu -bu adın hiçbir anlamı yoktu, kendisine de bu yüzden takılmıştı- Madam Rosa'ya HLM<a id="footnote3"></a><sup><a href="#bookmark3">3</a></sup> iğnesini yapan. Biz eroine, yetiştirildiği Fransız bölgesinden ötürü HLM deriz. Madam Rosa olağanüstü bir şaşkınlığa uğradı, sonra da öylesine mutlu bir hal aldı ki, görseniz acırdınız. Altmış beş yaşında bir Yahudi düşünün, başında bir bu eksikti. Hemen Doktor Katz'ı aramaya koştum, çünkü bu eroinde <span style="font-style:italic;">overdose</span> dedikleri bir durum vardır, hemen yapay cenneti boylarsınız. Doktor Katz gelmedi, ölüm olayları olmadıkça altı kat çıkması artık yasaktı. Tanıdığı genç bir doktora telefon etti, bir saat sonra geldi adam. Madam Rosa koltuğuna oturmuş, salya akıtıyordu. Doktor, sanki hiç on yaşında bir herif görmemiş gibi bakıyordu bana.</p>

  <p>"Nedir burası? Bir çeşit yuva mı?"</p>

  <p>Acıyordum herife, dünyada sanki hiç böyle bir şey olmazmış gibi bir tavır takınmıştı. Le Mahoute yere oturmuş, zırlıyordu, çünkü Madam Rosa'nın kalçasına kendi mutluluğunu akıtmıştı.</p>

  <p>"Peki ama nasıl olur? Kim eroin getirdi bu yaşlı bayana?"</p>

  <p>Ellerimi cebime sokmuş, herife bakıyordum, hatta ona gülümsedim de, ama hiçbir şey söylemedim, çünkü neye yarardı, daha hiçbir şey bilmeyen otuz yaşında, gencecik bir herifti.</p>

  <p>Bundan birkaç gün sonra başıma mutlu bir olay geldi. Opera'daki büyük mağazaların birinde yapılacak bir alışverişim vardı. Mağazanın vitrininde bir sirk duruyordu, anne babalar rahatça çocuklarını getirebilsinler diye... Daha önce on kez gitmiştim oraya, ama o gün oldukça erken gelmiştim, daha sirkin perdesi bile açılmamıştı. Afrikalı bir çöpçüyle biraz söyleştik, onu tanımıyordum ama zenciydi. Aubervilliers'den geliyordu; orada da zenci bulunur. Bir sigara içtik, bir süre kaldırımı süpürmesini izledim. Çünkü yapılacak en iyi şey buydu. Sonra mağazaya döndüm ve mest oldum. Vitrin büyük, gözümüzü kırptığımız gibi yanıp sönen kocaman yıldızlarla donatılmıştı. Ortada sirk duruyordu, palyaçolarıyla, aya gidip gelen, yoldan geçenlere el sallayan uzay pilotlarıyla, mesleklerinin sağladığı kolaylıklardan ötürü havalarda uçan akrobatlarıyla, atların üstündeki tütülü* beyaz dansözleriyle, hiçbir çaba harcamadan inanılmaz ağırlıklar kaldıran, bol kaslı hal azmanlarıyla; bunlar insan değildi, mekanizmaları vardı. Hatta dans eden bir deve ve şapkasından art arda tavşanlar çıkaran bir sihirbaz bile vardı. Tavşanlar bir tur atıp yeniden şapkanın içine giriyorlar, bir kez daha, bir kez daha yapıyorlardı numaralarım. Bu kesiksiz bir gösteriydi, sihirbaz bir türlü duramıyordu, durmak elinde değildi. Her renkten palyaçolar vardı, yasalarının gerektirdiği gibi giyinmiştiler, mavi beyaz, gökkuşağı renkli olanlar da vardı, burunlarının ucunda kırmızı bir lamba yanıyordu. Arkada bir seyirci kalabalığı vardı, ama gerçek seyirci değildi bunlar, oyunun parçasıydılar, durmadan el çırpıyorlardı, çünkü bu amaçla yaratılmışlardı. Uzay pilotu aya vardığında halkı selamlamak için kalkıyor, aygıtı da ona zaman tanıyıp sabırla bekliyordu. Her şeyi gördüğünüzü sandığınız anda birtakım gırgır filler çıkıyordu garajlarından, birbirlerinin kuyruğunu tutup pistte turlar atıyorlardı, sonuncuları henüz birer çocuktu, yeni doğmuş bebeler gibi pespembeydiler. Ama benim için krallar, palyaçolardı. Hiçbir şeye, hiç kimseye benzemiyorlardı. Hepsinin olmadık kafaları ve soru işareti biçiminde gözleri vardı, hepsi de öyle hıyardı ki; keyifleri her zaman yerindeydi. Onlara bakıyor ve Madam Rosa'nın palyaço olsaydı çok gırgır olacağını düşünüyordum, ama palyaço değildi, iğrenç olan da buydu zaten. Dehşet komik olduklarından palyaçoların pantolonları sürekli düşüyordu, müzik aletleri de, günlük yaşamda çıkardıkları şeyler yerine kıvılcımlar ve fıskiyeler püskürtüyorlardı. Palyaçolar dört taneydiler, kralları, sivri şapkalı, kemirilmiş pantolonlu, yüzü her yerinden daha beyaz olan bir ak tenliydi. Ötekiler, önünde eğiliyorlar ya da asker selamları çakıyorlardı, o da onların kıçına tekmeler atıyordu. Yaşam boyu sadece bunu yapıyordu, istese bile duramazdı, bu amaçla kurulmuştu çünkü. Kötülük olsun diye yapmıyordu bunu, sadece mekanik bir olaydı. Yeşil benekli san bir palyaço vardı, düştüğünde bile hep mutlu görünüyordu. Tel üstünde hiç beceremediği bir numarası vardı, ama o bunu gırgır buluyordu aslında, filozoftu çünkü. Dehşetten havaya kalkan kızıl bir perukası vardı, telin üstüne önce bir ayağım, sonra ötekini koyuyordu, ta ki bütün ayakları telin üstünde oluyordu, o zaman artık ne ilerleyebiliyor ne de gerileyebiliyordu, korkudan güldürmek için titremeye koyuluyordu, çünkü hiçbir şey, korkan bir palyaço kadar komik olamaz. Arkadaşı masmavi ve çok tatlıydı, minik bir gitarı vardı, aya bakıp şarkılar söylüyordu, besbelli çok iyi yürekliydi ama elinden bir şey gelmiyordu. Sonuncusu aslında iki taneydi, bir benzeri vardı çünkü, birinin yaptığını öteki de yapmak zorundaydı, buna bir son vermeye çalışıyorlardı, ama olanak yoktu, yapışıktılar birbirlerine. İşin en iyi yam mekanik ve saf oluşuydu. Önceden biliyordunuz acı çekmediklerini, yaşlanmadıklarını, kötü bir durum olmayacağım. Büsbütün değişik, hiçbir şeyle ilgisi olmayan bir olaydı. Deve bile, adının belirttiğinin aksine iyiliğinizi istiyordu. Kocaman bir gülüşü vardı, gülünç bir kan gibi salınıp duruyordu. Hiçbir doğal yam olmayan bu sirkte herkes mutluydu. Demir tel üstündeki palyaço bütün bütüne güven altındaydı, on gün içinde bir kez düştüğünü görmedim, düşse bile hiçbir yerini incitemeyeceğini biliyordum... Yani gerçekten bambaşka bir şeydi. Öylesine mutluydum ki ölmek istiyordum, çünkü mutluluğu, yanıbaşınızdayken yakalamak gerekir.</p>

  <p>* Tütü: balerin giysisi, (ç.n.)</p>

  <p>Omuzumda bir el hissettiğimde sirke bakıyordum ve iyiydim. Hızla döndüm, çünkü birden bir polis geldi sandım, ama oldukça genç, bilemedin yirmi beş yaşında bir kızdı. Bayağı iyiydi, sarışın, uzun saçlıydı, güzel ve taze kokuyordu.</p>

  <p>"Neden ağlıyorsun?"</p>

  <p>"Ağlamıyorum."</p>

  <p>Yanağımı elledi.</p>

  <p>"Peki bu ne? Gözyaşı değil mi?"</p>

  <p>"Hayır. Nereden geldiğini hiç bilmiyorum."</p>

  <p>"Peki, yanılmışım demek. Bu sirk ne güzel."</p>

  <p>"Gördüğüm bu tür şeylerin en iyisi."</p>

  <p>"Buralarda mı oturuyorsunuz?"</p>

  <p>"Hayır, Fransız değilim. Herhalde Cezayirliyim, Belleville'deyiz biz."</p>

  <p>"Adın ne?"</p>

  <p>"Momo."</p>

  <p>Beni neden tavlamaya çalıştığını hiç anlamıyordum. On yaşında, Arap olarak bile henüz hiçbir işe yaramayan biriydim. Eli yanağımın üstündeydi hâlâ, biraz geriledim. Kuşkulu davranmak gerekir. Belki bilmezsiniz, ama birtakım kanlar vardır Sosyal Yardım'da, ne mal olduklarını hiç belli etmezler, bir anda yapıştırırlar resmî soruşturmak cezayı. Resmî soruşturma kadar boktan şey yoktur. Madam Rosa bunu aklına getirdiği zaman yaşamazdı artık. Biraz daha geriledim, ama fazla değil, sadece benimle uğraşırsa tüyebilecek kadar. Ama dehşet güzeldi, istese, onunla ilgilenecek ciddi bir herifle, bir servet edinebilirdi. Gülmeye koyuldu.</p>

  <p>"Korkmamalısın."</p>

  <p>Yok canım. "Korkmamalısın." Geri zekâ bir numaradır bu. Mösyö Hamil her zaman, en güvenilir yandaşımız korkudur, der, onsuz başımıza neler geleceğini Allah bilir, eski deneyime güvenin siz, Mösyö Hamil öylesine korkuyordu ki, Mekke'ye bile gitti.</p>

  <p>"Bu yaşta, sokaklarda tek başına sürtmemelisin."</p>

  <p>İşte o zaman güldüm. İyice hem. Ama hiçbir şey demedim, çünkü onu eğitmek için bulunmuyordum orada.</p>

  <p>"Gördüğüm en güzel küçük oğlansın."</p>

  <p>"Siz de fena değilsiniz."</p>

  <p>Güldü.</p>

  <p>"Teşekkür ederim."</p>

  <p>Aklıma ne esti, bilmiyorum, ama umutlandım birden. Kendime bir yer arıyor değildim, henüz Madam Rosa'nın elinden bir şeyler gelebilirken yüzüstü bırakacak da değildim onu. Yine de er geç tepemize inecek geleceği düşünmem gerekiyordu. Bazen bu gelecek, düşlerime giriyordu geceleri. Deniz kıyısında tatiller, bana hiçbir şey hissettirmeyecek biri...</p>

  <p>Tamam, Madam Rosa'yı biraz aldatıyordum, ama bunlar sadece ölesim geldiği zamanlar kafamın içinde dönen şeylerdi. Umut dolu gözlerle baktım ona, kalbim çarpıyordu. Umut, Madam Rosa ya da Mösyö Hamil gibi yaşlılarda bile en baskın gelen şeydir her zaman. Çılgınca bir dalga.</p>

  <p>Ama sonra bir şey demedi. Bu iş orada bitti. İnsanlar çok ucuz oluyor. Benimle konuştu, gönlümü aldı, tatlı tatlı güldü, sonra da göğüs geçirip gitti. N'olacak, orospunun teki.</p>

  <p>Üzerinde pantolon ve bir yağmurluk vardı. Arkadan bile saçları görülüyordu san san. İnceydi, yürüyüşünden altı katı paketlerle koşarak, hatta günde birkaç kez çıkabileceği anlaşılıyordu.</p>

  <p>Peşine takıldım, yapacak daha iyi bir işim yoktu çünkü. Bir kez durdu, gördü beni, gülüştük. Bir kez de bir kapının içine gizlendim, ama arkasına bakmadı, dönmedi. Az kalsın yitiriyordum onu. Hızlı yürüyordu, sanıyorum unutmuştu beni, birtakım batan gemileri vardı çünkü. Çift kanatlı bir kapıdan geçti, zemin katta durduğunu, zile bastığını gördüm. Kapı açıldı, iki çocuk atladı boynuna. Yedi, sekiz yaşlarında hani. Eh, doğrusu pes.</p>

  <p>Kapının önüne oturdum, bir süre kaldım öyle, ne orada ne de başka bir yerde olmayı canım çekiyordu. Yapabileceğim iki üç şey vardı. Etoile'deki çizgi romanlı mağazaya gidebilirdim, çizgi romanlarla dünya umurunuzda olmaz. Ya da Pigalle'e beni seven kızlara gidebilir, biraz para kırabilirdim. Ama birden tak etti canıma, hiçbir şey umurumda değildi. Hiç orada olmak istemiyordum artık. Gözlerimi kapadım, ama yeterli değildir bu kadarı, hâlâ oradaydım, yaşadığınız sürece otomatik bir olaydır. Bu orospunun neden bana pas verdiğini hiç anlamıyordum. Bir şeyleri anlamak gerektiği zaman biraz hıyarlaştığımı kabul etmek gerekir, oysa bu konuda Mösyö Hamil'dir haklı olan. Mösyö Hamil, çoktandır hiçbir boktan anladığı yok kimsenin der, şaşırmaktan başka da hiçbir şey gelmez elimizden. Sirki bir daha görmeye gittim, bir iki saat daha kazanmış oldum böylece, ama bütün bir gün içinde nedir ki? Bayanlara özgü bir çay salonuna girdim, iki çikolatalı pasta yedim, onları severim en çok, nerede çiş yapılabilir, diye sordum, çıkarken de dosdoğru kapıya koştum, hadi bana eyvallah. Ondan sonra Printemps'dan bir çift eldiven yürüttüm, gittim onları bir çöp tenekesine attım. İyi geldi.</p>

  <p>Ponthieu sokağına geri dönerken gerçekten garip bir şey oldu. Garip şeylere pek inanmam ben, ne bakıma değişik olduklarını bir türlü çıkaramam.</p>

  <p>Eve dönmeye korkuyordum. Madam Rosa'yı gördükçe içim parçalanıyordu. Pek yakında yokluğunu duyacağımı biliyordum. Sürekli bunu düşünüyor, bazen de artık eve gitmeye cesaret edemiyordum. Bir mağazadan büyük bir şey yürütmek, iyice göze batmak için yakalanmak istiyordum. Ya da bir bankada enselenmek, son mermiye dek makineli tüfekle kendimi savunmak. Ama nasılsa kimsenin bana aldırmayacağını biliyordum. Ponthieu sokağındaydım, bir kahvede tilt oynayan herifleri izleyip bir iki saat öldürdüm öyle. Sonra başka bir yere gitmek istedim, ama nereye gideceğimi bilemiyordum, bu yüzden de orada kaldım. Madam Rosa'nın şu an ne kadar umutsuzlandığını biliyordum, hep başıma bir şey gelmesinden korkardı. Hemen hemen hiç dışarıya çıkmıyordu, çünkü artık onu yukarı taşıyamıyorduk. Önceleri onu dördümüz beşimiz aşağıda beklerdik, döndüğü zaman da bütün veletler, işe sarılır, itmeye koyulurduk. Ama artık gittikçe daha seyrek olan bir şeydi bu, bacakları ve kalbi dayanmıyordu, soluğu ise Madam Rosa'nın dörtte biri kadar birine yetmezdi. Hastanenin sözünü bile duymak istemiyordu, çünkü orada adama bir iğne yapacaklarına öldürene kadar çektirirler. Fransa'da tatlı ölüme karşı olduklarını, insanı, çekebildiği sürece yaşamaya zorladıklarını söylüyordu Madam Rosa. Madam Rosa'nın işkenceden ödü kopardı, artık gerçekten canına tak edeceği zaman, kendini kürtaj ettireceğini söylüyordu. Bizi şimdiden uyarıyordu, hastanenin eline düşerse, kendimizi yasal yoldan bir anda yetimhanede bulacaktık. Yasalara uygun bir biçimde ölebileceğini düşündükçe de ağlamaya koyuluyordu. Yasalar, başkalarına karşı korunacak şeyleri olan kişileri korumak için yapılmıştır. Mösyö Hamil, yaşamın kutsal kitabında, insanlığın sadece bir virgül olduğunu söyler, yaşlı bir adam bu denli hıyarca bir söz ettiği zaman da benim buna ekleyecek hiçbir şeyim kalmaz. İnsanlık bir virgül değildir, çünkü Madam Rosa Yahudi gözleriyle bana baktığı zaman bir virgül değildi, kutsal kitabın tümüydü belki, ben de artık bu kitabı görmek istemiyordum. Madam Rosa için iki kez camiye gittim, hiçbir şey fark etmedi, Yahudiler için geçerli değildi çünkü. İşte bu yüzden Belleville'e dönemiyor, Madam Rosa'yla göz göze gelemiyordum. Madam Rosa durmadan <span style="font-style:italic;">"Oeil! oeil!"<a id="footnote4"></a><sup><a href="#bookmark4">4</a></sup></span> derdi, Yahudilerin acı çığlığıdır bu, Araplarda çok farklıdır, biz "hay hay" deriz, Fransızlar da mutlu olmadıkları zaman "oh oh" derler, ne sanıyorsunuz, onların da başına gelir böyle şeyler. On yaşıma basacaktım, çünkü Madam Rosa öyle karar vermişti: Kendimi bir doğum tarihine alıştırmalıydım, o da bugüne düşüyordu. Madam Rosa normal bir biçimde gelişmem için bunun önemli olduğunu söylüyordu, gerisi, anne adı, baba adı, hep züppelikti.</p>

  <p>Kapının önüne oturmuş, zamanın geçmesini bekliyordum, ama zaman her şeyden daha yaşlıdır, pek yavaş ilerler, insanlar acı çekince gözleri büyür, eskisinden daha anlamlı durur. Madam Rosa'nın gözleri gittikçe büyüyor, nedensiz dövdüğünüz köpeklerinkine dönüyordu. Ta buralardan görüyordum bunu, oysa Ponthieu sokağında, çok lüks mağazaların bulunduğu Champs-Elysees'ye yakın bir yerdeyim. Madam Rosa'nın savaş öncesinden kalma saçları giderek daha çok dökülüyordu; kendinde yeniden çarpışacak gücü bulduğunda da, kadına benzer bir yam olsun diye ona sahici saçlı yeni bir peruka bulmamı istiyordu. Perukası bile rezil bir durumdaydı. Şunu da söylemek gerekir ki bir erkek gibi kel oluyordu giderek, yürekler acısı bir durumdu, çünkü kadınlar buna hazırlıklı değildir. Madam Rosa yine kızıl bir peruka istiyordu, tipine en uygun renk buydu. Bunu kendisine nereden yürütebileceğimi hiç bilemiyordum. Belleville'de, güzellik enstitüleri dedikleri çirkin karı kurumları yoktur. Elysees'dekilere de girmeye cesaret edemem. Sormak, ölçmek gerekir. Allah kahretsin.</p>

  <p>Çok kötüydüm. Bir Coca-Cola bile çekmiyordu canım. Aslında o gün doğmadığımı, hem nasıl olsa bu doğum tarihi hikâyelerinin sadece toplu sözleşmeler olduğunu söylemeye çalışıyordum kendi kendime. Arkadaşlarımı düşünüyordum: Le Mahoute'u, bir benzin istasyonunda çalışan Şah'ı. Çocukken, adamdan sayılmak için kalabalık olmak gerekir.</p>

  <p>Yere yattım, gözlerimi kapadım, ölmek için birtakım hareketler yaptım, ama çimento soğuktu, hastalanmaktan korktum. Böyle bir durumda eroin alan bir sürü herif tanıyorum, ama ben mutlu olabilmek için yaşamın kıçım yalayacak değilim. Yaşamı süslemek istemiyorum ben, bok yesin o. Birbirimize karşı hiçbir şey hissetmiyoruz. Yasal erginliğe kavuşacağım zaman televizyondaki gibi uçaklar kaçırıp, rehineler alıp, bir şeyler istemek için tedhişçilik yapacağım belki, henüz ne isteyeceğimi bilmiyorum, ama boktan bir şey olmayacak. Esaslı bir şey olacak yani. Şimdilik ne istemek gerektiğini pek söyleyemeyeceğim, profesyonel eğitimden geçmedim çünkü.</p>

  <p>Kıçım çimentonun üstünde, yerde oturmuş uçak kaçırıyorum. Rehineler ellerini yukarı kaldırıp dışarı çıkıyorlar, ben de parayı ne yapacağımı düşünüyorum, çünkü her şeyi satın alamazsınız. Madam Rosa'ya, ayakları suyun içinde, başında yeni bir peruka, rahatça ölebilmesi için mülk satın alacağım. Orospu çocuklarıyla analarını Nice'e lüks otellere yollayacağım. Orada kendilerini yaşamdan koruyabilecekler, ilerde de Paris'i ziyaret eden devlet başkanları, mecliste desteklerini belirten çoğunluk üyeleri, hatta başarının önemli etkenleri olabilecekler. Gidip vitrinde gözüme kestirdiğim yeni bir televizyon alabileceğim.</p>

  <p>Bütün bunları düşünüyordum, ama pek ticaretle uğraşmayı da çekmiyordu canım. Mavi palyaçoyu getirttim, bir süre dalga geçtik birlikte. Sonra beyaz palyaçoyu getirttim; yanıma oturdu, minicik kemanıyla bana sessizliği çaldı. Değişivermek, artık hep onlarla kalmak istiyordum, ama Madam Rosa'yı bok içinde tek başına bıkaramazdım. Eskisinin yerine yeni bir sütlü kahve Vietnamlı edinmiştik. Fransız olan bir Antilles zencisinin oğluydu. Kadın, anası Yahudi bir heriften bile bile gebe kalmıştı, şimdi de çocuğu kendi yetiştirmek istiyordu, çünkü bunu bir aşk öyküsüne çevirmişti, kişisel bir sorundu yani. Kuruşu kuruşuna ödüyordu, çünkü Mösyö N'Da Amedâe ona edepli bir yaşam sürdürecek kadar para bırakıyordu. Mösyö N'Da Amedee vizitelerin yüzde kırkım önceden alırdı, çünkü durmak bilmeyen, çok işlek bir kaldırımı vardı. Yugoslavlara da para vermek gerekiyordu. Kestikleri haraçlardan ötürü ulusal bir felakettir bunlar. KorsikalIlar bile karışıyorlardı işe; onlarda da yeni bir kuşak yetişmeye başlamıştı.</p>

  <p>Yanımda, içi gereksiz eşyalarla dolu bir sandık vardı. Onu ateşe verseydim bütün apartmanı yakardım, ama nasıl olsa benim yaptığımı bilmeyeceklerdi, hem ihtiyatlı bir iş de değildi. Yaşamımın bu anım çok iyi anımsıyorum, çünkü tıpkı öbürleri gibiydi. Benimkisi hep gündelik bir yaşamdır, ama bazı anlar kendimi daha da kötü hissettiğim olur. Bir yerim ağrımıyordu, yani yakınmam için bir neden yoktu. Ama bacaksız ve kolsuz gibiydim, oysa her yanım yerli yerindeydi. Mösyö Hamil bile açıklayamaz bunu. Kimsenin gücenmesini istemem, ama şunu da belirtmek gerekir ki Mösyö Hamil günden güne hıyarlaşıyordu. Sonlarına yaklaşmış, artık özürleri olmayan yaşlılarda sık sık görülen bir şeydir bu. Kendilerini neyin beklediğini çok iyi bilirler, arkaya bakıp politikacı devekuşları gibi geçmişe sığınmak istedikleri gözlerinden okunur. Mösyö Hamil'in elinin altında da hep Victor Hugo'nun bir kitabı vardı, ama beyni sulandığından bunu Kur'an sanıyordu, çünkü ikisini de okurdu. Küçük parçalar halinde ezberlemişti onlan, soluk alırcasına, ama her şeyi birbirine karıştırarak okurdu. Onu camiye götürdüğüm zaman bir kör gibi koluma yapışıyordu. Çok iyi bir etki uyandırıyorduk, çünkü bizde körlere çok değer verirler. Mösyö Hamil sürekli şaşırıyordu, dua edeceğine "Waterloo Waterloo, hüzünlü vadi" diye şiir okuyordu. Orada bulunan Araplar da çok şaşırıyorlardı, yerinde bir hareket değildi çünkü.</p>

  <p>Dinsel coşkunluktan ötürü Mösyö Hamil'in gözlerinden yaşlar bile akıyordu. Gri maşlahı ve başındaki beyaz sarığıyla çok yakışıklıydı, öbür dünyada iyi karşılanmak için de dua ediyordu. Ama hiçbir zaman ölmedi, belki bütün dünya rekorlarını kırıp şampiyon olur, böylesi pek az görülmüştür. Canlılar arasında en genç ölenler köpeklerdir. On iki yaşında oldular mı, artık onlara güvenilemez, bir yenisini almak gerekir. Gelecek sefere bir köpek edineceğim zaman onu bebekken alacağım, böylece yitirene dek bol zamanım olacak. Bir tek palyaçoların yoktur yaşam ve ölüm sorunları, çünkü onlar dünyaya aile yoluyla teşrif etmezler. Doğa yasalarının dışında yaratılmışlardır ve hiçbir zaman ölmezler, yoksa komik olmazdı. İstediğim zaman onları görebilirim yanımda. İstesem yanımda herkesi görebilirim, King Kong'u da, Frankestein'ı da, yaralı pembe kuş sürülerini de. Bir tek annemi göremem, çünkü bu konuda yeterince imgeye sahip değilim.</p>

  <p>Ayağa kalktım, kapıdan sıkılmıştım, şöyle bir baktım sokağa. Sağda bir polis arabası duruyordu. İçinde polisler hazır bekliyorlardı. Ben de ergin olunca polis olmak isterim, hiçbir şeyden, hiç kimseden korkmamak, ne yapmak gerektiğini bilmek için. Polis olduğunuz zaman yetkili kişilerin emrine girersiniz. Madam Rosa yetimhanedeki bir sürü orospu çocuğunun sonradan polis, toplum polisi ve cumhuriyetçi olduklarını söylerdi. Böylece kimse onlara bir şey yapamaz.</p>

  <p>Bir göz atmaya gittim. Ellerim ceplerimde, polis arabasına yanaştım. Biraz korkuyordum. Hepsi arabanın içinde değildi, bazıları yere uzanmıştı. Islık çalarak <span style="font-style:italic;">Lorraine'den geçerken</span> şarkısını söylemeye koyuldum, çünkü bizim buraları anımsatmayan bir suratım vardır. İçlerinden biri bana gülümsemeye başlamıştı bile.</p>

  <p>Dünyanın en güçlü şeyi polislerdir. Bir çocuğun babası polisse, ötekilerden iki kat daha fazla babası var gibidir. Arapları, hatta zencileri bile kabul ediyorlar, yeter ki Fransız bir yanları olsun. Bunların hepsi orospu çocuğudur, yetimhane görmüş olanları da vardır aralarında, bilmedikleri bok yoktur. Güvenlik kuvveti olarak bunlardan daha kıyak bir şey olamaz, aynen böyle düşünüyorum. Askerler onların tırnağı bile olamaz, belki general hariç. Madam Rosa'nın ödü kopar polislerden, ama kökünün kazındığı yurttan ötürü oluyor bu, böyle bir kanıt da yeterli sayılamaz, yanlış saftaydı çünkü. Belki de Cezayir'e gidip orada polis olacağım, polise en çok gerek duyulan yer orasıdır. Fransa'da Cezayir'den çok daha az Cezayirli vardır, bu yüzden de burada polislerin daha az işleri oluyor. Arabaya doğru bir iki adım daha attım. Hepsi düzensizlikler ve silahlı saldırılar bekliyordu. Kalbim çarpıyordu. Kendimi hep yasalara aykırı hissederim, buralarda bulunmamam gerektiğini seziyordum. Ama kılları kıpırdamadı, belki de yorgundular. Hatta biri başım pencereden çıkarmış, uyuyordu. Bir başkası, yarımda radyosu, soyulmuş bir muzu rahatça yiyordu. Genel bir gevşeme içindeydiler. Sarışın bir polis duruyordu dışarda. Elinde antenli bir radyo vardı, bütün olup bitenlerden de hiç kaygılanmış görünmüyordu. Ödüm kopuyordu, ama nedenini bilerek korktuğum için memnundum, çünkü genellikle hep nedensiz korkarım, soluk alırcasına. Antenli polis beni gördü, ama hiçbir önlem almadı, ben de hiç istifimi bozmadan, ıslık çalarak yarımdan geçtim.</p>

  <p>Evli ve çocuklu polisler de vardır, böyleleri de olduğunu biliyorum. Bir kez Le Mahoute'la tartıştım, babanızın polis olması nasıl bir şeydir onu öğrenmek istiyorum dedim, ama Le Mahoute sıkıldı, düş kurmanın hiçbir işe yaramadığını söyledi ve gitti. Esrar çekenlerle tartışmaya değmez, merak diye bir şeyleri yoktur.</p>

  <p>Eve dönmemek için bir süre daha dolandım, her kaldırımın kaç adım ettiğini hesaplamaya koyuldum, dünya kadar vardı, rakamlarım bile yetersiz kalıyordu. Hâlâ güneş vardı. Bir gün kırlara çıkıp neye benzediğine bakacağım. Deniz de ilgimi çekebilir, Mösyö Hamil denizden hep saygıyla söz eder. Bildiğim her şeyi bana Mösyö Hamil öğretti, onsuz ne yapardım, bilmem. Mösyö Hamil küçükken amcalarından biriyle gelmiş Fransa'ya. Amcası öldüğü zaman da çok gençmiş. Pek çabuk tek başına kalmış, ama buna rağmen doğru dürüst biri olmayı becermiş. Şimdi gittikçe hıyarlaşıyor, çünkü insanlar bu denli uzun yaşamak için hazırlıklı değillerdir. Güneş, damın tepesine oturmuş san bir palyaçoya benziyordu. Bir gün Mekke'ye gideceğim, Mösyö Hamil oranın her yerden daha güneşli olduğunu söylüyor, coğrafyanın keyfi böyle istemiş. Ama bunun dışında Mekke'nin pek değişik bir yer olduğunu sanmıyorum. Bambaşka şeylerle dolup taşan çok uzak bir yere gitmek isterdim. Bunu düşlemeye bile çalışmıyorum, berbat etmeyeyim diye. Güneşi, palyaçoları ve köpekleri de alırdık, onlardan iyisi olmaz. Ama gerisini özellikle hiç takmayacaktık peşimize. Sanıyorum, sonunda orası da yine eski tas eski hamam olurdu. Her şey nasıl bu denli yerinde sayar, hayret.</p>

  <p>Saat beş olmuştu, eve yollanırken, minisini park yasağının önünde durduran bir sarışın gördüm. Onu hemen tanıdım, çok kinciyimdir çünkü. Az önce bana pas verdikten sonra basıp giden, boş yere izlediğim orospuydu. Onu görünce çok şaşırdım. Paris'te tonla sokak var, buraların arasında biriyle karşılaşabilmek için epey rastlantı gerekir. Kız beni görmemişti, öteki kaldırımdaydım, tanınmak için hemen karşıya geçtim. Ama kızın acelesi vardı, belki de artık düşünmüyordu beni, rastlaşalı iki saat oluyordu. Kız 39 numaraya girdi, avluya bakan bir evdi bu, avluda bir ev daha vardı. Kendimi gösterecek zamanım bile olmadı. Kızın deve tüyü bir paltosu, bir pantolonu, başında da bir yığın sarı saç vârdı. Arkasında en aşağı beş metre koku bırakmıştı. Arabasını kilitlememişti. Önce beni anımsasın diye içinden bir şey yürütmek istedim, ama doğum günüm filân yüzünden o kadar dertliydim ki, içimde bunca derdi nasıl barındırabildiğime bile şaşıyordum. Boşver dedim kendi kendime, yürütmeye değmez, nasıl olsa benim yürüttüğümü bilmeyecek. Beni görsün istiyordum, ama sakın bir aile aradığımı sanmayın, Madam Rosa çaba gösterse bir süre daha dayanabilirdi. Moise kendine bir yer bulabilmişti. Banania bile görüşmelere başlamışta, üzülmem için hiçbir neden yoktu. Ünlü bir hastalığım yoktu, uyumsuz da değildim, insanlar sizi seçerken ilk buna dikkat ederler. Onlara da hak vermek gerekir, size güvenip sonradan soyağacında alkolikler bulunan ve olduğu yerde sayan bir çocukla bulabilirler kendilerini, oysa kimsesiz ne eşsiz çocuklar vardır ortalıkta. Benim de seçme şansım olsaydı, Madam Rosa gibi artık direnci kalmamış yaşlı bir Yahudi seçeceğime, en iyi ne varsa onu seçerdim; içim sızlıyor, onu her gördüğümde geberesim geliyordu. Madam Rosa bir köpek olsaydı, bugüne kadar onu kurtarmıştılar, köpeklere karşı hep daha iyi davranırlar, ama insanların acı çekmeden ölmeleri yasaktır. Bunu size söylüyorsam, Matmazel Nadine'i -adı sonradan öyle oldu- Madam Rosa içi rahat ölebilsin diye izlediğimi sanmayasınız diyedir.</p>

  <p><a id="bookmark1"><sup></sup></a><a href="#footnote1">1</a></p>

  <p> Dindar Yahudilerin dinsel kurallara uyularak hazırlanan yemekleri, (ç.n.)</p>

  <p><a id="bookmark2"><sup></sup></a><a href="#footnote2">2</a></p>

  <p> Marie: marihuana, esrar. (ç.n.)</p>

  <p><a id="bookmark3"><sup></sup></a><a href="#footnote3">3</a></p>

  <p> HLM: Habitations â Loyers Moderes (Ucuz Kiralı Konutlar), (ç.n.)</p>

  <p><a id="bookmark4"><sup></sup></a><a href="#footnote4">4</a></p>

  <p><span style="font-style:italic;"> Oeil: göz</span> ("öy" diye okunur).</p>

</body>

</html>