<?xml version='1.0' encoding='utf-8'?>
<html xmlns="http://www.w3.org/1999/xhtml"><head>
  <title></title>
  <link rel="stylesheet" href="main.css" type="text/css"/>
</head>

<body>

  <p>Apartmana girince, daha ufak başka bir apartmana geçiyordunuz, girer girmez, ateş sesleri, gıcırdayan frenler, avaz avaz bağıran bir kadın ve "Beni öldürmeyin!" diye yalvaran bir adam sesi duydum, o kadar yakından geliyordu ki, havaya sıçradım. Makineli bir tüfek hemen ateş açta, adam "Hayır!" diye bağırdı. İsteyerek ölmediğiniz zamanlar hep böyle olur. Sonra bir sessizlik çöktü, bu daha da korkunçtu, işte şimdi size öyle bir şey söyleyeceğim ki apışıp kalacaksınız. Her şey tıpkı eskisi gibi oluverdi. Yine ölmek istemeyen o herif, onun da kendine göre nedenleri vardı çünkü, herifi hiç takmayan makineli tüfek... Adam elinde olmadan üç kez öldü, sanki başkalarına örnek olsun diye üç kez öldürülmesi gereken, eşi bulunmaz bir namussuzmuş gibi. Yeniden bir sessizlik çöktü, o sırada adam ölü kaldı, sonra bir daha çullandılar üstüne, bu dördüncü kezdi, sonra bir daha çullandılar, artık herife acıyordum, çünkü ne olursa olsun bu kadarı da fazlaydı. Sonunda adamı rahat bıraktılar, bir kadın sesi, "Sevgilim, zavallı sevgilim," dedi ama bunu öylesine hisli ve içten duygularla söylüyordu ki eşekten düşmüş karpuza döndüm, oysa bunun ne demek olduğunu bile bilmem. Girişte, kırmızı lambalı bir kapıyla benden başka kimse yoktu. Ancak kendime gelebilmiştim ki, "Sevgilim, sevgilim"lerle tantanaya yeniden başladılar, ama bu her keresinde başka bir tonda çıkıyordu. Sonra her şeyi bir daha, bir daha baştan aldılar. Herif karısının kollarında beş altı kez ölmek zorunda kaldı, çünkü birinin buna üzüldüğünü hissetmekten çok keyif alıyordu. Madam Rosa'yı düşündüm, ona, "Sevgilim, zavallı sevgilim," diyecek kimsesi yoktu, çünkü aşağı yukarı tümüyle dazlaktı ve doksan beş kiloydu, üstelik ne yarımdan baksan çirkindi bu kilolar. Kadın bunun üstüne sustu, sonra öyle bir çığlık attı ki önce kapıya koştum, sonra kendimi içeriye attım. Allah kahretsin, bir çeşit sinemaydı bu, ama herkes geri geri gidiyordu. İçeri girdiğim zaman perdedeki kadın, can çekişmek için cesedin üstüne düştü, hemen sonra da ayağa kalktı, ama gerisin geri, her şeyi gerisin geri yapıyordu, sanki gidişte bir canlı, dönüşte bir oyuncak bebekmiş gibi. Sonra her şey söndü ve her yer aydınlandı.</p>

  <p>Beni yüzüstü bırakan kız, odanın ortasındaki mikrofonun başında, koltukların önünde duruyordu, ışıklar yanınca gördü beni. Çevrede üç dört herif vardı, ama silahlı değildiler. Herhalde açık ağzımla hıyara benziyordum, bana herkes öyle bakıyordu çünkü. San kız beni tamdı, kocaman bir gülücük attı. Moralim biraz düzeldi, çünkü iyi bir etki uyandırmıştım.</p>

  <p>"Aa, arkadaşım bu benim."</p>

  <p>Hiç de arkadaş değildik, ama bunun tartışmasını yapacak değildim. Bana doğru geldi, Arthur'a baktı, ama bendim onu ilgilendiren, biliyordum. Kadınlar gırgır oluyor bazan.</p>

  <p>"Ne bu?"</p>

  <p>"Eski bir şemsiye, giysiler geçirdim üstüne."</p>

  <p>"Hoş olmuş bu giysilerle, bir puta benziyor. Arkadaşın mı?"</p>

  <p>"Beni geri zekâlı mı sandınız, ne? Arkadaşım değil, bir şemsiye bu."</p>

  <p>Arthur'u eline aldı, onu inceliyor numarası yaptı. Ötekiler de öyle. Evlat edinirken insanların en istemedikleri şey çocuğun geri zekâlı olmasıdır. Çocuk birden durmaya karar verdi demektir bu, ilerlemek ona yeterince ilginç gelmemiştir. O zaman ailesi handikaplı olur, çocukla ne halt edeceğini bilemez. Örneğin on beş yaşında bir çocuk on yaşındaymış gibi hareket etmeye koyulur. Ama dikkatinizi çekerim, bu konuda kazançlı çıkmak da olanaksızdır. Bir çocuk, benim gibi on yaşında olup on beş yaşındaymış gibi hareket ederse onu okuldan atarlar, ahlâkı bozulmuştur çünkü.</p>

  <p>"Yüzü ne güzel, yemyeşil. Neden yeşil yaptın yüzünü?"</p>

  <p>O kadar güzel kokuyordu ki Madam Rosa'yı düşündüm, çünkü çok farklı bir şeydi.</p>

  <p>"Yüz değil ki, bez bu. Yüzler yasaktır bizde."</p>

  <p>"Nasıl yani?"</p>

  <p>Neşe dolu mavi gözleri vardı, çok tatlıydı, Arthur'un önünde diz çökmüştü, ama yaptığı bütün numaralar benim içindi aslında.</p>

  <p>"Arap'ım ben. Yüzler bizim dinimizde yasaktır."</p>

  <p>"Yüzleri çizmek demek istiyorsun."</p>

  <p>"Allah'ı küçük düşürücü bir şeydir."</p>

  <p>Çaktırmadan yüzüme baktı, onu etkim altına aldığımı görüyordum.</p>

  <p>"Kaç yaşındasın?"</p>

  <p>"İlk karşılaştığımızda söylemiştim. On yaşındayım. Bugün bastım on yaşıma."</p>

  <p>Ama yaş önemli değildir. Benim bir dostum var, seksen beş yaşında ve hâlâ yaşıyor.</p>

  <p>"Adın ne?"</p>

  <p>"Daha önce de sormuştunuz. Momo."</p>

  <p>Sonra çalışması gerekti. Orasının, dublaj stüdyosu dedikleri bir yer olduğunu anlattı bana. Perdedeki kişiler konuşacakmış gibi ağızlarını açıyorlardı, ama asıl salondakilerdi onlara seslerini veren. Tıpkı kuşlar gibi, seslerini dosdoğru adamların gırtlaklarına sokuyorlardı. İlk kez başarısız olunca, yani sesler gerektiği anda ağzın içine girmeyince, yeniden başlamak gerekiyordu. İşte o zaman pek güzel şeyler oluyordu. Her şey geriliyordu birden. Ölenler yaşamaya koyuluyor, gerisin geri toplumdaki yerlerine dönüyorlardı. Bir düğmeye basıyorlardı ve her şey uzaklaşıveriyordu. Arabalar yüzüstü geri geri gidiyor, köpekler gerisin geri koşuyor, yerle bir edilmiş evler, toparlanıp gözünüzün önünde, bir anda yeniden kuruluyorlardı. Kurşunlar vücudun içinden çıkıp makinalı tüfeklerin içine dönüyorlardı, katiller geri çekiliyorlar, pencereden atlıyorlardı, gerisin geri. Suyu boşalttığınız zaman, su yeniden doğruluyor, yeniden doluyordu bardağın içine. Dökülen kan vücuda, kendi yerine dönüyordu, hiçbir yerde bir kan lekesi kalmıyor, yara kapanıyordu. Bir adam tükürdüğü zaman, tükürdüğünü yeniden ağzına alıyordu. Atlar dörtnala gerisin geri koşuyorlar, yedinci kattan düşmüş bir adam da paçayı kurtarıyor, pencereden içeri atıyordu kendini. Tersine bir dünyaydı gerçekten ve şu anasını sattığım yaşam boyunca gördüğüm en güzel şeydi. Hatta bir ara genç ve taze gördüm Madam Rosa'yı, biraz daha gerilettim onu, daha da güzel oldu. Gözlerim yaşarıyordu.</p>

  <p>Orada bir süre kaldım, çünkü hiçbir yere acele yetişmem gerekmiyordu, iyice mest oldum. Özellikle, perdedeki kadirim ölmesinden hoşlanıyordum. Üzüntü uyandırmak için bir süre ölü kalıyor, soma sanki görülmeyen bir el tarafından havalara kaldırılıyormuş gibi geri geri gidiyor, gerçek yaşama kavuşuyordu. "Sevgilim, zavallı sevgilim," dediği adam tam bir namussuza benziyordu, ama bu beni ilgilendirmez. Oradakiler bu sinemadan çok hoşlandığımı görüyorlardı, bana her şeyi sondân alıp ta başa kadar gelebileceklerini söylediler. İçlerinden bir sakallı da güldü, "Hatta yeryüzü cennetine kadar," dedi. Sonra da şunu ekledi: "Ne yazık ki her başlayışta aynı şeyler oluyor." Sarışın kız, adının Nadine olduğunu söyledi; sinemadaki kişileri insan sesiyle konuşturmak onun mesleğiymiş. O kadar memnundum ki canım hiçbir şey çekmiyordu. Düşünebiliyor musunuz, yanıp yıkılan, sonra da sönen, doğrulan bir ev. İnsan bunu kendi gözüyle görmese inanamaz, çünkü başkalarının gözü aynı şey değildir.</p>

  <p>Ve işte orada, gerçek bir olay geldi başıma. Gerilere gittiğimi ve annemi gördüğümü söyleyemem, ama kendimi gördüm, yere oturmuştum. Önümde kalçalara kadar çizmeli bacaklar, deri bir mini etek görüyordum. Gözlerimi kaldırmak, yüzünü görmek için müthiş bir çaba harcadım, annemdi biliyorum, ama artık çok geçti, anılar gözlerini kaldıramazlar. Geriye doğru daha da uzaklara gitmeyi başardım. İki sıcacık kolun beni sardığını, salladığını hissediyorum. Karnım <span style="font-style:italic;">ağrıyor,</span> beni sıcacık saran insan yürüyor. Bir aşağı bir yukarı. Şarkı söylüyor, ama karnım hep ağrıyor, soma bir osuruk salıyorum, yere çakılıp kalıyor. Rahatlamanın etkisi altında acı çekmiyorum artık, sıcacık varlık beni öpüyor, hafif bir gülüşle gülüyor, duyuyorum, duyuyorum, duyuyorum...</p>

  <p>"Hoşuna gidiyor mu?"</p>

  <p>Bir koltukta oturuyordum, perdede artık hiçbir şey yoktu. Sarışın kız yanımdaydı, ışıklar yanmıştı.</p>

  <p>"Fena değil."</p>

  <p>Sonra yine, kanuna makinalı tüfeğin kurşunlarını yiyen herife katlanmak zorunda kaldım. Herhalde bankada kasadar, ya da karşı çetenin adamıydı, yine, "Beni öldürmeyin, beni öldürmeyin!" diye bağırıyordu, hıyar gibi, çünkü ne işe yarar ki, herkes mesleğini yapmak zorundadır. Sinemada, ölen adamın ölmeden önce, "Hadi beyler, görün işinizi," demesi çok hoşuma gider, belli bir anlayışın belirtisidir bu. İnsanları duygularından yakalamaya çalışıp canlarını sıkmanın anlamı yoktur. Ama herif, kendini beğendirmek için gereken tonu bulamıyordu, onu yeniden geriletip, her şeye yeniden başlamak zorunda kaldılar. Kurşunları durdurmak için ellerini uzatıyordu, işte o zaman, "Hayır, <span style="font-style:italic;">hayal"</span> diye, "Beni öldürmeyin, beni öldürmeyin!" diye bağırıyordu, mikrofonun önünde tamamen güven altında olan adamın sesiyle. Sonra kıvranarak düşüyordu, çünkü bu, sinemada her zaman hoşa giden bir numaradır, sonra bir daha kımıldamıyordu. Gangsterler, adamın bir zararı dokunmayacağına inanmak için bir kere daha ateş ediyorlardı. Durum iyice umutsuzlaşmca da her şey geri geri gitmeye koyuluyordu, herif havalara uçuyordu, sanki Tanrı kendisinden biraz daha yararlanmak için onu tutup ayağa kaldırıyormuş gibi.</p>

  <p>Sonra başka parçalar gördük, her şey gerektiği gibi olsun diye bazılarını on kez geriye almak zorunda kaldılar. Sözcükler de vitese geçiyor, her şeyi tersinden söylüyorlardı, böylece birtakım esrarlı sesler çıkıyordu ortaya, kimsenin bilmediği, belki bir şeyler anlatmak isteyen bir dil gibi.</p>

  <p>Perdede hiçbir şey olmayınca, Madam Rosa'yı savaştan önceki bütün saçlarıyla, mutlu bir halde düşlüyordum, kendini savunmak zorunda bile değildi, çünkü tersine bir dünyaydı bu.</p>

  <p>Sarışın kız yanağımı okşadı, gerçekten tatlı olduğunu söylemek gerekir, yazıktı bayağı. Gördüğüm iki veledini düşünüyordum, yazıktı.</p>

  <p>"Gerçekten çok hoşlanmış görünüyorsun."</p>

  <p>"İyi eğlendim."</p>

  <p>"istediğin zaman gelebilirsin yine."</p>

  <p>"Pek zamanım yok, söz vermeyeyim."</p>

  <p>Kız, gidip bir dondurma yememizi önerdi, yok demedim. Ben de onun hoşuna gidiyordum, daha hızlı yürümemiz için elini tuttuğum zaman da gülümsedi. Karışık bir dondurma seçtim, çikolatalı, çilekli, fıstıklı, ama sonra pişman oldum, vardiyalısını seçseydim keşke.</p>

  <p>"Her şeyin geriye alınabilmesi hoşuma gidiyor. Yakında ölecek olan bir bayanla oturuyorum."</p>

  <p>Dondurmasına hiç el sürmüyor, bana bakıyordu. Saçları o kadar sarıydı ki elimi uzatıp onlara dokunmaktan kendimi alamadım, sonra da güldüm, komikti çünkü.</p>

  <p>"Paris'te değil mi annen baban?"</p>

  <p>Ne söyleyeceğimi şaşırdım, iyice daldım dondurmaya, belki dünyada en sevdiğim şeydir bu.</p>

  <p>Üstelemedi. Baban ne iş yapar, annen nerede diye sorduklarında bayağı zorlanırım, söyleşi alanındaki eksik bir yanımdır.</p>

  <p>Bir kâğıtla dolmakalem çıkardı, bir şeyler yazdı, kâğıdı yitirmeyeyim diye de üç kez altını çizdi.</p>

  <p>"Al bunu, adımla adresim yazılı. Çocuklarla ilgilenen bir dostum var."</p>

  <p>"Bir ruh hekimi," dedim. O zaman apışıp kaldı.</p>

  <p>"Neden böyle söylüyorsun? Çocuk doktorları ilgilenir çocuklarla."</p>

  <p>"Sadece bebe olduklarında. Sonra ruh hekimleri ilgilenir."</p>

  <p>Susuyor, korkmuşcasına bakıyordu bana.</p>

  <p>"Kim öğretti sana bunu?"</p>

  <p>"Esrar çektiği için tedavi gören Le Mahoute adında bir arkadaşım var, bu konuları bilir."</p>

  <p>Elini elimin üstüne koydu, bana doğru edildi.</p>

  <p>"On yaşında olduğunu söylemiştin, değil mi?"</p>

  <p>"Ya, öyle."</p>

  <p>"Yaşına göre neler biliyorsun... Söz, tamam mı? Bizleri görmeye geleceksin."</p>

  <p>Dondurmamı yaladım. Moralim bozuktu. Moraliniz bozuk oldu mu da güzel şeyler hep daha güzeldir. Bunu sık sık fark ettim. Gebermek istediğiniz zamanlar, her zamankinden daha güzel olur çikolatanın tadı.</p>

  <p>"Sizin adamınız var zaten."</p>

  <p>Beni anlamıyordu, bakışlarından belliydi. Öç alma duygusuyla gözünün içine baka baka yaladım dondurmamı.</p>

  <p>"Az önce gördüm sizi, hani az kalsın rastlaşıyorduk. Eve döndünüz. İki çocuğunuz var zaten. Onlar da sizin gibi sarışın."</p>

  <p>"Beni mi izledin?"</p>

  <p>"Evet, bana numara yaptınız."</p>

  <p>Birden ne oldu bilmiyorum, ama yemin ederim dolu dolu baktı bana. Biliyor musunuz, sanki gözlerinin içinde eskisinden dört kez daha çok şey varmışçasına.</p>

  <p>"Dinle beni şekerim, adım ve adresim var sende, yitirme onlan, istediğin zaman gel gör beni. Nerede oturuyorsun?"</p>

  <p>Böyle bir şey söz konusu olamazdı. Böyle bir kız bize damlayıp oranın orospu çocukları için işletilen bir ev olduğunu öğrenirse rezillikti. Ona güveniyor değildim, adamı olduğunu biliyordum zaten, ama orospu çocuklan, doğru dürüst insanların gözünde hemen tellallar, pezevenkler, cinayet olayları ve çocukluk suçlandır. Doğru dürüst insanlar çevresinde adımız çok kötüye çıkmıştır, eski deneyime güvenin siz. Hiçbir zaman sizi evlat edinmezler, çünkü Doktor Katz'ın aile ortamının etkisi diye adlandırdığı bir şey vardır, bu konuda da orospular her şeyden beterdir onların gözünde. Sonra zührevî hastalıklardan da korkarlar, çünkü bütün veletler soya çeker. Kızın kalbini kırmak istemedim, ama palavra bir adres verdim. Kâğıdını aldım, cebime soktum, hiç bilinmez çünkü, oysa mucize diye bir şey yoktur. Sorular sormaya başladı, ne evet diyordum, ne hayır, vanilyalı bir dondurma daha yedim, o kadar. Vanilya dünyanın en güzel şeyidir.</p>

  <p>"Çocuklarımı tanıyacaksın ve hep birlikte köye gideceğiz, Fontainebleau'ya... Orada bir evimiz var..."</p>

  <p>"Hadi eyvallah!"</p>

  <p>Birden kalktım, ben ona hiçbir şey sormamıştım ki, Arthur'la birlikte koşarak çıktım. Arabaları korkutma oyunu oynadım biraz, son anda önlerine atlıyordum, insanlar bir çocuk ezmekten çok korkarlar, bunu hissetmekten de zevk duyuyordum. Size bir kötülükleri dokunmasın diye korkunç frenler yaparlar, hiç yoktan iyidir. Onları daha da çok korkutmak istiyordu canım, ama elimde değildi. Henüz, polis mi yoksa terörist mi olacağıma karar vermemiştim, bunu daha sonra, yerinde çözümleyeceğim. Ne olursa olsun, bir kere örgütlü bir çete şarttır, çünkü tek başınıza hiçbir şey beceremezsiniz, çok ufak çapta bir iş dışında. Hem adam öldürmeyi sevmem pek, hatta tam tersi. Hayır, aslında Victor Hugo gibi bir herif olmak isterdim. Mösyö Hamil, sözcüklerle, insan öldürmeden, her şeyin yapılabileceğini söyler; zamanım olduğunda bir deneyeceğim. Bunun en güçlü şey olduğunu söyler Mösyö Hamil. Bana sorarsanız, eğer silahlı herifler varsa, çocukluklarında fark edilmedikleri içindir, hiç kimsenin gözüne çarpmamışlardır bir türlü. Ama dünyada çok çocuk olduğundan hepsini fark etmek olanaksızdır. Kendilerini fark ettirebilmek için açlıktan ölmek zorunda kalanlar bile var. Kimileri de göze batmak için çete kurarlar. Madam Rosa dünyada milyonlarca çocuğun öldüğünü, hatta bazılarının resimlerinin çekilmesine bile izin verdiklerini söyler. Madam Rosa, "Çük insan türünün düşmanıdır, doktorlar içinde en doğru dürüst adam da İsa'dır," der, bir çükten çıkmamıştır çünkü. Bunun kuraldışı bir durum olduğunu belirtir. Madam Rosa yaşamın çok güzel olabileceğini söyler, ama henüz tümüyle keşfedilmiş bir şey değildir o, şimdilik de ne yapalım, yuvarlanıp gitmek gerekir. Mösyö Hamil de bana yaşam ve özellikle Acem halıları hakkında çok iyi şeyler söylemiştir.</p>

  <p>Arabaların arasından koşup adamları korkuturken önemli biri oluyordum. Ezilmiş bir çocuk kimseyi neşelendirmez. Başlarına sonsuz belalar açabileceğimi hissediyordum. Tabii sadece canlarına okumak için kendimi ezdirecek değildim, ama adamları bayağı etkim altına alıyordum. Claudo dediğimiz bir arkadaş var, böyle hıyar gibi oynarken arabanın altında kaldı, üç ay bakım gördü hastanede, oysa evde olsa, babası onu yitirdiği bacağını aramaya yollardı.</p>

  <p>Gece olmuştu, evde yokum diye Madam Rosa korkmaya başlamıştı belki. Eve dönmek için hızlı hızlı koşuyordum, Madam Rosa'dan uzak, hoş vakit geçirmiştim, bu yüzden de vicdan azabı duyuyordum.</p>

  <p>Hemen gördüm, ben yokken Madam Rosa daha da yıpranmıştı. Hele üst yam, hele her yerinden daha çok ağrıyan başı. Sık sık gülümseyerek, vücudunda, yaşamın, kendini pek iyi hissetmediğini söylerdi, bu da artık iyice belli oluyordu. Her yeri ağrıyordu. Bir aydır merdivenlerden ötürü alışverişe çıkamıyordu artık, benim gibi onu üzen biri olmasaydı, yaşamla hiçbir ilgisi kalmayacağını söylüyordu.</p>

  <p>Ona, geçmişe dönülen stüdyoda gördüklerimi anlattım, ama sadece göğüs geçirdi ve yemeğimizi yedik. Hızla yıprandığını kendisi de biliyordu, ama hâlâ çok güzel yemek yapıyordu. Ne pahasına olursa olsun, kesinlikle istemediği tek şey kanserdi, o bakımdan da şanslıydı, çünkü yakalanmadığı tek hastalık buydu. Kanser dışında o kadar zarara uğramıştı ki, artık saçları bile dökülmüyordu, çünkü onların dökülmesine yol açan mekanizma da yıpranmıştı. Sonunda koştum, Doktor Katz'ı çağırdım, geldi. Doktor Katz pek o kadar yaşlı değildi, ama merdivenleri çıkması yasaktı, çünkü merdivenleri hep kalp taşır. Haftalığına iki üç velet vardı evde, ikisi ertesi gün gidiyordu, üçüncüyse Abidjan'a yolcuydu, annesi orada bir sex-shop'a çekilecekti. Kadın yirmi yıllık Halleş geçmişinden sonra son vizitesini kutlamıştı iki gün önce, Madam Rosa'ya çok duygulandığını söyledi: Bir anda yaşlandığını hissetmiş. Doktor Katz'ı dört bir yanından tutup çıkmasına yardım ettik. Doktor Katz Madam Rosa'yı muayene etmek için bizi dışarı kovdu. Döndüğümüzde Madam Rosa mutluydu, kanseri yoktu, Doktor Katz işini çok iyi bilen büyük bir doktordu. Doktor Katz sonra hepimizi süzdü, ama hepimiz derken sadece birkaç artıktan söz ediyorum, yakında kendimi burada tek başıma bulacağımı biliyordum. Yahudi bizi aç bırakıyor diye bir Orleans söylentisi vardı. Orada bulunan öbür üç çocuğun adlarını bile anımsamıyorum, Edith adındaki kız dışında, neden böyle bir adı olduğunu Allah bilir, dört yaşından büyük değildi çünkü.</p>

  <p>"İçinizde kim en büyüğünüz?"</p>

  <p>"Her zamanki gibi, Momo," dedim. "Çünkü hiç dertlerden sıyrılacak kadar ufak olmamışımdır."</p>

  <p>"Peki, Momo. Bir reçete yazacağım, onu eczaneye götüreceksin."</p>

  <p>Sahanlığa çıktık, yüzüme baktı, adamı üzmek istediklerinde hep öyle yaparlar. İnsanların sizi üzmek istediklerinde yönelttikleri bakışlardan birini fırlattı.</p>

  <p>"Dinle yavrum, Madam Rosa çok hasta."</p>

  <p>"Kanseri yok dediniz ama?"</p>

  <p>"Evet, kanseri yok, ama gerçekten çok kötü, çok kötü durumda."</p>

  <p>Doktor Katz, Madam Rosa'nın birkaç kişiye yetecek kadar hastalığı olduğunu anlattı bana, onu hastaneye, bir koğuşa koymak gerekiyordu. Büyük bir koğuştan söz ettiğini çok iyi anımsıyorum, sanki Madam Rosa'nın üstünde taşıdığı bütün hastalıklar için büyük bir yer gerekiyormuş gibi, ama aslında sanıyorum hastaneyi iç açıcı bir biçimde anlatmak için böyle söylüyordu. Madam Rosa'nın çok gergin olduğunu, her an kriz geçirebileceğini söyleyince hiçbir şey çakmadım.</p>

  <p>"Ama özellikle yaşlılık onun derdi, ya da bunaklık, bu söylediğim sana daha yakın geliyorsa."</p>

  <p>Hiçbir şey bana yakın gelmiyordu, ama bunun tartışmasını yapacak değildim şimdi. Doktor Katz Madam Rosa'nın atardamarlarının daraldığım, borularının tıkandığım, hiçbir şeyin gerektiği yere akmadığını anlattı.</p>

  <p>"Kan ve oksijen beynini doğru dürüst beslemiyor. Artık beyni işlemeyecek, tıpkı sebzeler gibi yaşayacak. Uzun zaman yaşayabilir böyle, uzun yıllar, ara sıra zekâ parıltıları da olabilir, ama bunun dönüşü yoktur yavrum, dönüşü yoktur."</p>

  <p>"Bunun dönüşü yoktur, dönüşü yoktur," diye tekrarlaması komiğime gidiyordu, sanki dönüşü olan bir şey vardı da.</p>

  <p>"Ama kanser değil, değil mi?"</p>

  <p>"Kesinlikle değil. İçin rahat etsin."</p>

  <p>Her şeye rağmen iyi bir haberdi bu, zırlamaya koyuldum. En büyük badireyi atlatmamıza çok seviniyordum. Merdivenlere oturdum ve danalar gibi ağladım. Danalar hiçbir zaman ağlamazlar, deyim böyle gerektirir.</p>

  <p>Doktor Katz yanıma, basamağın üstüne oturdu, bir elini omuzuma koydu. Sakalıyla Mösyö Hamil'e benziyordu.</p>

  <p>"Ağlama yavrucuğum, yaşlıların ölmesi doğaldır. Senin önünde daha koskoca bir yaşam var."</p>

  <p>Beni korkutmaya mı çalışıyordu bu namussuz, ne boktur? Yaşlılar, fark ettim, hep, "Gençsin, önünde daha koskoca bir yaşam var," derler, bir yandan da tatlı tatlı gülümserler, buna çok seviniyorlarmış gibi.</p>

  <p>Kalktım. Tamam, biliyordum, daha koskoca bir yaşam vardı önümde, ama bu yüzden kendimi hasta edecek değildim.</p>

  <p>Doktor Katz'ın inmesine yardım ettim, sonra Madam Rosa'ya mutlu haberi bildirmek için çok çabuk çıktım yukarı.</p>

  <p>'Tamam Madam Rosa, iyice belli oldu artık, kanseriniz yok. Doktor bu konuda çok kesin konuştu."</p>

  <p>Madam Rosa gülümsedi. Gülüşü kocamandı, hemen hemen hiç dişi kalmamıştı çünkü. Madam Rosa gülümseyince her zamankinden daha az yaşlı ve çirkin görünür, çünkü gülüşü çok genç kalmıştır, bu da ona belli bir güzellik verir. Alman kıyımları öncesinden kalma bir resmi var, orada on beş yaşındadır, baktığınız zaman bir gün bunun bugünkü Madam Rosa gibi bir sonuç vereceğini hiç düşünmezdiniz. İşin öbür ucundan tutunca da durum aynıydı, Madam Rosa'nın on beş yaşındaki halini düşünmek çok zordu. Aralarında hiçbir ortak yan yoktu. On beş yaşındayken Madam Rosa'nın güzel, kızıl bir saçı, sanki gideceği yer bir sürü güzel şeyle doluymuş gibi bir gülüşü vardı. Onu bir on beş yaşında, bir de bu durumda gördüğümde, ağrılar giriyordu karnıma. Yaşam canına okumuştu, yani. Bazen aynanın önüne geçerim; dudaklarımı parmaklarımla gerip yüzümü buruştururum, yaşamın canıma okuyacağı zaman neye benzeyeceğimi düşlemeye çalışırım.</p>

  <p>İşte Madam Rosa'ya yaşamının en mutlu haberini, kanseri olmadığını böyle bildirdim.</p>

  <p>Akşam Mösyö N'Da Amedee'nin bize armağan ettiği şampanya şişesini açtık, Madam Rosa'nın en büyük halk düşmanına yakalanmamasını kutladık, Mösyö N'Da Amfrdee söylüyordu bunu, o da kendini politikaya vermek istiyordu. Madam Rosa şampanya içmek için yüzünü boyadı, Mösyö N'Da Amedee bile şaşırmış göründü. Sonra o gitti. Hâlâ biraz şampanya kalmışta şişede. Madam Rosa'nın bardağını doldurdum, çin çin yaptık, gözlerimi yumdum, Yahudiyi geri vitese taktım, resimdeki gibi on beş yaşında olana dek. Böylece onu öpmeyi bile başardım. Şampanyayı bitirdik, yanında bir tabureye oturmuş, ona cesaret vermek için neşeli görünmeye çalışıyordum.</p>

  <p>"Madam Rosa yakında Normadie'ye gideceksiniz. Bunun için size para verecek Mösyö N'Da Amedee."</p>

  <p>Madam Rosa, hep ineklerin dünyanın en mutlu insanları olduğunu söyler, Normadie'ye yaşamaya gitmeyi düşlerdi, çünkü oranın havası çok temizdir. Tabureye tüneyip Madam Rosa'nın elini tuttuğum zamanki kadar bir daha hiç dilemedim polis olmayı, öylesine güçsüz hissediyordum kendimi. Sonra Madam Rosa pembe sabahlığını istedi, ama giydiremedik, çünkü orospuyken giydiği sabahlığıydı, on beş yıldan beri de epey şişmanlamışta Madam Rosa. Bence genç orospuların canına okunacağına, yaşlı orospulara biraz saygı gösterilse çok daha iyi olur. Benim elimde olsa, sadece yaşlı orospularla ilgilenirdim, gençlerin pezevenkleri var çünkü, ama yaşlıların kimsesi yok. Sadece yaşlı, çirkin ve artık hiçbir işe yaramaz olanları alır, onlarla ilgilenirdim. Ve adaleti sağlardım. Dünyanın en büyük polisi ve pezevengi olurdum, böylece kimse terk edilmiş yaşlı bir orospunun asansörsüz bir altıncı katta ağladığını göremezdi bir daha.</p>

  <p>"Bundan başka ne dedi doktor? Ölecek miyim?"</p>

  <p>"Hayır, Madam Rosa, özellikle bunun üstünde durmadı, ille de öleceksiniz diye bir şey söylemedi."</p>

  <p>"Neyim var?"</p>

  <p>"Saymadı, her şeyden bir şeyler var dedi, yani."</p>

  <p>"Ya bacaklarım?"</p>

  <p>"Özel olarak bacaklar için de bir şey söylemedi, hem biliyorsunuz bacaklardan ölünmez, Madam Rosa."</p>

  <p>"Peki kalbimde ne var?"</p>

  <p>"Bu konuyu pek deşmedi."</p>

  <p>"Sebzeler için ne dedi?"</p>

  <p>Saflık numarasına yattım.</p>

  <p>"Ne demek sebzeler için?"</p>

  <p>"Sebzeler için bir şey söylediğini duydum."</p>

  <p>"Sağlığınız için sebze yemeniz gerekiyor, Madam Rosa. Hep sebze yedirdiniz bize. Hatta sadece bundan yedirdiniz bazen."</p>

  <p>Gözleri dolu doluydu, yaşlarını silmek için gittim, tuvalet kâğıdı getirdim.</p>

  <p>"Ne olacaksın bensiz, Momo?"</p>

  <p>"Hiçbir şey olacak değilim, hem sonra bir bok belli değil daha."</p>

  <p>"Güzel bir çocuksun, Momo, tehlikeli bir şeydir bu. Dikkatli olmalısın. Kendini kıçınla savunmayacağına söz ver."</p>

  <p>"Söz veriyorum."</p>

  <p>"Yemin ederim de."</p>

  <p>"Yemin ederim, Madam Rosa. Bu konuda içiniz rahat etsin."</p>

  <p>"Momo hiç unutma, insanın en kutsal yeri kıçıdır. Namusu orada gizlidir. Kimsenin kıçım ellemesine izin verme, çok para verseler bile. Ölsen ve dünyada kıçından başka hiçbir şeyin kalmasa bile kendine yaptırma bunu."</p>

  <p>"Biliyorum, Madam Rosa, kan işidir bu. Bir erkek kendini saydırmasını bilmeli."</p>

  <p>Bir saat durduk öyle, el ele, daha az korkuyordu böyle.</p>

  <p>Mösyö Hamil Madam Rosa'nın hasta olduğunu öğrenince, çıkıp onu görmek istedi, ama seksen beş yaşıyla ve asansörsüz, olacak iş değildi bu. On yıl önce o halılarını, Madam Rosa da kıçını satarken tanışmışlardı, şimdi de bir asansör yüzünden ayn düştüklerini görmek çok acıydı. Mösyö Hamil, Victor Hugo'dan bir şiir yazmak istiyordu Madam Rosa'ya, ama artık gözleri görmediğinden, onun adına şiiri ezberlemek zorunda kaldım. Şiir <span style="font-style:italic;">Subhan ad daim la iazul</span> diye başlıyordu, yalnız Tanrı'nın sonu yoktur demektir bu, daha aklımdayken hemen altıncı kata çıktım, bunu Madam Rosa'ya okudum, ama iki kez takıldım, Victor Hugo'nun eksik parçalarını Möysö Hamil'e sormak için altı merdiveni iki kez inip çıkmak zorunda kaldım.</p>

  <p>Mösyö Hamil Madam Rosa'yla evlense iyi olur, diyordum içimden, çünkü hem yaşları buna uygundu, hem de birlikte yıpranmış olurlardı, bu da her zaman için hoş bir şeydir. Düşündüklerimi Mösyö Hamil'e anlattım, evlenme önerisi için altıncı kata onu sedyeyle çıkarabilirdik, sonra ikisini de köye götürüp ölünceye dek bir tarlanın ortasına bırakırdık. Tabii Mösyö Hamil'e bunu bu şekilde söylemedim, çünkü insanları tüketime özendirmek böyle olmaz, sadece iki kişi olmanın ve karşılıklı söyleşmenin hoşluğu üstünde durdum. Mösyö Hamil'e yüz yedi yaşıma kadar yaşayabileceğini de söyledim, çünkü yaşam sanının unutmuştu onu, hem eskiden bir iki kez Madam Rosa'ya karşı ilgi duymuşsa, şimdi fırsatı kaçırmamanın tam sırasıydı. İkisine de aşk gerekiyordu ama bu yaşta böyle bir şey olanaksız olduğundan, güçlerini birleştirmeliydiler. Ona Madam Rosa'nın on beş yaşındaki resmini bile getirdim, Mösyö Hamil, başkalarından daha çok şey görmek için taktığı gözlüklerinin ardından hayran hayran baktı. Resmi önce çok uzağa, sonra çok yakma tuttu, her şeye rağmen bir şey görmüş olmalı, çünkü gülümsedi, sonra da gözleri doldu, ama bu Özel bir durum değildi, sadece yaşlılığından ileri geliyordu. Yaşlılar ağlamadan duramazlar.</p>

  <p>"Olaylardan önce ne kadar güzelmiş, görüyorsunuz. Onunla evlenmelisiniz. Tamam, ne söyleyeceğinizi biliyorum, ama yine istediğiniz zaman resmine bakıp eski halini anımsayabilirsiniz."</p>

  <p>"Elli yıl önce tanışmış olsaydık, belki evlenirdim, Momo'cuğum."</p>

  <p>"Elli yıl içinde tiksinirdiniz birbirinizden. Şimdi birbirinizin yüzünü bile doğru dürüst göremeyeceksiniz, tiksinmek için artık zamanınız da kalmadı."</p>

  <p>Mösyö Hamil, önünde kahve fincanı, eli Victor Hugo'nun kitabının üstünde mutlu görünüyordu, azla yetinmesini bilen bir adamdı.</p>

  <p>"Momo'cuğum, böyle bir işi becerebilseydim bile bir Yahudiyle evlenemezdim."</p>

  <p>"Mösyö Hamil, o artık ne Yahudi ne de başka bir şey, sadece her yanı ağrıyan bir kadın. Hem şimdi siz de o kadar yaşlısınız ki, artık siz Allah'ı düşüneceğinize, bırakın da Allah sizi düşünsün biraz. Onu görmek için kalktınız Mekke'ye kadar gittiniz, şimdi de, zahmet edip gelmek ona düşer. Neden seksen beş yaşında evlenmeyecekmişsiniz? Artık hiçbir tehlikesi yok ki."</p>

  <p>"Peki evlenince ne yapacağız?"</p>

  <p>"Allah kahretsin, birbirinize acıyorsunuz ya işte. Bunun için evlenir herkes."</p>

  <p>"Evlenmek için çok yaşlıyım," diyordu Mösyö Hamil, sanki her şey için çok yaşlı değilmiş gibi.</p>

  <p>Madam Rosa öyle bozuluyordu ki, artık yüzüne bakmaya cesaret edemiyordum. Öbür veletleri çekip almışlardı. Bir orospu anne, çocuğunu bırakmak üzere eve konuşmaya gelince Madam Rosa'nın bir yıkıntıya döndüğünü görüyor, çocuğunu ona bırakmak istemiyordu. Hepsinden beteri, Madam Rosa yüzünü günden güne daha kırmızı boyuyordu, bazen de hâlâ kaldırımdaymış gibi gözleriyle askıntılık ediyor, dudaklarıyla birtakım şeyler yapıyordu. Bu kadarı artık fazlaydı, dayanamıyordum. Sokağa iniyor, bütün gün sürtüyordum. Madam Rosa tek başına kalıyor, kıpkırmızı dudaklarını ve cilvelerini kullanıp boşluğa askıntılık ediyordu. Bazen kaldırıma oturuyor, tıpkı dublaj stüdyosundaki gibi dünyayı gerilere götürüyordum, hatta daha bile uzaklara, insanlar kapılardan çıkıyor, ben onları gerisin geri içeri sokuyordum, yolun ortasına dikiliyor, arabaları geriletiyordum ve kimse yanıma yanaşamıyordu. Anlayacağınız, olimpiyatlık formda değildim yani.</p>

  <p>Bereket, bize yardım eden komşularımız vardı. Madam Lola'dan söz etmiştim size. Dördüncü katta oturuyor, Boulogne ormanında kendini savunuyordu hani. Madam Lola yola koyulmadan önce, arabası da vardı çünkü, sık sık bize yardıma gelirdi. Henüz otuz beş yaşındaydı ve önünde daha çok parlak bir gelecek uzanıyordu. Çikolata, islenmiş som balığı ve şampanya getirirdi bize, bunlar pahalı şeylerdi, işte bu yüzden de kendini savunan insanlar iki kuruş koyamazlar bir kenara.</p>

  <p>O sıra Orleans söylentileri, Kuzey Afrikalı işçilerin Mekke'den kolera getirdiklerini yaymıştı çevreye, Madam Rosa da ilk iş olarak hep ellerini yıkıyordu. Pisliğe düşkün ve sağlığa zararlı bir hastalık olan koleradan nefret ederdi. Ben kolerayı tanımıyorum, ama Madam Rosa'nın söylediği kadar iğrenç bir şey olduğunu sanmam, suçsuz bir hastalıktı o. Bazen kolerayı savunmak bile geliyordu içimden, çünkü o bari yaptıklarından sorumlu değildi, hiçbir zaman seçmemişti kolera olmayı, kendiliğinden başına gelmiş bir şeydi bu.</p>

  <p>Madam Lola bütün gece arabasıyla dolanırdı Boulogne ormanında, bu meslekte tek Senegalli olduğunu ve çok beğenildiğini söylüyordu, önünü açtığı zaman hem çok güzel memeleri, hem de bir çükü vardı. Memelerini tavuklar gibi suni bir biçimde beslemişti. Boksörlük geçmişinden ötürü öyle güçlüydü ki bir masayı tek ayağından tutarak havaya kaldırabilirdi, ama parayı bunun için vermiyorlardı ona. Onu seviyordum, hiçbir şeye benzemeyen, büsbütün başka bir insandı. Benimle bir çocuğu olsun diye ilgilendiğini hemen anladım, ama bu meslekte çocuk yapması olanaksızdı, en önemli gereçleri eksikti çünkü. San bir peruka ve kadınlarda çok aranan göğüsler takıyordu, her gün de hormonla besliyordu onlan. Yüksek topuklarıyla yürürken kıvırıp duruyor, müşteri çekmek için kadınca hareketler yapıyordu. Ama gerçekten herkese benzemeyen bir insandı, bu yüzden onunla güven altında hissediyordunuz kendinizi. İnsanlar neden hep kıçlarına göre sınıflandırılırlar, neden bu işe onca önem verilir anlamam, oysa kimseye kötülüğü dokunmayan bir şeydir bu. Madam Lola'ya kur yapıyordum biraz, bize çok gerekliydi, para veriyor, yemeğimizi yapıyordu. Kulağında küpeler, yüksek topuklarının üstünde yaylanarak tatlı hareketlerle, imrene imrene salçanın tadına bakıyordu. Gençken Senegal'de Kid Govella'yi üç vuruşta yere serdiğini, ama erkekliği yüzünden her zaman çok mutsuz bir kadın olduğunu söylüyordu. Ona "Hiçbir şeye ve hiç kimseye benzemiyorsunuz Madam Lola," diyordum. Hoşuna gidiyordu bu: "Evet, Momo'cuğum, düş gibi biriyim ben," diye yanıtlıyordu. Gerçekten de doğru söylüyordu, mavi palyaçoyla şemsiyem Arthur'a benziyordu, onlar da çok değişik tiplerdir. "Momo'cuğum, büyüyünce göreceksin, hiçbir anlamı olmayan birtakım saygı belirtileri vardır, bir doğa kazası olan yumurtalarım gibi." Madam Rosa koltuğunda oturmuş, Madam Lola'ya dikkat etmesini rica ediyor, henüz bir çocuk olduğumu söylüyordu. Yok, gerçekten çok tatlı, bütün bütüne ters yüz edilmiş bir kadındı! Kötü yürekli de değildi. Akşam, başında san perukası, ayağında yüksek topuklar, kulağında küpeler, boks izleriyle dolu yüzü, boynuna doladığı pembe eşarbı, yandan yırtmaçlı eteği ve jartiyerleriyle, gerçekten olacak şey değildi yani. Bazen Saint-Lazare'a gider, bir iki gün yok olurdu, sonra makyajı darmadağın, bitkin bir halde döner, kendini yatağa atar, bir uyku hapı alırdı, insanın sonunda her şeye alıştığı doğru değildir çünkü. Bir gün polis evine esrar aramaya geldi, cima büyük bir haksızlıktı bu, kızlar kıskançlıklarından ona iftira etmişlerdi. Bu size sözünü ettiğim dönem, Madam Rosa'nın hâlâ konuşabildiği, aklının başında olduğu dönemdi. Yalnız bazen sözün orta yerinde susuyor, ağzım açıp kim olduğunu, nerede bulunduğunu, orada ne halt ettiğim bilmiyormuş gibi dosdoğru önüne bakıyordu. Doktor Katz'ın akıl durgunluğu dediği buydu işte. Madam Rosa'da bu, herkesten daha sık yinelenen, onu herkesten daha çok çarpan bir şeydi, ama hâlâ çok iyi pişiriyordu Yahudi sazanını. Madam Lola her gün hatırını sormaya geliyor, Boulogne ormanında işler iyi gidince de para veriyordu. Madam Lola mahallede çok saygı gören biriydi, küstahlık etmeye kalkanlar da yumruğu yerdi.</p>

  <p>Öbür beş katın kiracıları birbirlerine kötülük etmek istemeyen insanlar olmasayddar, biz altıncı katta ne olurduk, bilmem. Madam Rosa'yı hiçbir zaman polise ihbar etmediler; evde on orospu çocuğu bulunduğu merdivenlerde gürültüden geçilmediği zamanlar bile.</p>

  <p>İkinci katta, hiç evinde değilmiş gibi hareket eden bir Fransız bile vardı. Uzun boylu, kuru ve bastonluydu, hiç göze batmadan, sakin sakin sürdürüyordu yaşamım. Madam Rosa'nın gittikçe yıprandığını duymuştu, bir gün de aramızdaki dört katı çıktı ve kapıya vurdu. Girdi, Madam Rosa'yı selamladı, "Saygılarımı sunarım madam," dedi, şapkasını dizlerinin üstüne yerleştirip dimdik oturdu. Cebinden pullu bir zarf çıkardı, üstünde büyük harflerle adı yazılıydı.</p>

  <p>"Adım Louis Charmette, gördüğünüz gibi. Kendiniz de okuyabilirsiniz. Bu mektup, kızımdan. Her ay bir kere yazar bana."</p>

  <p>Mektubu gösteriyordu bize, sanki bir adı olduğunu kanıtlamak istiyormuş gibi.</p>

  <p>"Devlet Demir Yolları'ndan emekliyim. Yirmi yıl sizinle aynı apartmanı paylaştıktan sonra, hasta olduğunuzu duydum, bu fırsatı değerlendirmek istedim."</p>

  <p>Size söylemiştim, Madam Rosa hastalığı dışında da çok şey görmüş bir insandı, bu yüzden çok korkardı, insanlar yaşlanınca hep böyle olurlar, çünkü bir sürü şey üst üste birikir. Zahmet edip onu selamlamak için dört merdiven tırmanmış bu Fransız, Madam Rosa'nın başına balyoz gibi inmişti, sanki ölümün saati gelmiş de elçisini yollamıştı. Üstelik adamın bir de siyah takımı, gömleği ve kravatı vardı, çok şık biriydi. Madam Rosa'nın yaşamak istediğini sanmıyorum, ama ölmek de istemiyordu, aslında hiçbirini istemiyordu, sadece alışmıştı sanıyorum. Bana kalırsa bundan başka yapılacak çok daha iyi şeyler bulunabilir.</p>

  <p>Bu Mösyö Charmette, dimdik ve hareketsiz oturuyor, çok önemli ve ciddi görünüyordu. Korkuyordu Madam Rosa. Aralarında uzun bir sess<span style="text-decoration:underline;">izlik</span> oldu, sonra da birbirlerine söyleyecek hiçbir şey bulamadılar. Bana kalırsa bu Mösyö Charmette'in yukarıya çıkma nedeni, yalnızlığıydı, Madam Rosa'ya ortaklık önermeye gelmişti. Belli bir yaştan sonra geleniniz gideniniz de azalır, doğa yasaları bir tek çocuklarınızı zorlayabilir sizi gelip görmeye. Sanıyorum birbirlerinden korkuyorlardı, önce siz buyrun, hayır, rica ederim, önce siz buyrun, der gibi bakışıyorlardı. Mösyö Charmette, Madam Rosa'dan yaşlıydı, ama kupkuruydu. Yahudilerinse her yandan etleri fışkırıyordu, hastalık barındıracak çok daha fazla yeri vardı. Hem, üstüne üstlük Yahudi olmak zorunda kalmış yaşlı bir kadının yaşamı her zaman bir Devlet Demir Yolları memurununkinden daha zordur.</p>

  <p>Madam Rosa koltuğunda oturuyordu. Elinde kadınlara özgü armağanlar aldığı zamanlardan kalma bir yelpazeyle. Madam Rosa o zamanlar o kadar şaşırırmış ki söyleyecek söz bulamazmış. Mösyö Charmette dizlerinin üstünde şapkası, Madam Rosa'ya, sanki onu almaya gelmiş gibi dik dik bakıyordu. Yahudinin kafası titriyor, korkudan ter döküyordu. Ne gırgır şey, ölümün içeri girip oturabileceğini, şapkasını dizlerinin üstüne koyup gözünüzün içine baka baka sıranız geldi diyeceğini sanmak. Ama ben bu adamın sadece hemşeri özlemi çeken bir Fransız olduğunu anlamıştım. Bütün haberlerin toplandığı Mösyö Keibali'nin Tunus bakkaliyesine dek, bütün kamuoyuna Madam Rosa'nın bir daha hiç aşağıya inemeyeceği haberi yayılınca, varlığını belirtmek için fırsatın üstüne atlamıştı.</p>

  <p>Bu Mösyö Charmette'in yüzü iyice gölgelenmeye yüz tutmuştu, gözlerinin çevresi hele, insanda önce gözler çikorlaşır, yuvalarına çekilir, neden, ne hakla, nedir bu başıma gelen dercesine bakarlar. Mösyö Charmette'i çok iyi anımsıyorum, Madam Rosa'nın karşısında nasıl dimdik oturduğunu anımsıyorum, yaşlandıkça artan, hele serin gecelerde (ki gittikçe daha sık olan bir şeydi) iyice coşan romatizma ağrılarından ötürü bükemediği sırtım anımsıyorum. Bakkalda Madam</p>

  <p>Rosa'nın yolcu olduğunu, başlıca organlarının saldırıya uğrayıp kamusal yararlılıklarını yitirmiş olduklarını duymuş, herhalde böyle bir insanın onu sapasağlam insanlardan daha iyi anlayabileceğini düşünmüş, o yüzden gelmişti. Yahudi, bayağı paniğe kapılmıştı, yaşamında ilk kez, ağzını açmadan karşısında dimdik duran Katolik bir Fransız ağırlıyordu evinde. Bir süre daha sustular, sonra Mösyö Charmette biraz açılmaya başladı, ağır bir dille yaşamı boyunca Fransız Demir Yolları için yaptığı bütün işlerden söz etmeye koyuldu, bu kadarı bile, oldukça ileri bir aşamada olan ve sürekli sürprizlerle karşılaşan yaşlı bir Yahudi için çok fazlaydı. İkisi de korkuyordu, çünkü doğru değildir doğanın her şeyi çok iyi becerdiği. Doğa aklına eseni, aklına esene yapar, üstelik ne yaptığını bile bilmez, bazen çiçekler ve kuşlar, bazen de altıncı katta artık merdivenleri inemeyen yaşlı bir Yahudidir. Bu Mösyö Charmette yüreğimi parçalıyordu, çünkü onun da, sosyal sigortasına karşın hiçbir şeyi, hiç kimsesi yoktu. Bence birinci derecedeki şeylerdir asıl eksik olan.</p>

  <p>Yaşlılar en sonunda hep bozuluyorlarsa bu onların suçu değildir, ben doğa yasalarını hiç tutmam.</p>

  <p>Mösyö Charmette'in trenlerden, garlardan, gidiş saatlerinden söz edişi bir âlemdi. Sanki hâlâ gereken saatte, gereken trene atlayıp, bir de aktarma bulup kendini kurtarabileceğini umuyormuş gibiydi, oysa artık istasyona vardığını ve inmekten başka yapacak hiçbir şeyi kalmadığını çok iyi biliyordu.</p>

  <p>Mösyö Charmette için Madam Lola'nın bize verdiği çikolata kutusunu açtım, ama hiç elini sürmedi, bazı organları ona şekeri yasak etmişlerdi. Sonunda ikinci kata indi, ziyaretinin de yararı olmadı, Madam Rosa insanların giderek ona karşı daha tatlı davrandıklarını görüyordu, bu da hiçbir zaman iyiye alamet değildir.</p>

  <p>Madam Rosa'run yolculuktan gittikçe daha uzun sürüyordu, bazen saatlerce hiçbir şey hissetmeden otururdu. Kunduracı Mösyö Reza, yerinde bulunmadığı zamanlar, başka yere başvurulması için bir ilan asardı; onu düşünüyordum, ama hiçbir zaman kime başvurmam gerektiğini bilemedim, çünkü Mekke'ye kadar gidip de orada koleraya tutulanlar bile vardır. Madam Rosa'nın yanındaki tabureye oturuyor, elini tutup dönüşünü bekliyordum.</p>

  <p>Madam Lola bize elinden geldiğince yardım ediyordu. Uzman olduğu alanda harcadığı çabalardan ötürü Boulogne ormanından tamamen bitkin dönüyor, bazen akşam beşe kadar uyuyordu. Akşamları yukarı çıkıp biraz yardım ediyordu bize. Hâlâ ara sıra birkaç pansiyonerimiz oluyordu, ama yaşamak için yeterli değildi bu kadarı. Madam Lola, bedava rekabet yüzünden orospuluğun yok olmaya yüz tuttuğunu söylüyordu. Bedavaya çalışan orospuları polis rahatsız etmez, o sadece değeri olan orospularla uğraşır. Bir şantaj olayımız da oldu. Alçak pezevengin teki, Dakar'a gitmeyi reddeden bir kadını, çocuğunu Sosyal Yardım'a ihbar etmekle tehdit etti; orospuluk suçundan analık haklarını yitirsin diye. Veledi on gün evde tuttuk -Jules'dü adı, yakıştı mı şimdi bu ad ona-, sonra Mösyö N'Da Amedee işe el koydu ve her şey çözümlendi. Madam Lola ev işlerini görüyor, Madam Rosa'nın vücut temizliğine yardım ediyordu. Ona yağ çekecek değilim, ama Madam Lola kadar iyi ana olabilecek hiçbir Senegalli herif tanımıyorum. Doğanın bu işe engel olması gerçekten yazıktı. Bir haksızlığa kurban gitmişti, böylece bir sürü çocuğun mutluluğu engellenmişti. Evlat edinmeye bile hakkı yoktu, çünkü bunlar öteki insanlardan biraz daha farklıdırlar, bunu da kimse bağışlamaz. Bazen canına tak ediyordu Madam Lola'nın.</p>

  <p>Size söyleyeyim, Madam Rosa'nın ölüm haberini bütün apartman çok iyi karşıladı. Bu ölüm tam zamanında, bütün organların çabalarını bu yönde birleştirdikleri bir anda meydana geldi. Zaoum adında dört kardeş vardı. Bunlar hamaldılar ve mahallenin piyano, dolap taşıyan en güçlü adamlarıydılar. Onlara hep hayranlıkla bakardım, çünkü ben de isterdim dört kişi olmayı. Bize geldiler, Madam Rosa'yı, sokakta biraz yürümek istediği zamanlar aşağı indirip yukarı çıkarmaya hazır olduklarını söylediler. Bir pazar günü, kimse taşınmaz o gün, Madam Rosa'yı aldılar, bir piyano gibi aşağı indirip arabalarına yerleştirdiler. Madam Rosa'nın temiz hava alması için Mame nehrinin kıyısına gittik. O gün Madam Rosa'nın aklı tümüyle başındaydı, hatta geleceği için planlar kurmaya bile başladı, dinsel bir cenaze istemiyordu çünkü.</p>

  <p>Önce bu Yahudinin Tanrı'dan korktuğunu, kendini dinsiz gömdürterek paçasını kurtarmayı umduğunu sandım. Hiç de Öyle değildi. Tanrı'dan korkmuyor, artık çok geç olduğunu söylüyordu, olan olmuştu, şimdi Tanrı' nın gelip kendisinden özür dilemesine gerek yoktu artık. Sanırım Madam Rosa, aklı tümüyle başındayken gerçekten ölmek istiyordu, hiç de sanki daha gidilecek bir yolu varmış gibi değil.</p>

  <p>Dönüşte Zaoum kardeşler onu Halles'den, Saint-Denis sokağından, Truanderie sokağından geçirdiler. Madam Rosa, gençliğindeki Provence sokağını, hele merdivenleri günde kırk kez inip çıkabildiği zamanların küçük otelini görünce çok duygulandı. Kendini savunduğu kaldırımları ve köşe başlarını görmekten zevk duyduğunu söyledi bize, yaşamını dolu dolu geçirdiğim hissediyordu. Gülümsüyordu, moralinin bayağı düzelmiş olduğunu görüyordum. Geçmiş güzel günlerden söz etmeye koyuldu, o günlerin yaşamının en mutlu dönemi olduğunu söylüyordu. Elli yaşı aşıp çalışmayı durdurduğunda hâlâ düzenli müşterileri vardı, ama o yaşta bu işin artık estetik olmadığını düşünüyordu, meslek değiştirme kararını işte böyle almıştı. Bir şeyler içmek için Frochot sokağında durduk, Madam Rosa bir pasta yedi. Sonra eve döndük, Zaoum kardeşler onu altıncı kata kadar bir çiçek gibi götürdüler. Madam Rosa bu gezisinden o kadar keyiflenmişti ki birkaç ay gençleşmiş gibiydi.</p>

  <p>Moise'i evin kapısının önünde oturur bulduk, bizi görmeye gelmişti. Selam dedim ve onları baş başa bıraktım, Madam Rosa formundaydı. Kahveye bir arkadaşı görmeye indim, bana bir deri ceket getireceğine söz vermişti, elden düşme bir şey değildi bu, gerçek bir Amerikan mağazasından geliyordu, ama herifi aşağıda bulamadım. Bir süre Mösyö Hamil'le oturdum, sağlığı iyice yerindeydi. Önünde boş kahve fincanı, sakin sakin gülümsüyordu karşıki duvara.</p>

  <p>"Mösyö Hamil, iyi misiniz?"</p>

  <p>"Günaydın Viktor'cuğum, sesini duyduğuma sevindim."</p>

  <p>"Yakında her hastalık için bir gözlük bulunacak, Mösyö Hamil, yeniden görebileceksiniz."</p>

  <p>"İnşallah."</p>

  <p>"Bugüne dek hiç görülmemiş, müthiş gözlükler olacak bugün, Mösyö Hamil, o zaman gerçekten görebileceğiz."</p>

  <p>"Viktor'cuğum, Tanrı'ya şükürler olsun, bu kadar uzun yaşıyorsam, Tanrı'nın sayesindedir."</p>

  <p>"Benim adım Victor değil, Mösyö Hamil. Benim adım Momo. Victor, sizin öteki dostunuz."</p>

  <p>Şaşırmış göründü.</p>

  <p>"Pek tabii, Momo'cuğum... <span style="font-style:italic;">Taua kaltu'ala al Hayy elladri la iamût...</span> Ben ölümsüz yaşama inandım. Sana ne demiştim, Victor'cugum. Allah kahretsin."</p>

  <p>"Victor demiştiniz."</p>

  <p>"Nasıl yapabildim bunu? Senden özür dilerim."</p>

  <p>"Yok canım, önemli değil, bir adın değeri neyse öbürününki de odur, yok zararı. Ne haber, dünden beri?"</p>

  <p>Kaygılı gibiydi. Anımsamak için büyük bir çaba harcadığını görüyordum, ama yaşamım sabahtan akşama hah satmakla geçirmeyi bıraktığından beri bütün günleri birbirinin eşiydi, bu yüzden boşluk üstüne boşluk doluyordu kafasının içine. Mösyö Hamil, sağ elini Victor Hugo'nun yazdığı eskimiş ufak bir kitabın üstünde tutuyordu, kitap da bu elin ona dayanmasına çok alışmış olmalıydı. Karşıdan karşıya geçmeleri için körlere yardım ettiğinizde de hep böyledir.</p>

  <p>"Dünden beri mi diyorsunuz?"</p>

  <p>"Dün ya da bugün, Mösyö Hamil, önemli değil, zaman öldürüyoruz sadece."</p>

  <p>"Öyleyse bugün, bütün gün buradaydım, Victorcuğum..."</p>

  <p>Kitaba bakıyordum, ama söylenecek hiçbir sözüm yoktu, yıllardan beri birlikteydiler.</p>

  <p>"Ben de bir gün gerçek bir kitap yazacağım, Mösyö Hamil. İçine her şeyi koyacağım. Daha iyi bir şey mi yapmış, Mösyö Victor Hugo?"</p>

  <p>Mösyö Hamil çok uzaklara bakıp gülümsüyordu. Kitabın üstünde gezdiriyordu elini, okşamasına. Parmakları titriyordu.</p>

  <p>"Çok soru sorma bana, küçük..."</p>

  <p>"Momo."</p>

  <p>"Çok soru sorma bana, biraz yorgunum bugün."</p>

  <p>Kitabı aldım, Mösyö Hamil bunu hissetti, kaygılandı. Kitabın başlığına baktım, sonra da yerine bıraktım. Mösyö Hamil'in elini kitabın üzerine koydum.</p>

  <p>"İşte Mösyö Hamil, burada, dokunabilirsiniz."</p>

  <p>Parmaklarıyla kitaba dokundu.</p>

  <p>"Başka çocuklar gibi değilsin, Victor'cuğum. Biliyordum bunu."</p>

  <p>"Ben de bir gün sefilleri yazacağım, Mösyö Hamil. Sizi eve götürecek biri var mı?"</p>

  <p>"İnşallah. Mutlaka biri vardır, çünkü ben Tanrı'ya inanıyorum, Victorcuğum."</p>

  <p>Artık bana gına gelmişti, varsa yoksa öteki.</p>

  <p>"Bana bir şeyler anlatın, Mösyö Hamil. On beş yaşınızda Nice'e yaptığınız büyük yolculuğu anlatın."</p>

  <p>Susuyordu.</p>

  <p>"Ben mi? Ben mi Nice'e büyük bir yolculuk yapmışım?"</p>

  <p>"Çok gençken."</p>

  <p>"Anımsamıyorum. Hiç anımsamıyorum."</p>

  <p>"Peki öyleyse, ben anlatayım size. Nice, deniz kıyısında mimoza ormanlarıyla dolu, palmiyeli bir vahadır, orada çiçeklerle dövüşen Rus ve İngiliz prensler de bulunur. Sokaklarda dans eden palyaçolar, gökten inen ve kimseyi unutmayan konfetiler de vardır. Ben de bir gün gideceğim Nice'e, genç olacağım zaman."</p>

  <p>"Ne demek, genç olacağım zaman? Yaşlı mısın sen? Kaç yaşındasın, küçüğüm? Sen küçük Momo değil misin?"</p>

  <p>"A bakın, bunu kimse bilmez, yaşımı da bilmezler zaten, tarihlenmedim ben. Madam Rosa hiçbir zaman yaşım olmayacağını söylüyor, çünkü çok farklı biriyim ben, hiçbir zaman da farklı olmaktan başka bir şey yapamayacağım. Madam Rosa'yı anımsıyor musunuz? Ölecek yakında."</p>

  <p>Ama Mösyö Hamil kendi içine dalıp gitmişti, çünkü yaşam insanları öyle yaşatır ki, başlarına gelenlere hiç aldırış etmez. Karşıki apartmanda Madam Halaoui diye bir bayan vardı, kahve kapanmadan Mösyö Hamil'i almaya geliyor, onu yatağına yatırıyordu, çünkü o da kimsesiz biriydi. Birbirlerini tanıyorlar mıydı, yoksa sadece yalnız olmamak için mi yapıyorlardı bunu, onu bile bilmiyorum, kadının Barbes'da bir yerfıstığı tablası vardı, yaşarken babası da aynı işi yaparmış.</p>

  <p>"Mösyö Hamil, Mösyö Hamil," dedim ona.</p>

  <p>Hiç nedensiz, öylesine. Hâlâ onu seven, adım bilen biri olduğunu anımsasın, tek bir adı olduğunu bilsin diye.</p>

  <p>Uzun bir süre yarımda durdum. Zamanın akışına bıraktım kendimi, yavaş yürüyen, Fransız olmayan zamanın akışına. Mösyö Hamil sık sık, zamanın deve kervanlarıyla yavaş yavaş çölden geldiğini söylemişti bana, sonsuzluğu taşıdığı için hiç acele etmezdi. Bu, anlatıldığında güzeldir de her gün bir şeyleri elinden alman yaşlı bir insanın yüzünde görününce daha başka türlüdür, bana soracak olursanız zamanı asıl hırsızların orada aramak gerek.</p>

  <p>Kahvenin patronu bir göz atmaya geldi bize, mutlaka tanıyorsunuzdur, Mösyö Driss'ten söz ediyorum çünkü. Mösyö Hamil'in ara sıra işemesi, işler kızışmadan önce tuvalete götürülmesi gerekiyordu. Ama sakın Mösyö Hamil'in artık kendinde olmadığını ve beş para etmediğini sanmayın. Yaşlılar da, bazı yerlerinde birtakım eksilmeler olsa bile, herkes kadar para ederler. Her şeyi sizin ve benim gibi hissederler, hatta bazen bizden de çok üzülürler, çünkü artık kendilerini savunma olanakları yoktur. Ama namussuz doğa üstlerine saldırır ve onları yavaş yavaş öldürür. Bizde bu durumlar daha da boktandır, çünkü doğanın yavaşça boğazım sıktığı, gözleri yuvalarından fırlamış yaşlıları kürtaj etmek yasaktır. Mösyö Hamil'in durumu değildi bu, o daha uzun zaman yaşlanabilir, yüz on yaşında ölebilirdi, hatta dünya şampiyonu bile olabilirdi. Hâlâ tümüyle kendindeydi, gerektiği zaman üstüne işemeden "çiş" diyordu. Böyle durumlarda Mösyö Driss onu dirseğinden tutuyor, bizzat kendi götürüyordu tuvalete. Araplarda, bir adam çok yaşlanınca, yakında kendisinden kurtulunacaksa, ona karşı çok saygılı davranılır. Tanrı'nın hesaplarından ne kazansan kârdır, hiç ufak kâr diye bir şey yoktur. Yine de Mösyö Hamil açısından, işemeye götürülmek üzücü bir olaydı, onları orada bıraktım, bence üzüntüden kaçmak gerekir.</p>

  <p>Moise'in ağladığını duyduğumda hâlâ merdivenlerdeydim, Madam Rosa'nın başına bir felâket gelmiş olabilir diye düşünerek basamakları dörtnala çıktım. İçeri girdiğim zaman önce düş görüyorum sandım. Hatta gözlerimi önce yumdum, sonra eskisinden de çok açtım.</p>

  <p>Kendini savunmuş olduğu yerleri gezmek, mucizevi bir etki yaratmıştı Madam Rosa'da. Bütün geçmişi kafasının içinde yeniden canlanmışta. Odanın ortasında çırılçıplaktı, kendini savunduğu günlerdeki gibi işe gitmek üzere giyinmeye koyulmuştu. Tamam, yaşamım boyunca hiçbir şey görmüş değilim ben, neyin korkunç, neyin daha az korkunç olduğunu söylemeye pek hakkım yok, ama size yemin ederim ki Madam Rosa, bu çıplak hali, deri çizmeleri, boynuna doladığı siyah dantelli donları -yönünü de şaşırmıştı çünkü-, imgelemin de ötesine taşan karnının üstündeki memeleriyle, size yemin ederim, başka hiçbir yerde bir daha rastlanmayacak bir olaydı; gerçek bile olsa. Bu kadarı yetmiyormuş gibi bir de kıçını <span style="font-style:italic;">sex-shop'lardaki</span> gibi kıvırmaya çalışıyordu, ama ondaki kıç insan olanaklarının ötesinde bir şey olduğundan... <span style="font-style:italic;">Seyyid!</span> Sanıyorum ilk kez bir dua mırıldanıyordum. <span style="font-style:italic;">Makbul’larınkini</span> okudum, ama o, ağzında edepsiz bir gülümsemeyle hâlâ kıvırıyordu.</p>

  <p>Bu, mutlu olduğu yerleri görünce, geçirmiş olduğu derleyici şokun etkisiydi, anlıyordum, ama anlamak bazen, tam tersine, hiçbir şeyi çözümlemez. Yüzü o kadar boyalıydı ki geriye kalan kısmı daha da çıplak duruyordu. Dudaklarıyla tavuk kıçı şeklinde olmadık iğrenç hareketler yapıyordu. Moise avaz avaz bağırıyordu bir köşede, ama ben sadece, "Madam Rosa! Madam Rosa!" dedim, kendimi evden dışarı attım, merdivenleri yuvarlanarak inip koşmaya koyuldum. Kaçmak için değildi, böyle bir şey yoktur hayatta, sadece orada olmamak içindi.</p>

  <p>Koştum, koştum, biraz rahatladığım zaman bir kapının önünde sıralarını bekleyen çöp tenekelerinin arkasına geçtim, oturdum. Ağlamadım, çünkü artık ağlamaya bile değmezdi. Gözlerimi yumdum, öyle utanıyordum ki dizlerime kapanıp yüzümü gizledim. Bir süre bekledim, sonra da bir polis getirttim. Aklınızın alabileceği en güçlü polisti bu. Bütün öbür polislerden milyonlarca kez daha küstahtı. Güveni sağlamak için de hepsinden daha çok silahlı kuvveti vardı. Emrinde zırhlı tanklar bile vardı, onunla artık hiçbir şeyden korkmayacaktım, beni koruyacaktı çünkü. Sorumluluğumu üstlendiğini, rahat edebileceğimi seziyordum. Güçlü kolunu babacan bir tavırla omuzlanma doladı, yediğim dayak sonunda yaralanıp yaralanmadığımı sordu. "Evet, ama hastaneye gitmek bir işe yaramaz," dedim.</p>

  <p>Bir süre, eli omuzumda, öyle durduk. Her şeyle yakından ilgileneceğini, bana babalık edeceğini seziyordum. Kendimi daha iyi hissediyordum ve artık anlıyordum ki yapabileceğim en iyi şey, gerçek olmadığını söyledikleri yere gidip orada yaşamaktı. Mösyö Hamil henüz aramızdayken, öbür dünyayı garanti edenlerin şairler olduğunu söylerdi hep, birden gülümsedim, bana Victor dediğini anımsadım, belki de Tanrı'nın parmağı vardı bu işte. Sonra balon gibi şişirilebilen mavi pembe kuşlar gördüm, çok uzaklara gitmek için onlara asılabilesiniz diye uçlarında ipler vardı. Sonra uyuyakaldım.</p>

  <p>İyi bir uyku çektim, sonra Bisson sokağındaki kahveye gittim. Yanda üç Afrika yurdu olduğundan oraları çok karanlıktır. Afrika'da her şey çok farklıdır. Orada kabileler vardır, bir kabilenin içinde oldunuz mu koca bir toplumun, bir ailenin içinde hissedersiniz kendinizi. Mösyö Aboua vardı kahvede, daha ondan size hiç söz etmedim, çünkü her şeyden söz etmem olanaksız, işte şimdi adım söylüyorum. Mösyö Aboua Fransızca bile bilmez, varlığını bildirmek için hep biri konuşmalı, onun adına. Fildişili Mösyö Aboua'yla bir süre oturdum orada. El ele tutuştuk, birlikte iyi eğleniyorduk, o yirmi yaşındaydı, ben on, ikimizin de hoşuna giden bir farktı bu. Kahvenin patronu Mösyö Soko, orada fazla durmamamı söyledi, küçük çocukları koruma hikâyesiyle başının derde girmesini istemiyordu. On yaşında bir velet, esrar çekmekten ötürü bayağı iş açabilirdi başına, çünkü bir velet görünce ilk akla gelen şey budur. Fransa'da ergin olmayan küçük çocukları çok iyi korurlar, ilgilenecek kimseleri olmayınca onları bir zindana yerleştirirler.</p>

  <p>Mösyö Soko'nun da çocukları var, ama Fildişi'nde daha çok karısı olduğundan onları memlekette bıraktı. Yanımda annem babam olmadan bir sarhoş kahvesinde sürtmeye hakkım olmadığını biliyordum, ama size açıkça söyleyeyim, hiç eve dönmeyi çekmiyordu canım. Madam Rosa'yı son haliyle düşündüğümde tüylerim ürperiyordu. Kendinde olmadan yavaş yavaş gözlerinizin önünde ölmesi zaten korkunç bir şeydi. Bir de onu çırılçıplak, ağzında edepsiz bir gülümseme, müşteri bekleyen doksan beş kilosu ve hiçbir insansı yam kalmamış kıçıyla görmek, acılarına son vermek için yasalar gerektiren bir olaydı. Biliyor musunuz, herkes doğa yasalarını korumaktan söz ediyor, ama ben daha çok yedek parçalardan yanayım. Nasıl olsa bütün yaşamınızı kahvede geçilemeyeceğinizden, ben de eve döndüm. Merdivenleri çıkarken, belki Madam Rosa'nın öldüğünü, kimsenin artık üzülmeyeceğini tekrarlamaya çalışıyordum kendi kendime.</p>

  <p>Kapıyı, korkmayayım diye yavaşça açtım. İlk gördüğüm şey, tepeden tırnağa giyinik, yanında ufak bir bavulla odanın ortasında duran Madam Rosa oldu. Peronda metro bekleyen birini andırıyordu. Hemen yüzüne baktım, hiç oralı değildi besbelli. Bambaşka bir yerdeydi sanki, öylesine mutlu görünüyordu. Bakışı çok uzaklara, çok uzaklara gidiyordu. Bir şapka geçirmişti kafasına, ama bu ona hiç yakışmamıştı, olacak şey değildi çünkü, ama neyse, tepesi biraz örtülmüş oluyordu. Çok iyi bir haber almış gibi gülümsüyordu. Üstünde papatyalı mavi bir elbise vardı. Bilinen duygusal nedenlerden, dolabın dibinde sakladığı, içinde hâlâ kaputlar bulunan orospu çantasını da ortaya çıkarmıştı. Bir daha dönmemek üzere hemen şimdi trene binecekmiş gibi, duvarların ardından bakıyordu.</p>

  <p>"Ne yapıyorsunuz, Madam Rosa?"</p>

  <p>"Almaya geliyorlar beni. Her şeyle ilgileniyorlar. Ufak bir bavulla burada beklememi söylediler. Kamyonlarla gelip bizi Bisiklet Pisti'ne götürecekler."</p>

  <p>"Kim bu götürenler?"</p>

  <p>"Fransız polisi."</p>

  <p>İşin içinden çıkamıyordum. Moise öbür odadan, kafasını elleyerek birtakım işaretler yapıyordu bana. Madam Rosa, elinde orospu çantası, yanında bavuluyla bekliyordu öyle. Geç kalmaktan korkuyormuş gibi bir hali vardı.</p>

  <p>"Yanımıza sadece ufak bir bavul almamızı söylediler ve yarım saat verdiler. Trene koyup, Almanya'ya götürecekler bizi. Artık hiç derdim olmayacak, her şeyle onlar ilgilenecek. Bize hiç kötülük etmeyeceklermiş, yemek içmek de onlardan."</p>

  <p>Söyleyecek söz bulamıyordum. Belki de Yahudileri, Araplar istemiyor diye yeniden Almanya'ya götürüyorlardı gerçekten. Madam Rosa, aklı başındayken Mösyö Hitler'in Almanya'da nasıl, sırf Yahudilerin de bir yurdu olsun diye bir îsrail kurduğunu sık sık anlatırdı bana. O yurtta bütün Yahudiler, kemikler, dişler, giysiler, savurganlık olmasın diye çıkarttıkları iyi durumda ayakkabılar dışında, çok iyi karşılanıyorlardı. Ama neden Yahudilerle hep Almanlar ilgilensindi ki, neden yine Almanlar onlara bir sürü yurt yaptırsındı? Bu işler sırayla olmalıydı, her ulus birtakım zorluklara katlanmak zorundaydı. Madam Rosa bana, kendisinin de bir zamanlar genç olduğunu anımsatmayı çok severdi. Bir Yahudiyle yaşadığım için bütün bunları biliyordum ben, zaten Yahudilerle yaşayınca, bütün bunları hep öğreniverirsiniz sonunda, ama Fransız polisinin neden çirkin, yaşlı ve hiçbir ilginç yanı kalmamış olan Madam Rosa'ya sataştığını bir türlü anlamıyordum. Madam Rosa'nın, rahatsızlığından ötürü yeniden çocuklaştığını biliyordum; dermansız yaşlılık bunu gerektirir, Doktor Katz da beni uyarmıştı. Herhalde kendini genç sanıyordu, az önce orospu kılığına girdiğindeki gibi. Elinde ufak bavuluyla çok mutlu görünüyordu, çünkü yeniden yirmi yaşındaydı. Kapının zilini bekliyordu. Bisiklet Pisti'ne ve Almanya'daki yurda dönecek, böylece gençliğini bir kez daha yaşamış olacaktı.</p>

  <p>Ne yapacağımı şaşırmıştım. Madam Rosa'yı bozmak istemiyordum, ama kuşkusuz Fransız polisi ona yirmi yaşını geri getirmeyecekti. Yerde bir köşeye oturdum, onu görmemek için başımı eğdim. Kendisi için yapabileceğim tek şey buydu. Neyse ki sonra kendine geldi, orada ufak bavulu, şapkası, papatyalı mavi elbisesi, anılarla dolu çantasıyla dikili durduğunu görünce en çok kendi şaşırdı. Ama ben olanları kendisine anlatmamayı daha doğru buldum, her şeyi unutmuştu besbelli. Bellek yitimiydi bu ve Doktor Katz bu tür nöbetlerin gittikçe artacağını söylemişti. Sonra bir gün Madam Rosa artık hiçbir şey anımsamayacak ve belki yıllarca akıl durgunluğu içinde yaşayacaktı.</p>

  <p>"Ne oldu bana? Neden gidecekmişim gibi bavulumla dikildim buraya?"</p>

  <p>"Düş gördünüz, Madam Rosa, biraz düş görmekten bir şey çıkmaz."</p>

  <p>Kuşkuyla bakıyordu bana.</p>

  <p>"Momo, doğruyu söyle."</p>

  <p>"Yemin ederim ki doğruyu söylüyorum, Madam Rosa. Kanseriniz yok. Doktor Katz bu konuda çok kesin konuştu. Rahatlayabilirsiniz artık."</p>

  <p>Azıcık rahatlamış göründü, iyi bir şeydi kanserli olmamak.</p>

  <p>"Nasıl olur da, nereden geldiğimi ve niçin burada bulunduğumu bilmiyorum? Neyim var, Momo?"</p>

  <p>Yatağın üstüne oturdu, ağlamaya koyuldu. Gittim yanına oturdum, elini tuttum; bundan çok hoşlanırdı. Hemen yüzü güldü. Daha güzel görüneyim diye de saçlarımı düzeltti.</p>

  <p>"Yaşam bu, Madam Rosa. Uzun zaman yaşanabilir böyle. Doktor Katz yaşlı olduğunuzu söyledi, hatta bu yaşa bir ad bile taktı."</p>

  <p>"Geçkin mi dedi?"</p>

  <p>"Evet."</p>

  <p>Bir süre düşündü.</p>

  <p>"Hiç anlamıyorum," dedi. "Menopozum biteli çok oluyor, hatta o dönemde çalışmıştım bile. Sakın beynimde ur olmasın? Hele habis olursa bunun hiç kurtuluşu yoktur, Momo."</p>

  <p>"Kurtuluşu.yok, demedi bana. Kurtuluşu olan ya da olmayan şeylerden söz etmedi. Yaşlı olduğunuzu söyledi sadece, ama bellek filan hakkında hiçbir şey demedi."</p>

  <p>"Bellek yitimi demek istiyorsun yani."</p>

  <p>Orada hiç işi olmayan Moise ağlamaya koyuldu, bir bu eksikti başımda.</p>

  <p>"Neler oluyor Moise?" dedi Madam Rosa. "Yalan mı söylüyorlar bana yoksa? Benden bir şey mi gizliyorlar? Niye ağlıyor bu?"</p>

  <p>"Allah kahretsin, kahretsin, kahretsin, Yahudilerin aralarında hep ağlaştıklarını bilmiyor musunuz siz, Madam Rosa? Bunun için onlara bir duvar bile yaptılar. Allah kahretsin."</p>

  <p>"Belki de beyin sklerozudur?"</p>

  <p>Valla burama kadar gelmişti artık. O kadar usanmıştım ki gidip Le Mahoute'u bulmak, sırf hepsinin ağzına sıçmak için bir güzel iğne yaptırmak istiyordum.</p>

  <p>"Momo! Beyin sklerozu değil, değil mi? Bunun hiç kurtuluşu yoktur."</p>

  <p>"Kurtuluşu olan çok şey mi biliyorsunuz siz, Madam Rosa? Canımı sıktınız artık. Anamın ölüsünü öpeyim ki hepiniz canımı sıktınız."</p>

  <p>"Böyle söyleme. Zavallı annen... Neyse, belki de yaşıyordun"</p>

  <p>"Ölmesini dilemiyorum, Madam Rosa, yaşasa bile annemdir yine."</p>

  <p>Garip garip baktı yüzüme, sonra da gülümsedi.</p>

  <p>"Çok olgunlaştın sen, Momo'cuğum. Artık çocuk değilsin. Bir gün..."</p>

  <p>"Bir gün ne?"</p>

  <p>Suçlu bir tavır takındı.</p>

  <p>"Bir gün on dört yaşında olacaksın, sonra on beş. Beni istemeyeceksin artık."</p>

  <p>"Saçmalamayın, Madam Rosa, Yüzüstü bırakacak değilim sizi, tarzım değildir."</p>

  <p>Bunu duyunca rahatladı ve üstünü değişmeye gitti. Japon kimonosunu giydi, kulaklarının arkasına da esans süründü. Neden hep kulaklarının arkasına sürerdi, bilmiyorum. Belki de gözükmesin diye. Sonra koltuğuna oturmasına yardım ettim, çünkü vücudunu tek başına bükemiyordu artık. Çektiklerine oranla çok iyi görünüyordu. Üzgün ve kaygılıydı, onu normal halinde gördüğüme çok seviniyordum! Sonra ağladı da, bu ise, artık tümüyle kendine geldi demekti.</p>

  <p>"Büyük bir çocuk oldun. Bu demektir ki, Momo, birtakım şeyleri anlayabiliyorsun artık."</p>

  <p>İlgisi yok, birtakım şeyleri hiç anlayamam, ama pazarlığa girişecek değildim, şimdi sırası değildi.</p>

  <p>"Artık büyük bir çocuk oldun. Dinle beni..."</p>

  <p>Orada birden vitesi boşaldı, birkaç saniye motoru ölmüş yaşlı bir araba gibi arızalanıverdi. Elini tutup yeniden çalışmaya koyulmasını bekledim, her şeye karşın eski bir araba da değildi. Doktor Katz'ı üç dört kez görmeye gittim. Doktor Katz bir Amerikalı'nın hastanede on yedi yıl, hiçbir şeyden habersiz, bir sebze gibi yaşadığını söyledi. Orada tıbbi yollardan adamın yaşamım uzatmışlar ve adam dünya rekorunu kırmış. Zaten dünya şampiyonları hep Amerika'dan çıkar. Doktor Katz, Madam Rosa için artık hiçbir şey yapılamayacağını, ancak hastanede iyi bir bakım sayesinde daha uzun yıllar yaşayabileceğini söyledi.</p>

  <p>Canımı sıkan, Madam Rosa'nın sigortalı olmayışıydı, yasa dışı bir kadındı çünkü. Henüz genç ve yararlıyken Fransız polisi evini bastığından beri hiçbir yere kaydolmak istemiyordu. Oysa Belleville'de nüfusları ve her çeşit kâğıtları olan bir sürü Yahudi tanıyorum, ama Madam Rosa kâğıtların üstünde boy gösterip, böyle bir tehlikeyi göze almak istemiyordu. Çünkü kim olduğunuzu bildikleri anda bunu hemen başınıza kakıverirler. Madam Rosa yurtsever değildi, insanlar Yahudi mi, Kuzey Afrikalı mı, Malili mi, hiç aldırmazdı, ilkeleri olan bir kadın değildi çünkü. Sık sık, bütün ulusların birtakım iyi yanları olduğunu, bu yüzden de dünyada özel öğrenim gören, araştırmalar yapan tarihçi dediğimiz insanlar bulunduğunu söylerdi bana. Madam Rosa'nın hiçbir yere kayıtlı olmadığını söylüyordum size. Kendi kendiyle uzaktan yakından hiçbir ilgisi olmadığını kanıtlayabilmek için de bir sürü sahte kimlik edinmişti. Bu yüzden sigortadan yararlanamıyordu.</p>

  <p>Ama Doktor Katz beni rahatlattı: Hastaneye cardı, ama kendini savunmaktan aciz bir vücut götürülünce, onu dışarı atamazlar dedi, yoksa nereye varırdık.</p>

  <p>Ben Madam Rosa'ya bakıp bütün bunları düşünürken, onun kafası dolanmaya çıkmıştı. Hızlanmış yaşlılık derler buna, önce gidişli dönüşlü, soma tamamen dönüşsüz olan bir şeydir. Buna tutulanlara daha yalın bir dille bunamış derler, bu sözcük de tıbbi bir terim olan bunak ya da bunamışlıktan türemiştir. Bir an önce geri dönmesi için elini okşuyordum, hiçbir zaman onu bu derdi sevmedim, çünkü çirkin ve yaşlıydı ve pek yakında insanlıktan çıkacaktı.</p>

  <p>Ne yapacağımı şaşırmıştım. Ne paramız, ne yasalara kafa tutabilecek yaşım vardı. On yaşımdan büyük duruyordum, kimsesiz orospuların hoşuna gittiğimi de biliyordum ama pezevenklere karşı polis acımasızdır. Hem rekabet konusunda korkunç olan Yugoslavlardan da korkuyordum.</p>

  <p>Moise, kendisini üstlenen aileden çok memnun olduğunu, benim de birilerini bulabileceğimi söyleyerek, moralimi düzeltmeye çalıştı. Bana her gün yardıma geleceğini söyleyip gitti. Madam Rosa'nın kıçını da silmek gerekiyordu, artık tek başına savunamıyordu kendini. Aklı tümüyle başındayken bile bu konuda zorluk çekiyordu. Kıçı o kadar büyüktü ki, gereken yere yetişemiyordu eli. Kadınlığından ötürü, kıçının silinmesinden çok sıkılıyordu, ama n'apacaksınız? Moise sözünde durup yine geldi, işte o zaman beni bir anda yaşlandırıveren ulusal felaketle müşerref olduk.</p>

  <p>Zaoum kardeşlerin en büyüğünün bir kilo un, yağ ve köftelik kıyma getirdiği günün ertesiydi. Madam Rosa kötüye gideli, bir sürü insan iyi yanlarını göstermeye geliyordu bize. O günü beyaz bir taşla işaretledim, çünkü bu güzel bir deyimdir.</p>

  <p>Madam Rosa'nın sağı solu belli olmuyordu. Bazen bütünüyle kapanıyor, bazen açılıveriyordu. Bize yardımı dokunan bütün kiracılara bir gün teşekkür edeceğim. Örneğin, Mösyö Waloumba'ya. Saint-Michel bulvarında, yoldan geçenlerin ilgisini çekmek için ateş yutan bir beydi kendisi. Yukarı çıkıp Madam Rosa'nın dikkatini uyandırmak umuduyla çok güzel bir numara gerçekleştirdi.</p>

  <p>Mösyö Waloumba, Fransa'yı süpürmek için buraya gelmiş Kamerunlu bir zencidir. Ekonomik nedenlerden ötürü bütün kanlarıyla çocuklarını memlekette bırakmıştı. Ateş yutma konusunda müthiş bir yeteneği vardı, fazla mesai olarak bu işi yapıyordu. Kalabalıklara neden olduğundan polise hiç yaranamamıştı, ama ateş yutma izni kusursuzdu. Madam Rosa ağzım açıp, o boş bakışı takınıp, öbür dünyada salya dökmeye başladığı zaman, beşinci katta sekiz kabile arkadaşıyla birlikte, yasal bir odada oturan Mösyö Waloumba'yı aramaya koşuyordum. Eğer evdeyse, hemen yanan meşalesiyle geliyor, Madam Rosa'nın önünde ateş püskürtmeye koyuluyordu. Sadece üzüntüden yıpranmış hasta bir inşam oyalamak için değil, ona aynı zamanda bir şok tedavisi yapmak için. Çünkü Doktor Katz birçok insanın hastanede kendilerine bu amaçla verilen elektrik sayesinde düzeldiklerini söylüyordu. Mösyö Waloumba da aynı düşüncedeydi, sık sık, "Yaşlılar korktukları zaman belleklerine kavuşurlar," diyordu. Bu yoldan bir sağır-dilsizi bile tedavi etmişti Afrika'da. Ama yaşlıları bütün bütüne hastaneye koydunuz mu, daha da çok üzüntüye kapılırlar. Doktor Katz bu yaşın acımasız olduğunu, altmış beş-yetmişten sonra yaşamın kimseye çekici gelmediğini söyler.</p>

  <p>Ödü patlasın diye Madam Rosa'yı çok korkutmaya çalıştık. Mösyö Waloumba, ateş yutunca, bu ateş de içinden alevler halinde çıkıp tavana kadar yükselince, dehşet verici bir şey olur, ama Madam Rosa bitkisel yaşam denen boş dönemlerinin birindeydi. Bu durumlarda hiçbir şey umurunda olmadığından, onu şaşırtmak olanaksızdı. Mösyö Waloumba Madam Rosa'nın önünde yarım saat ateş kustu, ama o hâlâ yuvarlak ve şaşkın gözlerle bakmaya devam ediyordu, hiçbir şeyin erişemeyeceği tahtadan ya da taştan, bu amaçla yapılmış bir heykel gibiydi. Mösyö Waloumba bir deneme daha yaptı, çok çaba harcadığından olacak, Madam Rosa sonunda kendine geldi. Önünde üstü çıplak ve ateş püskürten bir zenci görünce de öyle bir çığlık attı ki aklınız durur. Kaçmaya bile yeltendi. Onu tutmak zorunda kaldık. Sonra hiçbir şey dinlemek istemedi ve bir daha evinde ateş yutulmasını yasak etti. Bunak olduğunu bilmiyordu, bir şekerleme yaptığını ve onu uyandırdığımızı sanıyordu. Doğruyu söyleyemezdik.</p>

  <p>Bir keresinde Mösyö Waloumba, beş kabile arkadaşıyla çıktı geldi. Cinler inşam boş buldukları anda hemen üstüne üşüşürler. Mösyö Waloumba ve arkadaşları, cinleri Madam Rosa'nın vücudundan kovmak için çevresinde dönmeye başladılar. Mösyö Waloumba'nın arkadaşları Belleville'de çok ünlüydüler, evde tedavi görebilecek bir hasta olunca, bu tören için hemen onları getirtirlerdi. Kahveci Mösyö Driss bu 'büyücülük' dediği şeyleri çok küçümser, onlarla alay ederdi. Mösyö Waloumba ve kabile arkadaşlarının karaborsa doktorları olduklarını söylerdi.</p>

  <p>Bir akşam Madam Rosa yuvarlak gözlerle koltuğunda havalanmışken, Mösyö Waloumba ve kardeşleri bize çıktılar. Bellerine kadar çıplaktalar, üstleri başları rengârenk, süslü püslüydü. Afrikalı işçilerin Fransa'ya getirdikleri şeytanları kovmak için korkunç bir şekilde boyamışlardı yüzlerini, ikisi davullarıyla yere oturdu, öbür üçü de Madam Rosa'nın koltuğunun çevresinde dans etmeye koyuldular.</p>

  <p>Mösyö Waloumba özelikle bu törenler için yapılmış bir müzik aleti çalıyordu ve bu bütün gece, bütün Belleville'de görülecek en güzel şeydi. Ama hiçbir sonuç vermedi, çünkü Yahudilere sökmüyordu. Mösyö Waloumba bize bunun bir din sorunu olduğunu anlattı. Madam Rosa'nın dini kendini savunuyor, iyileşmesine engel oluyordu. Ben bu işe çok şaşıyordum, çünkü Madam Rosa öyle dökülüyordu ki; dinin onda nasıl kendine bir yer bulduğunu, nereye yerleştiğini kestiremiyordum.</p>

  <p>Bana sorarsanız, Yahudiler bile bir yerden sonra artık öylesine bir hiç olurlar ki, Yahudi olmaktan çıkarlar. Bilmem anlatabiliyor muyum derdimi, ama önemli değil, çünkü eğer anlaşılırsa ortaya mutlaka daha iğrenç bir şey çıkar.</p>

  <p>Az sonra, Mösyö Waloumba'nın kardeşleri yılmaya başladılar, çünkü Madam Rosa'nın bu durumda hiçbir şey umurunda değildi. Mösyö Waloumba cinlerin bütün delikleri tıkadıklarım, çabalarının Madam Rosa'ya kadar varamadığını açıkladı. Hepimiz yerde Yahudinin çevresini sardık, bir süre dinlendik. Afrika'da Belleville'den çok daha kalabalık olduklarından, orada Renault fabrikasındaki gibi ekiplere ayrılıp cinlerin başında nöbetleşe çalışabilirler. Mösyö Waloumba gitti, içecek bir şeyler, yumurtalar getirdi ve Madam Rosa'nın çevresinde piknik yaptık. Madam Rosa, sanki başım yitirmiş de her yerde onu aramaya çıkmış gibiydi.</p>

  <p>Kendimize ziyafet çekerken, Mösyö Waloumba bir yandan, yaşlılara saygı göstermenin, acılarını yumuşatmak için onlarla ilgilenmenin ülkesinde çok daha kolay bir şey olduğunu söyledi. Oysa Paris binlerce sokak, kat, delik, köşeyle doluydu; bu yüzden ihtiyarcıklar unutuluverip giderler, onları aratmak için orduyu da kullanamazsınız, çünkü ordu gençlerle uğraşmaya yarar. Eğer Fransız ordusu zamanım yaşlılarla uğraşmakla geçirseydi, Fransız ordusu olmaktan çıkardı. Mösyö Waloumba kent ve köylerde yüz binlerce yaşlı yuvası bulunduğunu söyledi, ama onları bulabilmek için kimse gereken bilgiyi vermez, böylece hiçbir şey bilinmez. Fransa gibi büyük ve güzel bir ülkede bir yaşlı görmek çok üzücü bir olaydır, herkesin derdi kendine yeter, yaşlılar hiçbir işe yaramayıp kamu yararına kullanılamadıklarından, onları bir kenara iterler. Afrika'da insanlar kabilelerde toplarurlar, orada yaşlılar çok tutulur, çünkü öldükleri zaman ellerinden çok şey gelir. Fransa'da, bencillikten ötürü, kabile diye bir şey yoktur. Mösyö Waloumba, Fransa'daki kabilelerin büsbütün ortadan kalktığım, işte bu yüzden silahlı çetelerin el ele verip bir şeyler yapmaya çalıştıklarını söyler. Mösyö Waloumba gençler için kabilelerin çok gerekli olduğunu, kabilesiz kendilerini denizin içinde bir su damlası gibi hissettiklerini, bu yüzden de çıldırdıklarını söyler. Mösyö Waloumba, "Her şey o kadar büyüyor ki artık binden önce saymaya bile değmez," der. İşte bu yüzdendir ki, silahlı çete kuramayan ihtiyarcıklar adres bırakmadan ortadan yok olurlar, gider tozlu yuvalarına çekilirler. Seslerini, hele asansörsüz hizmetçi odalarında yaşıyorlarsa hiç duyuramaz, çok zayıf olduklarından varlıklarını belli edemezler. Mösyö Waloumba, her sabah saat altıda, yaşlıları yoklayıp kötü kokmaya başlamış olanları çıkarmak için Afrika'dan çok işçi getirtmek gerektiğini söyler, çünkü kimse yaşlının yaşayıp yaşamadığını denetleyecek değildir. Ancak kapıcıya kötü koktuğu söylendiği zaman her şey bir açıklık kazanır.</p>

  <p>Mösyö Waloumba, şefleri oymuş gibi hep çok iyi konuşur. Yüzündeki yara izleri çok önemli belirtilerdir. Bu da kabilesinde çok takdir görmesini, konuşurken neden söz ettiğim bilmesini sağlar. Hâlâ Belleville'de yaşıyor; bir gün gidip göreceğim onu.</p>

  <p>Mösyö Waloumba Madam Rosa için çok yararlı bir şey gösterdi bana, henüz yaşayan bir inşam tümüyle ölmüş bir insandan ayırt edebilmek için bir numara. Bu amaçla ayağa kalktı, konsolun üstünden bir ayna aldı, Madam Rosa'nın dudaklarına tuttu, soluğuna tuttuğu yer buğulandı. Ciğerleri yükünü çekemediğinden, Madam Rosa'nın soluk aldığı başka türlü anlaşılamıyordu. Bu, canlıları öteki insanlardan ayırmaya yarayan bir numaradır. Mösyö Waloumba, asansörsüz hizmetçi odalarında bulunan yaşlı insanların sadece yaşlılığın kurbanı mı, yoksa yüzde yüz ölü mü olduklarını anlamak için, ilk iş olarak bunun yapılması gerektiğini söyler. Ayna buğulanırsa, hâlâ soluk alıyorlar demektir, o zaman onları atmamak gerekir.</p>

  <p>Mösyö Waloumba'ya sordum. Madam Rosa'yı, Afrika'ya, oradaki yaşlılara sağlanan kolaylıklardan onun da yararlanması için, kendi kabilesine yollayamaz mıyız, diye. Mösyö Waloumba çok güldü, bembeyaz dişleri vardır çünkü. Lağımcı kabile kardeşleri de çok güldüler, aralarında kendi dillerinde konuştular, sonra da bana yaşamın o kadar basit olmadığını söylediler. Çünkü para, uçak biletleri ve bir sürü izin kâğıdı gerekiyordu, ölüm gelip çatana dek de Madam Rosa'yla ilgilenmek bana düşerdi. O şuada Madam Rosa'nın yüzünde bir zekâ uyanışı fark ettik, Mösyö Waloumba'nın soydaşları hemen kalktılar ve Madam Rosa'nın çevresinde davullar çalıp dans etmeye, ölüleri uyandıracak bir sesle şarkı söylemeye koyuldular. Saat ondan sonra, toplumun düzeni ve dürüst insanların uykusundan ötürü böyle bir şey yasaktır, ama apartmanda bulunan pek az Fransız vardı, bunlar da başka yerlerdeki Fransızlardan çok daha az öfkeli insanlardı. Mösyö Waloumba'nın kendisi de müzik aletine sarıldı, onu size anlatamayacağım, çünkü özel bir aletti, Moise'le ben de onlara katıldık, hepimiz, şeytanları kovmak için Yahudinin çevresinde el ele dans edip çığlıklar atmaya başladık, Madam Rosa birtakım belirtiler gösteriyor gibiydi ve onu desteklememiz gerekiyordu. Sonunda şeytanları kovduk, Madam Rosa da zekâsına kavuştu, ama yeşil, beyaz, mavi, san yüzlü bir sürü zencinin çevresinde dans edip san benizliler gibi öttüklerini, bir yandan da Mösyö Waloumba'yla çaldığı şahane aleti görünce öyle bir korktu ki, "İmdat imdat!" diye bağırmaya başladı, kaçmaya çalıştı, ancak Moise'i ve beni tanıyınca biraz yatışabildi, bize, "Orospu çocukları ve zımbalanmışlar," dedi, sonunda kendine geldiğinin bir belirtisiydi bu. Mösyö Waloumba başta olmak üzere herkes birbirini kutladı. Teklifsizce, hepsi biraz daha oturdular, Madam Rosa da böylece, çantasını aşırmak için onu metroda dövmeye gelmediklerini gördü. Henüz kafası tümüyle yerine oturmuş olmadığından Mösyö Waloumba'ya Yahudice teşekkür etti, Fransızca'da buna Yiddiş denir; ama önemli değildi, çünkü Mösyö Waloumba yiğit bir adamdı.</p>

  <p>Gittikleri zaman Moise'le, Madam Rosa'yı tepeden tırnağa soyduk, çamaşır suyuyla temizledik, yolculuğu sırasında altına yapmıştı çünkü. Sonra bebe talkıyla kıçım pudraladık, koltuğuna oturttuk. Oraya kurulmayı severdi. Madam Rosa bir ayna istedi ve yüzünü boyadı. Kendinden geçtiği anlar olduğunu biliyordu ama Yahudi yaradılışıyla bunun iyi yanım görmeye çalışıyor, boşluk anlarında derdi olmadığım, bunun da bir kâr olduğunu söylüyordu. Son paralarımızla Moise alışveriş yaptı, Madam Rosa da biraz yemek hazırladı; ne şaşırdı, ne bir şey. Kimse iki saat önce kendinde olmadığını söyleyemezdi. Doktor Katz'ın, tıpta ceza ertelemesi dediği işte budur. Sonra gitti oturdu, yorulmak kolay değildi onun için. Moise'i mutfağa bulaşık yıkamaya yolladı, bir süre japon yelpazesiyle yelpazelendi. Üstünde kimonosu, düşünüp duruyordu.</p>

  <p>"Gel buraya, Momo."</p>

  <p>"Ne var? Yine yolculuğa çıkmak niyetinde misiniz?"</p>

  <p>"Hayır, inşallah çıkmam, ama böyle sürerse, hastaneye koyacaklar beni. Gitmek istemiyorum oraya. Altmış yedi yaşındayım..."</p>

  <p>"Altmış dokuz..."</p>

  <p>"Neyse, altmış sekiz, göründüğüm kadar yaşlı değilim. Dinle beni, Momo. Hastaneye gitmek istemiyorum. Bana işkence edecekler."</p>

  <p>"Madam Rosa, saçmalamayın. Fransa hiçbir zaman kimseye işkence etmemiştir. Cezayir değil burası."</p>

  <p>"Beni zorla yaşatacaklar, Momo. Hep böyle yaparlar hastanede, bunun için gereken yasaları var. Gerektiğinden fazla yaşamak istemiyorum ve artık gerekmiyor, Yahudilerin bile bir sının vardır. Ölmeme engel olmak için eziyet edecekler bana, özellikle bu nedenle hazırlanmış, doktorların yemini dedikleri bir numaraları var. Sonuna kadar burnunuzdan getirirler, ayrıcalık olmasın diye de ölmenize izin vermezler. Yahudi bile olmayan bir arkadaşım vardı, ama bir kazada kolu da bacağı da gitmişti, kan dolaşımını incelemek için adama hastanede daha on yıl çektirdiler. Momo, tıbbın keyfi öyle istiyor diye yaşamak istemiyorum. Aklımı yitirmek üzere olduğumu biliyorum, doktorların yüzü suyu hürmetine yıllarca komada kalmak istemiyorum. Beni hastaneye yatırma konusunda birtakım Orleans söylentileri kulağına gelirse, söyle arkadaşlarına, bana gereken iğneyi yapıp artıklarımı çalıların arasına bıraksınlar. Herhangi bir yere değil ama, çalıların arasına. Savaştan sonra on gün köye gitmiştim, hiç o kadar hava aldığım olmadı. Astımım için kentten iyidir. Otuz beş yıl müşterilere verdim kıçımı, şimdi de doktorlara verecek değilim. Söz mü?"</p>

  <p>"Söz, Madam Rosa."</p>

  <p><span style="font-style:italic;">"Kairem?"</span></p>

  <p><span style="font-style:italic;">"Kairem."</span></p>

  <p>Müşerref olduğum gibi, onlarda, "Yemin ederim," demektir bu.</p>

  <p>Ben Madam Rosa'yı mutlu edebilmek için istediği her sözü verebilirdim, çünkü çok yaşlı olunca bile mutluluk işe yarayabilir, ama o sırada kapı çalındı, işte o zaman hâlâ buraya sokmayı beceremediğim ulusal felaket geldi başımıza ve ben çok sevindim, çünkü bu, her şey bir yana, bir anda birkaç yaş büyümemi sağladı.</p>

  <p>Kapı çalındı, gittim açtım, her zamankinden de hüzünlü, aşağıya sarkan uzun burunlu, ufak tefek bir adam vardı kapıda. Gözleri her yerde görülen cinstendi, ama daha da ürkek. Çok solgundu, çok terliyor, çabuk soluk alıyordu. Eli kalbinin üstündeydi; duygulardan ötürü değil, sadece merdivenler kalp için çok kötü olduğundan. Pardesüsünün yakasım kaldırmıştı, onun da bir sürü kel gibi, saçı yoktu. Şapkasını elinde tutuyordu, bir şapkası olduğunu kanıtlamak istercesine. Nereden çıktığını bilmiyordum, ama hiç bu kadar rahatsız birini görmemiştim. Ürkek ürkek baktı yüzüme, ben de aynı biçimde ona baktım, yemin ederim bu adamı bir kez görmek bir şeylerin patlak verip tepenize ineceğim hissetmeniz ve paniklemeniz için yeterliydi.</p>

  <p>"Madam Rosa'nın evi burası mı?"</p>

  <p>Böyle durumlarda hep tetikte olmak gerekir, çünkü tanımadığınız insanlar, sizi sevindirmek için tırmanmazlar altı katı.</p>

  <p>Hıyar numarasına yattım, benim yaşımda böyle bir şey yapmak hakkımdır.</p>

  <p>"Kim?"</p>

  <p>"Madam Rosa."</p>

  <p>Düşündüm, taşındım. Bu gibi durumlarda hep zaman kazanmak gerekir.</p>

  <p>"Ben değilim."</p>

  <p>Göğüs geçirdi, bir mendil çıkardı, alnını sildi, sonra aynı şeyi ters yönde yaptı.</p>

  <p>"Hasta bir adamım," dedi. "On bir yıl hastanede kaldım, şimdi çıkıyorum. Altı katı doktordan izin almadan tırmandım. Ölmeden önce oğlumu görmeye geliyorum. Bu benim hakkımdır, vahşilerde bile bunun için yasalar vardır. Biraz oturup dinlenmek, sonra oğlumu görmek istiyorum, o kadar. Burası mı acaba? On bir yıl önce Madam Rosa'ya teslim etmiştim oğlumu, makbuzum var."</p>

  <p>Pardesüsünün cebini karıştırdı, elime öyle pis bir kâğıt tutuşturdu ki, aklınız durur. Mösyö Hamil sayesinde okuyabildiğim kadarını okudum; her şeyimi ona borçluyumdur. O olmasaydı, bugün bir hiçtim. <span style="font-style:italic;">Yedi Ekim 1956 tarihinde Mösyö Kadir Yusuftan Müslüman Momo için beş yüz franklık bir avans alınmıştır.</span> Güzeel... Başıma kaynar sular döküldü, ama 70 yılındaydık, hemen hesap ettim, on dört yıl oluyordu, ben olamazdım. Tonla Momo geçmiş olmalı Madam Rosa'nın elinden, denizde kum, Belleville'de Momo.</p>

  <p>"Durun, bir bakayım."</p>

  <p>Gittim Madam Rosa'ya, kapıda bir oğlu var mı diye bakmaya gelmiş pis suratlı bir herif olduğunu söyledim. Ödü patladı.</p>

  <p>"Aman Tanrım, bir Moise var, bir de sen, Momo."</p>

  <p>"Öyleyse Moise'dir," dedim. Çünkü ya o, ya bendim. Meşru müdafaadır bu.</p>

  <p>Moise yanda uyuyordu. Uyuyanlar içinde hiç onun kadar uyuyanı görmedim.</p>

  <p>"Belki annesine şantaj yapmak içindir," dedi Madam Rosa. "Peki, göreceğiz şimdi. Pezevenklerden korkacak değilim. Hiçbir şey yapamaz. Kusursuz sahte kâğıtlarım var. Getir bakalım şunu. Kabadaydık edecek olursa, gider Mösyö N'Da'yı çağırırsın."</p>

  <p>Adamı içeri aldım. Madam Rosa, kalan üç tel saçma bigudi sarmıştı, boyalıydı, kırmızı Japon kimonosu vardı üstünde. Adam onu görünce hemen bir iskemlenin kenarına çöktü, dizleri titriyordu, Madam Rosa da titriyordu, görüyordum, ama titremeler onda, kilosundan ötürü daha az görülüyordu. Kiloların gücü onu titretmeye yetmiyordu çünkü. Ama başka bir yerine dikkat etmediğiniz zaman çok güzel renkte, koyu gözleri vardı. Bey, koltuğunda saltanatını sürdüren Madam Rosa'run karşısına bir iskemlenin ucuna oturmuş, şapkasını dizlerinin üstüne yerleştirmişti, ben de beni daha az görsün diye, sırtımı pencereye dayanmıştım. Belli olmaz. Çünkü adama hiç benzemiyordum ama hayatta harika bir ilkem vardır; kendini tehlikeye atmayacaksın. Üstelik adam başını bana doğru çevirmiş, sanki yitirmiş olduğu bir burnun peşindeymiş gibi dikkatlice bakıyordu yüzüme. Hepimiz susuyorduk, öylesine korkuyorduk ki, kimse söze başlamak istemiyordu. Hatta gittim,</p>

  <p>Moise'i de getirdim, çünkü bu adamın şaka maka bayağı bir makbuzu vardı, karşılığında da bir şeyler vermek gerekecekti.</p>

  <p>"Bir dileğiniz mi vardı?"</p>

  <p>Herif, "On bir yıl önce oğlumu teslim ettim size," dedi.</p>

  <p>Sürekli derin soluk aldığından, konuşurken zorlanması gerekiyordu.</p>

  <p>"Daha önce bir haber yollayamadım, hastanedeydim çünkü. Elimde adınız adresiniz bile yoktu, beni kapattıklarında her şeyimi aldılar. Makbuzunuz karımın kardeşindeydi, bildiğiniz gibi karım çok acıklı bir biçimde öldü. Bu sabah çıkmama izin verdiler, makbuzu buldum ve geldim. Adım Kadir Yusuf, oğlum Momo'yu görmeye geliyorum. Bir hatırını sormak istiyorum."</p>

  <p>O gün Madam Rosa'nın aklı tümüyle başındaydı, bizi kurtaran da bu oldu.</p>

  <p>Madam Rosa'nın renginin attığını görüyordum, ama bunun için onu tanımak gerekirdi, makyajdan ötürü kırmızı ve maviden başka hiçbir şey görülmüyordu. Gözlüklerini taktı, gözlüksüz halinden daha güzeldi böyle, makbuza baktı.</p>

  <p>"Ne diyordunuz?"</p>

  <p>Herif az kalsın ağlıyordu.</p>

  <p>"Madam, hasta bir adamım ben."</p>

  <p>"Kim değil ki, kim değil ki," dedi Madam Rosa, dindar bir tavırla. Hatta gözlerini göğe bile kaldırdı, sanki kendisine teşekkür etmek istermiş gibi.</p>

  <p>"Madam, adım Kadir Yusuf, Yuyu der hastabakıcılar. Gazetelere geçen, tümüyle irademin dışındaki o faciadan sonra on bir yıl akıl hastanesinde kaldım."</p>

  <p>Birden, Madam Rosa'nın Doktor Katz'a sürekli benim de psikiyatrik olup olmadığımı sorduğunu düşündüm. Soyaçekimli ya da. Neyse, umurumda değildi, ben değildim o. Allah kahretsin, on yaşındaydım ben, on dört değil.</p>

  <p>"Oğlumuzun adı neydi demiştiniz?"</p>

  <p>"Momo."</p>

  <p>Madam Rosa ona öyle dik dik baktı ki, daha da çok korktum.</p>

  <p>"Ya annesinin adı, onu anımsıyor musunuz?"</p>

  <p>İşte o zaman adam ölecek sandım. Yüzü yeşile döndü, çenesi aşağı düştü, dizleri zıp zıp zıplıyor, gözlerinden yaşlar dökülüyordu.</p>

  <p>"Madam, kendimden sorumlu değildim, biliyorsunuz. Onaylandı bu. Elim bunu yaptıysa, suç bende değil. Frengi bulmadılar bende, ama hastabakıcılar, bütün Araplarda frengi olduğunu söylüyorlar. Bunu bir delilik anında yaptım. Huzur içinde yatsın. Çok dindar bir adam oldum. Her saat, ruhu için dua ediyorum, öyle bir mesleği vardı ki, bu dualar şart. Bir kıskançlık bunalımı geçirmiştim. Düşünebiliyor musunuz? Günde yirmi müşterisi oluyordu bazen. Sonunda kıskandım ve biliyorum, onu öldürdüm. Ama sorumlu ben değildim. Fransa'nın en iyi doktorlarınca onaylandı bu. Hatta sonradan hiçbir şey anımsayamadım. Deli gibi seviyordum onu. Onsuz yaşayamıyordum."</p>

  <p>Madam Rosa alaylı alaylı sırıttı. Hiç böyle sırıttığını görmemiştim. Öyle bir sırıtmaydı ki... Hayır, söyleyemem size. Kıçımı dondurdu.</p>

  <p>"Tabii onsuz yaşayamazsınız, Mösyö Kadir. Yıllardır Ayşe size günde yüz bin frank getiriyordu. Daha fazla getirsin diye öldürdünüz onu."</p>

  <p>Adam ufak bir çığlık attı, sonra da ağlamaya koyuldu. İlk kez, benim dışımda ağlayan bir Arap görüyordum. Herife acıdım bile. Öylesine umurumda değildi.</p>

  <p>Madam Rosa bir anda yumuşadı. Bu adamı pes ettirmiş olmak hoşuna gidiyordu. Hâlâ bir kadın olduğunu hissediyor olmalıydı.</p>

  <p>"E, daha daha ne var ne yok, Mösyö Kadir?"</p>

  <p>Adam yumruğuyla sildi gözünü. Mendilini arayacak gücü bile kalmamıştı, zoruna gidiyordu.</p>

  <p>"İyiyim, Madam Rosa. Yalanda öleceğim. Kalbim."</p>

  <p><span style="font-style:italic;">"Mazltov,"</span> dedi Madam Rosa, sevecenlikle. Yahudice 'sizi tebrik ederim' demektir.</p>

  <p>'Teşekkür ederim, Madam Rosa. Oğlumu görmek istiyorum, lütfen."</p>

  <p>"Uç aylık borcunuz var bana, Mösyö Kadir. On bir yıldır sizden hiçbir haber çıkmadı."</p>

  <p>Adam iskemlesinin üstünde sıçradı.</p>

  <p>"Haber, haber, haber!" diye şarkı söylüyordu, hepimizi bekleyen göğe gözlerini kaldırıp. "Haber!"</p>

  <p>Bu sözcüğü gerektiği gibi söylediği ileri sürülemez. Her hecede iskemlenin üstünde sıçrayıp duruyordu, utanmadan kıçına dayak yercesine.</p>

  <p>"Habermiş! Dalga mı geçiyorsunuz siz?"</p>

  <p>"En son yapacağım şeydir," diye güvence verdi Madam Rosa. "Oğlunuzu bok gibi bıraktınız, sözcüğün tam anlamıyla."</p>

  <p>"Ama adınız adresiniz bile yoktu bende! Ayşe'nin dayısı makbuzu Brezilya’ya götürmüş... Hastaneye kapatılmıştım! Bu sabah çıktım! Kremlin-Bicâtre'e adamın gelinine gittim, mirasa konan, hayal meyal bir şeyler anımsayan anneleri dışında hepsi ölmüş! Makbuz Ayşe'nin fotoğrafına iliştirilmişti, ana oğul yan yana! Habermiş! Ne demek haber?"</p>

  <p>"Para," dedi Madam Rosa, sağduyuyla.</p>

  <p>"Parayı nereden bulmamı istiyordunuz, Madam?"</p>

  <p>"Bu işlere burnumu sokmak istemem," dedi Madam Rosa, Japon yelpazesiyle yüzünü yelpazeleyerek.</p>

  <p>Mösyö Kadir Yusuf öyle yutkunuyordu ki, âdemelması bir asansör gibi hızla inip çıkıyordu.</p>

  <p>"Madam, oğlumuzu size teslim ettiğimizde hareketlerimden tümüyle sorumluydum. Halles'de çalışan üç karım vardı, birini de içtenlikle seviyordum. Oğluma iyi bir eğitim sağlayabilirdim. Toplumsal bir adım bile vardı, polisin iyi tanıdığı, Yusuf Kadir'dim. Evet Madam, <span style="font-style:italic;">polisin iyi tanıdığı,</span> hatta bir kez iri puntolarla geçmişti gazeteye. <span style="font-style:italic;">Polisin iyi tanıdığı Yusuf Kadir. İyi</span> tanıdığı, Madam, kötü tanıdığı değil. Sonra bir sorumsuzluğa tutuldum ve kendi kuyumu kendim kazdım."</p>

  <p>Yaşlı bir Yahudi karısı gibi ağlıyordu bu adam.</p>

  <p>Madam Rosa sert bir tavırla, "Beş kuruş vermeden oğlunu bok gibi bırakmaya hakkı yoktur insanın," dedi ve bir güzel yelpazelendi, Japon yelpazesiyle.</p>

  <p>Beni bu konuda tek ilgilendiren şey, sözü geçen Momo ben miydim, değil miydim, bunu öğrenmekti. Eğer bensem, on değil, on dört yaşındaydım, bu önemliydi, on dört yaşımdaysam çok daha az velet sayılırdım, bu da başınıza gelebilecek en iyi şeydir. Kapıda ayakta dikilip dinleyen Moise de sıkılıyor sayılmazdı, çünkü herifin adı Kadir ve de Yusuf'sa, kendisinin de Yahudi olma şansı pek azdı. Dikkatinizi çekerim, kesinlikle Yahudi olmanın bir şans olduğunu söylemiyorum, onların da kendilerine göre bir sürü sorunları vardır.</p>

  <p>"Madam Rosa, bu tonda mı konuşuyorsunuz benimle, yoksa yanılıyor muyum, çünkü psikiyatrik durumumdan ötürü birtakım şeyler düşlüyorum. On bir yıl dünyadan ayrı kaldım, yani maddi olanaksızlıklar içindeydim. Bunu kanıtlayan tıbbi bir belge var yanımda..."</p>

  <p>Ceplerini sinirli sinirli aramaya koyuldu, artık hiçbir şeye güven beslemeyen tipte bir adamdı, yarımda olduğunu sandığı psikiyatri kâğıdı pekâlâ yanında olmayabilirdi, çünkü kendisini bunun için kapattıklarını düşünüyordu. Akıl hastalarına sürekli yanlarında olduğunu sandıkları şeylerin aslında yanlarında olmadığını, gördüklerini sandıkları şeyleri de aslında görmediklerini anlatırlar, bu yüzden de adamlar çıldırır sonunda. Üstelik adam cebinde gerçek bir kâğıt da buldu, onu Madam Rosa'ya vermek istedi.</p>

  <p>Madam Rosa, "Bir şeyler kanıtlayan belgeler istemem ben," dedi ve ttü, ttü, ttü diye göze gelmemek için gerektiği gibi tükürdü.</p>

  <p>"Şimdi bütün bütüne iyiyim," dedi Mösyö Yusuf Kadir, bundan emin olmak için de hepimize şöyle bir baktı.</p>

  <p>"İnşallah hep böyle devam eder," dedi Madam Rosa, çünkü başka söylenecek söz yoktu.</p>

  <p>Ama bu herifin hiç öyle iyi bir hali yoktu, gözleri her yandan medet umar gibiydiler, en büyük yardımı gereksinen gözlerdir her zaman.</p>

  <p>"İşlediğim cinayetten sorumsuz olduğum bildirildiği için hastaneye kapatıldım, size para yollayamadım. Sanıyorum, size ölene dek karımın dayısı para yolladı. Kaderin bir kurbanıyım ben. Çevrem için zararlı olmasaydım tabii ki bir cinayet işlemezdim. Ayşe'yi diriltemem, ama ölmeden önce oğlumu kucaklamak, ondan beni bağışlamasını, benim için Tanrı'ya dua etmesini istiyorum."</p>

  <p>Babalık duyguları ve istekleriyle, canımı sıkmaya başlamıştı herifçioğlu. Bir kere hiç babam olacak suratı yoktu, benim babam erkek oğlu erkek olmalıydı, bir sümüklü böcek değil. Hem madem Halles'de savunmuştu kendini annem, hatta madem bu herifin de söylediği gibi bayağı iyi savunmuştu üstelik, kimse babam diye çıkamazdı karşıma. Allah kahretsin. Çoğunluk yasalarından ötürü, yüzde yüz garantili, bilinmeyen bir babadandım ben. Annemin adının Ayşe olduğunu öğrenmekten memnundum. Akla gelebilecek en güzel addır bu.</p>

  <p>"Çok iyi baktılar bana," dedi Mösyö Yusuf Kadir. "Artık hiç şiddet bunalımları geçirmiyorum. Bu yönden iyileştim. Ama çok zamanım kalmadı, kalbim heyecanlara dayanamıyor. Madam, doktorlar duygularımı belirtmem için izin verdiler çıkmama. Oğlumu görmek, kucaklamak, ondan beni bağışlamasını ve..."</p>

  <p>Allah kahretsin, tam bir bozuk plâk.</p>

  <p>"...Ve bir de benim için dua etmesini rica etmek istiyorum."</p>

  <p>Bana doğru çevirdi gözlerini, başına açacağım heyecanlardan ödü koparak baktı yüzüme.</p>

  <p>"Bu mu?"</p>

  <p>Ama Madam Rosa'nın aklı iyice başındaydı. Mösyö Yusuf Kadir'in gözünün içine baka baka yelpazelendi, söyleyeceği şeyin tadını önceden çıkarırcasına.</p>

  <p>Hiçbir şey söylemeden bir süre daha yelpazelendi, sonra da Moise'e döndü:</p>

  <p>"Moise, hadi babana merhaba de."</p>

  <p>"Merhaba baba," dedi Moise, çünkü Arap değildi ve korkacak hiçbir şeyi olmadığını biliyordu.</p>

  <p>Mösyö Kadir Yusuf un yüzü biraz daha soldu.</p>

  <p>"Efendim? Ne duyuyorum? Moise mi dediniz?"</p>

  <p>"Evet, Moise dedim, ne olacakmış yani?"</p>

  <p>Herif ayağa kalktı. Sanki çok güçlü bir duygunun etkisiyle kalkmış gibiydi.</p>

  <p>"Moise bir Yahudi adı," dedi. "Kesinlikle öyle, Madam. Moise iyi bir Müslüman adı değildir. Tabii ara sıra Araplarda da rastlanır, ama benim ailemde asla. Size bir Moise değil, bir Momo teslim ettim, Madam. Benim Yahudi bir oğlum olamaz. Madam, buna sağlığım elvermez."</p>

  <p>Moise'le bakıştık, gülmemek için zor tuttuk kendimizi.</p>

  <p>Madam Rosa şaşırmış görünüyordu. Sonra daha da şaşırmış göründü. Yelpazelendi. Koca bir sessizlik çöktü, o sırada neler döndü, neler, neler. Herif hâlâ ayaktaydı, zangır zangır titriyordu.</p>

  <p>Madam Rosa diliyle cık cık yaptı, kafasını sallayarak.</p>

  <p>"Emin misiniz?"</p>

  <p>"Neden emin miyim, Madam?" Hiçbir şeyden emin değilim, emin olmak için gelmedik dünyaya. Kalbim zayıf. Bildiğim ufak bir şeyi söylüyorum sadece, ufacık bir şeyi, ama önem veriyorum buna. On bir yıl önce, üç yaşında Müslüman oğlum karşılığında bana bir makbuz verdiniz. Ben Müslümanım, oğlum da Müslümandı. Annesi de Müslümandı. Daha da ileri gideceğim: Doğru dürüst Arap bir oğlan verdim size, şimdi de bana Arap bir oğlan iade etmenizi istiyorum. Kesinlikle Yahudi bir oğlan istemiyorum, Madam. İstemiyorum işte, o kadar. Buna sağlığım elvermez. Size bir Momo Kadir vermiştim Madam, bir Moise Kadir değil, yeniden aklımı oynatmak istemiyorum. Yahudilere karşı hiçbir şeyim yok, Madam, Tanrı onları bağışlasın. Ama bir Arap'ım, iyi bir Müslümanım, çocuğum da tıpkı böyleydi. Momo Arap, Müslüman. Size onu kusursuz bir durumda teslim ettim, aynı durumda geri almak istiyorum. İzin verirseniz, bu tür heyecanlara katlanamayacağımı belirtmek isterim. Yaşamım boyunca zulme uğradım, bunu kanıtlayan tıbbi belgelerim var, hepsi eziyet görmüş biri olduğumu onaylıyor."</p>

  <p>Madam Rosa umutla, "O halde, Yahudi olmadığınızdan emin misiniz?" diye sordu.</p>

  <p>Mösyö Yusuf Kadir'in yüzü sinirden, dalga dalga titredi.</p>

  <p>"Madam, Yahudi olmadan ezilmiş biriyim ben. Tekelinizde olan bir şey değil bu. Yahudi tekeli bitti artık, Madam. Yahudilerin dışındakilerin de ezilmece hakkı var. Makbuzuma karşılık, oğlum Momo Kadir'i size teslim ettiğim Arap haliyle istiyorum. Kesinlikle Yahudi bir oğlan istemiyorum, bu kadar dert bana yeter."</p>

  <p>"Peki, peki, heyecanlanmayın, belki bir yanlışlık olmuştur," dedi Madam Rosa, adamın gerçekten sarsıldığını görüyor, hatta Arapların ve Yahudilerin birlikte çekmiş oldukları bütün her şeyi düşününce, acıma duygusu bile duyuyordu.</p>

  <p>"Mutlaka bir yanlışlık oldu, of Tanrım," dedi Mösyö Yusuf Kadir ve oturmak zorunda kaldı, çünkü bacaklarında hâl kalmamıştı.</p>

  <p>"Momo, kâğıtları getir bakayım," dedi Madam Rosa.</p>

  <p>Yatağın altındaki büyük aile bavulunu çıkardım. Anamı aramak için sık sık içini karıştırdığımdan, kimse oradaki karışıklığı benden iyi bilemezdi. Madam Rosa, pansiyona aldığı orospu çocuklarını kimsenin içinden çıkamayacağı ufak kâğıt parçalarına kaydederdi, çünkü burası güvenilir bir yerdi, analar akşam rahat rahat uyuyabilirlerdi. Kimse onları orospu ana diye ihbar edip haklarını ellerinden alamazdı. Onları Abidjan'a yollamak için şantaj yapacak bir alçak, özel öğrenim görmüş olsa bile, o karışıklığın arasında tek çocuk bulamazdı.</p>

  <p>Bütün kâğıtları Madam Rosa'ya verdim, Madam Rosa parmağını ıslattı, gözlüklerinin ardından aramaya koyuldu.</p>

  <p>"İşte buldum," dedi muzaffer bir tavırla, parmağını da üstüne koydu. "1956, yedi Ekim küsur."</p>

  <p>"Ne demek küsur?" diye inledi Mösyö Kadir Yusuf.</p>

  <p>"Yuvarlak hesap olsun diye. O gün bana, biri Müslüman biri Yahudi, iki çocuk teslim ettiler."</p>

  <p>Madam Rosa düşündü, düşündü, her şeyi o kadar iyi çözdü ki yüzü aydınlandı.</p>

  <p>"Aa, tamam, her şey açıklığa kavuştu," dedi sevinerek. "Dinleri karıştırmışım."</p>

  <p>"Nasıl," dedi Mösyö Yusuf Kadir, büyük bir ilgiyle. "Nasıl yani?"</p>

  <p>"Momo'yu Moise, Moise'i Momo olarak <span style="font-style:italic;">yetiştirmiş olmalıyım," dedi Madam Rosa. "ikisini aynı günde aldım, karıştı. Moise, yani gerçek olanı şimdi Marsilya'da, çok saygınlık gördüğü bir Müslüman ailenin yanında. Burada gördüğünüz Momo'cuğumuzu Yahudi olarak yetiştirdim. Barmitzva'sı<a id="footnote1"></a><sup><a href="#bookmark0">1</a></sup> falan da yapıldı, içiniz rahat etsin, her zaman kaşer yedi."</span></p>

  <p>"Nasıl her zaman kaşer yedi?" diye yaygarayı bastı Mösyö Kadir Yusuf. Her bakıma o kadar çökmüştü ki, iskemlesinden kalkacak gücü bile yoktu. "Benim oğlum Momo kaşer mi yedi her zaman? Barmitzva mı yaptı? Oğlum Momo'yu Yahudiye mi çevirdiniz?"</p>

  <p>"Bir kimlik hatası yaptım," dedi Madam Rosa. "Biliyor musunuz, kimlik dediğiniz şey de şaşabilir, denenen bir şey değil ki bu? Üç yaşındaki bir çocukta, sünnetli bile olsa, pek öyle fazla bir kimlik bulunamaz. Sünnetlileri karıştırdım ve Momo'nuzu iyi bir Yahudi olarak yetiştirdim, içiniz rahat etsin. İnsan oğlunu on bir yıl görmeden durursa, Yahudi olmasına da şaşmamak sonra..."</p>

  <p>"Ama klinik bir olanaksızlık içindeydim," diye inledi Mösyö Kadir Yusuf.</p>

  <p>'Tamam, önce Araptı, şimdi biraz Yahudi oldu, ama hep sizin çocuğunuz," dedi Madam Rosa, iyi bir ev kadım gülüşüyle.</p>

  <p>Herif kalktı, kendinde öfkelenecek gücü buldu ve kalktı.</p>

  <p>"Arap oğlumu isterim," diye bas bas bağırdı. "Yahudi bir oğul istemem."</p>

  <p>"Ama aynısı madem," diye cesaret vermeye çalıştı Madam Rosa.</p>

  <p>"Aynısı değil. Vaftiz ettiler oğlumu."</p>

  <p>"Ttu, ttu, ttu," diye tükürdü. "Vaftiz edilmedi, Allah esirgesin. Moise iyi bir küçük Yahudidir. İyi bir küçük Yahudisin, değil mi Moise?"</p>

  <p>"Evet, Madam Rosa," dedi Moise zevkle, çünkü onun ne annesi umurundaydı, ne babası.</p>

  <p>Mösyö Yusuf Kadir kalktı, dehşet şeyler geçiriyordu gözlerinden. Olduğu yerde tepinmeye koyuldu, umutsuzluğu küçük bir dansa kaldırmışçasına.</p>

  <p>"Oğlumu bana eski haliyle vermelerini istiyorum. Oğlumu iyi bir Arap olarak istiyorum, kötü bir Yahudi olarak değil."</p>

  <p>"Arap ve Yahudi olmaları söz konusu değil burada," dedi Madam Rosa. "Oğlunuzu istiyorsanız onu bulduğunuz durumda alırsınız. Önce çocuğun annesini öldürüyorsunuz, sonra kendinizi psikiyatrik ilan ettiriyorsunuz, sonra da oğlunuz Yahudi olarak büyütüldü diye, hiç utanmadan sorun yaratıyorsunuz! Moise, git babam öp, bu yüzden ölse bile, babandır yine."</p>

  <p>"Hadi, hiç sallanma," dedim, çünkü dört yaş büyüdüğümü öğrendiğim için bayağı rahatlamıştım.</p>

  <p>Moise, Mösyö Kadir Yusuf a doğru bir adım attı. Mösyö Kadir Yusuf'un ağzından, ne kadar haklı olduğunu bilmediği halde, korkunç bir söz çıktı.</p>

  <p>"O benim oğlum değil!" diye bağırdı, abartılmış bir tavırla.</p>

  <p>Kalktı, kapıya doğru bir adım attı ve işte orada iradesinin dışında bir şey oldu. Niyetlendiği gibi dışarı çıkacağına, ah, sonra da oh dedi, elini sola, kalbin durduğu yere götürdü ve sanki söyleyecek hiçbir şeyi kalmamış gibi yere yığıldı.</p>

  <p>"Bak sen şu işe, nesi var?" diye sordu Madam Rosa ve Japon yelpazesiyle yelpazelendi, bundan başka yapacak hiçbir şey yoktu.</p>

  <p>"Nesi var? Git bak bakalım."</p>

  <p>Ölmüş müydü, yoksa sadece bir süre için bayılmış mıydı, bilmiyorduk, çünkü hiç hareket etmiyordu. Bir süre bekledik, ama adam kımıldamayı reddetti. Madam Rosa'nın aklı başından gidiyordu, çünkü bir polis eksikti başımızda, o bu işlere karıştı mı hiç sonu gelmez. Madam Rosa çabuk birini getirmemi, bir şeyler yapmamızı söyledi, ama ben Mösyö Yusuf Kadir'in ölmüş olduğunu görüyordum, çünkü yüzüne hiçbir derdi kalmamış insanların büyük durgunluğu çökmüştü. Mösyö Yusuf Kadir'in şurasını burasını çimdikledim, dudaklarına da aynayı tuttum, ama artık hiçbir derdi kalmamıştı. Moise tabii hemen tüydü, çünkü tüymekten yanaydı o. Ben de Zaoum kardeşlere koştum, bir ölümüz olduğunu, bizim evde ölmüş olmasın diye onu merdivenlere taşımamız gerektiğini söyledim. Geldiler, onu dördüncü katın sahanlığına, garanti Fransız kökenli, böyle bir şey yapma lüksüne sahip Mösyö Charmette'in kapısının önüne bıraktılar.</p>

  <p>Sonra her şeye rağmen indim, ölü Mösyö Yusuf Kadir'in yanına oturdum, artık birbirimize hiçbir yararımız dokunamazdı, ama yine de bir süre kaldım orada.</p>

  <p>Burnu benimkinden çok daha uzundu, ama burunlar yaşadıkça uzarlar hep.</p>

  <p>Bir anı bulmak için ceplerini aradım, sadece bir <span style="font-style:italic;">Gauloises Heues</span> sigara paketi vardı. Tek bir sigara kalmıştı içinde, yanına oturup onu tüttürdüm, çünkü geri yanım hep o içmişti, son kalanım da benim içtiğimi düşünmek içimi bir hoş ediyordu.</p>

  <p>Hatta biraz ağladım da. Ağlamak hoşuma gidiyordu, bir yakınımı kaybetmiş gibi oluyordum. Sonra polis arabasının düdüğünü duydum, başım derde girmesin diye çabucak yukarı tüydüm.</p>

  <p>Madam Rosa korkudan hâlâ titriyordu, onu bu durumda görmek beni çok rahatlattı, öteki durumunda da olabilirdi çünkü. Bazen günde sadece birkaç saat kendinde oluyordu, Mösyö Yusuf tam o zamana çatmıştı.</p>

  <p>Bir anda dört yaş büyüdüğümü düşünmekten hâlâ kendime gelemiyor, ne tavır takınacağımı bilemiyordum, hatta gittim aynaya baktım. Bir devrim dedikleri, yaşamımın en önemli olayıydı bu. Kendimi bir türlü toparlayamıyordum, aynı adam olmadığınız zamanlar hep böyle olur zaten. Artık eskisi gibi düşünemeyeceğimi biliyordum, ama şimdilik hiç düşünmemeyi yeğliyordum.</p>

  <p>"Ah Tanrım," dedi Madam Rosa, yaramızı deşmemek için de olup bitenlerden konuşmamayı denedik. Yam başına, tabureye oturdum, onunla kalabilmem için yaptıklarından ötürü elini minnetle tuttum. Dünyada birbirimizden başka hiçbir şeyimiz yoktu, bari bunu kurtarmayı becermiştik. Bence çok çirkin biriyle yaşadığınızda, sonunda onu çok çirkin olduğu için de seversiniz. Bana kalırsa eciş bücüş yaratılanlar gerçekten büyük bir gereksinim içindedirler, bu yüzden kendinizi onlara kabul ettirmeniz çok daha kolay bir iştir. Şimdi bunları anımsadıkça, Madam Rosa'nın çok daha az çirkin olduğunu fark ediyorum, bir Yahudi köpeği gibi güzel koyu kahverengi gözleri vardı, ama onu bir kadın olarak düşünmemek gerekirdi, çünkü o zaman tabii hiçbir şansı olamazdı.</p>

  <p>"Yok be Madam Rosa, on dört yaşımda olduğuma sevindim."</p>

  <p>"Böylesi daha iyi. Hem sonra akıl hastası bir baba sana göre bir şey değil, çünkü bu soya çeker bazen."</p>

  <p>"Doğru, Madam Rosa, şansım varmış."</p>

  <p>"Hem sonra, bir şey söyleyeyim mi, Ayşe çok para kazanıyordu, bu hesaba göre babanın kim olduğu gerçekten pek bilinemez. Seni çalışırken yaptı, işine hiçbir zaman ara vermedi."</p>

  <p>Sonra aşağı indim, Mösyö Driss'in kahvesinden Madam Rosa'ya çikolatalı bir pasta aldım, onu yedi.</p>

  <p>Birkaç gün Madam Rosa'nın aklı başında oldu hep. Doktor Katz'ın ceza ertelemesi dediği buydu işte. Zaoum kardeşler haftada iki kez geliyorlardı, içlerinden biri Doktor Katz'ı getiriyordu sırtında. Doktor bir tek zarar saptaması yapmak için tırmanacak değildi altı katı. Madam Rosa'nın başından başka organları da olduğunu unutmamak gerekir, her yerine göz kulak olmak gerekiyordu. Doktor Katz bunların hesabını yaparken, hiçbir zaman orada bulunmak istemez, aşağı iner, sokakta beklerdim.</p>

  <p>Bir kez, zenci geçti oradan. Pek bilinmeyen nedenlerden ötürü zenci diyorlardı ona, belki de öbür zencilerle karıştırmamak içindi, çünkü her zaman bir kişiden çıkartılır herkesin acısı. Hepsinden düşkündü, bir fötr şapkayla gezerdi, on beş yılının en azından beşi kimsesiz geçmişti. Anne babası onu bir amcaya teslim etmişler, amcası onu baldızına aktarmış, baldızı onu iyiliksever birine devretmiş, sonunda da her şey çorbaya dönmüş, bu işi kimin başlattığını artık kimse bilememiş. Ama Zenci kendine iğne yapmıyordu, kinci olduğunu, topluma boyun eğmek istemediğini söylüyordu. Mahallede hamal olarak iyi tanınırdı Zenci, çünkü bir telefon konuşmasından daha ucuza gelirdi. Bazen günde yüz yolculuk yaptığı olurdu. Rue Bisson'da tek başına oturduğu bir odası bile vardı. Zenci, olimpiyatlık formumda olmadığımı hemen çaktı, Rue Bisson'daki tiltli kahvede oynamaya çağırtı beni. Zenci, Madam Rosa öbür dünyayı boyladığı zaman ne yapacağımı sordu, başka birini gözüne kestirdiğimi söyledim. Ama caka sattığımı görüyordu. Bir çırpıda dört yaş birden büyüdüğümü söyledim, beni kutladı. On dört, on beş yaşında ve kimsesizken, kendini nasıl savunmak gerektiği konusunda bir süre tartıştık. Birtakım adresler biliyordu, ama kıç denen dalganın, bu işten hoşlanmazsanız, çok iğrenç bir şey olduğunu söyledi. Zenci hiçbir zaman ekmek parasını bu yoldan çıkarmamıştı, karı mesleğiydi çünkü bu. Birlikte bir sigara içtik, tilt oynadık, ama Zenci'nin işi vardı, ben de askıntı olacak tipte biri değildim.</p>

  <p>Yukarı çıktığımda Doktor Katz hâlâ oradaydı, Madam Rosa'yı hastaneye gitmesi için kandırmaya çalışıyordu. Birkaç kişi daha vardı yukarıda: Zaoum kardeşlerin en büyüğü Mösyö Zaoum, o gün nöbetçi olmayan Mösyö Waloumba, öteki dört yurt arkadaşı. Çünkü ölüm bir insana yaklaşınca, o insan birden önem kazanır, daha çok saygı görür. Doktor Katz herkesi rahatlatmak için deli gibi yalan söylüyordu, çünkü moral denen şey de çok önemlidir.</p>

  <p>"A, işte Momo'cuğumuz haberleri öğrenmeye geliyor. Size söyleyeyim, haberler iyi, hâlâ kanserimiz yok, hepinizin içi rahat edebilir, ha ha."</p>

  <p>Herkes gülümsüyordu, özellikle de ince bir psikolog olan Mösyö Waloumba. Madam Rosa da memnundu, her şeye rağmen bir iş başarmış oluyordu yaşamında.</p>

  <p>"Ama zavallı kafamız bazen dolaşımdan yoksun kaldığı için zor anlar geçirdiğimizden, bugünkü böbreklerimiz, kalbimiz de eskisi gibi olmadığından, belki hastaneye, büyük, güzel bir koğuşa gitsek daha iyi olur. O zaman her şey yeniden yola girer."</p>

  <p>Doktor Katz'ı dinlerken kıçım donuyordu. Mahallede herkes, hastanede kürtaj olmanın olanaksızlığını, hatta orada işkenceden yana olduklarım, sırtınızda et kaldığı ve içine bir iğne sokabildikleri sürece, sizi zorla yaşatabileceklerini biliyordu. Tıp, ille son sözü kendi söylemeli, Tanrı'nın buyruğunu engellememek için sonuna dek çarpışmalıdır. Madam Rosa, üstüne mavi elbisesini ve değerli, işlenmiş şalım geçirmişti, ilgi uyandırmaktan hoşnuttu. Mösyö Waloumba çalgısını çalmaya koyuldu, biliyor musunuz, kimsenin kimseye hiç yardımı dokunmadığı anlar çok üzücü olur. Ben de gülümsüyordum ama, içimden gebermek geliyordu. Bazen hissediyordum ki yaşam bu değildi aslında, kesinlikle bu değildi, eski deneyime güvenin siz. Sonra arka arkaya hepsi sessizce gittiler, bazı anlar söylenecek hiçbir söz kalmaz. Mösyö Waloumba birkaç nota daha çaldı bize, soma notalar da çekti gitti onunla birlikte.</p>

  <p>ikimiz baş başa kaldık, düşmanıma bile dilemem bunu.</p>

  <p>"Duydun mu, Momo? Şimdi de hastaneye. Peki, sen ne olacaksın?"</p>

  <p>Islık çalmaya koyuldum, söyleyebileceğim tek şey buydu.</p>

  <p>Zorro tarzında bir şeyler söylemek için başımı ona doğru çevirdim, ama müthiş bir şans, tam o sırada Madam Rosa'nın beyni durdu, farkına varmadan iki gün üç gece çekti gitti. Ama kalbi hâlâ hizmeti sürdürüyordu. Uç aşağı beş yukarı yaşıyor sayılırdı.</p>

  <p>Doktor Katz'ı, hatta komşuları bile çağırmaya cesaret edemiyordum, bu kez bizi ayıracaklarından kuşkum yoktu. Kalabildiğim kadar kaldım yanında, ne çişe ne yemeğe gidiyordum. Döndüğü zaman orada bulunmak, ilk göreceği şey olmak istiyordum. Elimi göğsünün üstüne koyuyor, bizi ayıran bütün kilolara karşın, kalbini hissediyordum. Zenci, artık bana hiçbir yerde rastlayamadığı için eve geldi, bir sigara içip uzun uzun baktı Madam Rosa'ya. Sonra cebini karıştırdı, bir kart uzattı. <span style="font-style:italic;">Ağır eşyalarınızı parasız alırız. Tel: 278 78 78</span> yazılıydı üstünde.</p>

  <p>Sonra omuzuma vurdu, gitti.</p>

  <p>İkinci gün Madam Lola'ya koştum, o da en gürültülü pop plaklarını aldı, yukarı çıktı. Madam Lola bu plaklarla ölülerin bile uyandığını söyledi, ama biz hiçbir şey elde edemedik. Doktor Katz'ın baştan beri söylediği sebzesel durumdu bu. Madam Lola, arkadaşım bu durumda görünce öylesine duygulandı ki, ilk gece, zarar etmeyi bile göze alarak, Boulogne ormanına gitmedi. Bu Senegalli herif gerçek bir insandı, bir gün gidip göreceğim onu.</p>

  <p>Yahudiyi koltuğunda bırakmak zorunda kaldık. Madam Lola bile, ringde geçen yıllarına rağmen, yerinden kaldıramıyordu onu.</p>

  <p>Kafaları ölen insanlarda en acı şey, bunun ne kadar süreceğinin bilinmemesidir. Doktor Katz, dünya rekorunu on yedi küsur yılla bir Amerikalının kırdığını söylemişti, ama bunun için bakıcılar, damlaları akıtan tesisatlar filan gerekir. Madam Rosa'nın belki bir gün dünya şampiyonu olacağını düşünmek dehşet verici bir şeydi. Şimdi bile her şey burasına kadar gelmişti, rekor kırmak da mutlaka en son merakıydı.</p>

  <p>Madam Lola kadar tatlısını çok az gördüm. Hep çocukları olsun istedi, ama daha önce size bu amaçla donatılmış olmadığını anlatmıştım, onların çoğu böyledir ve bu yüzden doğa yasalarıyla araları iyi değildir. Beni kucağına aldı, benimle ilgileneceğine söz verdi. Senegalli çocuklar için yakılmış ninniler söyledi. Fransa'da da ninniler vardır, ama ben hiç duymadım, çünkü hiçbir zaman bir bebe olamadım. Her zaman bir sürü başka derdim oldu başımda. Kendisinden özür diledim, artık on dört yaşındayım, hâlâ bebecilik oynanamazdı benimle, biraz garip kaçardı. Sonra Madam Lola işe gitmek için hazırlanmaya çıktı, Mösyö Waloumba da geldi, Madam Rosa'nın çevresinde kabilesine nöbet tutturdu, hatta koca bir kuzu pişirdiler, piknikteymişiz gibi, Madam Rosa'nın çevresinde oturup yedik onu. Hoştu, kırlardaydık sanki.</p>

  <p>Madam Rosa'yı, etini önce ağzımızda çiğneyerek beslemeye çalıştık, ama parçaların yansı ağzının içinde, yarısı dışarıda kalıyordu. Madam Rosa tatlı Yahudi gözleriyle her şeye görmeden bakıyordu. Dert değildi, çünkü üstündeki yağlar onu, hatta Mösyö Waloumba'nın bütün kabilesini bile beslemeye yeterdi, ama o dönem çok gerilerde kaldı, artık başkalarını yemiyor zenciler. Sonunda hurma rakısı içip iyice keyiflendiler, Madam Rosa'nın çevresinde dans edip çalgı çalmaya koyuldular. Komşular gürültüden yakınmıyorlardı, çünkü yakman tipte insanlar değildi bunlar, üstelik içlerinde kâğıtları eksik olan bir tek kişi yoktu. Mösyö Waloumba, Bisson sokağında Mösyö Somgo'nun dükkânından alman, özellikle düğünlerde, yanında kola cevizleri yenen hurma rakısından içirdi Madam Rosa'ya. Hurma rakısı, başınıza vurup dolaşım yollarını açtığından, Madam Rosa için iyi bir şeymiş, ama biz hiçbir sonuç alamadık. Madam Rosa'nın yüzü kızardı biraz. Mösyö Waloumba, buralarda dolanan ölümü uzaklaştırmak için en iyi yolun çok güçlü bir biçimde tamtam çalmak olduğunu söyledi. Çünkü ölüm, kendine özgü nedenlerden ötürü tamtamlardan çok korkar. Tamtamlar ellerle çalman ufak davullardır ve bu bütün gece sürdü böyle.</p>

  <p>İkinci gün, Madam Rosa'nın artık dünya rekorunu kırmak için yola çıktığına, elinden geleni hiç esirgemeyen hastaneden kurtulamayacağımıza emin oldum. Dışarı çıktım, sokaklarda yürüyüp Tanrı ve benzeri şeyleri düşündüm, çünkü iyice uzaklaşmak istiyordum kendimden.</p>

  <p>Önce Ponthieu sokağına, dünyayı geriletme olanakları olan o stüdyoya gittim. Taze kokulu, güzel sarışın kızı da görmek istiyordum. Size ondan sanıyorum söz ettim, hani biliyorsunuz, adı Nadine mi ne, o kız işte. Belki Madam Rosa'ya karşı hoş bir şey değildi, ama n'aparsınız? Öylesine yalnızdım ki, kazandığım dört yılı bile hissetmiyordum, hâlâ on yaşımda gibiydim, alışkanlık yeteneğim yoktu henüz. Orada, o stüdyoda kızın beni beklediğini söylesem bana inanmazsınız, biliyorum, beklenen heriflerden değilim ben. Ama oradaydı işte, bana ısmarladığı vardiyalı dondurmanın tadını bile hisseder gibi oldum.</p>

  <p>Girdiğimi görmedi, aşk sözleri söylüyordu mikrofonda; bunlar insanın dikkatini alan şeylerdir. Perdede, dudaklarını kımıldatan bir kadın vardı, ama her şeyi onun yerine söyleyen ötekiydi, benimki, kendi sesini veriyordu öbürüne. Teknik bir olay.</p>

  <p>Bir köşeye ilişip bekledim. Öylesine yalnız hissediyordum ki kendimi, dört yaş daha büyük olmasaydım ağlayabilirdim. Hani bu durumda bile, kendimi tutmak zorundaydım. Işığı yaktılar, kız beni gördü. Odanın içi pek aydınlık değildi ama orada olduğumu hemen fark etti; birden boşanıverdim, tutamadım kendimi.</p>

  <p>"Momo."</p>

  <p>Sanki önemli biriymişim gibi bana doğru koştu, kolunu omuzuma attı. Ötekiler bana bakıyorlardı.</p>

  <p>"Momo. Neden ağlıyorsun? Ne oldu?"</p>

  <p>Bunu ona söylemenin ne kadar kolay olduğunu düşünebilirsiniz. Başlanacak bir yeri bile yoktu. İyice yutkundum.</p>

  <p>"Bir şey... Bir şey yok."</p>

  <p>"Dinle, işim bitti, eve gidiyoruz, her şeyi orada anlatırsın."</p>

  <p>Yağmurluğunu almaya koştu, sonra arabasına bindik. Ara sıra bana dönüp dönüp gülümsüyordu. Kokusu o kadar güzeldi ki, inanılacak gibi değildi. Olimpiyatlık formda olmadığımı anlıyordu, hıçkırığını bile tutmuştu, hiçbir şey söylemiyordu, çünkü neye yarar, sadece ara sıra kırmızı ışıklardan yararlanıp elini yanağıma koyuyordu, böyle durumlarda hep iyi gelen bir şeydir. Saint-Honore sokağına, evinin önüne vardık, arabasını avluya soktu.</p>

  <p>Yukarıya, dairesine çıktık, orada tanımadığım bir herif vardı. Uzun boylu, uzun saçlı, gözlüklü biri. Herifçioğlu sanki çok doğalmış gibi hiçbir şey söylemeden elimi sıktı. Genç sayılırdı, olsa olsa benden iki üç kat daha büyük olmalıydı. Sarışın çocuklar çıkacak, bana gerek olmadığını söyleyecekler mi diye bakındım, ama sadece hiç kötülüğü dokunmayan bir köpek vardı.</p>

  <p>İngilizce'yi bilmediğim bir dilde konuşmaya başladılar, sonra önüme çay ve sandviç getirdiler, sandviçler pek güzeldi, midem bayram etti. Beni rahat bıraktılar, sanki yapılacak hiç başka şey yokmuş gibi tıkındım, sonra herif biraz konuştu, daha iyi olup olmadığımı öğrenmek istedi, bir şeyler-söylemek için çaba gösterdim, ama söyleyecek o kadar çok, o kadar çok şey vardı ki doğru düzgün soluk alamıyordum bile, hıçkırığım ve Madam Rosa gibi astımım tutmuştu, astım bulaşıcıdır çünkü.</p>

  <p>Yarım saat hıçkırarak Yahudi bir sazan balığı gibi konuşmadan durdum, herifin şok geçirdiğimi söylediğini duydum, bu da hoşuma gitti, çünkü şok geçirmiş olmam ilgilerini çekmiş gibiydi. Sonra kalktım, evde bana gereksinimi olan yaşlı bir insan bulunduğunu, gitmem gerektiğini söyledim, ama Nadine denen kız mutfağa gitti, vanilyalı bir dondurmayla döndü, şu boktan yaşamımda yemiş olduğum en güzel şeydir bu, size aynen düşündüğümü söylüyorum.</p>

  <p>Sonra, kendimi iyi hissettiğimden oturup söyleştik biraz. İlgilendiğim kişinin, gereksinme durumunda, dünyanın bütün rekorlarını kırmaya kalkmış bir Yahudi olduğunu ve Doktor Katz'ın sebzeler üstüne söylediklerini anlattığım zaman daha önce duymuş olduğum ileri yaşlılık, beyin sklerozu gibi sözcükler kullanıyorlardı; ben de seviniyordum. Madam Rosa'dan söz ediyordum çünkü, bu her zaman hoşuma giden bir şeydi. Madam Rosa'nın eski bir orospu olduğunu, bir zamanlar Almanya'daki Yahudi yurtlarına sürülüp sonra oradan döndüğünü ve orospu çocukları için bir ev işletmeye koyulduğunu anlattım. Orospuların, yasal olmadıklarından çocuk yapmaya hakları yoktur, bu yüzden onlara şantaj yapmak çok kolaydır. Orospular da çocuklarını gizlemek zorunda kalırlar, dünyada öyle domuz komşular vardır ki inşam her an ihbar edebilirler yetimhaneye. Bilmem neden, onlarla konuşurken içim birden rahatlıyordu. Bir koltukta oturuyordum rahatça, herif bir sigara, çakmağıyla da ateşini uzatmıştı, önemli biriymişim gibi dinliyordu beni. Övünmek gibi olmasın ama onları bayağı etkim altına almıştım. Sonra iyice coştum, her şeyi öylesine dışa vurmak istiyordum ki artık hiç duramıyordum, tabii her şeyi anlatabilmem olanaksızdı, çünkü ben Mösyö Victor Hugo değildim, henüz böyle bir şeye hazırlamış değildim kendimi. Her şeyi çok dağınık bir biçimde anlatıyordum, işin sonundan başlıyordum hep, Madam Rosa'nın gereksinme durumundan, babamın akıl hastası olduğu için annemi öldürdüğünden. Ama size şunu söyleyeyim, bu işin nerede başlayıp nerede bittiğini hiçbir zaman öğrenemedim, bana kalırsa her şey sadece sürüp gitmekte. Annemin adı Ayşe'ydi, kendini kıçıyla savunur, bazen günde yirmi vizite aldığı olurdu, bir gün bir delilik bunalımında öldürttü kendini, ama soyaçekimli olduğum söylenemezdi, Mösyö Kadir Yusuf babam olduğunu garanti edemezdi çünkü. Nadine'nin dostunun adı Ramon'du, bana biraz doktor olduğunu, kalıtlara pek inanmadığını, böyle şeylere aklımı pek takmamam gerektiğini söyledi. Çakmağıyla sigaramı yeniden yaktı, orospu çocuğu olmanın birtakım şeylerden daha avantajlı olduğunu söyledi. Bari o zaman istediğin babayı seçebilirsin kendine, bu konuda hiçbir zorunluluğun olmaz. Sonradan çok iyi sonuçlar veren bir sürü doğum kazası olduğunu, bir sürü doğru düzgün adamın böyle yetiştiğini söyledi. Tamam dedim, bir kere dünyaya geldiniz mi bunun dönüşü yoktur, her şeyi Madam Nadine'in stüdyosundaki gibi geri vitese takıp ananızın kamına dönemezsiniz, ama rezil olan bir şey varsa o da Madam Rosa gibi cıcığı çıkmış yaşlıların kürtaj edilememesiydi. Onlarla konuşurken rahatlıyordum bayağı, birtakım şeyleri dışa dökünce, daha az yaşamış gibi oluyordum. Hiç de itici bir görünümü olmayan bu Ramon adlı herif, ben konuşurken çok ilgileniyordu piposuyla, ama ben görüyordum asıl benimle ilgilendiğini. Yalnız Nadine kızın bizi Ramon'la baş başa bırakmasından korkuyordum, çünkü ne de olsa o giderse eskisi kadar sevimli bir hava esmeyecekti. Tam bana göre bir gülüşü vardı Nadine kızın. Daha bir gün önce on yaşındayken birden nasıl kendimi on dördümde bulduğumu anlattığımda bir puan daha kaybettim, çok ilgilenmiş göründüler. Beni o kadar ilginç buluyorlardı ki artık hiç tutamıyordum kendimi. Bana rastlamakla iyi ettiklerini düşünsünler, ilgilerini daha çok çekeyim diye elimden gelen her şeyi yaptım.</p>

  <p>"Geçen gün babam geldi. Annemi öldürmeden önce beni Madam Rosa'nın pansiyonuna koymuş, sonra annemi öldürdü ve akıl hastası olduğu saptandı. Onun için çalışan başka orospular da vardı ama o annemi yeğlediği için onu öldürdü. Dışarı çıkmasına izin verdikleri zaman beni istemeye geldi, ama Madam Rosa beni ona vermeye hiç yanaşmadı, çünkü akıl hastası bir baba bana göre bir şey değil, soyaçekim olabilir. Bu yüzden Yahudi Moise'in onun oğlu olduğunu söyledi. Araplarda da Moise'ler vardır ama bunlar Yahudi olmazlar. Tabii Mösyö Yusuf Kadir Arap ve Müslümandı, ona Yahudi bir oğul verdiğimizde ortalığı birbirine kattı ve öldü."</p>

  <p>Doktor Ramon da beni dinliyordu, ama asıl hoşuma giden Nadine'in tepkisiydi.</p>

  <p>"... Madam Rosa gördüğüm en çirkin, en yalnız ve en mutsuz kadındır, iyi ki ben varım, yoksa kimse onu almazdı. Neden bazı insanların her şeyi vardır? Hem çirkin, hem yoksul, hem hastadırlar da birtakım insanların hiçbir şeyi yoktur, anlamıyorum. Doğru değil bu. Bütün polislerin şefi olan bir dostum var benim, onun güvenlik kuvvetleri herkesinkinden güçlüdür, her zaman herkesi yener, düşünebileceğiniz en büyük polistir. Bir polis olarak o kadar güçlüdür ki her şeyi yapabilir, kraldır o. Yolda birlikte yürüdüğümüz zaman, bana babalık ettiğini iyice belirtmek için kolunu omuzuma atar. Küçükken bazı geceleri dişi bir arslan yüzümü yalamaya gelirdi, henüz on yaşımdaydım, birtakım şeyler düşünüyordum, okulda ahlakımın bozuk olduğunu söylediler, çünkü dört yaş daha büyük olduğumu bilmiyorlardı, henüz tarihlenmemiştim. Bütün bunlar, Mösyö Yusuf Kadir'in, elinde bir makbuzla babam olduğunu söylemeye gelmesinden çok daha önce oluyordu. Bildiğim her şeyi pek tanınmış hah satıcısı Mösyö Hamil öğretti bana, şimdi kör oldu. Mösyö Hamil'in üstünde Mösyö Victor Hugo'dan bir kitap vardır, büyüyünce ben de sefilleri yazacağım, çünkü söyleyecek bir sözü olan herkes bunu yazar. Madam Rosa bir şiddet nöbetine tutulacağımdan, boğazım kesip ona zararım dokunacağından korkuyordu, soyaçekimli olmamdan kuşkulanıyordu çünkü. Ama hiçbir orospu çocuğu babasının kim olduğunu söyleyemez. Hem ben hiçbir zaman kimseyi gidip öldürecek değilim, insanlar bunun için yaratılmamıştır. Büyüyünce bütün güvenlik kuvvetleri elimin altında olacak ve hiç korkmayacağım. Dünyayı geriye götürüp, Madam Rosa'nın genç ve güzel olabilmesi için stüdyodaki gibi her şeyin tersine döndürülmemesi çok yazık, o zaman yüzüne bakmak bir zevk olurdu. Bir sirkte palyaço olan dostlarım var, bazen her şeye boşverip onlarla çekip gitmeyi düşünüyorum, ama Yahudinin yaşadığı sürece bunu yapamam, çünkü onunla ilgilenmek zorundayım."</p>

  <p><a id="bookmark0"><sup></sup></a><a href="#footnote1">1</a></p>

  <p> Barmitzva: Yahudilerde erkek çocuğun ergenlik çağına girişini kutlama töreni, (ç.n.)</p>



</body></html>