<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <h1>Çeliğe Karşı Adale</h1>

  <p>Tam önüne damdan, önce bir tuğla, ardından da İmparatorluk'a bağlı okçulardan biri düşünce Roran şaşkınlıkla haykırıp kenara sıçradı.</p>

  <p>Gözlerine giren teri sildi, cesedin etrafından dolaşıp, etrafa saçılmış kiremit yığınlarının üstünden tıpkı Anora Nehri'ndeki taşların üstünden atlaya atlaya geçtiği gibi hoplayarak boş bir yerden diğerine basıp geçti.</p>

  <p>Savaş kötü gidiyordu. Bu çok açıktı. Kendiyle beraber savaşçıları dış sur duvarına yakın noktada neredeyse on beş dakika geçirmişler, yeni gelen asker dalgasını savuşturmuşlar ama sonradan askerlerin kendilerini yeniden binaların arasına çekmelerine göz yummuşlardı. Ama şimdi şöyle bir değerlendirince bunun yanlış verilmiş bir karar olduğunu görüyordu. Sokaklarda savaşmak çok zor, çok kanlı ve çok kafa karıştırıcı bir şeydi. Birliği iyice dağılmış, sadece birkaç savaşçısı yanında kalmıştı, çoğu Carvahall'li adamlardı, ayrıca dört Elf ve birkaç da Urgal vardı. Geri kalan herkes yakınlardaki sokaklara yayılmışlar, komut almadan kendi başlarına savaşıyorlardı.</p>

  <p>Daha kötüsü, Elf ve öteki büyücülerin nedenini açıklayamadıkları bir şekilde yapılan büyüler olması gerektiği gibi işe yaramıyorlardı. Bu durumu ilk, Elflerden biri büyü yardımıyla askerlerden birini öldürmek istediğinde ilk fark etmişlerdi; asker yerine Varden'li bir savaşçı düşüp ölmüştü, daha önceden Elfin topladığı bir yığın böcek tarafından yenilmişti. Adamın ölüm şekli Roran'ı hasta etmişti; çok kötü, çok anlamsız bir ölüm şekliydi, aralarından herhangi birinin başına da gelebilirdi.</p>

  <p>Sağ taraflarında, açıkta, ana giriş kapısına yakın Lort Barst hâlâ Varden ordusunun ana kısmına saldırmakla uğraşıyordu. Roran onu birkaç kez görmüştü: Şu an atından inmiş ayakta savaşıyordu, insan, Elf ve Cücelerin arasında, sanki onlarla bovling oynuyormuşçasına elindeki kara topuzunu üstlerine savuruyordu. İriyarı adamı kimse durdurabilecek gibi görünmüyordu, yaralamak hiç mümkün değil gibiydi ve etrafındakiler elindeki korkunç silahın darbelerinden korunmaya çalışarak kaçışıp, uzak durmaya çalışıyorlardı.</p>

  <p>Roran, Kral Orik ile bir grup Cücenin de bir asker grubunu yarmaya çalıştığını gördü. Elindeki kıymetli savaş balyozu Volund'u sallarken Orik'in mücevherli miğferi ışıkta parlıyordu. Hemen arkasında duran savaşçıları, "Vor Orikz korda!" diye bağırıyorlardı.</p>

  <p>Orik'in elli adım ötesinde Kraliçe Islanzadi'nin savaşın ortasında fırtına gibi estiğini gördü; kırmızı pelerini uçuşuyor ve savaş zırhı kapkara insan güruhunun arasında bir yıldız gibi parlıyordu. Roran, Islanzadi'yi gördüğü o kısacık an içinde, kadının yeteneğinden, gaddarlığından ve cesaretinden etkilenmişti. Ona Arya'yı hatırlatıyordu ama galiba kraliçe daha büyük bir savaşçıydı.</p>

  <p>O sırada bir evin köşesinden beş kişilik bir asker grubu fırladı, neredeyse Roran'la çarpışacaklardı. Haykırışlar arasında mızraklarını havaya kaldırıp onu tavuk çevirme gibi şişe geçirmeye hazırlandılar. Roran eğilip yana kaçtı ve aralarından bir tanesini kendi mızrağıyla boğazından mıhlamayı becerdi. Asker bir dakika ayakta olduğu yerde sallanmış, ama nefes alamayınca yere düşmüş, arkadaşlarının ayaklarına dolanmasına neden olmuştu.</p>

  <p>Roran bunu fırsat bilip silahını savurarak bol bol kesip biçti. Askerlerden biri de onun sağ omzuna bir darbe indirmeyi başarmış ve Roran üstündeki koruyucu büyüler kılıcın yönünü saptırınca kendi gücünde yine aynı azalmayı hissetmişti.</p>

  <p>Aslında kalkan büyülerin kendisini korumasına şaşırmıştı. Daha birkaç saniye önce bir kalkanın sol yanağında bir kesik açmasına engel olmamışlardı. Şu büyülere her ne oluyorsa bir an evvel işlerin yoluna girmesini diledi. O yüzden bu durumda kendini en ufak bir darbeye karşı bile savunmasız bırakmaya cesaret edemiyordu.</p>

  <p>Roran kalan son iki askere doğru ilerledi ama onlara yaklaşamadan bir çeliğin havada uçtuğunu ve adamların kafasının yere düşerek taşların üstünde yuvarlandığını gördü, yüzlerinde şaşkın bir ifadeyle. Bedenler de yere yığılınca Roran arkalarında şifacı kadın Angela'yı gördü; kadın yeşil siyah savaş zırhı içindeydi, elinde de kendi kılıç benzeri silahı vardı. Yakınında iki kedi adam duruyordu; biri çizgili kahverengili saçlı bir kızdı, keskin sivri dişleri kanlıydı, elinde uzun bir hançer vardı; diğeri bir hayvan formu içindeydi. Roran onun Solembum olabileceğini düşündü ama emin değildi.</p>

  <p>"Roran! Seni görmek ne güzel," dedi şifacı gülümseyerek, içinde bulundukları ortamda garip kalacak kadar neşeli bir sesle. "Şu buluştuğumuz yere bir bak hele!"</p>

  <p>"Mezarda görüşmekten iyidir!" diye bağırdı Roran. Yerden bir mızrak kapıp, caddenin biraz ötesindeki bir adama fırlattı.</p>

  <p>"İyi dedin!"</p>

  <p>"Ben senin de Eragon'la birlikte gittiğini sanıyordum?" dedi sordu Roran.</p>

  <p>Kadın başını iki yana salladı. "Bana sormadı, zaten sorsaydı da gitmezdim. Ben Galbatorix için fazla zayıfım. Ayrıca, Eragon'un yanında kendisine yardımcı olması için Eldunari var."</p>

  <p>"Sen de mi biliyorsun?" diye sordu Roran şok içinde.</p>

  <p>Kadın başındaki miğferin siperliği altından ona bir göz kırptı. "Ben pek çok şey bilirim."</p>

  <p>Roran söylendi ve bir yandan omzunu kalkanının arkasına saklayıp başka bir grup askerin arasına atıldı. Şifacı kadınla kedi adamlar da ona katılmıştı, Horst, Mandel ve diğerleri de.</p>

  <p>"Balyozun nerede? diye seslendi Angela kendi kılıcı andıran silahını savurup, bir yandan gelen hamleleri peri alıp karşılayarak, bir yandan da kesip biçerek.</p>

  <p>"Kayboldu! Düşürdüm!"</p>

  <p>Roran arkasında birinin acı içinde bağırdığını duydu. Mümkün olan ilk fırsatta arkasına dönüp baktı ve Baldor'un kendi sağ kolunu aşağıdan sıkı sıkı tuttuğunu gördü. Eli yerdeydi, durduğu yerde titriyordu.</p>

  <p>Roran geri dönüp, cesetlerin üstünden atlaya atlaya onun yanına koştu. Horst çoktan oğlunun başına gitmiş, Baldor'un elini kesen askerle cebelleşiyordu.</p>

  <p>Roran hançerini çıkarıp ölmüş bir askerin tüniğinden bir parça kumaş kesti. "işte!" Ve onu akan kanı durdurmak için yaranın hemen üstünden bağladı.</p>

  <p>Şifacı kadın da onun yanına yere çömelmişti. Roran, "Ona yardım edebilir misin?" diye sordu.</p>

  <p>Angela başını iki yana salladı. "Burada olmaz. Büyü kullanırsam bu onun ölümüyle sonuçlanabilir. Eğer onu şehirden çıkarabilirsen, Elfler herhalde elini kurtarabilirler."</p>

  <p>Roran bocaladı. Roran, Baldor'u güvenle Urû'baen'den çıkarmak için yanına katacak kadar fazla adamı olduğunu sanmıyordu. Öte yandan eli olmadan Baldor'un hayatı çok zor olacaktı ve Roran onu böyle bir yaşama mahkûm etmek istemiyordu.</p>

  <p>"Eğer onu sen götürmeyeceksen, ben götürürüm," diye gürledi Horst.</p>

  <p>Roran başının üstünden kirpi büyüklüğünde bir taş vın diye geçerken başını omuzları arasına sokup eğildi; kaya bir evin ön duvarına çarpıp parçalanmış, havaya yüzlerce sac parçası saçılmıştı. Evden birisinin korku dolu çığlığı duyuldu.</p>

  <p>"Hayır. Bizim sana ihtiyacımız var." Arkasına dönüp ıslık çalarak iki savaşçıya işaret etti: Biri yaşlı bir ayakkabıcıydı, diğeri de bir Urgal. "Onu Elflerin şifacılarına götürün hemen," dedi ve Baldor'u onlara doğru itekledi. Giderken Baldor elini yerden aldı, zırh gömleğinin altına soktu.</p>

  <p>Urgal suratını astı ve Roran'ın zor anladığı koyu bir aksanla, "Hayır! Ben kalacak! Ben savaşacak!" dedi ve sözlerini pekiştirircesine kılıcını kalkanına vurdu.</p>

  <p>Roran öne bir adım çıkıp yaratığın bir boynuzundan kavrayıp kendine çekti ve Urgal'ın kafası yarı yarıya dönene kadar çevirdi.</p>

  <p>"Sana dediğimi yapacaksın," diye homurdandı Roran. "Hem zaten kolay bir iş değil. Onu koru; bu sana ve kabilene çok fazla onur getirecek."</p>

  <p>Urgal'ın birden gözleri parladı. "Onur getirecek öyle mi?" dedi, kalın dişleri arasında sözcükleri eze eze.</p>

  <p>"Büyük onur getirecek!" diye tasdikledi Roran.</p>

  <p>"Yapacağım Güçlü Balyoz!"</p>

  <p>Roran üçü dış sura doğru giderken arkalarından baktı; birden rahatlamıştı. Böylece didişmenin içine karışmadan etrafından dolaşmış olacaklardı. İnsan kılığındaki kedi adamın da onların peşinden gittiğini görmekten memnun olmuştu; yabani, kahverengi çizgili saçlı sanki havayı koklar gibi başını sağa sola oynata oynata onları takip ediyordu.</p>

  <p>O sırada yeni bir grup asker saldırınca Roran'ın aklından Baldor'la ilgili bütün düşünceler silindi. Balyoz yerine bir mızrakla savaşmaktan nefret ediyordu ama yine de devam etti ve bir süre sonra sokak yine sakinleşti; ama bu soluklanmanın uzun sürmeyeceğini biliyordu.</p>

  <p>Fırsatı değerlendirip bir evin önündeki basamaklara oturup biraz soluklanmaya çalıştı. Askerlerse ilk anki gibi capcanlı görünüyorlardı ama kendisi bacaklarının artık yorgunluktan tutmamaya başladığını hissediyordu. Ölümcül bir hata yapmadan daha uzun süre dayanamayacağını düşünüyordu.</p>

  <p>Nefes nefese kalmış otururken, Urû'baen'in yıkık ön kapısının bulunduğu bölgeden bağrış ve çığlıkların geldiğini duydu. Hep bir ağızdan gelen gürültünün içinden neler olduğunu anlayabilmek zordu ama Varden'lilerin yeniden geri püskürtülmeye başlandığını sanıyordu, çünkü sesler giderek uzaklaşıyordu. Curcunanın ortasında Lort Barst'ın savaşçı ardına savaşçıya topuzunu savururken çıkan sabit tak sesini de seçebiliyordu ve ardından yükselen çığlıklar değişmeden devam ediyordu.</p>

  <p>Roran kendini zorlayarak ayağa kalktı. Eğer biraz daha oturmaya devam ederse kasları kasılmaya başlayacaktı. Basamaktan uzaklaşmasının akabinde oturduğu yerin hemen dibinde yukardan atılan içi dolu bir lazımlık patladı.</p>

  <p>"Katiller!" diye bağırdı yukardan bir kadın ve sonra çift kanatlı bir pencere çat diye kapandı.</p>

  <p>Roran kendi kendine söylendi ve cesetlerin arasından ilerleyip kalan savaşçılarını da yanına alarak en yakındaki kavşağa doğru yollandı.</p>

  <p>Yüzü panik içinde önlerinden bir asker koşup geçince merakla durdular. Hemen peşinde ağızlarının kenarlarındaki tüy ve bıyıklarından kanlar damlayan bir grup ev kedisi miyavlayarak askeri kovalıyordu.</p>

  <p>Roran gülüp yürümeye devam etti.</p>

  <p>Bir saniye sonra yine durdu; kızıl sakallı birkaç Cüce şehrin iç taraflarından kendilerine doğru koşuyorlardı. "Hazır olun!" diye bağırdı bir tanesi. "Askerler ensemizde, yüzlercesi!"</p>

  <p>Roran dönüp bomboş olan yan yola baktı. "Belki de şeyi kaybettiniz..." diye başlamıştı konuşmaya ama o sırada birkaç yüz metre ötedeki bir binanın köşesinden bir tabur kırmızı tünikli insan çıkınca sözlerini tamamlayamadı. Askerler akın akın geliyorlar, kızıl karıncalar gibi sokağa akın ediyorlardı.</p>

  <p>"Geriye!" diye bağırdı Roran. "Geriye!" Kendimizi savunabileceğimiz bir yer bulmalıyız. Dış duvar çok uzaktı, oradaki evlerin hiçbiri kapalı bir avlusu olacak kadar büyük değildi.</p>

  <p>Roran caddeden aşağı savaşçılarıyla koşarken üstlerine bir düzine ok yağdı.</p>

  <p>Roran sendeledi ve düştü, omuriliğinin alt kısmında beline müthiş bir acı saplanmış, kıvranıyordu. Sanki demir bir çubukla dövülmüş gibiydi.</p>

  <p>İki saniye sonra şifacı kadın yanında bitti. Arkasından bir şey çekti, Roran acıyla bağırdı. Ardından acısı azaldı ve yeniden biraz kendine geldi.</p>

  <p>Şifacı kadın elinden atmadan evvel ona kanlı oku gösterdi. "Üstündeki zırh gömlek sayesinde fazla saplanamamış," dedi kadın Roran'ın ayağa kalkmasına yardım ederek.</p>

  <p>Dişlerini sıkıp gıcırdatan Roran kadınla birlikte yeniden gruba katılmak için koştu. Şimdi attığı her adım acı veriyordu ve biraz eğilse beline bir sancı giriyor, tekrar hareket etmek çok güç geliyordu.</p>

  <p>Savunma yapabilmek için güzel bir yer bulamadı ve askerler aradaki mesafeyi kapatıyorlardı. Sonunda adamlarına seslendi: "Durun! Sıraya girin! Elfler yan taraflara! Urgallar, ön safta ve ortada!"</p>

  <p>Roran da ön taraflara yakın, Darmmen, Albriech, Urgallar ve kızıl sakallı Cücelerden birinin yanında yerini almıştı.</p>

  <p>Askerlerin üstlerine gelişini izlerken, "Demek Güçlü Balyoz sensin," dedi Cüce. "Farthen Dûr'da senin kalp-kardeşinle omuz omuza çarpıştım. Seninle birlikte çarpışmaktan da onur duyuyorum."</p>

  <p>Roran bir şeyler mırıldandı. Tek isteği ayakta kalabilmekti.</p>

  <p>Derken askerler gelip üstlerine bindiler, tüm ağırlıklarıyla üstlerine çullanıp onları gerilemeye zorladılar. Roran omzunu kalkanına verdi ve o da bütün kuvvetiyle karşı güç uyguladı. Birbiri üstüne binmiş kalkanların arasında kalan boşluklardan kılıçlar mızraklar saplanıyordu; bir tanesinin yanından sıyırarak geçtiğini hissetti ama üstündeki zırhlı gömlek onu yine korumuştu.</p>

  <p>Elfler ile Urgallar değerlerini ispat etmişlerdi. Askerlerin hatlarını kırmışlar ve Roran ile diğer savaşçılara silahlarını kullanabilmeleri için ihtiyaçları olan yeri yaratmışlardı. Göz ucuyla Cücenin bıçağını askerlerin bacaklarına, ayaklarına, karınlarına saplayıp çoğunu yere devirdiğini gördü.</p>

  <p>Akın eden askerlerin sonu yok gibiydi, ama yine de gerilemek zorunda olsalar da bunu adım adım gerçekleştirdiklerini biliyordu. Elfler bile denedikleri halde asker akınını kesememişlerdi. Roran'ın surların dışında konuştuğu Elf kadın Othiara, boynuna aldığı bir ok yarasıyla ölmüştü, diğer Elflerin çoğu yaralıydı.</p>

  <p>Roran da birkaç kez yaralanmıştı: Sağ bacak uyluğunda bir kesik vardı ve eğer kesik biraz daha yukarıda olsa belki sakat kalacaktı. Zırhının altından giren bir kılıcın açtığı yine aynı bacakta bir kesik daha vardı ve kendi kalkanıyla ensesinde açtığı kötü bir çizik; şans eseri ana atardamara rastlamamış olan sağ bacağının iç kısmında bir de bıçak yarası vardı ve de sayamayacağı kadar çürüğü. Sanki tahta bir sopayla bir güzel dayak yemiş, sonra da birkaç acemi bıçak atıcının hedef tahtası olmuş gibi geliyordu.</p>

  <p>Kollarını dinlendirmek ve soluklanmak için birkaç kere ön hattı bırakıp arka tarafa geçiyor ama kısa bir süre sonra yeniden aralarına katılıyordu.</p>

  <p>Derken arkalarında binalar belirdi ve Roran askerlerin kendilerini Urû'baen'in yıkık kapısı önündeki meydana sürüklemeyi başardıklarını anladı, bu da artık hem arkalarında, hem de önlerinde düşmanları var demekti.</p>

  <p>Kısacık dönüp omzunun gerisinden arkaya baktığında Elflerle Varden'lilerin Barst'la askerlerinin önünde geri çekildiklerini gördü.</p>

  <p>"Sağ tarafa!" diye bağırdı Roran. "Sağ tarafa! Binalara doğru!" Kanlı mızrağıyla binaları gösterdi.</p>

  <p>Güçlükle arkasında gruplanan savaşçılar koca taş bir binanın yanından yaklaşıp basamaklarına çıkmaya başladılar; binanın önünde Spine'daki ağaçlar kadar yüksek çift sıra sütunlar vardı. Sütunların arasından Roran'ın gözüne, esner gibi ağzını açmış duran karanlık bir kemerli giriş çarpmıştı; giriş Shruikan'ı değilse bile Saphira'yı alacak büyüklükteydi.</p>

  <p>"Yukarı! Yukarı!" diye bağırdı Roran ve insanlar, Cüceler, Elfler ve Urgallar merdivenleri tırmanmaya başladılar. Orada sütunların arasında yeniden gruplanıp arkalarından tırmanan askerleri püskürtmeye çalıştılar. Bulundukları yüksek noktadan (ki belki bu caddeden altı metre bir yükseklikti) Roran, İmparatorluk'un Varden'lilerle Elfleri neredeyse dış surlarda açtıkları gedikten dışarı atmak üzere olduğunu gördü.</p>

  <p>Kaybediyoruz, diye düşündü birden umutsuzlukla.</p>

  <p>Merdivenlere yeni askerler çıkmaya başlamışlardı. Roran yana çekilip üstüne gelen bir mızraktan kurtuldu ve fırlatanın karnına da bir tekme indirdi, hem askeri, hem de arkasındaki iki askeri merdivenlerden aşağı yuvarladı.</p>

  <p>Yakınlardaki bir sur kulesinden Lort Barst'ın üstüne doğru bir kargı fırlatıldı. Aralarında birkaç metre kala kargı alev almaya başladı ve sonra toza dönüştü, tıpkı zırhlar içindeki kumandanın üstüne atılan her bir ok gibi.</p>

  <p>Onu öldürmeliyiz, diye düşündü Roran. Eğer Barst'ı devirirlerse, büyük olasılıkla askerler de dağılıp inançlarını kaybedeceklerdi. Ama hem Elflerin, hem de Kull'un onu durdurmayı başaramadığı düşünülecek olursa, Eragon'dan başkasının bunu yapabileceği şüpheliydi.</p>

  <p>Roran bir yandan savaşmaya devam ederken bir yandan da gözünü zırhlar içindeki adamdan ayırmıyor, onu yenmek için bir fırsat doğmasını bekliyordu. Adamın hareket ederken hafif aksadığını fark etti birden, sanki bir zamanlar dizinden ya da kalçasından yaralanmış gibi. Ayrıca çok az da olsa sanki öncesinden daha yavaşlamış gibiydi.</p>

  <p>"Demek ki onun da sınırlan var," dedi kendi kendine. "Ya da Eldunari'sinin var"</p>

  <p>Bağırarak kendisini sıkıştıran askerlerden birinin kılıç hamlesini karşıladı. Birden kalkanını kaldırarak askeri çenesinin altından yakaladı ve adamı anında öldürdü.</p>

  <p>Roran nefes nefese kalmıştı ve yaraları yüzünden bayılacak gibiydi, bu yüzden geri çekilip sütunlardan birine gidip yaslandı. Öksürdü, tükürdü; tükürüğünde kan vardı ama bunun akciğerlerine aldığı bir darbeden değil, az önce ağzının içini kazara ısırdığı için olduğunu tahmin etti. Öyle olmasını umuyordu. Kaburgalarından biri kırılmış gibi acıyordu.</p>

  <p>Derken Varden'lilerin coşkuyla bağırdıklarını duydu. Neler olduğunu görmek için sütunun kenarından bakınca, Kraliçe Islanzadi'nin yanında on bir Elfle atının üzerinde Lort Barst'a doğru savaş meydanına girdiğini gördü. Sol omzu üstünde yine beyaz kuzgunu vardı; kuzgun karga gibi gaklıyor, tünediği hareket halindeki yerinde dengesini bulmak için kanatlarını çırpıyordu. Islanzadi'nin elinde kılıcı vardı, Elflerin elindeyse, yaprak biçimli uçlarının dibinde bağlanmış sembol şeritleri sallanan mızrakları.</p>

  <p>Roran sütuna yaslandı, içine bir ümit doğmuştu. "Öldür onu!" diye mırıldandı kendi kendine.</p>

  <p>Barst Elflerden kaçmak için hareket etmemiş, aksine bacakları ayrık pozisyonda dimdik durarak bekliyordu ve kalkanıyla topuzu: sanki kendini korumaya ihtiyacı yokmuş gibi aşağıda tutuyordu.</p>

  <p>Bütün sokaklarda herkes olduğu yerde durmuş az sonra olacakları merakla izliyordu.</p>

  <p>Öndeki iki Elf mızraklarını daha aşağı indirdiler, atları dörtnala öne fırladı. Barst'la aralarındaki kısacık mesafeyi kapatmak için koşarlarken pırıl pırıl derileri altında kasları bir gerilip bir gevşiyordu. Bir an için Barst'ı gerçekten de ezip geçeceklermiş gibi göründü, kimse ayakta dikilerek böyle büyük bir güce karşı koyamazdı.</p>

  <p>Ama mızraklar Barst'a değmemişti bile. Üstündeki kalkan büyüler onları vücudundan bir kol mesafesinden uzakta durdurmuştu. Mızrak sapları Elflerin elinde çatlayıp kırılmış, sadece birer odun parçası tutar halde bırakmıştı. Ardından Barst kalkanı ile kılıcını kaldırdı ve onlarla atların şakaklarına vurarak boyunlarını kırıp öldürdü.</p>

  <p>Atlar yere düştü, Elfler havada dönerek üstünden yere uçtular.</p>

  <p>Arkasından gelen iki Elfin Barst'ın yanına varmadan yollarını değiştirecek zamanları olmamıştı. Onların mızrakları da kendilerinden önce deneyenler gibi parçalandı, Barst atların işini aynı şekilde bitirip devirirken, onlar da atlarından fırlayıp yere düştüler.</p>

  <p>Bu arada diğer yedi Elf ve Islanzadi atların dizginlerini çekip kontrol ederek geri döndürmeyi başarmışlardı. Silahlarını Barst'a doğrultup onun etrafında bir tur attılar; bu arada yerdeki dört Elf ayağa kalkmış, kılıçlarını çekip dikkatle Barst'ın üstüne gitmeye başlamışlardı.</p>

  <p>Adam kahkahalarla güldü ve onların saldırısına karşı sanki hazırlanır gibi kalkanını kaldırdı. Işık miğferinin altından yüzüne vuruyordu ve Roran onun geniş ve çıkık alnını, belirgin elmacık-kemiklerini seçebiliyordu. Bazı açılardan bir Urgal'ın yüzünü hatırlatıyordu kendisine.</p>

  <p>Dört Elf Barst'ın üstüne atıldılar, her biri ayrı bir yönden ve aynı anda onu kesip doğramak istediler. Barst ise kılıçlardan birini kalkanıyla karşılamış, diğerini topuzuyla savurmuş ve arkasından saldıran iki Elfin kılıçlarını halletmeyi de üstündeki koruyucu büyülere bırakmıştı. Yeniden güldü ve silahını savurdu.</p>

  <p>Kır saçlı bir Elf kendini yana atmış, topuz ona zarar vermeden yalayıp geçmişti.</p>

  <p>Barst iki kere daha savurdu ve cifler iki kere daha kaçmayı başardı. Barst sonuca bozulmamıştı, kalkanının arkasına sindi ve tıpkı inine girme aptallığını gösterecek birini bekleyen ayılar gibi doğru zamanı beklemeye başladı.</p>

  <p>O esnada Elflerin oluşturduğu çemberin dışında, dinde baltalı kargısı olan bir böliik asker haykırarak Kraliçe Islanzadi ve beraberindekilerin üstüne atılıyordu. Kraliçe hiç beklemeden kılıcını başının üstüne kaldırdı ve verdiği işaretle Varden'lilerden fırlatılan oklar vızıldayarak uçup askerleri devirdi.</p>

  <p>Roran ile Varden'liler heyecanla bağırdılar.</p>

  <p>Barst da bu arada az önce biçtiği dört atın leşlerine doğru giderek yaklaşıyordu, derken tam ortalarına girdi, böylece hayvanların yere yığılı bedenlerinden etrafında alçak bir duvar oluşturdu. Sağ ve solundaki Elfler ona saldırmak istiyorlarsa hayvanların üstünden atlamaktan başka çareleri yoktu.</p>

  <p>Akıllıca, diye düşündü Roran kaşlarını çatarak.</p>

  <p>Barst'ın önündeki Elf eski dilde bir şeyler bağırıp ileri fırladı. Barst'ın bir an tereddüt geçirir gibi olması Elfi saldırmaya cesaretlendirmişti. Ama Barst ardından ileri hamle yapıp topuzunu yararcasına tepeden aşağı indirince Elf aldığı darbeyle yere yığıldı.</p>

  <p>Diğer Elflerden bir inilti yükledi.</p>

  <p>Ama ayakta kalan üç Elf artık daha dikkatliydi. Barst'ı çembere almaya devam ettiler, ara sıra ona doğru hamle yapmak için üstüne doğru gidiyorlardı ama daha çok aralarındaki mesafeyi korumaktaydılar.</p>

  <p>"Teslim ol!" diye seslendi Islanzadi, sesi bütün sokaklarda yankılanmıştı. "Sayıca senden fazlayız. Ne kadar güçlü olduğun önemli değil, bir süre sonra yorulacaksın ve koruyucu büyüler artık sana kalkan olamayacak. Kazanma şansın yok, insan!"</p>

  <p>"Öyle mi?" diye sordu Barst. Doğrulup, elindeki kalkanı gürültüyle yere attı.</p>

  <p>Roran'ı ani bir korku kaplamıştı. "Kaç!" diye bağırdı.</p>

  <p>Ama geç kalmıştı.</p>

  <p>Dizlerini büküp eğilerek atlardan birini boynundan kavrayan Barst, sadece sol koluyla hayvanı Kraliçe Islanzadi'nin üstüne fırlattı.</p>

  <p>Kraliçe eski dilde bir şeyler söylediyse bile Roran duymadı ama elini kaldırdı ve at leşi havada bir an asılı kaldı, sonra hiç de hoş olmayan bir sesle yoldaki taşlara çarptı. Omzundaki kuzgun dehşet içinde çirkin bir sesle gakladı.</p>

  <p>Ama Barst bakmıyordu. Hayvanın leşini elinden fırlatır fırlatmaz, yerden kalkanını kapıp, en yakındaki at üstündeki Elflerin üstüne atıldı. Hala ayakta olan üç Elftcn biri (kolunun üst tarafına kırmızı bir pazıbent bağlı olan kadın) koşup sırtına darbe indirdi. Barst kadına aldırmamıştı.</p>

  <p>Düz bir alanda olsa Elflerin atları Barst'ı geride bırakabilirlerdi ama binalarla kalabalık asker güruhu arasında kalan daracık alanda Barst çok daha kolayca ve çeviklikle hareket edebiliyordu. Önce atlardan birinin sağrısına bir omuz atıp, atın devrilmesine neden oldu, sonra topuzunu bir başka atlı Elfin üstüne fırlatıp Elfi oturduğu yerden düşürdü. Bir at kişnedi.</p>

  <p>Elflerin oluşturduğu çember dağılmıştı, her biri atlarını sakinleştirmeye çalışıp önlerindeki tehlikeyle ilgilenerek atlarını farklı bir yöne sürmüştü.</p>

  <p>Altı Elf Barst'ın etrafını sardılar. Hepsi çılgınca bir hızla onu doğramaya çalışıyordu. Barst aralarında bir an gözden kayboldu, sonra topuzu havada görüldü ve üç Elf uçarak yere yuvarlandı. Ardından ikisi daha. Barst ilerliyor, kan ve et parçaları kapkara silahının sivri dişlerinden kan ve et parçaları sallanıyordu.</p>

  <p>"Şimdi!" diye kükredi Barst ve meydanda yüzlerce asker Elflere karşı hücuma geçerek onları kendilerini savunmak zorunda bıraktılar.</p>

  <p>"Hayır," diye gürledi Roran, acıyla. Savaşçılarıyla yardıma gidecekti ama Barst ve Elflerle aralarında canlı ve ölü çok fazla beden vardı. Dönüp şifacı kadına baktı, o da kendisi kadar endişeli görünüyordu. Ona, "Bir şeyler yapamaz mısın?" diye sordu.</p>

  <p>"Ama bu benim ve herkesin ölmesi anlamına gelebilir."</p>

  <p>"Galbatorix de mi?"</p>

  <p>"O çok iyi korunuyor, ama bizim ordumuz ve herkesle birlikte hatta Urû'baen dışındaki kamptakiler bile ölebilir. İstediğin bu mu?"</p>

  <p>Roran başını iki yana salladı.</p>

  <p>"Ben sanmıyorum."</p>

  <p>Normal denmeyecek bir hızla Barst Elf ardına Elf çarpıyor, onları kolaylıkla deviriyordu. Vuruşlarından birinde kolu kırmızı bantlı Elf kadını omzundan yaralayıp sırtüstü yere devirdi. Kadın pazıbentli parmağıyla gösterip eski dilde bağırdı ama yaptığı büyü ters gitmişti, çünkü hemen oradaki bir başka Elf bir adım öne çıktı ve atından yere düştü, gövdesi boydan boya yarılmıştı.</p>

  <p>Barst Elf kadını bir topuz darbesiyle biçti, ardından da bir attan diğerine Islanzadi'nin beyaz küheylanının yanına varana kadar biçe biçe ilerledi.</p>

  <p>Elf kraliçesi Barst'ın kendi atını da öldürmesini beklemeyecekti, atından aşağı atlarken sırtındaki kırmızı pelerini havalandı, beyaz kuzgun o aşağı atlarken kanat çırpıp havalandı.</p>

  <p>Islanzadi hiç beklemeden Barst'ın üstüne atıldı. Kılıcı havada çelikten bir çizgi gibi parlıyordu, ama Barst'ın büyülü kalkanlarına çarptıkça çınlıyordu.</p>

  <p>Barst da karşı hamlelerle cevap vermeye başladı. Islanzadi seri bilek çevirme hareketiyle hamleyi kesti ve iğneli topuzu elinden söküp yere, taşların üstüne düşürttü. Çevrelerinde dost düşman herkes durmuş onların düellosunu seyrediyordu. Tepelerinde kuzgun kendi türünün en keskin haliyle acı acı öterek daireler çiziyordu.</p>

  <p>Roran hiç böyle bir mücadele görmemişti. Hem Islanzadi'nin hem de Barst'ın hamleleri takip edilemeyecek kadar hızlıydı (hamleleri buğulu bir akıntı halindeydi) ve kılıçlarının çarpışmasından çıkan şıkırtı şehirdeki bütün sesleri bastırıyordu.</p>

  <p>Yerden aldığı topuzuyla Barst, tıpkı diğer Elflere yaptığı gibi Islanzadi'yi topuzuyla ezmeye çalışıyordu. Ama kraliçe çok hızlıydı ve belki güç olarak kendine denk değilse bile, onun darbelerini karşılayıp savuşturacak kadar güçlüydü. Roran diğer Elflerin kraliçeye yardım ettiğini düşündü; çünkü harcadığı onca çabaya rağmen yorulmuş görünmüyordu.</p>

  <p>Bir Kull ile iki Elf Islanzadi'ye katıldı. Barst hiçbirini önemsemiyordu, sadece öldürmek vardı aklında, birer birer, onlara vurabileceği mesafeye girer girmez.</p>

  <p>Roran tutunduğu sütunu öyle sıkmıştı ki, ellerine kramp girmeye başladı.</p>

  <p>Islanzadi ile Barst sokakta ileri geri kapışırlarken dakikalar geçiyordu. Hareket halindeyken Elf kraliçe muhteşemdi: Hızlı, esnek ve güçlü. Barst'tan farklı olarak tek bir hata yapma lüksü yoktu (zaten yapmadı da), çünkü üstündeki kalkan büyü onu koruyacak durumda değildi. Geçen her saniyeyle Roran'ın Islanzadi'ye olan hayranlığı artıyordu, yüzyıllarca dillere destan olacak bir savaş izlediğini hissediyordu.</p>

  <p>Yukarda kuzgun sık sık Barst'ın üstüne doğru dalışa geçiyor, onun Islanzadi'ye olan dikkatini dağıtmaya çalışıyordu. Kuzgunun birkaç hamlesinden sonra Barst kuşa aldırmamaya başladı, çünkü delirmiş hayvan zaten kendine dokunamıyordu ve topuzuyla onu savuşturmak zaman kaybettiriyordu.</p>

  <p>Kuzgun iyice zıvanadan çıkmış gibiydi, daha yüksek sesle ötüyor ve her seferinde daha sık ve daha cesaretle saldırıyordu, her dalışında Barst'ın başına, ensesine daha fazla yaklaşıyordu.</p>

  <p>Sonunda kuş yeniden Barst'a doğru dalışa geçtiği sırada adam topuzunu havaya salladı ama yönünü yarı yolda değiştirip, kuzgunun sağ kanadını kırptı. Kuş acıyla öttü, yarım metre kadar düştükten sonra yeniden göğe yükselmek için çabaladı.</p>

  <p>Barst yeniden kuzguna bir tane savurdu ama Islanzadi onun topuzunu kılıcıyla durdurdu; silahları havada çakışmış vaziyette yüz yüzeydiler, kılıcının namlusu topuzun sivri iğneleri arasına sıkışmıştı.</p>

  <p>Elf ile insan birbirlerini itmeye çalışırlarken oldukları yerde gidip geliyorlardı. İkisi de avantajı ele geçiremiyordu. Sonra Kraliçe Islanzadi eski dilde bir sözcük seslendi ve silahlarının kesiştiği yerde keskin, parlak bir ışık meydana geldi.</p>

  <p>Roran gözlerini kısıp eliyle de siper yaparak bakışını kaçırdı.</p>

  <p>Bir dakika boyunca duyulan tek ses yaralılardan gelen seslerdi ve zil sesine benzer bir ses dayanılmaz hale gelene kadar arttı da arttı. Yanı başında Roran, kedi adamın Angela'ya sokulduğunu ve patileriyle tüylü kulaklarını kapadığını gördü.</p>

  <p>Ses en yüksek dozuna ulaştığında Islanzadi'nin kılıcı çatladı ve ışık da, zil sesine benzer ses de kayboldu.</p>

  <p>Ardından Elf kraliçe Barst'ın yüzüne kılıcın kırılan tarafıyla vurup, "Bununla seni lanetliyorum Berengar'ın oğlu Barst!" dedi.</p>

  <p>Barst kraliçenin kılıcının koruyucu kalkanına kadar gelmesine izin verdi. Ardından kendisi de topuzunu bir kez daha sallayıp kraliçeyi boynu ile omzu arasından vurup yaraladı. Islanzadi yere düştü, altın renkli korse zırhı kana bulanmıştı.</p>

  <p>Ve her şey sustu.</p>

  <p>Beyaz kuzgun Islanzadi'nin bedeni üstünde dönüp kederli kederli öttü, sonra ağır ağır dış surdaki gediğe doğru uçtu, yaralı kanadının tüyleri kanlı ve karışmıştı.</p>

  <p>Varden'liler feryatlar içindeydiler. Sokaklarda herkes silahlarını atıp kaçışmaya başlamıştı. Elfler öfke ve kederle bağırıyorlardı (korkunç bir sesti) ve yanında yayı olan bütün Elfler Barst'ın üstüne ok yağdırmaya başladılar. Oklar ona değmeden alev alıyordu. Üstüne on beş kadar Elf atıldı ama o sanki onlar birer çocuktan farksızmış gibi onları dümdüz ediyordu. O ara beş Elf meydana girdi, Islanzadi'nin cesedini yerden alıp yaprak biçimli kalkanlarının üstüne koyup onu oradan götürdüler.</p>

  <p>Roran olanlara inanamıyordu. En çok da herkesin içinde Islanzadi'nin ölmesini beklemiyordu. Kaçmakta olan adamlara baktı ve içinden onları korkaklık ve vatan hainliğiyle suçlayıp küfretti. Ardından bakışlarını Barst'a çevirdi; kumandan Varden'liler müttefiklerini Urû'baen'den sürmek için çoktan birliklerini toparlamaya başlamıştı bile.</p>

  <p>Roran'ın içine çöken çaresizlik daha derinleşti. Elfler savaşmaya belki devam edebilirlerdi ama insanlar, Cüceler ve Urgalların artık savaşacak halleri kalmamıştı. Yüzlerinden okunuyordu. Bırakıp kaçacaklar, Barst da yüzlercesini sırtlarından vuracaktı. Ayrıca onun şehir surlarında işin peşini bırakmayacağından da emindi. Barst mutlaka onları açık arazide de kovalamaya devam edecek, Varden'lileri dağıtana veya mümkün olduğu kadar çok kişiyi ortadan kaldırana dek takibini sürdürecekti.</p>

  <p>Roran olsa böyle yapardı.</p>

  <p>En kötüsü, Barst kampa ulaştığında Katrina'nın hayatı tehlikeye girecekti ve askerler onu ele geçirirlerse neler olacağını Roran düşünmek bile istemiyordu.</p>

  <p>Roran kan içindeki ellerine baktı. Barst'ı durdurmak gerekiyordu. Ama nasıl? Büyüler hakkında bildiği her şeyi bir daha, bir daha düşündü, sonunda askerler kendisini yakalayıp saldırdıklarında neler hissettiğini hatırladı.</p>

  <p>Roran derin bir nefes aldı, içi titriyordu.</p>

  <p>Bir yol vardı ama tehlikeliydi, çok ama çok tehlikeli. Eğer düşündüğünü gerçekleştirecek olursa Katrina'yı herhalde bir daha asla göremeyecekti, nerde kaldı doğacak çocuğunu. Ama yine de fikir kendisine bir huzur getirmişti. Diğerlerinin kurtulacağını bilmenin karşısında kendi hayatının bir önemi yoktu ve aynı zamanda Varden'i de kurtaracaksa seve seve feda ederdi.</p>

  <p>Katrina...</p>

  <p>Kolay bir karardı.</p>

  <p>Başını kaldırdı, şifacı kadının yanına gitti. Kadın da en az Elfler kadar şok olmuş ve kederli görünüyordu. Kalkanının ucuyla kadının omzunu dürttü ve, "Yardımın lazım," dedi.</p>

  <p>Kadın ona kızarmış gözlerle baktı. "Ne yapmak niyetindesin?"</p>

  <p>"Barst'ı öldürmek." Sözleri yakın çevredeki bütün savaşçıları olduğu yere mıhlamıştı..</p>

  <p>"Roran, hayır!" dedi Horst heyecanla.</p>

  <p>Şifacı kadın başını tamam anlamında salladı. "Elimden ne gelirse yaparım."</p>

  <p>"Güzel. Gidip Jörmundur, Garzhvog, Orik, Grimrr ve yetkili Elflerden birini bulup getir."</p>

  <p>Kıvırcık saçlı kadın burnunu çekip gözlerini sildi. "Seninle nerede buluşmalarını istiyorsun?"</p>

  <p>"Burada. Ve acele et, daha fazla adam bırakıp kaçmadan!"</p>

  <p>Angela başını sallayıp yanında kedi adamla birlikte gitti, korunmak için binaların dibinden yürüyordu.</p>

  <p>"Roran," dedi Horst, kolundan yakalayarak. "Aklından neler geçiyor?"</p>

  <p>"Onunla kendim hesaplaşmaya kalkmayacağım, eğer merak ettiğin buysa," dedi Roran, başıyla Barst'ı gösteriyordu.</p>

  <p>Horst rahatlamıştı. "Peki o zaman ne yapacaksın?"</p>

  <p>"Görürsünüz."</p>

  <p>Ellerinde kargılarıyla birkaç asker binanın basamaklarını koşarak çıkmaya çalışıyordu ama Roran'ın birliğine katılan kızıl saçlı Cüceler onları kolaylıkla durdurdu, basamaklar sayesinde düşmanlarına karşı ilk kez avantajlı duruma geçmişlerdi.</p>

  <p>Cüceler askerlerle mücadele ederken Roran da yakında bulunan bir Elfin yanma gitti. Adam yüzünde hırslı bir ifadeyle ve büyük bir hızla ok kılıfından aldığı okları Barst'ın üzerine yolluyordu. Tabii hiçbiri yerini bulmuyordu.</p>

  <p>"Yeter," dedi Roran. Koyu renk saçlı Elf ona aldırmayınca Roran Elfin yayı tutan sağ elini yakaladı ve yana çekti. "Sana yeter dedim. Oklarını harcama."</p>

  <p>Kükremeye benzer bir ses duydu ve boğazına sarılan bir el hissetti.</p>

  <p>"Bak insan! Sakın bir daha bana dokunma!"</p>

  <p>"Dinle beni! Barst'ı öldürmene yardım edebilirim. Ama... boğazımı bırak."</p>

  <p>Bir iki saniye sonra Roran'ın boğazını sıkan eller gevşedi. "Peki nasıl Güçlü Balyoz?" Kana susamış Elfin sesindeki soğukluk gözlerinden akan yaşla tezatlık oluşturuyordu.</p>

  <p>"Bir dakika sonra anlayacaksın. Ama önca sana bir sorum olacak. Neden Barst'ı zihninizle öldüremiyorsunuz? O sadece bir insan, oysa siz çok kalabalıksınız."</p>

  <p>Elfin yüzünden acı çektiğini belli eden bir ifade geldi geçti. "Çünkü zihnini bizden saklıyor!"</p>

  <p>"Nasıl?"</p>

  <p>"Bilmiyorum. Onun düşüncelerini kesinlikle hissedemiyoruz. Sanki aklının etrafı bir şeffaf küreyle kaplı gibi. O kürenin içinde ne var, göremiyoruz, delip içeri sızamıyoruz."</p>

  <p>Roran da böyle bir şey olduğunu sanıyordu. "Teşekkür ederim," dedi ve Elf de hafif bir baş hareketiyle teşekküre karşılık verdi.</p>

  <p>Binaya ilk gelen Garzhvog oldu. "Çağırmışsın, geldim." Yan sokaktan koşup gelmiş ve binanın basamaklarını iki adımda çıkmış, sonra dönüp kendini takip eden otuz adamına kükrercesine bağırmıştı. Kull'u sağ salim arkadaşları arasında görenler akıllıca davranıp gerilemişlerdi.</p>

  <p>"Güçlü Balyoz!" diye haykırdı Garzhvog. "Çağırmışsın, geldim."</p>

  <p>Birkaç dakika sonra, Roran'ın şifacı kadını gönderip çağırttığı diğer kişiler de taş binaya gelmişlerdi. Kendini takdim eden Elf, Roran'ın birkaç kez Kraliçe Islanzadi'nin yanında gördüğü Lort Dathedr adlı Elfti. Altısı da kanlar içinde ve yorgun ince uzun sütunların yanında kümelendiler.</p>

  <p>"Barst'ı öldürmenin bir yolunu buldum," dedi Roran. "Ama yardımınız gerekiyor ve çok az zamanımız var. Size güvenebilir miyim?"</p>

  <p>"Bu planının ne olduğuna bağlı," dedi Orik. "Önce anlat bize."</p>

  <p>Böylece Roran elinden geldiğince çabuk anlattı onlara. Sözlerini bitirince dönüp Orik'e sordu: 'Mühendislerin mancınıkları gerektiği gibi doğru menzilleyebilirler mi?"</p>

  <p>Cüce boğazdan gelen hırıltıyla konuşmaya başladı: "İnsanların savaş makinelerini yaptıkları gibi değil. Hedefin altı metresi içinde bir taş yerleştirebiliriz ama bundan daha yakını ancak şansa bağlı."</p>

  <p>Roran Elf Lort Dathedr'a baktı. "Seninkiler senin emrini dinlerler mi?"</p>

  <p>"Emirlerime itaat ederler Güçlü Balyoz. Şüphe etme."</p>

  <p>"O zaman büyücülerinizden bazılarını Cücelere yardım etmeleri ve taşlarla ilgili yol göstermeleri konusunda gönderir misin?"</p>

  <p>"Başarılı olacaklar diye bir garanti veremem. Büyüler başarısız olabilir, ters gidebilir."</p>

  <p>"Göze almak zorundayız." Roran bakışlarını grupta gezdirdi. "O zaman yeniden soruyorum: Size güvenebilir miyim?"</p>

  <p>Dışarda surların oradan Barst bir grup savaşçının arasına dalınca yeni bağrışmalar duyuldu.</p>

  <p>Garzhvog ilk cevap veren kişi olarak Roran'ı şaşırttı. "Sen çıldırmışsın sanırım Güçlü Balyoz, ama seninleyim," dedi. Ardından rak rak diye bir ses çıkardı ve Roran onun güldüğünü tahmin etti. "Barst'ı öldürmek muhteşem olacak."</p>

  <p>Ardından Jörmundur konuşarak, "Tamam, ben de arkandayım Roran. Zaten başka şansımız da yok sanırım," dedi.</p>

  <p>"Tamamdır," dedi Orik.</p>

  <p>"Tamamdırrrr," dedi kedi adamların kralı Grimrr, sözcüğü mırlar gibi uzatarak söyleyerek.</p>

  <p>"Tamam," dedi Lort Dathedr.</p>

  <p>"O zaman gidelim!" dedi Roran. "Ne yapacağınızı biliyorsunuz! Hadi, gidin!"</p>

  <p><br /></p>

  <p>Herkes dağılırken Roran da kendi savaşçılarını çağırıp onlara planı anlattı. Ardından sütunların arasına sinip beklemeye başladılar. Böyle üç dört dakika geçmişti ve aslında bu çok değerli bir zamandı, çünkü geçen her saniyesinde Barst, Varden'lileri giderek dış surlara yaklaştırıyordu, derken Roran, Cücelerle Elflerin sur üstündeki en yakın mancınıkları koşup yeniden askerlerden temizlediklerini gördü.</p>

  <p>Birkaç dakika daha geçmişti. Sonra Orik aceleyle binanın basamaklarını çıktı, yanında otuz da Cüce vardı ve Roran'a, "Hazırlar," dedi.</p>

  <p>Roran başını salladı. Beraberindekilere, "Yerlerinizi alın," diye emretti.</p>

  <p>Roran'ın birliğinden geri kalan savaşçılar, Roran'ın en ucunda durduğu, Elf ve Urgalların hemen onun arkasında olduğu sıkı bir duvar oluşturdular. Orik ve Cüceler de arka safı tutmuşlardı.</p>

  <p>Bütün savaşçılar yerlerini alınca, Roran bağırdı: "Heri!" Ve arkasından gelen arkadaşlarının bilinciyle, merdivenlerden aşağı doğruca düşmanların arasına daldı.</p>

  <p>Askerler böyle bir saldırıyı beklemiyorlardı, Roran'ın önünde tıpkı bir geminin suları yarışı gibi ayrıldılar.</p>

  <p>Adamlardan biri Roran'ın önünü kesmeye çalışmıştı ama Roran hızını kesmeden ilerlerken hançeriyle adamın gözünü oydu.</p>

  <p>Barst ile aralarında on beş metre kala durdu, savaşçıları da durdu. Barst'ın arkası dönüktü. Elflerden birine dönüp emretti: "Sesimi meydanda herkesin duyabileceği bir hale getir."</p>

  <p>Elf eski dilde mırıldanmaya başladı, sonra, "Tamam, oldu," dedi.</p>

  <p>"Barst!" diye bağırdı Roran ve sesinin bütün meydanda yankı yaptığını duyunca memnun oldu. Sağda solda bir iki çekişme haricinde sokaklardaki çarpışma durmuştu.</p>

  <p>Roran'ın alnından terler damlıyor, kalbi çarpıyordu ama korkusunu bastırmayı da becerebiliyordu. "Barst!" diye bağırdı yeniden ve mızrağıyla kalkanının önüne sertçe vurdu. "Arkanı dön ve benimle savaş, seni uyuz köpek!"</p>

  <p>Üstüne bir asker atladı. Roran onun kılıcını kolay bir hareketle savuşturdu, adamın ayaklarını yerden kesti ve iki çabuk darbeyle onu dümdüz etti. Mızrağını çekip çıkardıktan sonra yeniden seslendi: "Barst!"</p>

  <p>Tıknaz, ağır beden ağır ağır dönüp yüzüne baktı. Şimdi daha yakın olduğu için Roran onun yüzündeki kurnaz zekayı, çocuksu ağzının kenarlarında yukarı doğru hafiften alayla kıvrılan dudaklarını rahatlıkla görüyordu. Boynu Roran'ın bacağı kadar kalındı ve zincir işi zırh gömleğinin altında kolları boğum boğum kaslıydı. Dışarı fırlak göğüslüğünden yayılan yansıma, aldırmamaya çalışsa da Roran'ın gözlerini alıyordu.</p>

  <p>"Barst! Benim adım Roran Güçlü Balyoz! Eragon Shade Katili'nin kuzeniyim! Cesaretin varsa benimle savaş veya reddedip bundan sonra korkak olarak anılmayı kabullen."</p>

  <p>"Beni kimse korkutamaz Güçlü Balyoz. Ya da Balyozsuz mu demek lazım? Çünkü elinde balyoz malyoz göremiyorum."</p>

  <p>Roran durduğu yerde dikleşti. "Seni öldürmek için balyoza ihtiyacım yok, seni köse, yalaka herif!"</p>

  <p>"Öyle mi?" Barst'ın hafif tebessümü genişledi. "Bize yer açın!" diye bağırdı ve elindeki topuzu kendi askerlerinin üstüne tıpkı Varden'lilere yaptığı gibi savurdu.</p>

  <p>Binlerce geri adım atan ayak yüzünden zeminde yumuşak gök gürültüsü gibi yükselen sesle ordu çekildi ve Barst'ın etrafında büyük bir daire oluşturdular. Topuzunu Roran'a çevirdi. "Galbatorix bana senden bahsetmişti Balyozsuz. Bana seni gebertmeden önce vücudundaki bütün kemikleri kırmamı tembih etti."</p>

  <p>"Ya senin kemiklerini ben kırarsam?" dedi Roran. "Şimdi!" diye düşündü içinden elinden geldiğince çabalayarak; düşüncelerini zihnini çevreleyen karanlığa bağırmaya çalışmıştı. Elflerin ve diğer büyücülerin söz verdikleri gibi dinliyor olmalarını ümit etti.</p>

  <p>Barst kaşlarını çatıp ağzını açtı. Ama bir şey söylemesine fırsat kalmadan alçak ıslık gibi bir ses geldi şehir tarafından ve altı tane taş mermi (her biri fıçı büyüklüğünde) duvarların üstündeki mancınıklardan evlerin damından aşarak son süratle uçuyor, yarım düzine de fırlatılmış kargı taşlara eşlik ediyordu.</p>

  <p>Taşlardan beşi dosdoğru Barst'ın üstüne düştü. Altıncısı ıskalayıp, meydanda tıpkı su üstünde seken bir taş gibi önüne çıkan adamları da Cüceleri de altına alarak ezdi geçti.</p>

  <p>Taşlar, Barst'ın kalkandan büyüsüne çarpıp parçalandı ve parçaları dört bir yana saçıldı.</p>

  <p>Roran kalkanının ardına saklandı ve neredeyse yumruk büyüklüğünde bir taş kalkana çarpıp omzunu acıttı. Kargılarsa yanan alevlere dönüşüp kayboluyor, Barst'ın bulunduğu yerden kalkan toz bulutlarına hayaletimsi bir ışık veriyordu.</p>

  <p>Güvende olduğuna emin olunca kalkanın kenarından baktı.</p>

  <p>Barst taş kırıklarının ortasında yanında topuzuyla sırtüstü yatıyordu.</p>

  <p>"Yakalayın onu!" diye bağırdı Roran ve oraya koştu.</p>

  <p>Bir araya toplanan Varden'lilerin çoğu Barst'ın yanma gitmek istediyse de, az önce savaştıkları karşılarındaki askerler onların birkaç adımdan fazla atmalarına engel olmuştu. Büyük bir kıyametle iki ordu yeniden kapışmaya başladı, her iki tarafı da yepyeni, korkunç bir hırs basmıştı.</p>

  <p>Onlar savaşırken, Jörmundur arkasında şehrin orasından burasından topladığı yüz kadar adamla sokağın köşesinden belirdi. O ve yanındakiler itişip kakışanları geride tutmaya çalışırken Roran ile diğerleri de Barst'la ilgileniyorlardı.</p>

  <p>Ardından yüzlerce kedi adam, çoğu kendi normal halinde birbirine girmiş iki ordunun oluşturduğu kalabalıktan sıyrılıp, döşenmiş taşlı caddeyi dişlerini göstere göstere Barst'ın yattığı yere doğru gittiler.</p>

  <p>Roran yanına vardığında Barst yerinden henüz doğrulmaya çalışıyordu. Mızrağını iki eliyle birden kavrayarak Roran onu Barst'ın boynuna saplamaya çalıştı.</p>

  <p>Mızrağın ucu boynuna bir karış kala durmuş ve sanki bir granit kayaya çarpmış gibi ucu eğrilip yamulmuştu.</p>

  <p>Roran küfredip elinden geldiğince mızrağa yüklenmeye devam etti, amacı Barst'ın göğüslüğünün altındaki Eldunari'nin gücünü yeniden toparlamasına engel olmaktı.</p>

  <p>Barst inledi.</p>

  <p>"Acele edin!" diye haykırdı Roran, Urgallara.</p>

  <p>Yeterince yaklaştıklarında Kull'lar rahat hareket edebilsin diye Roran kenara sıçradı. Dev gibi Urgallarm her biri sırayla silahlarıyla Barst'a vurmaya başladı. Üstündeki kalkan büyü onu hala koruyordu ama Kull'lar yine de indirmeye devam ediyordu. Çıkan ses kulakları sağır edecek cinstendi.</p>

  <p>Kedi adamlar ve Elfler Roran'ın çevresinde toplandılar. Arkalarındaki Jörmundur'un adamlarıyla birlikte, askerleri tutmaya devam eden getirdiği savaşçıların yarım yamalak farkındaydı.</p>

  <p>Roran, Barst'ın koruyucu kalkanını asla delemeyeceklerini tam düşünmeye başlamıştı ki, Kull'lardan biri zaferle haykırdı ve Roran yaratığa ait baltanın Barst'ın göğüslüğünde çentik açmayı başararak sıyırıp geçtiğini gördü.</p>

  <p>"Bir daha!" diye bağırdı Roran. "Şimdi! Öldür onu!"</p>

  <p>Kull baltasını kaldırıp çekti ve Garzhvog demir sopasını Barst'ın kafasına indirdi.</p>

  <p>Roran hızla gerçekleşen eylemi şöyle bir görmüştü, ardından sopa Barst'ın kalkanına çarpınca tok diye yüksek bir ses geldi, adam kalkanı tam zamanında üstüne çekmeyi başarmıştı.</p>

  <p>Kahretsin!</p>

  <p>Urgallar yeniden saldırmaya fırsat bulamadan, Barst, Kull'lardan birinin bacaklarına doğru yuvarlandı ve eli Kull'un sağ dizinin arka tarafını yakaladı. Kull acıyla bağırdı ve geriye doğru sıçradı ve böylece Barst'ı Kull'ların arasından çekip çıkarmış oldu.</p>

  <p>Urgallar ve iki Elf, yeniden Barst'ın çevresini sardılar ve birkaç saniye için sanki onu kontrol altına almış gibi göründüler.</p>

  <p>Ardından Elflerden biri uçtu, Elf kadının boynu tuhaf bir açıyla büküktü. Kull'lardan biri kendi dilinde bağıra bağıra yere yan tarafı üstüne devrildi. Sol kolundan bir kemik fırlamıştı. Garzhvog hırladı, geri sıçradı, yan tarafından yumruk büyüklüğünde açılmış delikten kan geliyordu.</p>

  <p>"Olamaz!" diye düşündü Roran. "Böyle bitemez. İzin vermeyeceğim buna!"</p>

  <p>Bağırarak ileri atıldı ve iki dev gibi Urgal'ın arasına daldı. Barst elindeki kalkanım savurup Roran'ın sol tarafına bir darbe indirmeden önce (kan içinde ve gözü dönmüş, bir elinde kalkanı, bir elinde kılıcıyla) Roran'ın onu fark edecek fazla zamanı olmamıştı.</p>

  <p>Roran'ın birden nefesi kesildi, tepede gökyüzü, altında toprak dönüyordu, miğferli başının yerdeki taşlara çarptığını hissetti.</p>

  <p>Durduğu zaman bile dünya altında hâlâ yuvarlanıyormuş gibi geliyordu.</p>

  <p>Nefes almakta zorlanarak olduğu yerde kaldı bir süre. Sonunda yavaş yavaş tekrar ciğerlerini havayla doldurmaya başladı ve hayatında hiçbir şeyin o an aldığı nefes kadar kendisini mutlu etmediğini fark etti. Soludu. Bedeni acıyla dolunca inledi. Sol kolu hissizdi ama geri kalan bütün kasları, sinirleri acıyla yanıyordu.</p>

  <p>Kendini ayağa kalkmak için zorladı, yeniden karnı üstüne düştü, başı da aşırı dönüyordu ve ayağa kalkmak canını yakıyordu. Gözünün önünde sarı bir taş vardı, kırmızı akikten damarları olan bir taş. Bir süre taşa baktı, nefes nefese seyretti durdu; aklından tek bir düşünce geçiyordu: Ayağa kalkmalısın. Ayağa kalkmalısın. Ayağa kalkmalısın...</p>

  <p>Kendini hazır hissettiğinde yeniden denedi. Sol kolunu kıpırdatamıyordu, o da sağ kolunu kullanarak çok zor da olsa bacağını altına çekmeyi başardı, sonra yavaş yavaş ayağa kalktı, titriyor ve sadece kesik kesik nefes alabiliyordu.</p>

  <p>Doğrulurken omzunda bir şeylerin çekildiğini hissetti ve sessiz bir çığlık attı. Sanki eklem yerine kızgın bir demir dağlamışlar gibi bir acıyla. Başını eğip bakınca kolunun yerinden çıkmış olduğunu gördü. Kalkanından geriye koluna bağladığı bağcıklarıyla ortasından yarılmış bir tahtadan başka bir şey kalmamıştı.</p>

  <p>Roran dönüp Barst'ı aradı. Adamı otuz metre kadar ötede kedi adamlarla cebelleşirken gördü.</p>

  <p>Barst'ın bir süre daha meşgul olduğunu görüp sevinerek yeniden yerinden çıkmış koluna baktı. İlk başta annesinin öğrettiklerini birden hatırlayamadı ama sonra söyledikleri geçen zamanla silikleşmiş ve hayal meyal de olsa yavaş yavaş aklına geldi. Kalkanın koluna bağlı geri kalan kısmını da çıkardı.</p>

  <p>"Yumruğunu sık," diye mırıldandı Roran ve sol yumruğunu sıktı.</p>

  <p>"Yumruğun ileri bakacak şekilde kolunu kıvır." Bunu da yaptı, ama şimdi acısı daha da artmıştı. "Sonra kolunu dışa doğru çevir, bedeninden uzaklaştırarak..." Omzundan gelen bir kıtırtının ardından okkalı bir küfür haykırdı. Kasları ve sinirleri olmaması gereken bir yönde geriliyorlardı. Kolunu döndürmeye ve yumruğunu sıkılı tutmaya devam etti. Birkaç saniye sonra omzu yeniden yerine oturmuştu.</p>

  <p>Anında rahatlamıştı. Başka yerleri hâlâ acıyordu (özellikle arkada beli ve kaburgaları) ama hiç değilse kolunu artık tekrar kullanabiliyordu, acısı çıldırtıcı derecede değildi.</p>

  <p>Roran sonra yine Barst'a baktı.</p>

  <p>Gördüğü şey onu iğrendirdi.</p>

  <p>Barst ölü kedi adamlardan oluşmuş bir dairenin tam ortasındaydı. Çentik açılmış göğüs zırhından kan akıyordu ve elindeki topuza topak topak post yapışmış, eliyle onları temizliyordu. Yanaklarında derin tırmık izleri vardı ve zincirli zırh gömleğinin sağ kolu yırtılmıştı ama bunun dışında başka bir şeyi yok gibiydi. Karşısında kalan birkaç kedi adam onunla aralarındaki mesafeyi dikkatle koruyorlardı, hatta Roran her an kuyruklarını kıstırıp kaçmak üzere olduklarını düşündü. Barst'ın arkasında, savaştığı Kull'lar ile Elflerin cesetleri vardı. Roran'ın bütün savaşçıları sıvışmış gibi görünüyordu, çünkü kendisiyle, Barst ve kedi adamların etrafında askerlerden başkası yoktu. Karınca gibi kaynayan kırmızı tünikli bir kalabalıktı; adamlar savaşın girdabından kurtulmak için uğraşırlarken itişip kakışıyorlardı.</p>

  <p>"Vurun onu!" diye bağırdı Roran, ama kendisini kimse duymamıştı.</p>

  <p>Barst fark etmişti sadece ve Roran'a doğru sallana sallana gelmeye başladı. "Balyozsuz!" diye gürledi. "Bunun için senin kafanı kopartacağım!"</p>

  <p>Horan yerde bir mızrak gördü. Eğilip aldı. Hareket başını döndürmüştü. "Dene bakalım!" diye karşılık verdi. Ama kurusıkıymış gibi geliyordu kulağına sözleri; aklı Katrina ve doğacak çocuğundaydı.</p>

  <p>Derken kedi adamlardan biri (Roran'ın dirseğini geçmeyen boyda, beyaz saçlı bir kadın formundaydı) ileri atılıp, Barst'ın sol bacağına saldırıp, uyluğunu yanlamasına kesti.</p>

  <p>Barst hırsla döndü ama kedi adam çoktan tıslayarak gerilemeye başlamıştı bile. Barst biraz daha bekledi, kedi adamın kendisini rahatsız etmeyeceğine emin olduktan sonra Roran'a doğru yürümeye devam etti. Şimdi aksaması bacağına aldığı yeni yarayla daha da şiddetlenerek topallamaya dönüşmüştü. Bacağından aşağı karı akıyordu.</p>

  <p>Rorarı dudaklarını ıslattı, gözlerini yaklaşan düşmanından ayıramıyordu. Elinde sadece mızrağı vardı. Kalkanı yoktu. Barst'tan kaçıp kurtulamazdı ve onun tabii olmayan gücü ve hızıyla başa çıkabileceğini sanmıyordu. Çevrede kendisine yardım edebilecek kimse de yoktu.</p>

  <p>İmkânsız bir durumdu, ama Roran kabul etmek istemiyordu. Daha önce bir kere pes etmişti ve bir daha asla yapmayacaktı, hatta şu anda mantığı kendisine öleceğini söylüyor olsa bile.</p>

  <p>Derken Barst tepesinde belirdi. Roran çaresiz bir ümitle belki sakatlamayı başarabilir diye mızrağı sağ dizine saplamaya çalıştı. Barst topuzuyla mızrağı savurdu, sonra da Roran'a bir tane patlatmak istedi.</p>

  <p>Roran bacaklarının izin verdiği ölçüde çabuk geri geri gitmeye çalışıyordu. Topuzun başı yüzünü sıyırıp geçerken rüzgârını yüzünde hissetti.</p>

  <p>Barst gergin bir sırıtışla dişlerini gösterdi ve tam yeniden vuracaktı ki tepesinde bir gölge belirince başını kaldırıp baktı.</p>

  <p>Islanzadi'nin beyaz kuzgunu gelip Barst'ın yüzüne kondu. Kuzgun Barst'ı tırmalayıp parçalarken acı acı ötüyordu. Roran kuşun "Geber! Geber! Geber!" dediğini duyunca çok şaşırdı.</p>

  <p>Barst sövüp kalkanı elinden fırlattı. Eliyle kuzgunu kovaladı, kovarken de zaten yaralı olan kanadını kırmıştı. Alnından parça parça etler sarkıyordu Barst'ın, yanakları, çenesi kanla kıpkızıla boyanmıştı.</p>

  <p>Roran öne hamle yapıp mızrakla Barst'ın diğer elini de yaraladı ve topuzunu düşürmesini sağladı.</p>

  <p>Roran bu şansı kullanıp bu kez de Barst'ın korumasız olan boğazına sapladı. Ama Barst mızrağı yakalayıp Roran'ın elinden kaptı ve Roran'ın tıpkı bir saman çöpünü kırabileceği kolaylıkta parmakları arasında mızrağı kırdı.</p>

  <p>"Şimdi öleceksin," dedi Barst, ağzına dolan kanı tükürerek. Dudakları yarılmış, sağ gözü yaralanmıştı ama diğer gözüyle görebiliyordu.</p>

  <p>Adam Roran'a uzandı, amacı onu öldüresiye sıkıştırmaktı. Roran istese bile bundan kaçabilecek durumda değildi ve Barst kollarını kendisine uzatırken Roran, Barst'ı belinden tutup çevirirken Barst'ın yaralı, aksayan bacağına mümkün olduğunca ağırlık verip baskı yaptı.</p>

  <p>Barst bir an öyle kalakaldı, sonra dizi büküldü ve acı duyduğunu belirten bir çığlıkla öne doğru tek bacağının üstüne tökezledi ve sol elinin yardımıyla tutundu. O kıvranıp dururken Roran, Barst'ın sağ kolunun altından sıvıştı. Barst'ın olağanüstü gücüne rağmen, göğüslüğünün üstündeki kanın kayganlığıyla daha kolay çıkabilmişti.</p>

  <p>Roran arkadan yaklaşıp Barst'ın boğazına sarılmak istedi ama Barst, Roran'ın kavrayışına engel olmak için çenesini sıkı sıkı eğmişti. Böylelikle fikrini değiştiren Roran kollarıyla Barst'ı göğsünden sardı, amacı birisi onu öldürmesine yardım edene kadar onu o halde hareketsiz tutabilmekti.</p>

  <p>Barst gürledi ve yana doğru bir hamle yaptı ve Roran'ın yaralı omzunu sarsarak onun acıyla kıvranmasına sebep oldu. Barst üç kez yerde yuvarlanırken yerde döşeli yol taşları Roran'ın kollarına, sırtına batıyordu. Sonunda durduklarında adam bütün ağırlığıyla Roran'ın üstündeydi ve Roran nefes almakta güçlük çekti. Yine de Roran onu sıkı sıkı tutmuş ve bırakmıyordu. Barst'ın dirseklerinden biriyle Roran'ın yan tarafına bir tane vurdu ve Roran anında birkaç kaburga kemiğinin kırıldığını hissetti.</p>

  <p>Dişlerini sıktı, kollarını daha da sıkarak sarılışını pekiştirdi.</p>

  <p>Katrina, diye düşündü.</p>

  <p>Barst dirseğiyle böğrüne bir tane daha vurdu.</p>

  <p>Roran inledi, gözlerinin önünde şimşekler çakmıştı. Daha da sıktı.</p>

  <p>Bir dirsek daha, sanki yan tarafına demir bir örsle vuruluyordu.</p>

  <p>"Asla... kazanamayacaksın... Balyozsuz," diye hırıldadı Barst. Ayağa kalkmaya çalıştı, kendisine sıkı sıkı sarılan Roran'ı da sürüklüyordu.</p>

  <p>Etleri kemiklerinden sıyrılacakmış gibi acı hissetmesine rağmen Roran onu daha da sıktı. Bağırıyor ama kendi sesini duyamıyordu, damarlarının patladığını, sinirlerinin koptuğunu hissediyordu.</p>

  <p>Derken Barst'ın göğüslüğü Kull'un çentik açtığı yerden içeri doğru çökmeye başladı ve bir cam kırılışının sesi duyuldu.</p>

  <p>"Hayır!" diye bağırdı Barst ve zırhının kenarlarından bembeyaz bir ışık yayılmaya başladı. Kaskatı kesildi, sanki görünmez zincirler onu kolundan bacağından çekip geriyorlardı, ardından kontrol edilmez biçimde titremeye başladı.</p>

  <p>Yayılan ışık Roran'ın kollarını ve yüzünü yakmış, gözlerini kör edecek gibiydi. Barst'ı bıraktı ve yere yığıldı, oracıkta kollarıyla yüzünü kapatarak sindi.</p>

  <p>Işık Barst'ın zırhının kenarları kor gibi parlamaya başlayana dek yayılmaya devam etti. Derken parlaklık geçti ve çevreyi eskisinden de karanlıkta bıraktı. Lort Barst'tan geriye ne kaldıysa geri geri adım attı, sonra da taşların üstüne dumanı tüterek yığıldı kaldı.</p>

  <p>Roran boş gökyüzüne bakıp gözlerini kırptı. Ayağa kalkması gerektiğini biliyordu, çünkü çevrede askerler vardı ama altındaki taşlar çok yumuşak geliyordu, tek istediği oracıkta kalmak, gözlerini kapamak ve uyumaktı...</p>

  <p><br /></p>

  <p>Gözlerini yeniden açtığında Orik, Horst ve birkaç Elfin çevresine toplanmış olduğunu gördü.</p>

  <p>"Roran beni duyabiliyor musun?" diye sordu Horst, endişeyle süzüyordu kendisini.</p>

  <p>Roran konuşmaya çalıştı ama sözcükleri oluşturamıyordu.</p>

  <p>"Beni duyabiliyor musun? Dinle beni. Ayık kalmalısın. Roran! Roran!"</p>

  <p>Roran yeniden karanlığın içine gömüldüğünü hissetti. Çok rahatlatıcı bir duyguydu, sanki yumuşak yünlü bir battaniyeye sarınıyor gibiydi. Her tarafına bir ılıklık yayıldı ve son hatırladığı şey Orik'in üstüne doğru eğilip Derviş dilinde duaya benzer bir şeyler fısıldayışıydı.</p>
</body>
</html>
