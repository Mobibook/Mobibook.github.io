<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h2>30</h2>

  <p>O gece yıldızlar ortaya çıktıklarında şaşırtacak kadar parlak, berraktılar. Ford ve Arthur tahmin edebilme olanaklarının çok üzerinde kilometrelerce yürüdükten sonra, sonunda dinlenmek için durdular. Gece serin ve ferahlatıcı, hava tertemiz, Etha-Altı Duyu-Matik tamamen sessizdi.</p>

  <p>Adeta onların karmaşık ruh durumlarını yatıştırmak için, ormanın yumuşacık kokuları, böceklerin sakin söyleşileri, yıldızların parlak ışıkları ve sihirli bir sakinlikle birleşen muhteşem bir durgunluk hüküm sürüyordu.</p>

  <p>Uzun bir öğle sonrasında sayabileceğinden daha fazla dünyalar görmüş olan Ford Prefect bile, bunun o gördükleri içinde en güzeli olup olmadığını sorgulayacak kadar duygulanmıştı. Bütün gün boyunca zengin otlaklar, vahşi kokulu çiçekler ve yüksek bol yapraklı ağaçlarla dolu yeşil tepeler ve vadilerden geçmişlerdi.</p>

  <p>Güneş onları ısıtmış, hafif rüzgarlar serinletmiş, Ford Prefect Etha-Altı Duyu-Matik cihazını gittikçe daha az kontrol eder ve onun devam eden sessizliği yüzünden daha az huzursuzlanır olmuştu. Burayı sevdiğini düşünmeye başlamıştı.</p>

  <p>Gece havası serin olmasına rağmen deliksiz ve rahat bir uyku uyumuşlar ve birkaç saat sonra hafif bir çiğ düşüşü ile tazelenmiş, fakat aç bir şekilde uyanmışlardı.</p>

  <p>Yollarına devam etmeden önce, Ford’un Milliways’de sırt çantasına tıkıştırdığı birkaç küçük ekmek somunu ile kahvaltı ettiler.</p>

  <p>O zamana kadar tamamen rastgele yürümüşlerdi, ama artık kesinlikle doğuya yönelmişlerdi. Çünkü eğer bu dünyayı tanıyacaklarsa nereden gelip nereye gittikleriyle ilgili fikirlerinin daha belirgin olması gerektiğini düşünüyorlardı.</p>

  <p>Öğleden hemen önce, indikleri bu dünyada birilerinin yaşadığına ilişkin ilk belirtilerle karşılaştılar: ağaçların arasından kendilerini izleyen bir yüz şöyle bir gözlerine ilişivermişti. Bu yüz, onu gördükleri anda ortadan kaybolmuştu ama, her ikisinin de aklında kalan görüntü insansı bir yaratıktı. Yaratık onları ilgiyle izlemiş ama telaşa kapılıp ortalığı ayağa kaldırmamıştı. Yarım saat sonra buna benzer bir başka yüz gördüler ve on dakika sonra bir tane daha.</p>

  <p>Bir dakika sonra geniş ve açık bir düzlüğe geldiler ve birden durdular.</p>

  <p>Düzlüğün ortasında hemen önlerinde aşağı yukarı iki düzine erkek ve kadından oluşmuş bir grup duruyordu.</p>

  <p>Sessiz ve sakin öylece duruyorlar ve Ford’la Arthur’a bakıyorlardı.</p>

  <p>Bazı kadınların etrafında birkaç küçük çocuk onlara sarılıyordu. Grubun arkasında çamur ve ağaç dallarından yapılmış derme çatma küçük barınaklar vardı.</p>

  <p>Ford ve Arthur nefeslerini tuttular.</p>

  <p>Adamların en uzun boylusu bir ellinin biraz üzerindeydi, hepsi hafif öne doğru eğilmiş, uzun kollu, dar alınlı ve berrak gözlü idiler ve dikkatle yabancılara bakıyorlardı.</p>

  <p>Hiçbir silah taşımadıklarını ve kendilerine doğru hiçbir saldırgan davranışta bulunmadıklarını gören Ford ve Arthur biraz rahatladılar.</p>

  <p>İki grup, bir müddet için sadece birbirine bakmakla yetindi. İşgalciler yüzünden yerlilerin kafası karışmış gibiydi ve hiçbir saldırganlık işareti göstermemekle birlikte herhangi bir davette de bulunmuyorlardı.</p>

  <p>Hiçbir şey olmadı.</p>

  <p>Dolu dolu iki dakika hiçbir şey olmamaya devam etti.</p>

  <p>İki dakika sonra Ford bir şeyler olması gerektiğine karar verdi.</p>

  <p>“Selam” dedi.</p>

  <p>Kadınlar çocuklarını hafifçe kendilerine doğru çektiler.</p>

  <p>Erkekler hemen hiçbir fark edilir harekette bulunmamalarına rağmen, bütün davranışlarıyla selamın hoşa gitmediğini belli ettiler -kızmış değillerdi, sadece hoşlanmamışlardı. Grubun kalan kısmından biraz daha önde duran, dolayısı ile önderleri olabilecek erkeklerden biri bir adım öne çıktı. Yüzü duru ve sakindi, neredeyse huzurlu denebilirdi.</p>

  <p>“Uggghhhuuggghhhrrr uh uh ruh uurgh” dedi sakin bir şekilde.</p>

  <p>Bu Arthur’u çok şaşırttı. Kulağına yerleştirilmiş olan Dil Balığı sayesinde duyduğu her şeyin anında çevirisine öyle alışmıştı ki, onun varlığını anımsamaz olmuştu Ama şimdi adamın çıkardığı sesler karşısında hiçbir şey anlamaması ona kulağındaki cihazın varlığını anımsatmıştı.</p>

  <p>Birtakım belirsiz anlam gölgeleri beyninin gerisinde kıpırdanır gibi olduysa da, kavrayabileceği hiçbir şey yoktu. Buna rağmen, bu insanların henüz anlamlı bir dilin en çıplak temelinden öteye gidebilecek kadar gelişmemiş olduklarını doğru olarak tahmin etmişti. Dil Balığının yardımının güçsüz kalması da bu yüzdendi. Bu konularda kesinlikle daha tecrübeli olan Ford’a bir bakış attı.</p>

  <p>“Sanırım,” dedi Ford ağzının bir köşesinden, “köyün etrafından dolaşmamızın bir sakıncası olup olmadığını soruyor.” Bir dakika sonra, erkek yaratıktan gelen bir el işareti bunu doğrular gibiydi.</p>

  <p>“Rıırgggghhhh urrggh; urgh urgh (uh ruh) rruurruuh ug,” diye devam etti erkek-yaratık.</p>

  <p>“Genel anlamıyla,” dedi Ford, “anlayabildiğim kadarıyla, istediğimiz şekilde yolculuğumuza devam etmemizde hiç sakınca yok, ama köylerinin içinden geçeceğimize, çevresinden dolaşırsak kendilerini çok memnun edecekmişiz.”</p>

  <p>“O halde ne yapıyoruz?”</p>

  <p>“Sanırım onları mutlu ediyoruz.” dedi Ford.</p>

  <p>Yavaş ve dikkatli bir şekilde düzlüğün çevresinden yürüdüler. Bu yerliler olumlu bir etki bırakmışa benziyordu.</p>

  <p>Hafifçe eğilerek kendilerini selamlamışlar ve sonra kendi işlerine dönmüşlerdi.</p>

  <p>Ford ve Arthur orman arasında yollarına devam ettiler.</p>

  <p>Düzlüğü bir kaç yüz metre geçtikten sonra birden önlerine küçük bir meyve yığını çıktı - ahududu ve karaduta çok benzeyen çileksi meyveler ve armuda çok benzeyen etli, yeşil meyveler.</p>

  <p>Buraya kadar, ağaçlar ve çalılar onlarla dolu olduğu halde, gördükleri böğürtlenlerden ve meyvelerden uzak durmuşlardı.</p>

  <p>“Bu duruma şöyle’ bakmamız gerek,” demişti Ford Prefect, “yabancı gezegenlerdeki böğürtlen ve meyveler seni, ya yaşatır, ya da öldürür. Bu yüzden onlarla ilgilenmeye başlayacağımız nokta, onları yemezsek öleceğimiz zaman olmalı. Bu şekilde ayakta kalabiliriz.</p>

  <p>Sağlıklı otostop yapmanın yolu hazır yemek cinsi şeyler yemektir.” Yollarına çıkan meyve yığınına şüpheyle baktılar.</p>

  <p>Meyveler öyle iştah kamçılayıcıydılar ki bu görüntü karşısında açlıktan başları dönmeye başladı.</p>

  <p>“Bunu şöyle ele almalıyız,” dedi Ford, “eee...”</p>

  <p>“Evet?” dedi Arthur.</p>

  <p>“İşte onları yememizi sağlayacak bir çıkış yolu arıyorum.” dedi Ford.</p>

  <p>Armuda benzeyen şeylerin etli gövdeleri üzerine yaprakların gölgesi düşüyordu. Ahududu ve çileğe benzeyen şeyler Arthur’un şimdiye kadar gördüklerinin hepsinden, hatta dondurma reklamlarındakilerden bile daha dolgun ve olgundular.</p>

  <p>“Neden önce yiyip, bunu sonra düşünmüyoruz?” dedi.</p>

  <p>“Belki de yapmamızı istedikleri budur.”</p>

  <p>“Pekala, bir de şöyle bakalım...”</p>

  <p>“Buraya kadar kulağa iyi geliyor.”</p>

  <p>“Burada bizim yememiz için bulunuyorlar. Ya iyiler ya kötüler, ya bizi beslemek istiyorlar ya da zehirlemek.</p>

  <p>Eğer bunlar zehirli ise ve biz yemezsek bize saldıracak bir başka yol bulacaklardır. Eğer yemezsek, her halükarda kaybedeceğiz.”</p>

  <p>“Düşünme şeklini beğendim.,” dedi Ford, “şimdi bir tane ye bakalım.” Arthur, tereddüt içinde armuda benzeyen meyveyi eline aldı.</p>

  <p>“Cennet Bahçesi öyküsüyle ilgili olarak hep bunu düşünmüşümdür,” dedi Ford.</p>

  <p>“Eee?”</p>

  <p>“Cennet Bahçesi. Ağaç. Elma. O ısırılan lokma, hatırlıyor musun?”</p>

  <p>“Evet, elbette hatırlıyorum.”</p>

  <p>“Sizin tanrınız bir bahçenin ortasına bir elma koyar ve derki, arkadaşlar ne isterseniz yapın ama bu elmayı yemeyin. Sürpriz, sürpriz, elmayı yerler ve o saklandığı çalının arkasında fırlayarak ’sizi yakaladım’ der. Oysa yemeselerdi de bir şey değişmeyecekti.”</p>

  <p>“Niye değişmesin?”</p>

  <p>“Çünkü eğer karşındaki, içten pazarlıklı bir kişilik yapısına sahipse, gayet iyi bilirsin ki bundan vazgeçmez.</p>

  <p>Sonunda seni yakalar.”</p>

  <p>“Sen neden bahsediyorsun?”</p>

  <p>“Boşver, meyveyi ye.”</p>

  <p>“Biliyor musun, burası neredeyse Cennet Bahçesine benziyor.”</p>

  <p>“Meyveyi ye.”</p>

  <p>“Söylediklerin de onu anımsatıyor.” Arthur armuda benzeyen şeyden bir ısırık aldı.</p>

  <p>“Bu bir armut,” dedi.</p>

  <p>Birkaç dakika sonra, bütün yığını yiyip bitirmelerinin ardından, Ford Prefect arkasına döndü ve yüksek sesle bağırdı.</p>

  <p>“Teşekkür ederiz, sağ olun, çok naziksiniz.” Yollarına devam ettiler.</p>

  <p>Doğuya doğru yaptıkları yolculuğun ikinci elli millik kısmında arada sırada yollarına serilmiş meyve yığınları bulmaya devam ettiler. Her ne kadar ağaçların arasında yerli erkek yaratıklar görür gibi oldularsa da, yeni bir doğrudan iletişimde bulunmadılar. Sadece kendi başlarına kalmak istediklerini açıkça belirten bu kabileyi sevdiklerine karar verdiler.</p>

  <p>Elli mil sonra meyveler sona erdi, çünkü burada deniz başlıyordu.</p>

  <p>Zaman açısından onları sıkıştıran yetişecek hiçbir randevuları olmadığı için, bir sal inşa ettiler ve denizi bununla geçtiler. Nispeten sakin, yalnızca altmış mil genişliğinde bir denizdi. Oldukça hoş bir geçiş yaptılar ve en az bıraktıkları kadar güzel bir karaya vardılar.</p>

  <p>Kısacası hayat saçma bir şekilde kolaydı ve en azından bir süre için amaçsızlık ve izole olmuşluğun yarattığı sorunlarla, onları görmezlikten gelmeye karar vererek, başa çıktılar. Arkadaş bulma arzusu dayanılmaz olunca onu bulabilecekleri yeri biliyorlardı, ama şu anda Golgafrinchan’lıların kendilerinden kilometrelerce geride olmalarından da mutluydular.</p>

  <p>Yine de, Ford Prefect Etha-Altı Duyu-Matik cihazını daha sık kullanmaya başlamıştı. Yalnızca bir keresinde, bir sinyal almıştı ama o da öyle zayıftı ve öyle uzak bir mesafeden geliyordu ki Ford’u, kesintisiz sürmekte olan sessizlikten daha kötü etkilemişti.</p>

  <p>Akıllarına esti, kuzeye yöneldiler. Haftalarca yol aldıktan sonra bir başka denize geldiler, bir başka sal yaptılar ve bunu da aştılar. Bu sefer yolculuk daha zor geçiyor, iklim soğuyordu. Arthur, Ford Prefect’de bir mazoizm damarının varlığından şüphelenmeye başlamıştı - yolculuğun artan güçlükleri, onda başka türlü ortaya çıkma olasılığı bulunmayan bir irade gücü yaratmıştı.</p>

  <p>Hızlı adımlarla, yorulmaksızın ilerliyorlardı.</p>

  <p>Kuzeye doğru yolculukları onları dik, dağlık ama nefes kesici güzellikte bir araziye getirmişti. Uçsuz bucaksız, inişli çıkışlı, karlarla kaplı tepeler duyularını canlardırdı.</p>

  <p>Soğuk kemiklerine işlemeye başlamıştı.</p>

  <p>Ford’un, Hunian Dağlarında bir Zihin-Sörfü Merkezi işleten ve bir zamanlar Pralit keşişi olan çiftten öğrendiği teknikle elde ettiği hayvan derileri ve kürklerine sarındılar.</p>

  <p>Galaksi, hepsi de çok para kazanan, eski Pralite keşişleri ile doluydu. Çünkü Tarikat tarafından bir ibadet disiplini olarak geliştirilen zihinsel kontrol teknikleri gerçekten de sansasyonaldi- ve ibadet disipliniyle ilgili eğitimlerini bitirip, hayatlarının sonuna kadar küçük metal kutuların içinde kilitli kalmak için ettikleri son yeminlerinden hemen önce, olağanüstü sayıda keşiş Tarikat’tan ayrılmaktaydı.</p>

  <p>Ford’un tekniği esas itibarıyla, bir müddet için kıpırdamadan durup gülümsemekten ibaretti.</p>

  <p>Bir süre sonra bir hayvan -belki bir geyik- ağaçların arasından ortaya çıkacak ve dikkatle onu izleyecekti.</p>

  <p>Ford ona gülümsemeye devam edecek, gözleri yumuşayıp parlamaya başlayacak, sanki derin ve evrensel bir aşkı, bütün yaratıkları kucaklamak üzere uzanan bir sevgiyi çevreye yayıyormuş gibi bir görüntü sergileyecekti.</p>

  <p>Çevredeki kırlara muhteşem bir sessizlik inecek, mutluluktan yüzünün ifadesi değişmiş bu adamdan etrafa adeta huzur ve sükunet yayılacaktı. Geyik, yavaşça, adım adım, neredeyse burun buruna gelecek kadar ona yaklaşacak, tam o sırada Ford Prefect uzanacak ve onun boynunu kıracaktı.</p>

  <p>Bunun “feroman kontrolü” olduğunu söylemişti, “bilmen gereken tek şey doğru kokunun nasıl salgılanacağı.”</p>

  <h2 id="sigil_toc_id_61">31</h2>

  <p>Bu dağlık bölgeye çıkışlarından bir kaç gün sonra güney batıdan kuzey doğuya doğru çaprazlamasına uzanan, son derece etkileyici, derin vadiler ve buz fiyordlarının yükselen sivri tepelerinden oluşmuş muhteşem heybette bir kıyı şeridiyle karşılaştılar.</p>

  <p>Güzellikler karşısında şaşkına dönmüş bir vaziyette, iki gün daha kayaların ve buzulların üzerine tırmanarak dolaştılar.</p>

  <p>“Arthur!” diye haykırdı Ford aniden.</p>

  <p>İkinci günün öğle sonrasıydı. Arthur yüksek bir kayanın üzerine oturmuş, dalgaların denize uzanan dik ve sivri uçlu kayalar üzerinde patlayışını izliyordu.</p>

  <p>“Arthur!” diye haykırdı Ford yeniden.</p>

  <p>Arthur rüzgarla hafifçe uzaklara taşınan Ford’un sesinin geldiği yöne doğru baktı.</p>

  <p>Ford bir buzulu incelemeye gitmişti. Arthur onu mavi buzun sert duvarı altında çömelmiş vaziyette buldu. Heyecandan kaskatı kesilmişti —gözleri ok gibi Arthur’unkileri buldu.</p>

  <p>“Bak!” dedi “bak!”</p>

  <p>“Arthur baktı. Mavi buzulun sert duvarını gördü.</p>

  <p>“Evet,” dedi, “bu bir buzul. Onu görüyorum.”</p>

  <p>“Hayır,” dedi Ford, “Sen ona yalnızca baktın, onu görmedin. Bak.” Ford buzulun tam ortasındaki derinlikleri işaret ediyordu.</p>

  <p>Arthur baktı, belirsiz gölgelerden başka bir şey görmedi.</p>

  <p>“Geriye çekil” diye İsrar etti Ford, “sonra tekrar bak.” Arthur geri çekildi ve tekrar baktı.</p>

  <p>“Hayır,” dedi ve omuz silkti. “Neye bakıyor olmam lazım?” Ve birden o da gördü.</p>

  <p>“Gördün mü?” Görmüştü.</p>

  <p>Ağzı konuşmak üzere açıldı, ama beyni henüz söyleyecek bir şeyi olmadığına karar verince yeniden kapandı.</p>

  <p>Daha sonra beyin gözlerin baktığını söylediği şey sorununu çözmeye çalıştı, ama böyle yaparken, hemen arkadan tekrar açılan ağzın kontrolünü da kaybetmiş oldu. Bir kez daha çeneyi toplayan beyin, sol elin kontrolünü kaybederek amaçsız bir şekilde ortalarda dolaşmasına yol açtı. Ağzın kontrolünü bırakmadan, bir iki saniye sol eli yakalamaya gayret etti ve aynı zamanda da buzun içinde gömülü olanı düşünmeye çalıştı. Dizlerin bağının kontrolünü kaybetmesi ve Arthur’un gevşemiş bir şekilde yere yığılmasının sebebi de buydu zaten.</p>

  <p>Bütün bu sinirsel bozgunun sebebi olan şey, buzulun içinde, yüzeyin aşağı yukarı yarım metre altında bulunan bir gölge ağı idi. Dik açıdan bakılınca, bunların yabancı bir alfabenin her biri bir metre yüksekliğindeki üç boyutlu harfleri olduğu görülüyordu; Magrathea alfabesini okuyamayan Arthur gibileri için ise harflerin üzerinde, buzda asılı duran bir yüzün dış hatları görülebilirdi.</p>

  <p>Bu yaşlı bir yüzdü, ince ve seçkin, endişeli ama nezaketsiz bir ifadesi olmayan bir yüzdü.</p>

  <p>Bu yüz, şu anda üzerinde durdukları bu kıyı şeridini tasarımladığı için ödül almış olan adama aitti.</p>

  <h2 id="sigil_toc_id_62">32</h2>

  <p>İnce bir inilti havayı doldurdu. Ağaçlar arasında dönerek yükseldi ve feryadıyla sincapları huzursuz etti. Bir iki kuş tiksinti duyarak uzaklara uçtu. Ses dans ederek düzlüğün çevresine yayıldı. Heyecanla uludu, kaba saba sesler çıkardı ve herkesi, her şeyi rahatsız etti.</p>

  <p>Buna rağmen Kaptan, yalnız gaydacıyı nezaketle izliyordu.</p>

  <p>Onun sakinliğini bozabilecek pek az şey vardı; hatta o kadar ay önce, bataklıkta yaşadıkları o sevimsizlik sırasında, muhteşem küvetini kaybetmesinin şokunu üzerinden atabildiğinden beri, yeni yaşantısını dikkat çekecek derecede uyumlu bile bulmaya başlamıştı.</p>

  <p>Düzlüğün ortasında bulunan büyük bir kayaya bir oyuk açmışlardı ve yaşamlarını sürdürebilenler, üzerine su dökerlerken o, bu oyuk içinde günlük banyosunu yapabilmekten mutluydu. Suyun pek de ılık bir su olmadığını söyleyebilirdi, çünkü henüz suyu ısıtmanın bir yolunu bulamamışlardı. Ama bu o kadar da önemli değildi, çünkü nasılsa bir gün bulunacaktı. Bu arada keşif ekipleri araziyi köşe bucak araştırarak çevrede bir sıcak su kaynağı olup olmadığını ya da daha mükemmel bir olasılık olarak bir sabun madeninin yakınında olup olmadıklarını anlamaya çalışıyorlardı. Sabunun madenlerde bulunmadığı şeklinde bir varsayımı öne sürenlere karşı Kaptan, bunun sebebinin şimdiye kadar kimsenin bu konuda yeterince araştırma yapmamış olmasına bağlıyor ve bu olasılık isteksizce de olsa göz önüne alınıyordu.</p>

  <p>Hayır, hayal oldukça hoştu ve bu hayatın en güzel tarafı da, sıcak su kaynağı ile ardından ağaçlarla dolu düzlüğün bulunup da gecikmeksizin günde beş yüz kalıp sabun elde edilebilecek sabun madeninin keşfini bildiren çığlığın karşı tepelerden yankılanarak gelmesiyle daha da hoşlaşacak olmasıydı. Her zaman ümitle beklenen bir şeylerin olması son derece önemliydi.</p>

  <p>Gaydadan yükselen feryat, figan, inilti, acı çığlık, uluma ve gıcırtı sesleri, Kaptan’ın zaten önemli ölçüde yerinde olan neşesini bu gürültünün her an sona erebileceği düşüncesiyle daha da arttırıyordu. Bu da onun ümitle beklediği şeylerden biriydi.</p>

  <p>Kendi kendine başka nelerin güzel ve hoş olduğunu sordu? E, bir yığın şey vardı: ağaçların kırmızı ve altın renkleri; küvetinden birkaç metre uzakta bir iki berberin, uyuklamakta olan bir sanat yönetmeniyle onun yardımcısı üzerinde yeteneklerini deneyen makaslarının huzur dolu gevezelikleri; kayadan oyulmuş küvetinin kenarına dizilmiş olan altı adet tertemiz telefonun güneş altındaki pırıltısı gibi. Durmadan çalmayan (hatta hiç çalmayan) bir telefondan daha hoş olan tek şey, durmadan çalmayan (hatta hiç çalmayan) altı telefondu.</p>

  <p>Her şeyden daha hoş olan ise etrafındaki düzlükte öğleden sonraki komite toplantısını izlemek için toplanmakta olan yüzlerce kişiden çıkan mutlu mırıltılardı.</p>

  <p>Kaptan lastik ördeğinin gagasına şakacı bir yumruk indirdi. Öğleden sonraki komite toplantıları en sevdiği şeylerdi.</p>

  <p>Toplanan kalabalığı izleyen başka gözler de vardı.</p>

  <p>Meydanın kenarındaki ağaçlardan birinin tepesinde çömelmiş olan Ford Prefect, kısa süre önce yabancı iklimlerden dönmüş bulunuyordu. Altı ay süren yolculuğundan sonra incelmiş ve sağlıklı bir görünüm kazanmıştı. Üzerinde geyik derisi bir ceket taşıyor, gözleri pırıl pırıl parlıyordu. Sakalının kalınlığı ve yüzünün bronzluğu taşralı bir rock şarkıcısını andırmaktaydı.</p>

  <p>O ve Arthur Dent şimdi neredeyse bir haftayı bulan bir süredir Golgafrinchan’lıları izlemekteydi ve Ford artık işleri biraz karıştırmanın zamanı geldiğine karar vermişti.</p>

  <p>Meydan dolmuştu. Yüzlerce kadın ve erkek tembel tembel dolanıyor, birbirleriyle gevezelik ediyor, meyve yiyor, kağıt oynuyor ve büyük çoğunluğu oldukça rahat ve huzurlu bir vakit geçiriyordu. Eşofmanları artık kirlenmiş, hatla yırtılmıştı, ama hepsinin saçları itinalı bir şekilde kesilmişti. Çoğunun eşofmanlarının içini yapraklarla doldurmuş olmaları Ford’un aklını karıştırmış, bunu acaba yaklaşmakta olan kışa bir hazırlık olarak yalıtım amacıyla mı yaptıklarını merak etmişti. Ford’un gözleri kısıldı. Birdenbire botanikle ilgilenmeye başlamış olamazlardı her halde? Bu düşüncelerinin ortasında Kaptan’ın sesi kalabalığın uğultusunu bastırdı.</p>

  <p>“Pekala,” dedi, “Eğer mümkünse bu toplantıda biraz düzen rica edeceğim. Bu herkes için uygun mu?” Nezaketle gülümsüyordu. “Bir dakika içinde. Hepiniz hazır olduğunuzda.” Gürültü yavaş yavaş kesildi. Gaydacının müziği dışında.</p>

  <p>Gaydacı kendisine ait çılgın ve ulaşılması imkansız bir müzik dünyasında yaşıyor gibiydi. Hemen yakın görüş uzaklığında olan bir kaç kişi ona yaprak attı.</p>

  <p>O zaman bunun bir sebebi vardıysa da, Ford o sırada bu sebebi görememişti.</p>

  <p>Küçük bir grup, Kaptanın etrafında toplandı. İçlerinden birinin konuşmaya hazırlandığı açıktı. Bunun için ayağa kalktı, boğazını temizledi ve uzaklara bakarak kalabalığa birazdan söze başlayacağını belirtti.</p>

  <p>Tabii kalabalık da kımıldandı ve herkes gözlerini ona çevirdi.</p>

  <p>Bunu bir sessizlik anı izledi. Ford bu anın kendi girişini yapmak için doğru bir an olduğuna karar verdi. Konuşmacı konuşmasına başlamak üzere döndü.</p>

  <p>Ford ağaçtan aşağı atladı.</p>

  <p>“Herkese selam, “dedi.</p>

  <p>Kalabalık sarsıldı.</p>

  <p>“Ah, sevgili arkadaşım,” diye seslendi Kaptan, “Yanınızda kibritiniz var mı? Veya çakmağınız? Buna benzer herhangi bir şey?”</p>

  <p>“Hayır,” dedi Ford, biraz bozulmuş gibi. Onun hazırladığı gelişme bu değildi. Konuya daha kuvvetli asılması gerektiğine karar verdi.</p>

  <p>“Hayır, yok,” diye devam etti, “ateşim yok. Bunun yerine size haberlerim var...”</p>

  <p>“Yazık,” dedi Kaptan, “Hiç birimizde ateş kalmadı, anlıyor musunuz? Haftalardır sıcak bir banyo yapamadım.</p>

  <p>Ford konunun değiştirilmesine izin veremezdi.</p>

  <p>“Size haberler getirdim,” dedi, “sizi ilgilendirebilecek bir keşifle ilgili.”</p>

  <p>“Gündemde var mıydı?” diye tersledi Ford’un sözünü kestiği adam.</p>

  <p>Ford taşralı rock şarkıcısı gülücüğüyle kocaman güldü.</p>

  <p>“Hadi, yapma,” dedi.</p>

  <p>“Eee, özür dilerim,” dedi adam açıkça rahatsız bir biçimde, “ama uzun yıllar idari danışmanlık yapmış biri olarak, komite yapısını göz önüne almanın önemi üzerinde ısrarla durmak zorundayım.” Ford kalabalığa baktı.</p>

  <p>“O aklını kaçırmış, biliyorsunuz,” dedi, “burası tarih öncesi bir gezegen.”</p>

  <p>“Sorununuzu Başkanlık Makamına iletin!” diye bozuk attı idari danışman.</p>

  <p>“Makam filan yok burada, diye açıkladı Ford, yalnızca bir kaya parçası var.”</p>

  <p>İdari danışman bu durumda ısrarlı davranmak gerektiğine karar verdi.</p>

  <p>“O halde onu Başkanlık Makamı kabul edin,” dedi huysuzca.</p>

  <p>“Niye kaya olarak kabul etmeyeyim?” diye sordu Ford.</p>

  <p>İdari danışman, eski moda “modem iş idaresi metotları” lehine, huysuzluğunu elden bırakmadan, “Açıkça görülüyor ki bazı kavramlar sizde hiç gelişmemiş,” dedi.</p>

  <p>“Ve sende de bulunduğun yerle ilgili hiçbir kavram gelişmemişi” dedi Ford.</p>

  <p>Tiz ve bet sesli bir kız yerinden fırlayarak bu sesini kullandı.</p>

  <p>“İkiniz de susun,” dedi, “Kurul Makamına bir öneri sunmak istiyorum.”</p>

  <p>“Yani kurul kayasına demek istiyorsun,” diye sinirli sinirli kıkırdadı bir kuaför.</p>

  <p>“Sessizlik, sessizlik!” diye yırtındı danışman.</p>

  <p>“Pekala,” dedi Ford, “nasıl becerdiğinizi görelim bakalım.” öfkesine kaç dakika hakim olabileceğini anlamak için kendisini yere bıraktı.</p>

  <p>Kaptan uzlaştırıcı olabilecek bir çeşit gürültü çıkardı.</p>

  <p>“Sizi sessizliğe davet etmek istiyorum,” dedi kibarca, “Fintlewoodlewix’in beş yüz yetmiş üçüncü kolonileşme komitesi...” On saniye, diye düşündü Ford tekrar ayağa fırlarken.</p>

  <p>“Bunun yararı yok,” diye feryat etti, “beş yüz yetmiş üçüncü komite toplantısı ve siz hâlâ ateşi bile keşfedememişsiniz!”</p>

  <p>“Eğer lütfeder de,” dedi bet sesli kız, “gündeme bir göz atarsanız...”</p>

  <p>“Gündem kayasına,” diye kıkırdadı kuaför neşeyle.</p>

  <p>“Teşekkür ederim, bunu söylemiştim,” diye mırıldandı Ford.</p>

  <p>“...göreceksiniz...ki...” diye devam etti kız kararlılıkla, “bugün kuaförlerden Ateş Geliştirme Alt Komitesinin sunacağı bir rapor alacağız.”</p>

  <p>“Oh...ah” dedi kuaför koyunca bir bakışla. Bu bakış bütün Galakside “Eee, acaba bu gelecek salı olamaz mıydı?” anlamına gelen bir bakıştı.</p>

  <p>Pekala,” dedi Ford, onun etrafında dönerek, “Bu konuda ne yaptınız? Ne yapacaksınız? Ateş geliştirme konusundaki fikirleriniz nelerdir?”</p>

  <p>“Eee, yani bilmiyorum,” dedi kuaför, “Bana bütün verdikleri birkaç çubuktan ibaret...”</p>

  <p>“Peki, o çubukları ne yaptın?” Kuaför, huzursuz bir şekilde eşofmanımın cebinde bir şeyler aradı ve bu çabasının meyvelerini Ford’a uzattı.</p>

  <p>Ford onları herkesin görebileceği şekilde yukarı kaldırdı.</p>

  <p>“Saç maşası” dedi.</p>

  <p>Kalabalık alkışladı.</p>

  <p>“Ziyanı yok,” dedi Ford, “Roma da bir günde yanmadı.” Kalabalığın Ford’un neden bahsettiği hakkında en ufak bir fikri bile yoktu, ama yine de bundan hoşlanmışlardı.</p>

  <p>Alkışladılar.</p>

  <p>“Anlaşılan konuya tam anlamıyla acemice yaklaşıyorsunuz,” dedi kız, “benim bulunduğum kadar uzun süre pazarlama alanında bulunmuş olsaydınız, yeni bir ürünün geliştirilebilmesi için önce yeterli araştırmanın yapılmış olması gerektiğini bilirdiniz. İnsanların ateşten beklediklerinin ne olduğunu bulmamız, onunla nasıl ilişki kurduklarını öğrenmemiz, onların kafasında nasıl bir imaja sahip olduğunu anlamamız gerek.” Kalabalık gergindi. Ford’dan şahane bir şeyler bekliyorlardı.</p>

  <p>“Alın da onu burnunuza sokun,” dedi.</p>

  <p>“Örneğin bu, tam olarak anlamak istediğimiz şeylerden biri,” diye ısrarla devam etti kız, “insanlar burunlarına sokabilecekleri cins bir ateş istiyorlar mı?”</p>

  <p>“İstiyor musunuz?” diye sordu Ford kalabalığa.</p>

  <p>“Evet!” diye bağırdı bazıları.</p>

  <p>“Hayır,” diye haykırdı diğerleri.</p>

  <p>Bu konuda bir fikirleri yoktu, sadece bunun iyi bir fikir olduğunu düşünüyorlardı.</p>

  <p>“Ya tekerlek,” dedi Kaptan, “şu tekerlek denen şey neyin nesi? Müthiş enteresan bir projeye benziyor.”</p>

  <p>“Ah,” dedi pazarlamacı kız, “Maalesef, o konuda bazı sorunlarla karşılaşıyoruz.”</p>

  <p>“Sorunlar mı?” diye feryat etti Ford. “Sorunlar ha? Sorunlar demekle neyi kastediyorsunuz? O bütün Evren üzerindeki en basit makinedir!” Pazarlamacı kız onu sert bir bakışla azarladı.</p>

  <p>“Pekala, Bay Çokbilmiş,” dedi, “öyle akıllısınız ki, ne renk olması gerektiğini de siz söyleyin bakalım.” Kalabalık çılgına döndü. Ev sahibi takıma bir puan diye düşünüyorlardı. Ford omuzlarını silkti ve tekrar yerine oturdu.</p>

  <p>“Büyük Zarquon aşkına,” dedi, “şu ana kadar hiçbiriniz hiçbir şey yaptı mı?” Sorusuna cevap olmak ister gibi, meydanın girişinden ani bir metal gürültüsü geldi. Kalabalık bu öğleden sonra karşılarına çıkan eğlencenin bolluğuna inanamıyordu; şimdi de meydana, üzerlerinde Golgafrinchan Üçüncü Bölüğünün üniformalarından kalanlara bürünmüş, bir düzine kadar adamdan oluşmuş bir bölük uygun adım girmekteydi.</p>

  <p>Yarısından fazlasının elinde hala Kill-O-Zap silahları vardı, diğerleri yürürken birbirine vurdukları kılıçlar taşıyorlardı. Bronzlaşmış, sağlıklı ama çok yorgun ve perişan görünüyorlardı. Yine metal gürültüleri içinde durdular ve dikkat çekmek üzere gürültü yaptılar. İçlerinden biri yere yığıldı ve bir daha hiç kımıldamadı.</p>

  <p>“Kaptan, komutanım!” diye haykırdı İki Numara çünkü liderleri oydu, “rapor vermek için izin talep ediyorum, efendim!”</p>

  <p>“Evet, tamam iki Numara, Hoş geldiniz filan, falan.</p>

  <p>Hiç sıcak su kaynağına rastladınız mı?” dedi Kaptan ümitle.</p>

  <p>“Hayır efendim!”</p>

  <p>“Ben de öyle sanıyordum.”</p>

  <p>İki Numara kalabalığın arasından geçerek küvetin önünde silahlarını sergiledi.</p>

  <p>“Başka bir kıta keşfettik, komutanım!”</p>

  <p>“Bu ne zaman oldu?”</p>

  <p>“Denizin öbür tarafında...” dedi İki Numara, gözlerini iyice kısarak, “doğuya doğru!”</p>

  <p>“Ah,”</p>

  <p>İki Numara yüzünü kalabalığa döndü. Silahını başının üzerine kaldırdı. Bu çok muhteşem olacak diye düşündü kalabalık.</p>

  <p>“Oraya savaş açtık!” Meydanın her tarafından çılgınca alkışlar yükseldi. - bu bütün beklentilerin ötesindeydi:</p>

  <p>“Bir dakika,” diye bağırdı Ford Prefect, “bir dakika!” Ayağa fırladı ve sessizlik istedi. Bir süre sonra istediği oldu ya da en azından mevcut şartlarda sağlayabileceği en iyi sessizliği yakaladı: Şartlar gaydacının hemen orada bir milli marş bestelemesini öngörüyordu.</p>

  <p>“Bir gaydacımız olması şart mı?” diye sordu Ford.</p>

  <p>“Oh, evet,” dedi kaptan, “ona bir madalya verdik.” Ford bir an bu fikri tartışmaya açmayı düşündü fakat hemen bunun bir çılgınlık olacağına karar verdi. Onun yerine gaydayıcıya iyice nişan alıp bir taş attı ve İki Numaraya döndü.</p>

  <p>“Savaş mı?” dedi.</p>

  <p>“Evet!” dedi İki Numara Ford’a onu aşağılayarak.</p>

  <p>“Bitişik kıtada?”</p>

  <p>“Evet, tam bir savaş durumu!” Bütün savaşları sona erdirmek için bir savaş!”</p>

  <p>“Ama henüz orda yaşayan kimse bile yok!” Ah, enteresan, diye düşündü kalabalık, iyi bir nokta.</p>

  <p>İki Numaranın bakışları bu fikirden hiç rahatsız olmadan etrafta dolaştı. Bu açıdan gözleri ısrarla burnunuzun beş altı santim ötesinde dolaşan bir çift sivrisinek gibiydiler, elle kolla, sineklikle veya bükülmüş bir gazeteyle kovalanmayı reddeden inatçı sivrisinekler gibi.</p>

  <p>“Bunu biliyorum,” dedi, “ ama bir gün olacak! Bu yüzden belirsiz bir ültimatom bıraktık.”</p>

  <p>“Ne?”</p>

  <p>“Ve bir iki askeri tesisi uçurduk.” Kaptan küvetinin içinden öne doğru eğildi.</p>

  <p>“Askeri tesisler mi İki Numara?” dedi.</p>

  <p>Gözler bir anlık tereddüt geçirdi.</p>

  <p>“Evet, efendim. Yani potansiyel askeri tesisler demek istedim. Pekala... yani ağaçlar.” Belirsizlik anı geçti— gözler seyircisinin üzerinde bir kırbaç gibi şaklıyordu.</p>

  <p>“Ve” diye kükredi, “yakaladığımız bir ceylanı da sorguya çektik!” Kill-O-Zap ’ını şık bir hareketle kolunun altına geçirdi ve şimdi heyecanlı kalabalığı sarmış olan gürültülü karmaşa arasından uygun adım geçmeye başladı. Ancak iki üç adım gidebilmişti ki, omuzlarda taşınarak, meydanın etrafında şeref turu attırılmak üzere yakalandı.</p>

  <p>Ford oturduğu yerde uyuşuk bir şekilde iki taşı birbirine vuruyordu.</p>

  <p>“Peki, başka ne yaptınız?” diye soruşturdu kutlamalar dinince.</p>

  <p>“Bir kültür başlattık,” dedi pazarlamacı kız.</p>

  <p>“Oh, öyle mi?”</p>

  <p>“Evet. Film yapımcılarımızdan biri bölgenin yerli mağara adamları hakkında büyüleyici bir dokümanter çekmeye başladı bile.”</p>

  <p>“Onlar mağara adamı değil”</p>

  <p>“Mağara adamlarına benziyorlar.”</p>

  <p>“Mağaralarda yaşıyorlar mı?”</p>

  <p>“Eee..”</p>

  <p>“Kulübelerde yaşıyorlar.”</p>

  <p>“Belki de şu sırada mağaralarını yeniden dekore ettiriyorlardır,” diye seslendi kalabalıktan bir şaklaban.</p>

  <p>Ford ona öfkeyle karşılık verdi.</p>

  <p>“Çok komik,” dedi, “ama ölmek üzere olduklarım fark ettiniz mi?” Ford ve Arthur geri dönerlerken yollan üzerinde terk edilmiş iki köy ve orman içinde bir yerde, ölmek üzere kendilerini oraya saklamış olan birçok yerlinin cesediyle karşılaşmışlardı. Hâlâ hayatta olanlar da, vücutlarının değil de, ruhlarının bir hastalığından dolayı ızdırap çekiyormuş gibi, bitkin ve neşesiz görünüyorlardı. Uyuşuk uyuşuk ve sonsuz bir keder içinde hareket ediyorlardı.</p>

  <p>Gelecekleri ellerinden alınmıştı.</p>

  <p>“Ölüyorlar!” diye tekrarladı Ford. “Bunun ne anlama geldiğini biliyor musunuz?”</p>

  <p>“Eee... onlara hayat sigortası yapmamamız gerek herhalde?” diye seslendi aynı şaklaban.</p>

  <p>Ford onu duymamazlıktan geldi ve bütün kalabalığa yalvardı.</p>

  <p>“Bir gayret gösterip anlamaya çalışır mısınız ki,” dedi, “biz buraya geldiğimizden beri ölüyorlar!”</p>

  <p>“Filmde bu nokta çok etkileyici oluyor” dedi pazarlamacı kız, “ve gerçekten büyük dokümanter filmlerin karakteristik özelliği olan, o beklenmedik dokunaklı gelişmeyi sağlıyor. Yapımcı çok yetenekli.”</p>

  <p>“Öyle olmalı,” diye mırıldandı Ford.</p>

  <p>“Anladığım kadarıyla,” dedi kız, olduğu yerde uyuklamaya başlamış olan Kaptan’a dönerek, “bundan sonraki filmini sizinle ilgili olarak yapmak istiyor, Kaptan.”</p>

  <p>“Oh, sahi mi?” dedi Kaptan, şaşkınlıkla kendine gelirken, “Bu son derece hoş bir şey.”</p>

  <p>“Bu yeni filmle ilgili çok güçlü bir açısı var, bilirsiniz, sorumluluğun ağırlığı, komutanın yalnızlığı...” Kaptan bu konudaki hislerini açıklamak için bir süre beceriksizce bir şeyler mırıldandı.</p>

  <p>“Eee, yani, ben bu açıyı çok da vurgulamazdım, anlatabiliyor muyum,” dedi sonunda, “lastik ördeği olan biri, hiçbir zaman yalnız sayılmaz.” Ördeğini havaya kaldırdı ve kalabalıktan büyük bir alkış aldı.</p>

  <p>Bütün bunlar olurken, İdari Danışman parmak uçları şakaklarına dayalı olarak taş gibi bir sessizlik içinde oturarak bekliyor, icap ederse bütün gün bekleyebileceğini ima ediyordu.</p>

  <p>Ama bu noktada, bütün gün beklemeyeceğine ve son yarım saati hiç yaşamamış gibi davranmaya karar verdi.</p>

  <p>Ayağa kalktı.</p>

  <p>“Eğer,” dedi kısaca, “bir dakikalığına para politikamız konusuna dönebilirsek...”</p>

  <p>“Para politikası!” diye bir hayret ıslığı çaldı Ford, “Para politikası!”</p>

  <p>İdari Danışman ona sadece bir balığın taklit edebileceği bir bakış fırlattı.</p>

  <p>“Para politikası...” diye tekrarladı, “evet, sarf ettiğim kelimeler bunlar.”</p>

  <p>“Eğer hiçbiriniz bir şey üretmiyorsa,” diye sordu Ford, “nasıl paranız olabilir? Para ağaçta yetişmez, bilirsiniz.”</p>

  <p>“Eğer devam etmeme izin verirseniz...” Ford neşesiz neşesiz başını salladı.</p>

  <p>“Teşekkür ederim. Birkaç hafta önce yaprağı yasal paramız olarak kabul ettiğimizden beri, pek tabiidir ki, hepimiz müthiş zenginleştik.</p>

  <p>Ford kalabalığa büyük bir inanmazlık içinde baktı.</p>

  <p>Herkes memnuniyet içinde mırıldanıyor ve eşofmanlarını tıka basa doldurdukları yaprak banknotları ihtirasla avuçluyordu.</p>

  <p>“Bununla birlikte,” diye devam etti İdari Danışman, “yaprağın elde edilebilirlik seviyesindeki yükseklikten kaynaklanan ufak bir enflasyon sorunuyla da karşılaştık.</p>

  <p>Yani sanırım, şu anki piyasa değeri üzerinden, yapraklarını döken mevsimlik ağaçlardan oluşmuş üç orman ancak bir gemi dolusu fıstık satın alabilmekte.” Kalabalıktan panik mırıltıları yükselmeye başladı.</p>

  <p>İdari Danışman bu mırıltıları elinin bir işaretiyle bastırdı.</p>

  <p>“O halde bu sorunu ortadan kaldırmak için,” diye devam etli, “ve yaprağın değerlendirilmesini etkin bir şekilde yeniden yapabilmek için, yoğun bir yaprak düşürme kampanyası ve...ee, bütün ormanları yakma kampanyasını başlatmak üzereyiz. Sanırım mevcut şartlar altında hepiniz bunun mantıklı bir atılım olduğu konusunda hemfikirsinizdir.” Kalabalık bir veya iki saniye süreyle, yani aralarından biri çıkıp da, bunun ceplerindeki yaprakların değerini ne kadar yükselteceğine dikkat çekene kadar, bu konudan pek de emin olamadı. Sonra memnuniyet ıslıkları ortalığı sardı ve hepsi ayağa kalkarak İdari Danışmanı alkışladılar.</p>

  <p>Aralarında bulunan muhasebeciler bolca kâr edecekleri bir sonbahar beklentisine girdiler.</p>

  <p>“Siz hepiniz çıldırmışsınız,” diye açıkladı Ford Prefect.</p>

  <p>“Siz tam anlamıyla sersemsiniz,” diye haykırdı.</p>

  <p>“Siz bir yığın keçileri kaçırmış çatlaksınız,” diye söylendi öfkeyle.</p>

  <p>Kalabalığın kendisine karşı tavrı sorun yaratacak şekilde değişmeye başlamıştı. Mükemmel bir eğlence olarak başlamış olan şey, şimdi kalabalığın gözünde bir hakaret yağmuruna dönüşmüştü ve bu hakaretler doğrudan kendilerine yöneltildiği için bundan hoşnut değillerdi.</p>

  <p>Havadaki bu değişikliği hisseden kız ona döndü.</p>

  <p>“O halde bütün bu aylar boyunca.” diye soruşturdu kız, “sizin ne yapmakta olduğunuzu sormak düzene uyar mı acaba? Siz ve diğer kaçak yolcu, buraya vardığımızdan beri ortalarda yoksunuz.”</p>

  <p>“Seyahatteydik,” dedi Ford, “Bu gezegenle ilgili bir şeyler öğrenmeye gitmiştik.”</p>

  <p>“Oh,” dedi kız fesatça, “bu bana pek de verimli bir uğraş gibi gelmiyor.”</p>

  <p>“Sahi mi? Eh, yine de sizin için bazı haberlerim var, hayatım. Bu gezegenin geleceğini keşfetmiş bulunuyoruz.” Ford bu açıklamasının etkisini göstermesini bekledi.</p>

  <p>Hiçbir etki görülmedi. Neden bahsettiğini bile anlamamışlardı.</p>

  <p>Devam etti.</p>

  <p>“Sizlerin ne yapmaya karar vereceğiniz bundan sonra vahşi bir Dingo köpeğinin pis kokulu böbrekleri kadar bile para etmez. Ormanları yakın, ne yaparsanız yapın, zerre kadar fark etmez. Gelecek tarihiniz şimdiden yazılmış durumda. İki milyon yılınız var, hepsi o kadar. Bu sürenin sonunda ırkınız ölmüş olacak, ve gitmiş olacaksınız, işiniz bitmiş olacak. Bunu unutmayın, iki milyon yıl!” Kalabalık kendi kendine huzursuzluk içinde mırıldandı.</p>

  <p>Kendileri gibi böylesine aniden zenginleşivermiş kişiler böyle saçmalıklarla uğraşmaya mecbur edilmemeliydiler. Belki de bu adama biraz bahşiş verirlerse başlarından savabilirlerdi.</p>

  <p>Zahmet etmeleri gerekmedi. Ford kendiliğinden kararlı adımlarla meydanı terk ediyordu. Bir an için durdu ve şimdiden Kill-O-Zap’i ile yakındaki ağaçlara ateş etmeye başlamış olan İki Numara’yı kınayarak başını iki yana salladı.</p>

  <p>“İki milyon yıl!” dedi ve güldü.</p>

  <p>“Pekala,” dedi Kaptan yatıştırıcı bir gülümsemeyle, “hâlâ bir kaç banyoluk vaktim var. Birisi bana süngerimi verebilir mi acaba? Aşağıya düşürdüm de.”</p>

  <h2 id="sigil_toc_id_63">33</h2>

  <p>Bir mil kadar ötede, Arthur Dent, Ford Prefect’in yaklaştığını duyamayacak kadar yaptığı işe dalmıştı.</p>

  <p>Yapmakta olduğu merak uyandıran şey şuydu: Geniş düz bir kaya parçası üzerine büyük bir kare çizmiş, bu kareyi de bir kenarına on üç tanesi sığmak üzere, yüz altmış dokuz adet daha küçük kareye bölmüştü.</p>

  <p>Ayrıca topladığı küçük ve düzgün bir yığın taşa bir harf kazımıştı. Kayanın etrafında, hayatta kalan yerlilerden birkaçı, yüzlerinde mutsuz bir ifadeyle oturmaktaydı.</p>

  <p>Arthur Dent onlara bu taşlarla ifade edilen ilginç kavramı tanıtmaya çalışıyordu.</p>

  <p>Buraya kadar işler pek de iyi gitmemişti. Yerliler taşların bir kısmını yemeye kalkmışlar, bir kısmını gömmek, kalanını da atmaya yeltenmişlerdi. Ancak epeyce uğraştıktan sonra Arthur içlerinden birini, çizdiği tablonun üzerine birkaç taş yerleştirmeye ikna edebilmişti.</p>

  <p>Bir gün öncesine kadar bunu bile başaramamıştı. Bu yaratıkların morallerindeki çöküntüyle birlikte doğal zekalarında da buna paralel bir düşme oluyor gibiydi.</p>

  <p>Onları heveslendirebilecek bir girişim olarak Arthur tablonun üzerine kendisi bir-iki taş dizdi ve yerlileri bir kaç taş da onların eklemesi için cesaretlendirmeye çalıştı.</p>

  <p>Ama işler pek iyi gitmiyordu.</p>

  <p>Ford yakındaki bir ağacın yanından sessizce onları izliyordu.</p>

  <p>“Hayır,” dedi Arthur. Yerlilerden biri korkunç bir can sıkıntısı krizi sırasında harfleri birbirine karıştırmıştı.</p>

  <p>“Bak, Q on puan ediyor ve üçlü kelime puanı, o halde... bak, sana kuralları anlatmıştım... hayır, hayır, bak lütfen, o çene kemiğini bırak... tamam tekrar başlıyoruz. Bu sefer konsantre olmaya çalış.” Ford dirseğini ağaca ve elini başına dayadı.</p>

  <p>“Ne yapıyorsun, Arthur?” diye sakin sakin sordu.</p>

  <p>Arthur şaşkınlıkla başını kaldırdı. Birden bütün bunların çok saçma görünebileceği hissine kapılmıştı. Bütün bildiği kendisi küçük bir çocukken bunun bir rüya gibi işe yaradığı idi. Ama o zaman işler farklıydı, ya da farklı olabilirdi.</p>

  <p>“Mağara adamlarına kelime oyunu öğretmeye çalışıyorum.”</p>

  <p>“Onlar mağara adamı değil,” dedi Ford.</p>

  <p>“Mağara adamlarına benziyorlar.” Ford düzeltmekten vazgeçti.</p>

  <p>“Anlıyorum.” dedi.</p>

  <p>“Çok zorlu bir iş,” dedi Arthur, “tek bildikleri kelime homurtu, onun da harflerini bilmiyorlar.”</p>

  <p>İçini çekti ve arkasına yaslandı.</p>

  <p>“Bunun ne işe yaraması gerekiyor?”</p>

  <p>“Onları gelişmeleri için cesaretlendirmemiz gerek!</p>

  <p>İlerlemek için! Arthur öfkeyle patladı. Bıkkın bir iç çekişi ve ardından da öfkenin, içinde kabaran sersemce bir iş yapıyor olma hissini bastıracağını umuyordu. Bastırmadı.</p>

  <p>Ayağa fırladı.</p>

  <p>“Bu... avanaklardan doğacak neslin nasıl bir dünya yaratacağını hayal edebiliyor musun?” dedi.</p>

  <p>“Hayal etmek?” dedi Ford, kaşlarını kaldırarak, “Hayal etmemize gerek yok. Biz o Dünya'yı gördük.”</p>

  <p>“Ama...” diyerek Arthur ümitsizlik içinde kollarını salladı.</p>

  <p>“Gördük,” dedi Ford, “bundan kaçış yok.” Arthur taşlardan birine bir tekme savurdu.</p>

  <p>“Onlara keşfettiğimiz şeyden bahsettin mi?” diye sordu.</p>

  <p>“Hmmm?” dedi Ford, pek konsantre olamayarak.</p>

  <p>“Norveç,” dedi Arthur, “Buzul içinde Slartibartfast’ın imzası. Onlara söyledin mi?”</p>

  <p>“Ne anlamı var?” dedi Ford, “onlar için ne anlam ifade edecek?”</p>

  <p>“Anlam mı?” dedi Arthur, “Anlam öyle mi? Ne anlama geldiğini gayet iyi biliyorsun. Bunun anlamı bu gezegenin Dünya olduğu! Burası benim evim! Burası doğmuş olduğum yer!”</p>

  <p>“Doğmuş olduğun mu?”</p>

  <p>“Pekala, doğmuş olacağım.”</p>

  <p>“Evet iki milyon yıl sonra. Bunu onlara neden sen söylemiyorsun? Git ve onlara ’Affedersiniz, sadece şuna dikkatinizi çekmeye çalışıyorum ki, iki milyon yıl sonra ben, buradan birkaç mil ötede doğmuş olacağım.’ Bak bakalım, ne diyorlar. Seni bir ağacın üzerine kadar kovalayacaklar ve sonra da ağacı ateşe vereceklerdir.” Arthur bunu mutsuz bir şekilde içine sindirdi.</p>

  <p>“Gerçeği kabul et,” dedi Ford, “senin ataların oradaki o çatlaklar, buradaki bu zavallı yaratıklar değil.” Maymunadamların huzursuz bir şekilde taş harfleri karıştırdığı yere gitti. Başını salladı.</p>

  <p>Kelime oyununu kaldır. Arthur,” dedi “İnsanlığı kurtaramayacak, çünkü insan ırkını oluşturacak grup bu değil. İnsan ırkı şu anda bu tepenin öbür tarafında bir kayanın etrafında toplanmış, kendileri hakkında dokümanterler hazırlamakla meşgul.” Arthur gözlerini kırpıştırdı.</p>

  <p>“Yapabileceğimiz bir şeyler olmalı,” dedi. Vücudunda müthiş bir ümitsizlik hissi dolandı. Burada, Dünya’daydı. Geleceğini dehşet verici, plansız bir felaketle kaybeden Dünya, görünüşe bakılırsa şimdi de geçmişini kaybetmek üzereydi.</p>

  <p>“Hayır,” dedi Ford, “yapabileceğimiz hiçbir şey yok.</p>

  <p>Bu Dünya’nın tarihini değiştirmez, çünkü bu zaten onun tarihi. İster beğen, ister beğenme senin geldiğin soy Golgafrinchanlar.</p>

  <p>İki milyon yıl sonra Vogonlar tarafından mahvedilecekler. Tarih hiç değişmez, anlıyor musun? Aynı bir yap-boz gibi tüm parçaları birbirini tamamlar. Garip şey değil mi şu yaşam?”</p>

  <p>Q harfini aldı ve uzaktaki bir şimşirin dibine doğru attı, taş genç bir tavşana çarptı. Tavşan dehşet içinde son hızla kaçtı ve bir tilki tarafından yutuluncaya kadar da hiç durmadı. Kemiklerinden biri tilkinin boğazına takıldı ve tilki, daha sonra leşini sürükleyip uzaklara götüren bir nehrin kenarında öldü.</p>

  <p>Bunu takip eden haftalarda Ford Prefect gururunu bastırdı ve Golgafrincham’da personel memurluğu görevinde bulunmuş olan bir kızla arkadaşlık kurdu ve kız birdenbire, ölmüş bir tilkinin leşiyle kirlenmiş bir gölcükten içtiği su yüzünden zehirlenip ölünce müthiş üzüldü.</p>

  <p>Bu hikayeden alınabilecek tek ders Q harfinin katiyen bir şimşir dibine atılmaması gerektiği olabilir. Ama ne yazık ki bazen öyle anlar vardır ki bu kaçınılmaz olur.</p>

  <p>Hayatta gerçekleri çok önemli olan bazı şeyler gibi, bu olaylar zinciri Ford Prefect ve Arthur Dent tarafından tamamen görülmez durumdaydı. O sırada onlar üzülerek, huysuzca diğer harfleri çekiştiren yerlilerden birini izlemekteydiler.</p>

  <p>“Zavallı Allahın cezası mağara adamları,” dedi Arthur.</p>

  <p>“Onlar mağara adamı değil... ”</p>

  <p>“Ne?”</p>

  <p>“Oh, boşver,” dedi Ford.</p>

  <p>Talihsiz yaratık acıklı bir uluma sesi çıkararak kayanın üzerini yumrukladı.</p>

  <p>“Bu onlar için biraz zaman kaybı oldu, değil mi?”dedi Arthur.</p>

  <p>“Uh uh urghhhh,” diye söylendi yerli ve tekrar kayayı yumrukladı.</p>

  <p>“Telefon tesisatçıları gelişmede bunların önüne geçmiş.”</p>

  <p>“Urgh, grr grr, gruh!” diyen yerli ısrarlıydı ve kayayı yumruklamaya devam ediyordu.</p>

  <p>“Niçin kayaya vurup duruyor?”dedi Arthur.</p>

  <p>“Sanırım, kendisiyle tekrar kelime oyunu oynamanı istiyor,” dedi Ford, “harfleri işaret ediyor.”</p>

  <p>“Herhalde gene crzjgrdwldiwdc kelimesini heceliyor, zavallı şey. Ona crzjgrdwldiwdc kelimesinde yalnızca bir g olduğunu söyleyip duruyorum.” Yerli tekrar kayayı yumrukladı.</p>

  <p>Omzunun üzerinden baktılar.</p>

  <p>Gözleri yuvalarından fırladı.</p>

  <p>Orada karmakarışık harfler arasında yedi tanesi net bir düz çizgi üzerinde sıralanmaktaydı.</p>

  <p>İki kelime meydana getirmişlerdi.</p>

  <p>Kelimeler şunlardı;</p>

  <p>“KIRK İKİ.”</p>

  <p>“Grrrurgh guh guh,” diye açıkladı yerli. Harfleri öfkeyle savurdu ve yakındaki bir ağacın altına giderek arkadaşı ile amaçsızca dolanmaya başladı.</p>

  <p>Ford ve Arthur ona bakakaldılar. Sonra birbirlerine döndüler.</p>

  <p>“Orada benim düşündüğüm şey mi yazıyordu?” diye her ikisi de birbirlerine sordu.</p>

  <p>“Evet,” dedi her ikisi de .</p>

  <p>“Kırk-iki,” dedi Arthur.</p>

  <p>“Kırk iki,” dedi Ford.</p>

  <p>Arthur iki yerliye doğru koştu.</p>

  <p>“Bize ne anlatmaya çalışıyorsunuz?” diye bağırdı.</p>

  <p>“Bunun ne anlama gelmesi gerekiyor?”</p>

  <p>İçlerinden biri yerde bir takla attı, ayaklarını kaldırarak havada salladı, tekrar takla attı ve sonra uyumaya başladı.</p>

  <p>Diğeri ağaca tırmandı ve Ford Prefect’e bir at kestanesi attı. Söylemek istedikleri her ne idiyse, söylemişlerdi bile.</p>

  <p>“Bunun ne anlama geldiğini biliyor musun?”</p>

  <p>“Pek değil.”</p>

  <p>“Kırk iki. Derin Düşüncenin Büyük Cevap olarak bildirdiği sayı.”</p>

  <p>“Evet.”</p>

  <p>“Ve Dünya da Derin Düşünce’nin Büyük Cevabın Sofusunu bulmak için tasarımladığı bilgisayar.”</p>

  <p>“İnanmamız için yönlendirildiğimiz şeyler bunlar.</p>

  <p>Doğru.”</p>

  <p>“Ve organik yaşam bilgisayar matriksinin bir parçasıydı.</p>

  <p>“Öyle diyorsan öyledir.”</p>

  <p>“Öyle diyorum. Bu demektir ki bu yerliler, bu maymun adamlar da bilgisayar programının bölünmemiş bir parçasıdırlar ve biz ve Golgafrinchanlar da öyle değiliz.”</p>

  <p>“Ama mağara adamları ölüyorlar ve Golgafrinchanlar açıkça onların yerini almak için üretilmişler.”</p>

  <p>“Kesinlikle. O halde bunun ne demek olduğunu anlıyorsun değil mi?”</p>

  <p>“Ne?”</p>

  <p>“Büyük bir yanlış, bir yüze göze bulaştırma,” dedi Ford Prefect.</p>

  <p>Arthur etrafına bakındı.</p>

  <p>“Bu gezegen bu yüzden berbat bir dönemden geçiyor” dedi.</p>

  <p>Ford bir an için bocaladı.</p>

  <p>“Yine de, ortaya bundan bir şey çıkması gerek,” dedi sonunda, “çünkü Marvin Soru’nun senin beyin dalgası modellerinde yazılı olduğunu görebildiğini söylemişti.”</p>

  <p>“Fakat...”</p>

  <p>“Muhtemelen soru da yanlış ya da doğru olanın çarpılmışı.</p>

  <p>Ama yine de bulabilseydik bize bir ipucu verirdi.</p>

  <p>Ama bunu nasıl yapabileceğimizi bilemiyorum.” Bir müddet her şeye ilgisiz kaldılar. Arthur yere oturdu ve çimenleri çekiştirmeye başladı, ama bunun içine gömülebileceği bir uğraş olmadığını gördü. İnanabileceği şey çimenler değildi, ağaçlar amaçsız görünüyordu, sıra sıra tepeler hiçbir yere doğru sıralanmıyorlarmış gibiydiler ve gelecek aynen içinde emeklenmesi gereken bir tünele benziyordu.</p>

  <p>Ford Elha-Allı Duyu-Malik ile oynuyordu. Hiç ses yoktu. Bir iç çekli ve onu bir kenara bıraktı.</p>

  <p>Arthur kendi yaptığı taştan harflerden birini eline aldı.</p>

  <p>Bu bir B idi. İçini çekti ve tekrar yerine koydu. Yanına koyduğu harf O idi. İkisi birlikte BO okunuyordu. Onların yanına bir iki harf daha attı. Bunlarda tesadüfen K, T, A ve N idi. İlginç bir rastlantıyla Arthur’un o içinde olduğu his ortamını mükemmel niteliyorlardı. Bir an için harflere bakakaldı. Bunu bilerek yapmamıştı. Yalnızca rastgele, bir şans eseri olmuştu. Beyni yavaşça birinci vitese geçti.</p>

  <p>“Ford,” dedi aniden, “bak, eğer o soru benim beyin dalgaları modelimde yazılı ise ve ben bunun farkında değilsem, onun benim bilinçaltımda olması gerekiyor.”</p>

  <p>“Evet, sanırım öyle.”</p>

  <p>“Bu bilinç altı modeli öne çıkarmanın bir yolu olmalı.”</p>

  <p>“Öyle mi dersin?”</p>

  <p>“Evet, bu modelin şekillendirilebileceği gelişigüzel eleman aracılığıyla rastgele bir aracı sayesinde”, “Ne gibi yani?”</p>

  <p>“Mesela gözlerim bağlı iken bir torbadan Kelime Oyunu harflerini çekmek gibi” Ford ayağa sıçradı.</p>

  <p>“Çok zekice!” dedi. Çantasından havlusunu çıkardı ve bir iki düğümle onu bir torba haline getirdi.</p>

  <p>“Tam anlamıyla çılgınca,” dedi, “Tam bir saçmalık.</p>

  <p>Ama bunu deneyeceğiz, çünkü bu zekice bir saçmalık.</p>

  <p>Hadi, çabuk ol.” Güneş saygılı bir şekilde bir bulutun arkasına geçti.</p>

  <p>Birkaç küçük yağmur damlacığı düştü.</p>

  <p>Kalan tüm harfleri bir araya getirdiler ve hepsini torbanın içine attılar. Torbayı salladılar.</p>

  <p>“Tamam,” dedi Ford, “Kapa gözlerini. Çekmeye başla. Hadi, hadi, hadi.” Arthur gözlerini kapadı ve elini bir havlu dolusu harfin arasına daldırdı. Onları karıştırdı ve dört tanesini çekip Ford’a verdi. Ford onları aldığı sırayla yere dizdi.</p>

  <p>“A” dedi Ford, “L, T, I.. ALTI!</p>

  <p>Gözlerini kırpıştırdı..</p>

  <p>“Sanırım bu işe yarıyor!” dedi.</p>

  <p>Arthur ona üç tane daha verdi.</p>

  <p>“K,E,R,...KER. Oh, belki de yaramıyor,” dedi Ford.</p>

  <p>“İşte bir üçlü daha.”</p>

  <p>“E, D ,O , Keredo... korkarım bir anlamı yok.” Arthur torbadan üç harf daha çekti. Ford yerlerine yerleştirdi.</p>

  <p>“K,U,Z, dokuz... Altı kere Dokuz!” diye bağırdı Ford, “İşe yarıyor! Hayret verici, gerçekten işe yarıyor!”</p>

  <p>“Burada daha var.” Arthur harfleri ateşli bir şekilde çekebildiğince hızlı çekmeye çalışıyordu.</p>

  <p>“K,A,Ç,” dedi Ford,..Altı kere dokuz kaç... ..E,D,E,R,... Altı kere dokuz kaç eder...” durakladı.</p>

  <p>“Hadi gerisi nerde?”</p>

  <p>“E, hepsi bu,” dedi Arthur, “Olanların hepsi bu.” Geriye yaslandı, aklı karışmıştı, ne diyeceğini bilmiyordu.</p>

  <p>Düğümlü havlunun dibini tekrar karıştırdı ama başka harf yoktu.</p>

  <p>“Yani hepsi bu demek istiyorsun, öyle mi?” dedi Ford.</p>

  <p>‘Hepsi bu.”</p>

  <p>“Altı kere dokuz. Kırk iki.”</p>

  <p>“Bu kadar. Hepsi bu.”</p>

  <h2 id="sigil_toc_id_64">34</h2>

  <p>Güneş çıktı ve onlara neşeyle gülümsedi. Bir kuş şakıdı. Ilık bir rüzgar ağaçlar arasında gezindi ve çiçeklerin başını kaldırmasını sağlarken, kokularım ormanın içinden uzaklara taşıdı. Bir böcek vızıldayarak böcekler öğleden sonra ne yaparlarsa, onu yapmaya gitti. Ağaçlar arasından gelen ahenkli seslerin hemen ardından iki genç kız belirdi. Ford Prefect ve Arthur Dent’in, görünüşe göre yerde ızdırap içinde kıvranan, gerçekte ise sessiz bir kahkaha krizi içinde sarsılan vücutlarını görünce şaşırarak durdular.</p>

  <p>“Hayır, gitmeyin,” diye seslendi Ford Prefect iki nefes arasında, “Şimdi yanınıza geliyoruz.”</p>

  <p>“Ne oluyor böyle?” diye sordu kızların biri. İkisinden de daha ince ve uzun boyluydu. Golgafrincham’da personel memurluğu yapmış, ama bundan pek hoşlanmamıştı.</p>

  <p>Ford kendini toparladı.</p>

  <p>“Affedersiniz,” dedi, “Merhaba. Arkadaşım ve ben tam yaşamın anlamı üzerinde felsefe yapıyorduk. Eğlenceli bir egzersiz.”</p>

  <p>“Oh, sizsiniz,” dedi kız, “bu öğleden sonra gösteri yapmıştınız. Başlangıçta çok komiktiniz ama sonra biraz fazla üstlerine gittiniz.”</p>

  <p>“Öyle mi? Oh, evet.”</p>

  <p>“Evet, niye öyle yaptınız?” diye sordu öbür, daha kısa yuvarlak yüzlü olan kız. Golgafrincham'da ufak bir şirketin sanat yöneticiliğini yapmıştı. Şu anda içinde oldukları dünyanın zorlukları ne olursa olsun, ertesi sabah uyandığında, karşılaşacağı şeyin, hemen hemen birbirinin aynı yüzlerce diş macunu tüpü fotoğrafı olmayacağını bilmekten ötürü, her akşam uyurken derin bir şükran hissi duyuyordu.</p>

  <p>“Niye mi? Hiç sebebi yok. Hiçbir şeyin sebebi yoktur.” dedi Ford Prefect neşeyle. “Gelin ve bize katılın, Benim adım Ford, bu da Arthur. Bir süre için hiçbir şey yapmayacaktık, ama bu biraz ertelenebilir.” Kızlar onlara şüpheyle baktı.</p>

  <p>“Benim adım Ağda,” dedi uzun boylu olan, “ve bu da Mella.”</p>

  <p>“Selam Ağda, selam Mella,” dedi Ford.</p>

  <p>“Siz hiç konuşmaz mısınız?” dedi Mella, Arthur’a “Oh, eninde sonunda,” dedi Arthur gülümseyerek, “ama yine de Ford kadar değil.”</p>

  <p>“İyi.” Biraz sessizlik oldu.</p>

  <p>“Ne demek istediniz,” diye sordu Ağda, “sadece iki milyon yılımız olduğunu söyleyerek? Söylediklerinizden bir anlam çıkaramadım.”</p>

  <p>“Oh, şu iş, ” dedi Ford, “Boşverin.”</p>

  <p>“Bütün mesele bir hiperuzay çevreyolu için Dünya’nın yıkılmasında...” dedi Arthur omuz silkerek "ama bu iki milyon yıl sonra olacak bir şey, üstelik Vogonlar Vogonların yapacağı şeyi yapıyorlar işte.”</p>

  <p>“Vogonlar mı?” dedi Mella.</p>

  <p>“Evet, siz tanımazsınız.”</p>

  <p>“Bu fikre nasıl kapıldınız?”</p>

  <p>“Gerçekten de önemli değil. Geçmişten ya da gelecekten kalma bir rüya gibi.” Arthur gülümsedi ve uzaklara baktı.</p>

  <p>“Konuştuklarınızın hiçbir anlam ifade etmemesi sizi endişelendiriyor mu?” diye sordu Ağda.</p>

  <p>“Dinleyin, bunları unutun gitsin,” dedi Ford, “her şeyi unutun. Hiçbir şeyin önemi yok. Bakın nefis bir gün, bunun tadını çıkarın. Güneş, tepelerin yeşilliği, vadinin dibindeki nehir, yanan ağaçlar.”</p>

  <p>“Bu yalnızca bir rüya bile olsa, yine de oldukça ürkütücü bir rüya,” dedi Mella, “sadece bir çevreyolu açmak için bir gezegeni yerle bir etmek.”</p>

  <p>“Oh, ben daha kötülerine de şahit oldum.” dedi Ford, “Yedinci boyuttaki bir gezegenin Galaksiler arası bar bilardosunda top olarak kullanıldığını okudum. Bir siyah deliğe atılıp gitmiş. On milyar kişi ölmüş.”</p>

  <p>“Bu çılgınca,” dedi Mella.</p>

  <p>“Ama otuz puan da toplamış.” Ağda ve Mella birbirlerine baktılar.</p>

  <p>“Bak.” dedi Ağda, Komite toplantısından sonra bir parti var bu akşam. İsterseniz siz de gelebilirsiniz.”</p>

  <p>“Evet, tabii,” dedi Ford.</p>

  <p>“İsterim .” dedi Arthur.</p>

  <p>Epeyce saat sonra, Arthur ve Mella oturmuş ağaçların monoton kızıl parıltısının üzerinde yükselen ayı seyrediyordu.</p>

  <p>“Şu Dünya’nın mahvolacağı ile ilgili öykü...” diye başladı Mella.</p>

  <p>“İki milyon yıl sonra, evet.”</p>

  <p>“Söyleyişine bakılırsa, bunun gerçek olduğuna inanır gibisin.”</p>

  <p>“Evet, sanırım öyle. Sanırım o sırada ben oradaydım.” Kafasını şaşkınlıkla salladı.</p>

  <p>“Çok garipsin,” dedi kız.</p>

  <p>“Hayır, ben çok sıradan sayılırım.,” dedi Arthur, “Ama başıma bazı çok ilginç şeyler geldi. Diyebilirsin ki değiştirici olmaktan çok değiştirildim.</p>

  <p>“Ya arkadaşının sözünü ettiği o diğer gezegen, şu siyah bir deliğe itilen?”</p>

  <p>“Ah, onu bilmiyorum. Kitaptan okuduğu bir şey gibi geliyor kulağa.”</p>

  <p>“Ne kitabı?” Arthur durakladı.</p>

  <p>"Her Otostopçunun Galaksi Rehberi,” dedi en sonunda.</p>

  <p>“O da ne?”</p>

  <p>“Oh, bu akşam nehre attığım bir şey, o kadar . Ona artık ihtiyaç duyacağımı sanmıyorum.” dedi Arthur Dent.</p>

  <p style="text-align: center;"><b>-Kitabın Sonu-</b></p>
</body>
</html>
