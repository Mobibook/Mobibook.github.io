<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h2>10</h2>

  <p>Arthur Dent’in vücudu uzanmış yatıyordu.</p>

  <p>Etrafını çevreleyen Evren milyonlarca pırıltılı parçacığa bölündü. Kopan her bir parçacık, gümüş renkli yüzeyinde yakıcı alev ve yıkımın bir yansımasını taşıyarak, boşluk içinde sessizce dönmeye başladı.</p>

  <p>Ve sonra Evren’in ardındaki siyahlık patladı ve siyahlığın her bir parçası cehennemin kızgın dumanlarıydı.</p>

  <p>Ve Evrenin ardındaki siyahlığın ardındaki hiçlik infilak etti ve parçalanmış Evren’in ardındaki siyahlığın ardındaki hiçliğin ardında, kocaman laflar eden kocaman bir adamın karanlık silueti bulunmaktaydı.</p>

  <p>“O halde, bunlar,” dedi görüntü, oturmakta olduğu kocaman koltuktan, “Krikkit Savaşları idi. Yani Galaksimizi ziyaret eden gelmiş geçmiş en büyük felaket. Burada yaşadıklarınız....”</p>

  <p>Slartibarfast süzülerek yanlarından geçerken elini salladı.</p>

  <p>“Sadece bir belgesel,” diye seslendi. “Bu iyi bir bölüm sayılmaz. Çok affedersiniz, geriye sarma düğmesini bulamıyorum...”</p>

  <p>milyarlarca ve milyarlarca masum...”</p>

  <p>“Sakın şu anda,” diye seslendi Slartibarfast tekrar yanlarından geçtiği sırada. Bir yandan da öfkeyle Bilgilendirici Görüntüler Merkezindeki duvara taktığı ve hala orada takılı olan şeyi kurcalamakla meşguldü, “herhangi bir şey satın almaya razı olmayın.”</p>

  <p>“...insanın, yaratığın, arkadaşlarınızın....”</p>

  <p>Müzik artarak yükseldi- her şey gibi müzik ve notalar da kocamandı. Ve adamın arkasındaki girdap gibi dönüp duran kocaman sisten, üç uzun sütun, yavaşça sıyrılarak ortaya çıktı.</p>

  <p>“....., denediği, yaşadığı- yada genellikle, yaşayamadığı şeyler. Bunu düşünün arkadaşlarım. Ve unutmayalım ki- ve az sonra ben daima hatırlamamızı sağlayacak bir öneride bulunacağım- Krikkit Savaşlarından önce, Galaksimiz işte o zor bulunan muhteşem şey, yani mutlu bir Galaksiydi.”</p>

  <p>Bu noktada müziğin boyutları iyiden iyiye ileri gidiyordu.</p>

  <p>“Mutlu bir Galaksi arkadaşlarım, Wikkit Kapısı sembolünde de simgelendiği gibi!”</p>

  <p>Üç sütün artık açıkça görülebiliyordu. Tepelerinde onları birbirine bağlayan iki parçanın bulunduğu üç uzun sütun, Arthur’un sersemlemiş beynini aptala çevirecek kadar tanıdık bir edayla orada durmaktaydı.</p>

  <p>“Üç sütun,” diye gürledi adam. “Çelik Sütun Galaksinin Gücünü ve Kudretini simgeliyor!”</p>

  <p>Projektörler çelik yada ona benzer bir şeyden yapıldığı açıkça görülebilen soldaki sütun üzerinde bir aşağı bir yukarı gezinerek çılgın danslar yaptı. Müzik zonkladı ve gürledi.</p>

  <p>“Pleksiglas Sütun,” diye ilan etti adam,” Galakside bulunan Bilim ve Mantık güçlerini simgeliyor!”</p>

  <p>Diğer projektörlerin sağ taraftaki şeffaf sütun üzerinde yine bir aşağı bir yukarı gezinerek yaptığı egzotik hareketler, sütunun içinde çarpıcı desenler çizerken, Arthur Dent’in midesinde de ani ve açıklanamaz bir dondurma yeme arzusu oluşturuyordu.</p>

  <p>“Ve,” diyerek devam etti gürleyen ses, “Ağaç Sütun’un simgelediği şey....” ve burada ses harikulade duygularla yüklenerek hafifçe çatallaşıyordu, “Doğanın ve Maneviyatın güçleri.”</p>

  <p>Işıklar ortadaki sütunu bulmuştu. Müzik cesur bir kıpırtıyla, sözle anlatılamayan duyguların hüküm sürdüğü alanlara doğru yükseldi.</p>

  <p>“Aralarında onları destekleyen,” ses tırmanarak en yüksek noktasına yaklaşmaktaydı, “Refahı simgeleyen Altın Çubuk ile Barışı simgeleyen Gümüş Çubuk!”</p>

  <p>Şimdi, tüm oluşum çarpıcı bir ışık seline boğuluyordu. Bereket versin müzik artık farkedilebilme sınırlarının çok ötesine geçmişti. Üç sütunun en tepesine şahane pırıltılar içinde, iki çubuk oturtulmuştu. Onların da üzerinde kızlar oturuyor gibi gözüküyordu. Belki de bu kızların melekleri çağrıştırması istenmişti. Bununla birlikte, genellikle meleklerin bu kızlardan daha giyimli olarak temsil edildiğini de unutmamak gerekir.</p>

  <p>Ansızın, herhalde kozmos olması gereken yerde, dramatik bir sessizlik oldu ve ışıklar karardı.</p>

  <p>“Galakside tek bir dünya bile yoktur ki, “diye heyecanla titredi adamın uzman sesi, “tek bir medeni dünya yoktur ki bu sembol bugün bile saygı ile anılmasın. İlkel dünyalarda bile ırklara has anılarda halen yerini korumaktadır. Krikkit güçlerinin yıktığı şey işte buydu ve şimdi onların dünyasını sonsuzluğun sonuna kadar kilit altında tutan şey de budur.!”</p>

  <p>Ve gösterişli bir hareketle adam elinde Wikket Kapısının bir modelini oluşturdu. Baştanbaşa olağanüstü bir gösteri olan bu olay içinde boyutları tespit etmek son derece zor olmakla birlikte, modelin boyu bir metre kadar olmalıydı.</p>

  <p>“Tabii ki bu model, anahtarın orijinalı değil. Orijinalı herkesin bildiği gibi, yıkılmış, uzay-zaman sürekliliğinin sonsuza kadar dönüp duracak anaforlarında paramparça olmuştu. Bu onun dikkate değer bir kopyası olup, hünerli ustalarımız tarafından elle işlenmiş, el işçiliğinin tarihi sırları kullanılarak bir anı olmak üzere sevgiyle bir araya getirilmiştir. Ölenlerin anısına ve bu kişilerin korumak uğruna öldükleri Galaksiye -bizim galaksimize- bir katkıda bulunmak üzere hepinizin sahip olmakla gurur duyacağı bir hatıra...”</p>

  <p>Tam bu dakikada Slartibarfast tekrar süzülerek geri geldi.</p>

  <p>“Buldum,” dedi. “Bu saçmalıkların hepsini silebiliriz. Yalnızca başınızı eğmeyin, yeter.”</p>

  <p>“Şimdi borcumuzu ödemek için başlarımızı eğelim,” diyordu ahenksiz bir ses, ve bunu tekrarladı çok daha hızlı ve geriye doğru.</p>

  <p>Işıklar gelip gitti, sütunlar kayboldu, adam geriye doğru hızla geveleyerek hiçliğe karıştı, Evren enerjik bir şekilde tekrar çevrelerini sardı.</p>

  <p>"İşin esasını anladınız mı?” diye sordu Slartibarfast.</p>

  <p>“Ben şaşırdım ,” dedi Arthur, “ve sersemledim.”</p>

  <p>“Ben uyuyordum,” dedi tam bu sırada süzülerek görüntüye dönen Ford</p>

  <p>“Bir şey kaçırdım mı?”</p>

  <p>Bir kez daha kendilerini baş döndürücü yükseklikte bir kayanın ucunda tir tir titrerken buldular. Rüzgar yüzlerinde ve Galaksi’nin gelmiş geçmiş en büyük ve en güçlü uzay savaş filolarının kalıntılarının toplandığı ve çabucak yaşama dönmek için can attıkları alanın üzerinde bir kamçı gibi gaklıyordu. Gökyüzü suratsız bir pembelikten, oldukça garip bir renkle karışıp maviye dönüşerek kararıyor ve yukarı doğru siyahlaşıyordu. Duman inanılmaz bir güçle göklerden döne döne aşağı doğru inmekteydi.</p>

  <p>Artık olaylar neredeyse birbirinden ayırdedilmesi mümkün olmayacak bir hızla önlerinden geçerek geriye dönüyordu ve kısa bir süre sonra muazzam bir savaş gemisi sanki “böö” denip korkutulmuşcasına hızla onlardan uzaklaştığında, bunun içeri girdikleri an olduğunu ancak farkedebildiler.</p>

  <p>Ama şimdi işler çok daha fazla hızlanmış, Galaktik tarihin yüzyılları dönerek, kıvrılıp bükülerek, yanıp sönerek onlara şöyle bir dokunarak, onları hafifçe sallayarak adeta bulanık bir video seyreder gibi geçip gitmekteydi. Yalnızca haşlanın göğsünü dinlerken duyulana benzeyen iniltili bir ses duyuluyordu.</p>

  <p>Gittikçe kalınlaşan olay karmaşası arasında periyodik olarak korkunç felaketler, derin korkular, büyük afetlerin yarattığı şoklar hissediyorlar ve bunlar daima, taklalar atan tarihin heyelanı içinde sadece her zaman netleşen ve her seferinde tekrarlanan belli görüntülerle bağlantılı oluyordu: üç kazıkla onların tepesindeki çubuklardan oluşan kriket kalesi, küçük sert bir kırmızı top, zorlu beyaz robotlar ve bir de daha az belirgin, karanlık ve bulutlu bir şey.</p>

  <p>Ama zamanın bu titrek geçişi içinden açıkça yükselen bir başka duygu daha vardı.</p>

  <p>Nasıl kısa aralıklarla duyulan bir tıklama sesi serisi hızlandırıldığında, her bir tıklama bağımsız tanımını kaybedip devamlı ve yükselen bir tınlama tonuna ulaşırsa, burada karşılaşılan bağımsız etkileşimler de öyle bir-leşerek devamlı bir duygu kalitesine erişmişti- ama bir duygu haline gelememişti. Eğer bunun ille bir duygu olmasında ısrar edilirse, o zaman bu duygusuz bir duyguydu. Bu, nefretti, kusursuz bir nefret. Soğuktu, buz gibi soğuk değil ama duvar gibi soğuktu. Kişisel değildi, ama bir kalabalıkta rastgele savrulan bir yumruk gibi değil de, bilgisayarda yazılmış park yeri çağrı belgesi gibi kişisel değildi. Ve öldürücü idi- burada da, bir kurşun ya da bıçak gibi değil, bir otoyolda karşınıza çıkacak bir tuğla duvar gibi öldürücüydü.</p>

  <p>Tıpkı ton yükselen tonun karakteri değiştireceği ve yükseldikçe harmonik sese sahip olacağı gibi, bu duygusuz duygu da aynı şekilde, duyulmasa bile tahammül edilemez bir çığlığa dönüşüyor ve ansızın bir suçluluk ve başarısızlık çığlığı haline geliyordu.</p>

  <p>Ve yine ansızın durmuştu.</p>

  <p class="yildiz">* * *</p>

  <p>Sakin bir tepenin üzerinde huzurlu bir akşamda bulmuşlardı kendilerini.</p>

  <p>Güneş batmaktaydı.</p>

  <p>Etraflarında yumuşak bir dalgalanma içinde yavaşça uzaklara doğru uzanan yemyeşil bir kırlık vardı. Kuşlar bütün bunlar hakkında düşündüklerinin şarkısını söylüyorlardı ve ortak fikirleri iyimser gibiydi. Biraz ötede oynayan çocukların sesleri duyuluyor, bu sesin görünen kaynağından biraz ötede ise, solan akşam aydınlığındaki küçük bir şehrin çizgileri sezilebiliyordu.</p>

  <p>Şehir çoğunluğu beyaz taştan inşa edilmiş, oldukça alçak binalardan meydana gelmiş gibi görünüyordu. Ufuk çizgisi yumuşak hoş eğriler oluşturuyordu.</p>

  <p>Güneş hemen hemen batmıştı.</p>

  <p>Sanki hiçbir yerden gelmeyen bir müzik başladı. Slartibarfast bir düğme çevirdi ve ses kesildi.</p>

  <p>Bir ses, “Bu...” dedi Slartibarfast bir başka düğmeyi çevirdi ve ses kesildi.</p>

  <p>“Bunu size açıklayacağım,” dedi yavaşça.</p>

  <p>Burası huzur dolu bir yerdi. Arthur kendini mutlu hissetti. Hatta Ford bile neşeliydi. Şehre doğru kısa bir süre yürüdüler. Çimenlerin Bilgilendirici Görüntüsü ayaklarının altında hoş ve taptazeydi ve çiçeklerin Bilgilendirici Görüntüsü tatlı ve hoş kokuyordu. Yalnızca Slartibarfast hoşnutsuz ve aksi görünüyordu.</p>

  <p>Durdu ve yukarı baktı.</p>

  <p>Arthur’u birden az önce ürpertiyle yaşadıkları dehşete benzer kötü bir şeylerin yaklaşmakta olduğu endişesi sardı. Bu kadar şiir dolu bir yerde kötü şeylerin olabileceğini düşünmek onu da huzursuz ediyordu. Yukarı baktı. Gökyüzünde hiçbir şey yoktu.</p>

  <p>“Buraya saldırmak üzere değiller, değil mi?” dedi. Bunun yalnızca içinde yürümekte oldukları bir video kaydı olduğunu hatırladı ama yine de paniklediğini hissetti.</p>

  <p>“Buraya saldırmak üzere olan hiçbir şey yok.” dedi Slartibarfast, sesi beklenmedik şekilde duyguyla tit-reşmişti. “Burası her şeyin başladığı yer. Burası o yerin kendisi. Burası Krikkit.”</p>

  <p>Gökyüzüne baktı.</p>

  <p>Gökyüzü, bir ufuktan diğerine, doğudan batıya, kuzeyden güneye, tamamen simsiyahtı.</p>

  <h2 id="sigil_toc_id_74">11</h2>

  <p>Rap rap.</p>

  <p>Tırrrt.</p>

  <p>“Yardımcı olabildiysem ne mutlu bana.”</p>

  <p>“Kapa çeneni.”</p>

  <p>‘Teşekkür ederim.”</p>

  <p>Rap rap rap rap rap.</p>

  <p>Tirit.</p>

  <p>“Basit bir kapıyı sevindirdiğiniz için teşekkür ederim.” “Umarım yakında diyotların çürür.”</p>

  <p>“Teşekkür ederim. İyi günler.”</p>

  <p>Rap rap rap rap rap rap Tırrrt.</p>

  <p>“Sizin için açılmak bir zevk...”</p>

  <p>“Defol.”</p>

  <p>“ ve başarılan bir işin bilinciyle yeniden kapanmak</p>

  <p>bir kıvanç.”</p>

  <p>“Sana defol dedim.”</p>

  <p>“Bu mesajı dinlediğiniz için teşekkür ederim.”</p>

  <p>Rap rap rap rap.</p>

  <p>“Hop”</p>

  <p>Zaphod ayağını vura vura yürümeyi bıraktı. <em>Altın Kalp</em> çevresinde günlerdir rap rap yürüyordu ama şimdiye kadar hiçbir kapı ona “hop” dememişti. Şimdi de ona “hop” diyenin bir kapı olmadığından oldukça emindi. Bir kere bu kapıların söyleyeceği cinsten bir şey değildi. Onlar için fazla kısa, fazla öz bir kelimeydi. Bunun da ötesinde bu sesi çıkaracak yeterince kapı da yoktu. Bu ses yüzbinlerce kişinin“hop” demesine benzer bir sesti ve bu Zaphod’u şaşırtmıştı, çünkü gemideki tek insan kendi siydi.</p>

  <p>Ortalık karanlıktı. Geminin gerekli olmayan sistemlerinin çoğu kapatılmıştı. Galaksinin uzak bir alanında, uzayın mürekkep renkli siyahlığı içinde, tembel tembel dolanmaktaydı. O halde hangi yüzbinlerce kişi bu noktaya toplanacak ve hiç beklenmedik bir “hop” çekecekti?</p>

  <p>Etrafını kolaçan etti, koridorun yukarısına ve aşağısına bakındı. Her yana koyu gölgeler egemendi. Yalnızca, susturabilmek için her yolu denediği kapıların çevresindeki çok soluk, pembemsi çizgiler vardı. Bunlar karanlıkta parıldıyor, kapılar konuştuğunda da yanıp sönüyorlardı.</p>

  <p>Işıklar, Zaphod’un kafalarının birbirlerine bakmalarını engellemek için söndürülmüştü. Çünkü son zamanlarda, bunların ikisinin de özellikle göz okşayan bir görüntüsü olduğu söylenemezdi ve bu ruhuna bakma hatasını yaptığından beri böyleydi.</p>

  <p>Bunu yapması gerçekten de bir hata olmuştu.</p>

  <p>Gecenin geç bir vaktiydi- kuşkusuz.</p>

  <p>Zor bir gün geçirmişti- kuşkusuz.</p>

  <p>Geminin sisteminde ruhuna hitap eden bir müzik çalmaktaydı- kuşkusuz.</p>

  <p>Ve -kuşkusuz- kendisi de bir parça sarhoştu.</p>

  <p>Diğer bir deyişle, bir ruhunu arama mücadelesine sebep olabilecek tüm şartlar mevcuttu, ama yaptığı yine de kesinlikle hataydı.</p>

  <p>Şimdi karanlık koridorda, yalnız ve sessiz ayakta dururken, yine o anı hatırlayarak titredi. Kafalarından biri bir tarafa, diğeri diğer tarafa baktı ve her ikisi de gidilecek yönün diğeri olduğuna karar verdi.</p>

  <p>Etrafı dinledi, ama hiçbir şey duyamadı.</p>

  <p>Bütün duymuş olduğu bir “hop” tu.</p>

  <p>Burası, sadece bir tek kelime söylemek için çok sayıda insanın getirilemeyeceği kadar uzak bir yermiş gibi görünüyordu oysa.</p>

  <p>Huzursuzca, gideceği yönü köprü üstü olarak belirledi. Orada hiç olmazsa kontrolün kendisinde olduğunu hissedebilirdi. Tekrar durdu. Aslında şu sırada pek de kontrolü elinde tutabilecek birine benzemediğini hissediyordu.</p>

  <p>Geriye dönüp düşündüğünde, o anın ilk şokunu, gerçekten de bir ruha sahip olduğunu keşfetmesi doğurmuştu.</p>

  <p>Aslında her zaman bir ruhu olduğunu, aşağı yukarı bilirdi, çünkü o başka her şeye tam takım halinde, hatta bazı şeylerden iki tanesine birden aynı anda sahip olan biriydi. Ama yine de, içinin derinliklerinde bir yerde asılı duran bu şeyle karşılaşmak onu şiddetle sarsmıştı.</p>

  <p>Ve sonra (bu ikinci şoktu) bu nesnenin, onun konumundaki bir erkek için pek de hoş bir şey olmadığını keyfetmesiyle yeniden sarsılmıştı.</p>

  <p>Ardından konumunun ne olduğunu düşündü ve tekrarlanan şok neredeyse elindeki içkinin yere saçılmasına sebep oluyordu. İçkisinin başına ciddi bir şey gelmeden onu kafasına dikti. Sonra birinciyi aşağı kadar izleyerek, onun halinden memnun olup olmadığını anlayabilmesi için İkinciyi de midesine gönderdi.</p>

  <p>“Özgürlük,” demişti yüksek sesle.</p>

  <p>Bu sırada Trillian köprü üstüne gelmiş ve özgürlük üzerine heyecan verici birçok şey söylemişti.</p>

  <p>“Onunla başa çıkamıyorum,” demişti içi kararmış bir halde ve üçüncü kadehi İkincinin, birincinin durumunu neden hala rapor etmediğini anlamak amacıyla devirmişti. Biraz kararsızca iki Trillian’a da bakmış ve sağ-dakini tercih etmişti.</p>

  <p>Öbür boğazından aşağı bir içki yuvarlamıştı. Planı bir önceki kadehi geçitte yakalamak, onunla güçlerini birleştirip ikinci kadehi kendine çeki düzen vermesi için zorlamaktı. Sonra üçü birlikte birincinin peşine düşecekler ve ona iyi bir nutuk çekecek, belki de biraz şarkı söyleyeceklerdi.</p>

  <p>Dördüncü içkinin bütün bunları anlayıp anlamadığından pek emin değildi, o yüzden beşinciyi planı iyice anlatmak ve alımcıyı da moral desteği olmak üzere aşağı göndermişti.</p>

  <p>“Çok fazla içiyorsun,” demişti Trillian.</p>

  <p>Dört Trillian’ın içinden çıkıp onları tek bir vücut olarak görebilmek için çalışırken kafaları birbirine çarpmıştı. Bunun üzerine vazgeçmiş ve görüntü ekranına bakmaya başlamıştı. Oldukça önemli sayıda yıldızı bir arada gördüğü için de şaşırmıştı.</p>

  <p>“Heyecan, macera ve gerçekten çılgınca şeyler,” diye söylenmişti.</p>

  <p>“Bak,” dedi, sesinde sempatik bir tonlamayla Trillian ve onun yanına oturdu, “Bir müddet için kendini biraz amaçsız hissedecek olman tamamen anlaşılabilir bir durum.”</p>

  <p>Zaphod ona hayretle bakıyordu. Daha önce kendi kendisinin kucağında oturabilen birini hiç görmemişti.</p>

  <p>“Ooo,” diyerek bir içki daha aldı.</p>

  <p>“Yıllardır üzerinde çalıştığın görevin sona erdi.”</p>

  <p>“Üzerinde çalışmamıştım. Hep üzerinde çalışmaktan kaçınmıştım. “</p>

  <p>“Yine de onu tamamladın.”</p>

  <p>Zaphod homurdandı. Midesinde müthiş bir parti veriliyor gibi gözüküyordu. .</p>

  <p>“Sanırım o beni tamamladı,” demişti. “İşte buradayım, ben Zaphod Beeblebrox, istediğim yere gidebilir, istediğim şeyi yapabilirim. Bilinen göklerde mevcut en iyi gemiye sahibim, aramın oldukça iyi gittiği bir sevgilim var.”</p>

  <p>“Aranız iyi mi gidiyor?”</p>

  <p>“Bana göre öyle. Kişisel ilişkilerde uzman değilim...”</p>

  <p>Trillian kaşlarını kaldırmıştı.</p>

  <p>“Ben,” diye eklemişti, “canavar gibi adamım, istediğim her şeyi yapabilirim. Ama ne yapacağıma ilişkin en ufak bir fikrim yok.”</p>

  <p>Durmuştu.</p>

  <p>“Bir şey,” diye eklemişti, “bir diğerini takip etmeyi aniden durdurdu.” -bu söylediğinin aksine son içtiği içkiyi takiben bir tane daha yuvarlamış ve ardından göze hiç de zarif görünmeyen bir şekilde sandalyesinden yere yuvarlanmıştı.</p>

  <p>Sızarken, Trillian gemideki <em>Otostopçu’nun Galaksi Rehberi</em> üzerinde küçük bir araştırma yapıyordu. Burada sarhoşlukla ilgili bazı öneriler vardı.</p>

  <p>“Üzerine git,” diyordu kitap, “ve iyi şanslar.”</p>

  <p>Evren’in büyüklüğü ve bununla başa çıkmanın yolları ile ilgili bölüme de bakılması öneriliyordu.</p>

  <p>Sonra Han Wavel’la ilgili tanıtım bölümünü bulmuştu. Burası egzotik bir tatil gezegeniydi ve Galaksinin harikalarından biriydi.</p>

  <p>Han Wavel tümü rüzgar ve yağmurun doğal erozyonu sonucu oluşan çok sayıda muhteşem ultralüks otel ve gazinonun bulunduğu bir dünyaydı.</p>

  <p>Bu oluşumun gerçekleşme şansı hemen hemen sonsuzda birdi. Bunun nasıl oluştuğuna ilişkin çok az şey bilinmekteydi. Çünkü bu oluşumu araştırmaya hevesli olan hiçbir jeofizikçinin, olasılık istatistikçisinin, meteoroloji analistinin ve tuhaflık uzmanının parası, orada kalmaya yetmemekteydi.</p>

  <p>Trillian, kendi kendine, mükemmel, diye düşünmüştü. Bir kaç saat sonra, büyük beyaz bir koşu ayakkabısı biçimindeki gemileri, sıcak ve parlak bir güneşin kavurduğu gökyüzünden usulca sıyrılarak, canlı renklerle kaplı kumlu bir uzay meydanına doğru hızını kesmekteydi. Geminin indiği yerde kesinlikle bir sansasyon yaratması Trillian'ı çok eğlendiriyordu. Zaphod’un ortalarda dolaştığım ye geminin bir yerinde ıslık çaldığım duymuştu.</p>

  <p>“Nasılsın?” diye seslenmişti iç haberleşme cihazından.</p>

  <p>“iyiyim,” demişti Zaphod,” müthiş iyiyim.”</p>

  <p>“Peki, neredesin?”</p>

  <p>“Banyoda.”</p>

  <p>“Ne yapıyorsun?”</p>

  <p>“Burada kalıyorum.”</p>

  <p>Bir yada iki saat sonra bunu sözlük anlamında söylediği ortaya çıkmış ve gemi kapılarını bir kez bile açmadan tekrar gökyüzüne dönmüştü.</p>

  <p>“Vah vah,” demişti Bilgisayar Eddie.</p>

  <p>Trillian sabırla başını sallayarak onun yorumuna katılmış, bir—iki kez parmaklarını tıkırdatmış ve sonra iç haberleşme düğmesine basmıştı.</p>

  <p>“Sanırım bu zorlama eğlence şu anda ihtiyacın olan şey olmasa gerek.”</p>

  <p>“Herhalde öyle,” diye cevaplamıştı Zaphod, bulunduğu yer neresiyse oradan.</p>

  <p>“Sanırım, biraz vücudunu çalıştırmak seni kendine getirecektir.”</p>

  <p>“Sen ne düşünüyorsan, ben de öyle düşünüyorum,” dedi Zaphod.</p>

  <p>“EĞLENCELİ İMKANSIZLIKLAR” bir müddet sonra, yine <em>Rehber</em>'in sayfalarım karıştırmaya başlamış olan Trillian’ın gözüne ilişen bir başka başlıktı. <em>Altın Kalp</em> olasılık dışı bir hızla, belirsiz bir yöne doğru ilerlerken kendisi bir yandan Nutri-Matik içecek Üreticisinin hazırladığı içilecek gibi olmayan bir fincan şeyi yudumluyor öte yandan da nasıl uçulacağım okuyordu.</p>

  <p><em>Otostopçu'nun Galaksi Rehberimde</em> uçma konusunda söylenenler şunlardı.</p>

  <p>Uçmak bir sanat ya da daha doğrusu bir yetenektir.</p>

  <p>Yetenek kendini yere atıp, yeri ıskalayabilmeyi öğrenmekte yatmaktadır.</p>

  <p>Bunun için güzel bir gün seçin, diye öneriyordu, ve deneyin. <sup>1</sup></p>

  <p>Birinci bölüm kolaydı.</p>

  <p>Bütün istenen sadece kendini öne doğru bütün ağırlığınla yere atma yeteneği ve canının yanmasına aldırmama arzusuydu.</p>

  <p>Çünkü yeri ıskalamayı başaramadığınız zaman canınız yanacaktır.</p>

  <p>Çoğu kişi yeri ıskalamayı başaramayacaktır ve eğer gerçekten kuralına uygun bir şekilde deniyorlarsa başarısızlıkları muhtemelen epeyce sert olacaktır.</p>

  <p>Görünen odur ki, zorlukları doğuran işte bu ikinci kısım, yani ıskalama kısmıdır.</p>

  <p>Birinci sorun, yeri kazayla ıskalamanız gerektiğidir. Bile bile ıskalamaya çalışmakta hiç fayda yoktur, çünkü bunu yapamazsınız. Dikkatinizi, yarı yoldayken, aniden bir başka şeye çevirmeniz gerekir böylece düşmeyi, düşeceğiniz yeri, ya da ıskalamayı başaramadığınızda canınızın ne kadar yanacağını düşünmezsiniz.</p>

  <p>Size sunulmuş olan saniye kırıntısı içinde bu üç şeyden dikkatinizi sıyırabilmek son derece zordur. Bu nedenle de seyretmesi heyecan veren bu sporda, pek çok kişi başarısızlığa ve hayal kırıklığına uğrar.</p>

  <p>Bununla birlikte, eğer o çok önemli anda, ilginizi çeken, örneğin bir çift güzel bacağın (anten, takma bacak yani sporu yapanın türüne ve/veya kişisel eğilimlerine göre değişebilecek herhangi bir şey), görüş mesafeniz içinde patlamakta olan bir bombanın ya da hemen yakınınızdaki bir dalda yürüyen son derece ender rastlanan türden bir böceğin dikkatinizi dağıttığı o şaşkınlık içinde, yeri ıskalamanız ve yerden on-onbeş santim yukarıda ve bir parça aptalca görünebilecek bir durumda asılı kalmanız mümkün olacaktır.</p>

  <p>Bu an, muhteşem ve hassas bir konsantrasyon için en uygun andır.</p>

  <p>Artık suyun üzerinde durmak için yaptığınız, gibi, hafif hafif hareket etmeli ve süzülmelisiniz, süzülmeli ve hareket etmelisiniz.</p>

  <p>Kendi ağırlığınıza ilişkin tüm hesaplamalara boşverin ve yalnızca daha yukarılara yükselmenize izin verin.</p>

  <p>Bu noktada kimsenin size söylediklerini dinlemeyin çünkü size yardımcı olacak herhangi bir şey söylemeleri pek mümkün değildir.</p>

  <p>Muhtemelen “Aman tanrım, uçuyor olman mümkün değil!” gibi şeyler söylüyor olacaklardır.</p>

  <p>Onlara inanmamanız yaşamsal önem taşımaktadır, yoksa birden haklı çıkabilirler.</p>

  <p>Yükseklere, daha yukarılara yükselin.</p>

  <p>Bir kaç dalış denemesi yapın. Önce yumuşak dalışlar deneyin, sonra muntazam nefeslerle, ağaç tepelerinin de üzerine yükselin .</p>

  <p>KİMSEYE EL SALLAMAYIN.</p>

  <p>Bunu bir kaç kez yaptıktan sonra, Dikkat dağılma anını başarmanın giderek kolaylaştığını farkedeceksiniz.</p>

  <p>Bundan sonra uçuşunuzu, hızınızı, manevra kapasitenizi nasıl kontrol altında tutacağınızı öğreneceksiniz. İşin püf noktası, yapmak istediğiniz şeye ilişkin pek fazla düşünmemekle, olacakları kendi seyrine bırakmaktadır.</p>

  <p>Ayrıca nasıl doğru şekilde konacağınızı da öğreneceksiniz. İlk denemenizin berbat bir şey olması, hem de çok berbat olması hemen hemen kesindir.</p>

  <p>Üyesi olabileceğiniz özel uçuş kulüpleri mevcuttur ve bunlar size çok önemli olan dikkat dağılma anının inceliklerini öğrenmenizde yardımcı olacaklardır. Kulüpler bu anlar için, çalıların arkasından fırlayarak vücutlarını sergileyip/fikirlerini açıklayacak, şaşırtıcı vücutlara veya fikirlere sahip kişiler kiralarlar. Az sayıda otostopçu bu kulüplere katılabilecek parasal güce sahiptir, ama bir kısmının buralarda geçici işler bulması mümkün olabilir.</p>

  <p class="yildiz">* * *</p>

  <p>Trillian bunları hevesle okumuş, ama istemeyerek de olsa Zaphod’un uçmak, ya da “Eğlenceli Ola-sılıksızlıklar” başlığı altında listelenen dağlarda yürümek, Brantisvogan Gizli Servisini arayıp, bir adres değişikliği kartı çıkarmaya çalışmak gibi öbür şeyler için havasında olmadığına karar vermişti.</p>

  <p>Trillian bunun yerine, gemiyi bir kar ve buz ülkesi olan, Allosimanius Syneca’ya, uçurmuştu. Burası akılları karıştıracak kadar güzel ve şok edecek kadar soğuktu. Liska’daki kar düzlüklerinden Sastantua’da bulunan Kristal Buz Piramitleri’nin tepesine gitmek, jet skiler ve Syneca Kar Köpekleri ekibi eşliğinde bile çok uzun ve zahmetli bir yolculuktu. Bununla birlikte, tepeden bakıldığında Stin Buzul Sahalarını, ışıl ışıl yanan Prisma Dağlarını ve ufukta danseden ve adeta doğa üstü bir şey gibi görünen buzışıklarını içine alan görüntü, beyni önce dondurup, sonra yavaşça gevşeterek güzelliğin yaşanmamış boyutlarına götüren bir manzaraydı ve Trillian, kendi adına, beyninin bir parça donup sonra gevşemesine ve yaşanmamış güzellikler boyutuna ulaşmasına itiraz etmeyeceğini hissediyordu.</p>

  <p>Alçak bir yörüngeye inmişlerdi.</p>

  <p>Allosimanius Syneca’nın gümüş beyazı güzellikleri önlerinde uzanmaktaydı.</p>

  <p>Zaphod kafalarından birini bir yastığın altına gizlemiş, diğeri ile bulmaca çözerek, gece yarılarına kadar yatakta kalmıştı.</p>

  <p>Trillian yine sabırla başını sallamış, içinden yeterince yüksek bir sayıya kadar saymış ve kendi kendine şimdi önemli olanın Zaphod’u konuşturmak olduğunu söylemişti.</p>

  <p>Bütün sentomatik mutfak robotlarını işe koşarak pişirebileceği en muhteşem lezzetteki yemeği hazırlamıştı, titizlikle yağlanmış etler, hoş kokulu meyveler, mis kokulu peynirler, kaliteli Aldebaran şarapları.</p>

  <p>Bunları Zaphod’a götürmüş ve ona canının olan biteni konuşmak isteyip istemediğini sormuştu.</p>

  <p>“Kaybol,” demişti Zaphod.</p>

  <p>Trillian kendi kendine sabırla başını sallamış ve içinden daha da yüksek bir sayıya kadar saymış, tepsiyi yavaşça kenara itmiş ve doğruca transfer odasına giderek bir teletaşıt aracılığıyla kendini Zaphod’un lanet olası yaşamından çıkarmıştı.</p>

  <p>Bunun için herhangi bir koordinat bile he-saplamamıştı, nereye gittiğine ilişkin en ufak bir fikre bile sahip değildi, sadece gidiyordu- Evren’de rastgele akıp giden bir dizi nokta halinde.</p>

  <p>“Her şey,” diyordu ayrılırken, “bundan iyidir.”</p>

  <p>“îyi oldu,” diye mırıldanmıştı Zaphod kendi kendine. Arkasına dönmüş ve uyuyamamıştı.</p>

  <p>Ertesi gün geminin boş koridorlarını huzursuzca ar-şınlamıştı, Onu aramıyormuş gibi yapıyordu, ama aslında orada olmadığını biliyordu. Bilgisayar’ın şikayetçi bir tonla, burada lanet olası neler olup bittiği ile ilgili sorularını terminallerinden birinin üzerine küçük elektronik bir tıkaç yerleştirerek susturmuştu.</p>

  <p>Bir müddet sonra ışıkları söndürmeye başlamıştı. Görülecek hiçbir şey yoktu. Gerçekleşmek üzere olan hiçbir şey yoktu.</p>

  <p>Bir gece yatağında yatarken -ve artık gerçek zaman ne olursa olsun, gemide devamlı bir gece hüküm sürmekteydi- kendini toplamaya, ve işleri bir parça düzene koymaya karar vermişti. Birden kalkmış ve üzerine bir şeyler giymeye başlamıştı. Evren’de kendisinden daha sefil, perişan ve terkedilmiş durumda birinin olması gerektiği yargısına varmış ve gidip onu bulmaya karar vermişti.</p>

  <p>Köprü üstüne giderken yan yolda, bunun Marvin olabileceği aklına gelince tekrar yatağına dönmüştü.</p>

  <p>İşte teselli bulmaz bir şekilde karanlık koridorlarda rap rap yürüyerek, neşeli kapılara küfürler yağdırdığı bu sırada “hop” sesini duymuş ve bundan çok huzursuz olmuştu.</p>

  <p>Gergin bir vaziyette koridor duvarına yaslandı ve tirbuşonu beyin gücüyle düz hale getirmeye uğraşan bir adam gibi kaşlarını çattı. Parmak uçlarını duvara dayadı ve alışılmadık bir titreşim hissetti. Üstelik oldukça net bir şekilde bir takım sesler duymaya ve bu seslerin nereden geldiğini anlamaya başlamıştı- sesler köprü üstünden geliyordu.</p>

  <p>Elini duvarda gezdirirken çok sevdiği bir şey buldu. Sessizce, biraz daha ilerledi.</p>

  <p>“Bilgisayar?” diye fısıldadı.</p>

  <p>“Mmmm?” dedi ona en yakın bilgisayar terminali aynı sessizlik içinde.</p>

  <p>“Bu gemide birileri mi var?”</p>

  <p>“Mmmm,” dedi bilgisayar.</p>

  <p>“Kim bunlar?”</p>

  <p>“Mmmmmm mmmm mmmmmm,” dedi bilgisayar.</p>

  <p>“Ne?”</p>

  <p>“Mmmmm mmmm mm mmmmmmmm.”</p>

  <p>Zaphod yüzlerinden birini avuçlarının arasına gömdü.</p>

  <p>“Oh, Zarquon, tanrım.,” diye mırıldandı kendi kendine. Sonra koridorun yukarısına, köprü üstünün girişine doğru baktı. Belirsiz bir mesafeden ve ağzı tıkalı terminallerin bulunduğu bölümden, gittikçe daha anlamlı sesler gelmekteydi.</p>

  <p>“Bilgisayar,” diyerek hiddetle fısıldadı yeniden.</p>

  <p>“Mmmm?”</p>

  <p>“Ağzındaki tıkacı çıkardığım zaman...”</p>

  <p>“Mmmm.”</p>

  <p>“Çeneme bir yumruk atmamı hatırlat.”</p>

  <p>“Mmmm mmm?”</p>

  <p>“Hangisine olursa. Şimdi bana şöyle cevap ver. Evet için bir kez ‘mmmm’, hayır için iki kez. Durum tehlikeli mi?”</p>

  <p>“Mmmm.”</p>

  <p>“Tehlikeli?”</p>

  <p>“Mmmm.”</p>

  <p>“İki kez ‘mmmm’ demedin değil mi?”</p>

  <p>“Mmmmm mmmm.”</p>

  <p>“Hmmm.”</p>

  <p>Koridordan yukarı adım adım yürürken, sanki koşarak koridordan aşağı kaçmak istermiş gibi bir hali vardı ki aslında gerçek arzusu da buydu.</p>

  <p>Köprü üstüne açılan kapıya yarım metre kalmıştı ki birden kapının kendisine nazik davranacağı düşüncesiyle dehşete kapıldı. Kapıların, nezaket sesi devrelerini kapatmayı bir türlü başaramamıştı.</p>

  <p>Köprü üstüne doğru giden bu kapı aralığı gözlerden uzaktı. Bunun sebebi, köprü üstünün yuvarlak kıvrımlardan oluşan heyecan veren ilginç planıydı ve Zaphod bu sayede farkedilmeden içeri girebilmeyi ümit ediyordu.</p>

  <p>Ümitsizlik içinde tekrar duvara dayandı ve diğer kafasını duyduğunda şok eden bir şeyler söyledi.</p>

  <p>Kapının soluk pembe ışıklı ana hatlarını incelemeye başladı ve koridorun karanlığında, koridora uzanan ve kapıya birisi geldiğini dolayısıyla açılıp ona neşeli ve hoş bir şeyler söylemesi gerektiğini haber veren Hassas Alanı hayal meyal görebildiğini keşfetti. Kendisini sıkıca duvara yaslayarak, kapının eşiğine ulaştı, Alanın ne kadar olduğunu bilmediği sınırlarının içine girmekten kaçınmak için göğsünü olabildiğince içeri çekti. Nefesini tuttu ve son bir kaç gündür geminin jimnastik salonunda göğüs adalelerini genişletecek egzersizler yapacağına, surat asıp yatakta yatmış olmasından ötürü kendi kendisini tebrik etti.</p>

  <p>Sonra bu noktada konuşmak zorunda olduğunu farketti.</p>

  <p>Bir iki küçük nefes aldı ve sonra elinden geldiğince çabuk ve sessiz olarak, “Kapı, eğer beni duyabiliyorsan, çok çok sessiz olarak duyabildiğini söyle.”</p>

  <p>Çok çok sessiz bir şekilde kapı mırıldandı, “Sizi duyabiliyorum.”</p>

  <p>“Güzel. Şimdi bir dakika sonra, sana açılmanı söyleyeceğim. Açıldığın zaman bunun senin için bir zevk olduğunu söylemeni istemiyorum, anlaşıldı mı?”</p>

  <p>“Anlaşıldı.”</p>

  <p>“Ve bana basit bir kapıyı çok mutlu ettiğimi veya bana açılmanın senin için bir zevk ve iyi yapılmış bir işin bilinciyle kapanmanın da bir kıvanç olduğunu söylemeni de istemiyorum, tamam mı?”</p>

  <p>“Tamam.”</p>

  <p>“Ve bana iyi günler dilemeni de istemiyorum, anlıyor musun?”</p>

  <p>“Anlıyorum.”</p>

  <p>“Pekala,” dedi Zaphod, gergin bir ifadeyle, “şimdi açıl.”</p>

  <p>Kapı sessizce kayarak açıldı. Zaphod içeri süzüldü. Kapı arkasından sessizce kapandı.</p>

  <p>“İstediğiniz gibi oldu mu, Mr. Beeblebrox?” dedi kapı yüksek sesle.</p>

  <p>“Sîzlerin,” dedi Zaphod bunun üzerine, kendisine bakmak için arkalarına dönmüş olan beyaz robotlar grubuna, “elimde son derece güçlü bir Kill-O-Zap silahı olduğunu hayal etmenizi istiyorum.”</p>

  <p>Son derece soğuk ve vahşi bir sessizlik oldu. Robotlar iğrenç ölü gözleriyle ona bakıyorlardı. Hiç kıpırdamıyorlardı. Görünüşlerinde büyük bir katliamın yaklaştığını çağrıştıran bir şeyler vardı, özellikle de onları daha önce ne görmüş, ne duymuş olan Zaphod için. Krikkit Savaşları Galaksi’nin kadim geçmişine aitti ve Zaphod tarih derslerinin çoğunu, yanındaki siberkabindeki kızla nasıl yatacağını planlamakla geçirmiş ve eğitim bilgisayarı bu planın bir parçası olduğu için de zamanla tarih dersi ile ilgili bütün devrelerini tümüyle farklı bir düşünceler kümesi ile değiştirmişti. Bunun da sonunda, bu devreler hurdaya çıkmış ve bilgisayar Dejenere Sibermat’lar için kurulmuş olan bir eve gönderilmiş ve farkında olmadan talihsiz makineye aşık olan kız da bilgisayarı takip etmişti. Sonuç olarak (a) Zaphod kıza hiçbir zaman sahip olamamış ve (b) şu anda kendisi için paha biçilmez kıymette olabilecek bir kadim tarih bilgisinden mahrum kalmıştı.</p>

  <p>Şok içinde robotlara bakmaktaydı.</p>

  <p>Nedenini açıklamak mümkün değildi, ama robotların pürüzsüz ve beyaz parlak vücutları onlarla karşılaşanlara soğuk ve saf bir kötülükle yüz yüze oldukları duygusunu veriyordu. İğrenç ölü gözlerinden, güçlü cansız ayaklarına kadar açıkça anlaşılabiliyordu ki bu robotlar, tek amacı öldürmek olan bir beynin hesaplanmış ürünleriydi. Zaphod buz gibi bir korku içinde yutkundu.</p>

  <p>Köprü üstünün arka duvarını sökmekteydiler ve geminin bazı yaşamsal iç ünitelerinin içinden gelebilecekleri bir tünel açmışlardı. Zaphod, gittikçe artan berbat bir şok içinde, robotların bu tüneli geminin kalbine, aklın almayacağı bir şekilde yoktan var edilmiş olan Olasılıksızlık Seyir Sisteminin merkezine, yani <em>Altın Kalb</em>’in kendisine, ulaşmak için açtıklarını görebiliyordu.</p>

  <p>Zaphod’un en yakınındaki robot ona vücudunun en küçük zerresini bile hesapladığını hissettirmek ister gibi bakmaktaydı. Ve konuştuğu zaman söylediği şey de bu hissi doğrular gibiydi. Ne söylediğine geçmeden önce bu noktada, Zaphod’un, on milyar yıldan beri bu yaratıklardan birinin konuştuğunu duyan yaşayan ilk organik varlık olduğunu belirmekte fayda var. Eğer kendi organik varlığına daha az, Kadim Tarih derslerine ise daha çok dikkat etmiş olsaydı, bu şeref onun için de daha etkileyici olabilirdi.</p>

  <p>Robot’un sesi de vücudu gibiydi, soğuk, düzgün ve cansız. Nerede ise kültürlü bir tınısı vardı.</p>

  <p>“Elinde zaten bir Kill-O-Zap silahı var.” dedi.</p>

  <p>Zaphod bir an için robotun ne demek istediğini anlayamadı, ama sonra bakışlarını aşağıya kendi eline kaydırdı ve duvardaki bir kancaya asılı olarak bulduğu şeyin gerçekten de düşündüğü şey olduğunu görerek rahatladı.</p>

  <p>“Öyle,” dedi. Aslında rahatlamıştı ama, bunu belli etmeyip ustalık isteyen bir kıvraklıkla robotu aşağılayarak, “eh, hayal gücünü fazla zorlamayayım dedim, robot.” diye ekledi. Bir müddet kimse bir şey söylemedi ve Zaphod açık net bir şekilde robotların burada konuşmak üzere bulunmadıklarını ve bunun yalnızca kendi derdi olduğunu farketti.</p>

  <p>“Geminizi, benimkinin içine,” dedi kafalarından birini uygun yöne doğru eğerek, “park ettiğinizi fark ettim.” Bunun yadsınabilecek bir tarafı yoktu. Robotlar, uygun boyuta göre davranmakla ilgili hiçbir tasa duymadan, gemilerini olmasını istedikleri yerde olacak şekilde ışınlamışlardı. Bunun anlamı, gemilerinin Altın Kalp'le, sanki iki gemi basit iki tarakmışçasına, iç içe geçmiş olmasıydı.</p>

  <p>Buna da hiç tepki göstermediler. Zaphod konuşmanın kendine düşen kısmını soru biçiminde yapacak olursa sohbetin herhangi bir ivme kazanıp kazanmayacağını merak etti.</p>

  <p>“...siz farketmediniz mi?” diye ekledi.</p>

  <p>“Evet,” diye cevapladı robot.</p>

  <p>“Eee, pekala,” dedi Zaphod. “O halde, siz kedicikler burada ne arıyorsunuz?”</p>

  <p>Sessizlik.</p>

  <p>“Robotlar,” dedi Zaphod, “siz robotlar burada ne arıyorsunuz?”</p>

  <p>“Biz buraya,” diye tınladı robot, “Altın Çubuğu almaya geldik.”</p>

  <p>Zaphod anladığını belirterek başını eğdi. Daha fazla detay istediğini belirtmek için de tüfeğini salladı. Robot bu dili anlamış gibiydi.</p>

  <p>“Altın Çubuk bizim aradığımız Anahtarın bir parçası,” diye cevap verdi robot, “efendilerimizi Krikkit'den kurtarabilmek için.”</p>

  <p>Zaphod tekrar başını eğdi. Tekrar tüfeğini salladı. “Anahtar,” diye devam etti robot basitçe,” zaman ve uzay içinde parçalara ayrılıp dağıtılmış durumda. Altın</p>

  <p>Çubuk senin gemini çalıştıran sistemin içine gömülü. Anahtar’ın içinde tekrar eski yerini alacak. Efendilerimiz kurtulacak. Evrensel Uyum Sağlama İşlemi devam edecek.”</p>

  <p>Zaphod tekrar başını eğdi.</p>

  <p>“Siz neden bahsediyorsunuz?” dedi.</p>

  <p>Robotun aslında tamamen ifadesiz yüzünden hafifçe acılı bir ifade geçer gibi oldu. Konuşmayı üzücü buluyor gibiydi.</p>

  <p>“Düzeltme,” dedi. “Biz Anahtarı arıyoruz.” tekrarladı, “Tahta, Çelik ve Pleksiglass Sütunları bulduk bile. Bir dakika içinde Altın Çubuğu da bulacağız.” “Hayır bunu yapamayacaksınız.”</p>

  <p>“Yapacağız,” diye kararlarını bildirdi robot.</p>

  <p>“Hayır yapamayacaksınız. Çünkü o benim gemimi çalıştıran şey.”</p>

  <p>“Bir dakika sonra,” diye tekrarladı robot sabırla, “Altın Çubuğu alacağız,...”</p>

  <p>“Almayacaksınız,” dedi Zaphod.</p>

  <p>“Ve sonra gitmemiz gerekiyor,” dedi robot, bütün ciddiyetiyle, “bir partiye.”</p>

  <p>“Oh,” dedi Zaphod, şaşırarak. “Ben de gelebilir miyim?”</p>

  <p>“Hayır,” dedi robot. “Çünkü seni vuracağız.”</p>

  <p>“Oh, sahi mi?” dedi Zaphod, tüfeğini sallayarak. “Evet,” dedi robot ve sonra onu vurdular.</p>

  <p>Zaphod öyle şaşırmıştı ki, yere düşmeden önce onu tekrar vurmaları gerekti.</p>

  <h2 id="sigil_toc_id_75">12</h2>

  <p>“Shh,” dedi Slartibarfast. “Dinle ve izle.”</p>

  <p>Tarihi Krikkit’e artık gece çökmüştü. Gökyüzü boş ve karanlıktı. Tek ışık, hafif bir esintiyle hoş ve keyifli seslerin çevreye yayıldığı biraz ilerideki şehirden geliyordu. Etraflarını saran baş döndürücü kokunun yükseldiği bir ağacın arkasında durdular. Arthur toprağın ve çimenin Bilgilendirici Görüntülerini yoklamak için yere çömeldi. Parmaklarını otların arasında gezdirdi. Toprak ağır ve zengin, çimenler güçlü idi. Buranın her bakımdan çok hoş bir yer olduğu izleniminden kaçınmak zordu.</p>

  <p>Bununla birlikte gökyüzü fazlasıyla boştu ve Arthur’a göre bu boşluk, şimdilik görünmese de aslında şiir gibi bir manzarası olan bu yere, bir ürperti salıyordu. Yine de, diye düşündü, bu neye alışık olduğuna bağlı olmalı.</p>

  <p>Omuzunda bir el hissetti ve başını yukarı kaldırdı. Slartibarfast onun dikkatini sessizce, tepenin diğer tarafındaki yamaçta bulunan bir şeye çekmeye çalışıyordu. Baktı. Bütün görebildiği soluk birtakım ışıkların dansedip dalgalanarak onlara doğru yavaşça ilerlediğiydi.</p>

  <p>Yaklaştıkça sesleri de duyulmaya başladı ve kısa bir süre sonra bu ışık ve gürültüler, tepeyi aşıp şehirdeki evlerine gitmekte olan küçük bir gruba dönüştü.</p>

  <p>Gruptakiler, ağacın arkasında durmakta olan izleyicilerin oldukça yakınından geçiyorlardı. Ellerindeki lambaları salladıkça, yumuşak ve deli dolu ışıklar ağaçlarla çimenler arasında dansediyordu, hallerinden memnun görünen gruptakiler birbirleriyle sohbet ediyor ve hatta bir şarkı söylüyorlardı. Şarkı her şeyin ne kadar hoş göründüğünden, kendilerinin ne kadar mutlu olduğundan, çiftlikte çalışmaktan ne kadar hoşlandıklarından ve eve dönüp çocuklarını ve eşlerini görmenin güzelliğinden bahsediyor ve kıvrak koro bölümünde de yılın bu zamanında çiçeklerin nasıl özellikle daha nefis koktuğunu ve köpeğin ölümünün çok acı olduğunu çünkü onun çiçekleri çok sevdiğini anlatıyorlardı. Arthur, neredeyse,. Paul McCartney’in, bir gece vakti, şöminenin yanında ayaklarını kaldırmış otururken Linda’ya bunları mırıldandığını ve şarkının geliriyle ne alabileceğine kafa yorduğunu, belki de Essex’i düşündüğünü hayal edebiliyordu.</p>

  <p>“Krikkit’in Efendileri” dedi Slartibarfast nefes nefese ve mezardan gelir gibi bir sesle.</p>

  <p>Essex ile ilgili kendi düşüncelerinden sıyrılmak Arthur’a çok zor geldiği için, bu söz onda bir anlık şaşkınlık yaratmıştı. Sonra durumun mantığı, karma karışık kafasına kendini zorla kabul ettirdiyse de yaşlı adamın ne dediğini hala anlamadığını farketti.</p>

  <p>“Ne?” dedi.</p>

  <p>“Krikkit’in Efendileri,” dedi Slartibarfast yeniden. Eğer az önceki sesi mezardan geliyor gibiyse, bu seferki yer altında bulunan ölüler şehri Hadesten bronşitli birinin sesi gibiydi.</p>

  <p>Arthur küçük gruba bakarak bu noktada hizmetine sunulan bu kısa bilgiye bir anlam vermeye çalıştı.</p>

  <p>Gruptaki kişilerin başka dünyalara ait yabancılar oldukları açıktı. Bu, hiçbir şeyden anlaşılmasa, biraz uzunca, ince, köşeli ve hemen hemen beyaz denecek kadar soluk görünüşlerinden anlaşılabiliyordu. Ama bunun dışında, son derece hoş kişiler oldukları izlenimini veriyorlardı. Belki bir parça alışılmamış olabilirlerdi, insan onlarla uzun bir otobüs yolculuğunda birlikte olmak istemeyebilirdi. Ama, önemli olan, eğer bu kişilerin iyilik ve dürüstlükten en ufak bir sapmaları varsa, bu sapmanın, onların yeterince iyi olmamalarından değil, fazlasıyla iyi olmalarından kaynaklanabileceğiydi. O halde, Slartibarfast’ın, o hırıltılı ciğer egzersizleri de ne demek oluyordu? Onlar olsa olsa, eve iş götüren elektrikli testere operatörlerine ilişkin iğrenç filmlerin radyo reklamları için uygun düşerdi.</p>

  <p>Sonra, şu Krikkit konusu da zor bir konuydu. Kendisinin kriket oyunu hakkında bildikleriyle bu kelime arasındaki ilişkiyi henüz tam olarak düşünüp çözebilmiş</p>

  <p>Tam bu sırada Slartibarfast, kafasından geçenleri se-zinlemişcesine, Arthur’un düşünce zincirinin arasına girdi.</p>

  <p>“Senin kriket adıyla bildiğin o oyun,” derken, sesi hâlâ yeraltı geçitlerinde başıboş dolaşır gibiydi, “ırkçı anıların alışılmamış ilginçliklerinden biri, o kadar. Bu yolla, olaylar zamanın sisleri arasında gerçek önemlerini kaybettikten sonra bile, görüntüleri aklın sonsuzluğu içinde canlı tutulabiliyor. Galaksi’deki tüm ırklar içinde, Evren’i paramparça eden gelmiş geçmiş en korkunç savaşların anılarını canlandırarak, bu anıları, korkarım çoğunluk tarafından son derece sıkıcı ve amaçsız olarak kabul edilen bir oyuna çevirme özelliğine yalnızca İn-gilizler sahiptir.</p>

  <p>“Kendim de bu oyundan oldukça hoşlanırım,” diye ekledi, “ama elinizde olmadan siz, pek çok kişinin gözünde, en iğrenç zevklerin sahibi olmakla suçlandınız. Özellikle de şu küçük kırmızı topun kriket kalesine çarpması bölümü, bu çok iğrenç.”</p>

  <p>“Imm,” dedi Arthur beyin hücrelerinin bu söylenenlerle elinden geldiği kadar başa çıkmaya çalıştığını yansıtan bir kaş çatışla.</p>

  <p>“Ve her şeyi başlatanlar,” dedi Slartibarfast, mezardan gelen o kaba saba sesiyle önlerinden’ geçmekte olan Krikkit’lı adamları işaret ederek, “işte bunlar ve bu başlangıç bu akşam olacak. Gel onları izleyelim ve nedenini görelim.”</p>

  <p>Ağacın arkasından sıyrıldılar ve tepeye giden karanlık yol boyunca neşeli grubu izlediler. Doğal içgüdüleri onları peşinde oldukları yaratıkları sessiz ve gizli adımlarla izlemeye yöneltiyordu. Ama aslında, yürüdükleri yer yalnızca Bilgilendirici Görüntülerin bant kayıtları olduğu için, en gürültülü müzik aletlerini çalıp, kendilerini baştan aşağı çivit mavisine de boyasalar yine de Krikkit’lilerin dikkatini çekemezlerdi.</p>

  <p>Arthur gruptan birkaç kişinin şimdi farklı bir şarkı söylediğini fark etti. Oynak bir melodi, yumuşacık akşam havası içinden onlara ulaşmaktaydı. Bu, tatlı ve romantik bir aşk şarkisiydi ve Mc Cartney’e Kent ve Sussex’de kesin başarı sağladıktan başka, Hampshire'dan da iyi bir teklif almasını garantileyebilirdi.</p>

  <p>“Şimdi nelerin gerçekleşmek üzere olduğunu?” dedi Slartibarfast Ford’a, “mutlaka biliyorsundur.”</p>

  <p>“Ben mi?” dedi Ford, “Hayır.”</p>

  <p>“Sen çocukluğunda Kadim Galaksi Tarihi okumadın mı?”</p>

  <p>“Ben Zaphod’un arkasındaki siberkabindeydim,” dedi Ford, “Çok dikkatimi dağıtıyordu. Ama bu, oldukça çarpıcı birtakım başka şeyler öğrenmediğim anlamına gelmez tabii.”</p>

  <p>Bu sırada Arthur, grubun söylediği şarkının ilgi çekici bir yanını farketmişti. McCartney’in Winchester'daki yerini iyice sağlamlaştırmasını ve Test Va-disi’nden New Forest’ın bereketli mahsulünü seyretmesini sağlayabilecek güçteki orta bölümde, melodinin değiştiği yerdeki iki dörtlüğün bazı ilginç sözleri vardı. Söz yazarı, bir kızla karşılaşmaktan bahsediyordu ama, bu karşılaşma “ay ışığında” veya “yıldızların altında” değil, “çimenlerin üstünde” gerçekleşiyordu. Bu Arthur’a biraz sıkıcı ve hayalden yoksun gelmişti. Tekrar başını kaldırıp yukarı, anlaşılmaz derecede boş olan gökyüzüne baktı ve burada önemli bir sorun olduğunu açıkça hissetti. Keşke sorunun ne olduğunu da an-layabilseydi. Bu ona Evren’de yalnız olduğu duygusunu vermişti ve bunu açıkladı.</p>

  <p>“Hayır,” dedi Slartibarfast, hafifçe adımlarını hızlandırarak, “Krikkit halkı hiçbir zaman ‘Biz bu Evren’de yalnızız.’ diye düşünmedi. Gördüğün gibi, Onlar kocaman bir Toz Bulutu ile sarmalanmış durumdalar. Tek güneşlerinin etrafında bir tek kendi dünyaları var ve Ga-laksi’nin en doğu ucunda bulunuyorlar. Toz Bulutu yüzünden hiçbir zaman gökyüzünde görebilecekleri bir şey olmadı. Gün boyunca güneş vardı, ama güneşe doğrudan bakamazsın ve onlar da bakmıyorlardı. Gökyüzünden neredeyse haberleri bile yoktu. Sanki bir ufuktan diğerine 180 derecelik açıyla uzanan, kör bir noktada yaşıyor gibiydiler.</p>

  <p>“Görüyorsun ya hiçbir zaman ‘Evrende yalnızız’ diye düşünmemelerinin sebebi, bu akşama kadar Evren’den haberleri bile olmamasıydı. Bu akşama kadar.”</p>

  <p>Kelimeleri havada uçuşarak arkasında bırakırken, ilerliyordu.</p>

  <p>“Başka türlüsü olabileceği akla gelmediği için ‘Biz Evren’de yalnızız’ diye düşünmeye bile kalkışmadığını bir hayal et,” dedi.</p>

  <p>Tekrar ilerledi.</p>

  <p>“Korkarım bu biraz sinir bozucu olacaktır,” diye ekledi.</p>

  <p>O konuşurken, tepelerindeki görüntüsüz gökyüzünden çok tiz kükremeye benzer bir çığlık geldiğini farkettiler. Panik içinde yukarı doğru baktılar, ama bir iki dakika için hiçbir şey göremediler.</p>

  <p>Sonra Arthur önlerinden geçen gruptakilerin de sesi duyduğunu ama hiçbirinin ne yapmaları gerektiğini bilmediklerini saptadı. Heyecan içinde etraflarına, sola, sağa, öne, arkaya hatta yere bakıyorlardı. Yukarı bakmak akıllarına bile gelmiyordu.</p>

  <p>Birkaç dakika sonra, gökyüzünden kükreyerek ve çığlık çığlığa yanan bir uzaygemisi enkazı çıkıp, bulundukları yerden yarım mil öteye çakıldığında yaşanan şok ve dehşetin derinliğini kavrayabilmek ancak orada bulunmakla mümkündü.</p>

  <p class="yildiz">* * *</p>

  <p>Kimileri kısık sesle <em>Altın Kalp’</em>ten, kimileri ise Yıldızgemisi <em>Bistromat’</em> tan söz eder.</p>

  <p>Birçoklan da, çok haklı olarak, dev boyutlu efsanevi <em>Yıldızgemisi Titanic'i, birkaç yüzyıl önce</em> Artrifactovol'da gemi imal eden büyük asteroid komplekslerinden birinden havalanan, o muhteşem ve lüks yolcu gemisini anlatır.</p>

  <p>Titanic sansasyonel güzellikte ve şaşırtıcı büyüklükteydi. Tarihten geriye kalan ne kadar zaman varsa (Bkz. Gerçek Zaman için Kampanya ilanının altındaki not) o zaman içinde gelmiş geçmiş tüm gemilerin en güzel donanımlısıydı. Ama Olasılıksızlık Fiziği üzerinde çalışılan günlerin çok başlarında, yani bu güç ve tartışmalı bilim dalı henüz, değil tam olarak, herhangi bir seviyede bile anlaşılmadan önce inşa edilmiş olması en büyük şanssızlığı idi.</p>

  <p>Tasarımcı ve mühendisler, bütün iyi niyetleri ile, gemi içinde örnek bir Olasılıksızlık Alanı imal etmeye karar vermişlerdi. Muhtemelen, bunun amacı geminin herhangi bir bölümünde herhangi bir şeyin yanlış gitmeyeceğini Sonsuz Olasılıksız güçler sayesinde güvence altına almaktı.</p>

  <p>Tüm olasılıksızlık hesaplamalarının sözde karşılıklılığı ve dairesel doğası yüzünden Sınırsız olasılıksızlık ile önlenmek istenen her şeyin tam tersine hemen o anda gerçekleşme olasılığının yüksekliğini ise farketmemişlerdi.</p>

  <p><em>Yıldızgemisi Titanic,</em> karaya çekildiği yerde, yıldızlararası boşluğun yoğun karanlığına karşı, iğne ucu gibi keskin ışıklardan oluşan parlak bir bulut içinde ve montaj kulesinin lazerle aydınlatılmış gotik işlemeleri arasında, gümüş renkli bir Arctura Megabalinası gibi, muazzam güzellikte bir görüntü sergilemekteydi. Ama fırlatıldıktan sonra ilk radyo mesajını bile - bir SOS- ta-mamlayamadan ani, keyfi ve topyekun bir varoluş kaybına uğramıştı.</p>

  <p>Bununla birlikte, bir bilim dalının henüz bebeklik çağında böyle felaket yüklü bir başarısızlığa uğramasına vesile olan bu olay, bir başka bilim dalının mükemmel bir başarısına şahit olmuştu. Yapılan tüm incelemeler, bu muhteşem geminin fırlatılışını üç boyutlu olarak veren TV yayınlarının o sırada yaşamakta olan tüm varlıkların sayısından daha fazla kişi tarafından izlenmiş bulunduğunu kanıtlamaktadır. Bu, izleyici araştırmaları biliminin bugüne kadar elde ettiği en büyük başarıdır.</p>

  <p>O zamanların bir başka muhteşem medya olayı da, birkaç saat sonra Ysllodins yıldızının başından geçen süper nova olgusunun izlenebilmesiydi. Ysllodins bir anda olağanüstü bir parlaklık kazanmış sonra yavaş yavaş sönmüştü. Burası Galaksi’nin en önemli sigorta şirketlerinin sorumlu müdürlerinin yaşamakta olduğu, ya da bir zamanlar yaşadığı bir yerdi.</p>

  <p>Ama bütün bu yıldızgemilerinden ya da Galaktik Savaş Gemileri Filosu'nun hemen akla gelen -GSS Cesaret, GSS Cüret, GSS İntihar Çılgınlığı gibi- gemilerinden daima huşu, gurur, heyecan, muhabbet, hayranlık, üzüntü, kıskançlık, pişmanlık yani aslında en iyi bilinen bütün hislerin çoğu ile bahsedilirken, bunlar içinde gerçekten en çok hayret uyandıranı Krikkit Bir, yani Krikkit'liler tarafından inşa edilen ilk uzaygemisi olmuştur.</p>

  <p>Bunun sebebi harikulade bir gemi olması değildi. Çünkü öyle bir gemi değildi.</p>

  <p>Bu gemi aptal bir hurda parçası idi. Sanki birinin arka bahçesinde alelacele bir araya getirilmiş gibi görünüyordu ki alelacele inşa edildiği yer gerçekten de bir arka bahçeydi. Geminin hayret verici tarafı iyi yapılmış bir gemi olması değil (çünkü iyi yapılmış filan değildi), ama bir şekilde yapılmış olmasıydı. Krikkit halkının uzay denen bir şeyin varlığını keşfetmesiyle bu ilk uzay gemisinin fırlatılması arasında geçen zaman neredeyse tam bir yıldı.</p>

  <p>Ford Prefect kemerini bağlarken bu yalnızca bir Bilgilendirici Görüntü video kaydı olduğu ve bu yüzden de kendisini tamamen güvende hissedebildiği için şükretmekteydi. Gerçek yaşamda, Çin’deki bütün pirinç şarapları uğruna bile içine adımını atacağı bir gemi değildi bu. Gemiye binildiğinde akla gelen ilk söz “Ziyadesiyle sarsak”, ise, bir başkası da “Lütfen, inebilir miyim?” oluyordu.</p>

  <p>“Bu uçacak mı?” dedi Arthur, birbirine sıkıca bağlanmış borulara ve geminin çok sıkışık olan iç bölümünü donatan kablolara bakarak.</p>

  <p>Slartibarfast ona geminin uçacağı ve kendilerinin kesinlikle emniyette olacakları ve bu deneyimin son derece eğitici olup, hiçbir hırpalayıcı yanı olmayacağı konusunda güvence verdi.</p>

  <p>Ford ve Arthur ise gevşemeye ve biraz hırpalanmaya karar verdiler.</p>

  <p>“Niye,” dedi Ford, “biraz çılgınlık yapmayalım?</p>

  <p>Oturdukları yerin önünde aslında orada olmayışları gibi son derece geçerli bir sebepten ötürü onlardan tamamen habersiz, üç pilot oturuyordu. Gemiyi inşa edenler de onlardı. O gece de tepeye giden yolda kalpleri ısıtan o şarkıları söyleyenlerin arasındaydılar. Uzaydan gelen yabancı geminin çok yakınlarında yere çakılmasından beyinleri biraz etkilenmişti. Bu yanıp kül olmuş uzay gemisi kalıntısı üzerinde haftalarca çalışmışlar ve en mini minicik sırrını bile keşfetmeye uğraşmışlar ve bütün bu süre içinde de uzaygemisi yağmalamakla ilgili küçük, kıvrak maniler söylemişlerdi. Daha sonra kendi gemilerini inşa etmişlerdi ve işte o da buydu. Bu onların gemisiydi ve şimdi onunla ilgili söyledikleri küçük bir şarkı ile başarı ve sahip olma duygularının çifte sevincini ifade etmekteydiler. Koro kısmı biraz kederliydi. İşlerinin onları çok uzun saatler garajda tuttuğundan ve kendilerini çok özleyen, onlara moral vermek için yavru köpeklerinin nasıl büyüdüğü hakkında hikayeler anlatan çocuklarıyla eşlerinden uzakta kalmanın yarattığı üzüntüden söz ediyordu.</p>

  <p>Powvv. Kalkmışlardı.</p>

  <p>Ne yapacağını kesinlikle bilen bir gemi gibi kükreyerek gökyüzüne çıktılar.</p>

  <p>Yükselme şokundan sıyrıldıktan bir müddet sonra, “Mümkün değil,” dedi Ford. Gezegenin atmosferinin dışına çıkıyorlardı. “Mümkün değil,” diye tekrarladı, “herhangi birinin ne tür itici güçle harekete geçirilmiş olursa olsun, bir yılda böyle bir gemi tasarımlayıp, inşa etmesine imkan var mı? Buna inanmıyorum. Bana ispat edin, yine de inanmayacağım.” Düşünceli bir şekilde başını salladı ve küçük bir lumbuzdan dışarıdaki hiçliği seyretmeye başladı.</p>

  <p>Yolculuk bir müddet olaysız devam etti ve Slartibarfast bandı ileri aldı.</p>

  <p>Böylece, güneşlerini ve evlerinin olduğu gezegeni sarmalayarak neredeyse ikinci bir yörünge oluşturan, içi boş bir küre biçimindeki Toz Bulutunun iç çevresine çabucak vardılar.</p>

  <p>Adeta uzayın yoğunluğu ve dokusunda bir değişiklik olmuştu. Sanki karanlık şimdi motorlarını çalıştırmış, hızla yanlarından geçiyor gibiydi. Bu buz gibi, çok boş ve çok ağır bir karanlıktı. İşte bu karanlık, Krikkit’deki gökyüzünün gece karanlığıydı.</p>

  <p>Karanlığın soğukluğu, ağırlığı ve siyahlığı Arthur'un kalbini hafifçe sıkıştırmıştı. Statik bir yük gibi havada asılı kalan Krikkit pilotlarının hislerini ta içinde duydu. Pilotlar şimdi ırklarının tarihsel bilincinin sınırları üze-rindeydiler. Bu, hiçbirinin ötesini hesaplamadığı ve hatta bunun hesaplanması gerekliğini bile bilmedikleri asıl sınırdı.</p>

  <p>Bulutun karanlığı gemiyi sarsıyordu. İçeride ise tarihin sessizliği vardı. Bu düşünce, Krikkit Göklerinin ardında yaşamış olanların sınırlı beyinleri için anlaşılmaz bir şey de olsa, onların tarihi misyonu, gökyüzünün diğer tarafında, yani enkaz geminin gelmiş olabileceği yerde, herhangi bir şey veya bir yer, belki de başka bir dünya olup olmadığını bulmaktı.</p>

  <p>Tarih bir başka darbe indirmek için kendisine çeki düzen veriyordu. Karanlık, onları sarmalayan o boş karanlık, hala kükremeye devam ediyordu. Gittikçe daha çok yaklaşıyor, gittikçe kalınlaşıyor, gittikçe ağırlaşıyordu. Sonra birden kayboldu.</p>

  <p>Bulutun dışına çıkmışlardı.</p>

  <p>Sonsuzluk içinde gecenin çarpıcı mücevherlerini gördüler ve beyinleri endişeye boğuldu.</p>

  <p>Bir müddet öylece uçmaya devam ettiler. Evren’in sonsuz hızıyla karşılaştırılınca hareketsiz kalan Ga-laksi’nin sonsuz hızı içinde hareketsiz kaldılar. Sonra geri döndüler.</p>

  <p>“Buna bir son verilmesi gerekecek.” diyordu Krikkitli erkekler evlerine dönerken.</p>

  <p>Dönüş yolunda barış, adalet, ahlak, kültür, spor, aile yaşamı ve kendileri dışında kalan tüm diğer yaşam şekillerinin ortadan kaldırılması ile ilgili düşüncelerini yansıtan bir sürü güzel şarkı söylediler.</p>

  <h2 id="sigil_toc_id_76">13</h2>

  <p>“Nasıl olduğunu görüyorsunuz, işte,” diyordu Slartibarfast, yapay olarak oluşturulmuş kahvesini yavaşça karıştırırken. Bunu yapmakla, aynı zamanda gerçek sayılarla rasyonel ve irrasyonel sayılar arasında birbirini takip eden etkileşim alanlarını ve Evrenle beynin birbirini etkileyen kavramlarını da harekete geçirmiş oluyordu. Böylelikle, gemisinin zaman ve uzay kavramlarını yeniden şekillendirmesine olanak sağlayan öznelliği dolaylı yoldan kapsayacak matrisleri tekrar üretiyordu.</p>

  <p>“Evet,” dedi Arthur.</p>

  <p>“Evet,” dedi Ford.</p>

  <p>“Bu tavuk buduyla,” dedi Arthur, “ne yapmam gerekiyor?”</p>

  <p>Slartibarfast ona ciddi ciddi baktı.</p>

  <p>“Oyna onunla, ” dedi, “oyna.”</p>

  <p>Kendi elindeki parça üzerinde ne yapması gerektiğini gösterdi.</p>

  <p>Arthur da öyle yaptı ve piliç bacağı, Slartibarfast’ın beş boyutlu olduğu konusunda güvence verdiği uzayda dört boyutlu olarak hareket ederken, elindeki bütün üzerinde matematiksel bir fonksiyonun hafif titreşimlerini hissetti.</p>

  <p>“Bir gece içinde,” dedi Slartibarfast, “bütün Krikkit nüfusu sevimli, hoş, akıllı ...”</p>

  <p>“...ve biraz alışılmamış da olsalar..” diyerek araya girdi Arthur.</p>

  <p>“...normal insanlardan,” dedi Slartibarfast, “sevimli, hoş, akıllı...”</p>

  <p>“...alışılmamış...”</p>

  <p>“...manik yabancı düşmanlarına dönüştüler. Başka bir deyişle, Evren fikrinin onların kafasındaki dünya resmine uymadığı söylenebilir. Bununla başa çıkamadılar, anlayacağınız. Ve sevimli, hoş, akıllı, istersen alışılmamış da diyebileceğimiz bir şekilde Evren’i yok etmeye karar verdiler. Hayrola, bu sefer ne oldu?”</p>

  <p>“Ben bu şarabı pek sevmedim” dedi Arthur, koklayarak.</p>

  <p>“E, geri gönder. Bu onun matematiğinin bir parçası.” Arthur öyle yaptı. Garsonun gülümseyişindeki topoğrafıyı beğenmemişti ama, grafikten de hiçbir zaman hoşlanmamıştı zaten.</p>

  <p>“Nereye gidiyoruz?” dedi Ford.</p>

  <p>“Bilgilendirici Görüntüler Merkezine dönüyoruz,” dedi. Slartibarfast, kalkarken bir kağıt peçetenin matematiksel ifadesine ağzını silerek, “ikinci yarı için.”</p>

  <h2 id="sigil_toc_id_77">14</h2>

  <p>“Krikkit halkı,” dedi adaletin yüce temsilcisi, Yargıç Pag, BBÇR (Bilge, Bağımsız ve Çok Rahat) ve Krikkit Savaş Suçları Mahkemesi Yargıçlar Kurulu Başkanı, “bu insanlar, eee, biliyorsunuz, bu insanlar bir grup gerçekten sevimli insan, yani anlıyorsunuz ya, tesadüfen herkesi öldürmek isteyivermişler. Lanet olsun, bazı sabahlar ben de aynı hislerle dolu kalkıyorum yatağımdan. Kahretsin.”</p>

  <p>“Pekala,” diye devam etti, bacağını önündeki sıranın üzerine attı ve tören ayakkabılarının üzerindeki ipliği koparmak için bir süre oyalandı. “Anlaşılan bu adamlarla aynı Galaksi’yi paylaşmak istemiyorsunuz.”</p>

  <p>Bu doğruydu.</p>

  <p>Galaksi üzerindeki Krikkit saldırısı şok etkisi yaratmıştı. Binlerce ve binlerce büyük Krikkit savaş gemisi birden hiperuzaydan fırlamış ve binlerce ve binlerce önemli dünyaya aynı anda saldırmıştı. Bunu yaparken, önce ikinci saldırı dalgasını oluşturabilmek için gerekli destek malzemesine el koymuşlar sonra soğukkanlılıkla, bu dünyaları varoluş dışına zaplamışlardı.</p>

  <p>Bu sırada olağanüstü bir zenginlik ve barış döneminin keyfini sürmekte olan Galaksi, çayırda soyguna uğramış bir adam gibi bocalamıştı.</p>

  <p>“Demek istediğim,” diye devam etti Yargıç Pag, ultra modern (bu sahne on milyar yıl önce, yani ultra-modern deyince akla bir yığın paslanmaz çelik ve cilalı betonun geldiği bir dönemde geçiyordu) ve muazzam büyüklükteki mahkeme salonunda gözlerini gezdirirken, “bu kişilerin tek sorunu <em>takıntılı</em> olmak.”</p>

  <p>Bu da doğruydu ve Krikkit halkının yeni ve kesin amaçlarını- yani Krikkitli olmayan her şeyi yoketmeyi böylesine inanılmaz bir hızla nasıl gerçekleştirdiklerini açıklayabilmeyi henüz kimse başaramamıştı.</p>

  <p>Bu aynı zamanda binlerce savaş gemisi ve milyonlarca ölüm saçan beyaz robot üretmekle ilgili hiper teknolojiyi bu kadar hızlı kavrayabilmelerinin tek açıklamasıydı da.</p>

  <p>Onlarla karşılaşan herkesin kalbine dehşet salmışlardı- ama çoğu olayda bu dehşet son derece kısa ömürlü olmuştu, tıpkı terörü yaşayan kişinin ömrü gibi. Onlar vahşi ve bağnaz kafalı, uçan savaş makinalarıydı. Dehşet saçan, çok işlevli savaş sopalarını ustaca kullanıyorlardı. Bunları bir tarafa savurunca binaları yıkabiliyorlar, diğer tarafa savurunca parça tesirli Her şeyi-Yerlebir eden Zap ışınlarını yayabiliyorlar, başka bir tarafa savurunca da, küçük yangın bombalarından tutun da, kocaman bir güneşi yerle bir edebilecek güçteki Hipernükleer Maxi-Slorta mekanizmalarına kadar her türden elbombasını içeren iğrenç bir patlayıcılar sistemini harekete geçirebiliyorlardı. El bombalarına savaş sopalarıyla vurulması bunların ateşleme düzeneklerini aktif hale geçirmeye yetiyor ve böylece ister birkaç metrelik, isterse yüz binlerce millik uzaklığa kadar erişebiliyorlardı.</p>

  <p>“Pekala,” dedi Yargıç Pag yeniden, “o halde biz kazandık.” Biraz bekledi ve bir yandan küçük bir sakız parçasını çiğnerken, “Biz kazandık,” diye tekrarladı, “ama bu önemli bir şey sayılmaz. Yani, küçük bir dünyaya karşılık orta-boy bir galaksi, üstelik, ne kadar zamanımızı aldı? Zabıt Katibi?”</p>

  <p>“Sayın efendim?” dedi siyahlar içindeki haşin görünüşlü küçük adam, ayağa kalkarken.</p>

  <p>“Ne kadar zamanımızı aldı, çocuğum?</p>

  <p>“Bu konuda kesin olabilmek birazcık zor, sayın efendim. Zaman ve uzaklık...”</p>

  <p>“Rahatla çocuk, kesin olman şart değil.”</p>

  <p>“Belirsiz olmaktan hiç hoşlanmam, sayın efendim, hele böyle bir...”</p>

  <p>“Sık dişini ve belirsiz olmaya çalış.”</p>

  <p>Zabıt Katibi gözlerini kırpıştırdı. Galaksi’deki hukukçuların çoğu gibi onun da Yargıç Pag’ın (veya anlaşılmaz gerçek ismi ile, Zipo Bibrok 5x10<sup>8</sup>) oldukça rahatsız edici bir tip olduğunu düşündüğü açıkça belliydi. Yargıç kesinlikle terbiyesiz ve alçağın biriydi. Keşfedilen en iyi hukuk kafasına sahip olmanın kendisine tamamen canının çektiği gibi davranma hakkı verdiğini düşündüğü anlaşılıyordu ve ne yazık ki bu konuda haklı gibi gözüküyordu.</p>

  <p>“Eee, sayın efendim, çok kabaca bir rakamla, ikibin yıl,” diye mırıldandı Katip, mutsuz bir ifadeyle.</p>

  <p>“Ve kaç kişinin canına okundu?</p>

  <p>“İki Grillion, sayın efendim.” Katip yerine oturdu. Bu sırada bir hidrospekroskop ile vücudunun çıkardığı ısının fotoğrafı çekilebilse hafifçe duman tütmekte olduğu ortaya çıkardı.</p>

  <p>Yargıç Pag mahkeme odasına bir kez daha göz gezdirdi. Metabolizmalarına ve adetlerine bağlı olarak, hepsi de ya özel tören vücutları yada özel tören giysileri içinde olan, Galaksi yönetiminin en yüksek rütbeli memurlarının yüzlercesi, orada toplanmıştı. Öldürücü ışınları geçirmeyen kristal bir duvarın ardında da Krikkit halkını temsil eden bir grup bulunmaktaydı. Kendileri hakkında hüküm vermek için toplanmış bütün öbür dünyalardan gelenlere sakin ve nazik bir nefretle bakıyorlardı. Bu hukuk tarihinin en kritik davası idi ve yargıç Pag bunu biliyordu.</p>

  <p>Sakızını çıkardı ve koltuğunun altına yapıştırdı.</p>

  <p>“Bir oda dolusu ceset,” dedi yavaşça.</p>

  <p>Mahkeme salonundaki sessizlik bu görüşle uyumlu gözüküyordu.</p>

  <p>“O halde, daha önce de söylediğim gibi, bunlar bir grup çok sevimli adam, ama yaptıklarından vazgeçmeyecekler ve biraz gevşemeyi öğrenmeyeceklerse onlarla aynı Galaksi’yi paylaşmak istemiyorsunuz. Yani, bu devamlı bir huzursuzluk ortamı yaratacaktır, öyle değil mi? Bum, bum, bum, bize tekrar ne zaman saldıracaklar, diye mi endişeleniyorsunuz? Barış içinde birlikte yaşama kavramı kayboldu, öyle mi? Birisi bana biraz su versin, teşekkür ederim.”</p>

  <p>Geriye yaslandı ve düşünceli bir şekilde suyunu yudumladı.</p>

  <p>“Pekala,” dedi, “Beni dinleyin, Yargıç konuşuyor. Bu, yani bu adamlar, Evrenle ilgili kendi görüşlerine sahip olma hakkına sahiptirler. Ve Evren’in onları mecbur ettiği bu görüşlerine göre, onlar doğru olanı yaptılar, tamam mı. Kulağa çılgınca geliyor ama, sanırım siz de kabul edeceksiniz. Onlar...”</p>

  <p>Yargıç blucininin arka cebinden çıkardığı bir kağıt parçasına başvurdu.</p>

  <p>“Onlar ‘barış, adalet, ahlak, kültür, spor, aile yaşamına ve kendileri dışındaki bütün diğer yaşam şekillerinin yok edilmesine’ inanıyorlar...”</p>

  <p>Omuzlarını silkti.</p>

  <p>“Bundan çok daha kötü inançlar duydum.”</p>

  <p>Bu söylediğini vurgulamak ister gibi pantolonunun önünü kaşıdı.</p>

  <p>“Oooh,” dedi Bir yudum su daha aldı, sonra bardağı ışığa doğru tutup kaşlarını çattı. Elinde evirip çevirdi. “Hey, bu suda bir şey mi var?” dedi.</p>

  <p>“Eee, hayır, sayın efendim,” dedi suyu kendisine getiren Mübaşir oldukça huzursuz şekilde.</p>

  <p>“O halde al şunu ve içine bir şey koy,” diye tersledi Yargıç Pag, “Bir fikrim var.”</p>

  <p>Bardağı öteye itti ve öne doğru eğildi.</p>

  <p>“Yargıcı dinleyin,” dedi</p>

  <p>Çözüm çok parlaktı ve şöyle başlıyordu:</p>

  <p>Krikkit gezegeni, devamlılık adına bir Yavaşlatılmış-Zaman zarfına konulacak, bu arada zarfın içindeki yaşam hemen hemen sonsuz bir yavaşlık içinde devam edecekti. Zarfın çevresindeki tüm ışıklar karartılacak böylece zarfın içinin görünmesi ve içeri ışık girmesi önlenmiş olacaktı. Dışarıdan açılmadığı takdirde Zarftan kaçış tamamen imkansız olacaktı.</p>

  <p>Evren’in geri kalan kısmı sona ulaştığında, tüm yaratılış ölümcül düşüşe geçip (tabii bütün bunlar, Evren’in sonunun muhteşem bir restorancılık girişimi olduğu öğrenilmeden önceydi) yaşam ve maddenin varlığı sona erince, Krikkit gezegeni ve güneşi Yavaşlatılmış-Zaman Zarfından çıkacak ve Evrensel boşluğun alacakaranlığında arzu ettikleri gibi tek başlarına varlıklarını sürdürmeye devam edeceklerdi.</p>

  <p>Kilit, Zarfın yörüngesinde yavaşça dönen bir asteroid olacaktı.</p>

  <p>Anahtar ise Galaksinin sembolü olan- Wikkit kapısı.</p>

  <p>Mahkeme salonundaki alkış dininceye kadar Yargıç Pag, yarım saat önce bir mesaj gönderdiği oldukça hoş jüri üyelerinden biriyle, çoktan Dokun-Matik duşunun altına girmişti bile.</p>

  <h2 id="sigil_toc_id_78">15</h2>

  <p>İki ay sonra, Zipo Bibrok 5x10<sup>8</sup> resmi Galaktik blucininin paçalarını kesmişti ve verdiği mahkeme kararlarının kendisine sağladığı muazzam servetin bir kısmını, aynı hoş jüri üyesi ile birlikte, mücevher gibi bir kumsalda, arkadaşına sırtına Qualactin Esansı sürdürerek ve yan gelip yatarak harcamaktaydı. Hoş jüri üyesi, Yağa gezegenindeki Bulut diyarlarının ardında bulunan bir ülkeden gelen, Soolfin’li bir kızdı. Limon ipeği gibi bir cildi vardı ve yasal kişilere yakın ilgi duyan birisiydi.</p>

  <p>“Haberleri duydun mu? dedi.</p>

  <p>“Weeelaaah!” dedi Zipo Bibrok 5xl0<sup>8</sup>. Bununla tam olarak ne demek istediğini anlayabilmeniz için orada olmanız gerekirdi. Çünkü bu anlatılanların hiçbiri Bilgilendirici Görüntülerin bantlarında kayıtlı olmadığı için yalnızca söylentilere dayanmaktadır.</p>

  <p>“Hayır,” diye ekledi, ona “Weeelaah” dedirten şey bittikten sonra. Eski çağların Vod’una ait üç güneşinden üçüncüsü ve en büyüğünün ilk ışıklarını yakalayabilmek için vücudunu hafifçe çevirdi. Güneş şimdi inanılmaz güzellikteki ufuk çizgisi üzerine sızıyor ve gökyüzü bilinen en büyük bronzlaştırıcı gücün ışıkları ile parıldıyordu.</p>

  <p>Sakin denizin üzerinden hoş kokulu, hafif bir rüzgar yukarılara doğru yükseldi, kumsal boyunca gezindi ve tekrar denize dönerken bundan sonra nereye gideceğini düşündü. Bir anlık çılgın bir arzuya kendini kaptırarak tekrar kumsala döndü ve tekrar denize süzüldü.</p>

  <p>“Umarım iyi haber değildir,” diye mırıldandı Zipo Bibrok 5xl0<sup>8</sup>,”çünkü dayanabileceğimi sanmıyorum.”</p>

  <p>“Bugün Krikkit’liler hakkında verdiğin hüküm yerine getirilmiş,” dedi kız tantanalı bir edayla. Bu kadar açık ve basit bir şeyi böyle tantanayla söylemenin hiç gereği yoktu, ama kız yine de aldırmamış ve öyle yapmıştı, çünkü bu, böyle davranılması gereken günlerden biriydi.”Yağ almak için gemiye gittiğimde.” dedi “radyodan duydum.”</p>

  <p>“Uuhuh,” diye mırıldandı Zipo ve pırıl pırıl kumlarda başını dinlendirmeye devam etti.</p>

  <p>“Bir şey olmuş,” dedi.</p>

  <p>“Mmmm?”</p>

  <p>“Yavaşlatılmış-Zaman zarfı kapatıldıktan az sonra,” dedi kız, ve bir müddet Qualactin Esansını sürmeyi kesti. “Yok edildiği sanılan kayıp bir Krikkit savaş gemisinin yalnızca kaybolmuş olduğu anlaşılmış. Gemi geri dönerek Anahtarı ele geçirmeye çalışmış. ”</p>

  <p>Zipo yerinde dimdik doğruldu.</p>

  <p>“Hey, ne diyorsun?” dedi.</p>

  <p>“Bir şey olmamış,” dedi kız Büyük Patlamayı bile yatıştırabilecek bir ses tonuyla. “Herhalde, kısa bir çatışma olmuş. Anahtar ve savaş gemisi parçalara ayrılmış ve uzay zaman bütünlüğü içinde canlarına okunmuş. Anlaşılan, sonsuza kadar ortadan kaybolmuşlar.”</p>

  <p>Gülümsedi, parmaklarına Qualactin Esansından bir parça daha aldı. Zipo gevşedi ve tekrar yerine uzandı.</p>

  <p>“İki dakika önce yaptığını yap yine,” diye mırıldandı. “Böyle mi?” dedi kız.</p>

  <p>“Hayır, hayır,” dedi Zipo, “öbür türlü.”</p>

  <p>Kız yeniden denedi.</p>

  <p>“Böyle?” diye sordu.</p>

  <p>“Weeelaaah!”</p>

  <p>Diyorum ya, orada olmuş olmanız gerekirdi.</p>

  <p>Hoş kokulu rüzgar denizden havalandı.</p>

  <p>Kumsalda bir büyücü dolaşmaktaydı ama kimsenin ona ihtiyacı varmış gibi gözükmüyordu.</p>

  <h2 id="sigil_toc_id_79">16</h2>

  <p>“Hiçbir şey tamamen kaybolmaz,” dedi Slartibarfast, robot garsonun masadan kaldırmaya çalıştığı mumun ışığında yüzü alev alev kızarmış gözüküyordu. “Chalesm Katedrali dışında.</p>

  <p>“Neyin dışında?” dedi Arthur şaşırarak.</p>

  <p>“Chalesm Katedrali” diye tekrarladı Slartibarfast. “Gerçek Zaman Kampanyası ile ilgili çalışmalarım sırasında...”</p>

  <p>“Neyin dışında?” dedi Arthur yeniden.</p>

  <p>Yaşlı adam durdu, düşüncelerini toparladı ve bunun anlattığı öyküye yapılan son saldın olmasını diliyordu. Robot garson uzay-zaman matrisleri içinde terslikle işgüzarlığı görülmeye değer bir biçimde birleştirerek, hareket etmekteydi. Mumu yakalamaya çalıştı ve başardı. Hesap pusulasını istemişler, kimin canelloni yediği ve kaç şişe şarap içildiğine ilişkin birbirlerini ikna etmek için tartışmışlar ve Arthur’un hayal meyal hatırladığı kadarıyla, böylece gemiyi usta bir manevra ile öznel uzay bölgesinden çıkarıp, yabancı gezegenin park yörüngesine sokmayı başarmışlardı. Garson şimdi sessiz film oyunun kendi bölümünü tamamlamak ve restoranı temizlemek için sabırsızlanıyordu.</p>

  <p>“ Her şey açıklığa kavuşacak.” dedi Slartibarfast.</p>

  <p>“Ne zaman?”</p>

  <p>“Bir dakika içinde. Dinleyin, zaman nehirleri artık çok kirlendi. İçlerinde bir sürü ıvır zıvır, pislik, gemi enkazı yüzüyor ve bugün nehirlerdekilerin kat kat fazlası karaları kaplamış durumda. Bunlar uzay-zaman bütünlüğündeki anaforlar, anlıyor musunuz?”</p>

  <p>“Öyleymiş, ben de öyle duyuyorum,” dedi Arthur. “Baksana, biz nereye gidiyoruz?” dedi Ford, sabırsızlıkla sandalyesini masadan geriye iterken. “Çünkü ben bir an önce oraya varmak istiyorum.”</p>

  <p>“Biz,” dedi Slartibarfast, yavaş ve ölçülü bir sesle, “Krikkit savaş robotlarının Krikkit gezegenini Yavaşlatılmış-Zaman zarfından çıkarıp, ordularının kalan kısmını ve çılgın Efendilerini kurtarmak için gereken Anahtarın tamamını ele geçirmelerini önlemeye gidiyoruz.”</p>

  <p>“Hani,” dedi Ford, “sen bir partiden bahsetmiştin?” “Ettim,” dedi Slartibarfast ve başını eğdi.</p>

  <p>Bunun bir hata olduğunu farketmişti. Çünkü bu fikir Ford Prefect’in kafasında ilginç ve sağlıksız bir takıntı yaratmıştı. Slartibarfast Krikkit’in ve Krikkit halkının karanlık ve trajik hikayesini anlattıkça, Ford Prefect daha çok içmek ve kızlarla dansetmek için daha fazla istek duymaktaydı.</p>

  <p>Yaşlı adam mecbur kalmadan partiden bahsetmemiş olması gerektiğini hissetmişti. Ama işte bir kez gerçek ortaya çıkmıştı ve Ford Prefect bu fikre, Bir Acturan Mega sülüğünün kurbanını tepeleyip gemisiyle kaçmadan önce ona yapıştığı gibi, yapışmıştı.</p>

  <p>“Ne zaman oraya ulaşacağız?” diye hevesle sordu Ford.</p>

  <p>“Oraya niçin gitmemiz gerektiğini size anlattığım zaman.”</p>

  <p>“Ben kendimin niye gittiğini biliyorum,” dedi Ford, arkasına yaslandı ellerini kafasının arkasında birleştirdi. İrkilten gülücüklerinden biriyle gülümsedi.</p>

  <p>Oysa Slartibarfast kolay bir emeklilik ummuştu.</p>

  <p>Emekli olunca, sekiz ağızlıklı bir müzik aleti olan hiybiyfon çalmayı öğrenmeyi planlıyordu bıınun hoş ama boş bir uğraş olacağını biliyordu, çünkü bunu yapabilecek sayıda ağza sahip değildi.</p>

  <p>Planladığı bir başka şey de önemli olduğunu düşündüğü bir iki durumla ilgili kayıtları saptırmak için ekvatoral fiyordlar konusunda egzantirik ve acımasızca hatalı bir monografi yazmaktı.</p>

  <p>Bunun yerine nasıl olduysa Gerçek-Zaman Kampanyası ile ilgili part-time bir iş üstlenmeye ikna edilmiş ve yaşamı süresince ilk kez işi çok ciddiye almaya başlamıştı. Ve sonunda, kendini hızla uçup giden yıllarım kötülüklerle savaşmak ve Galaksiyi kurtarmaya çalışmakla harcar bulmuştu.</p>

  <p>Bunun çok yorucu bir iş olduğunu düşünüyordu. Derin bir nefes aldı.</p>

  <p>“Dinleyin,” dedi “Kam-zam’da...”</p>

  <p>“Ne?” dedi Arthur.</p>

  <p>“Gerçek-Zaman Kampanyası, ne olduğunu size daha sonra anlatacağım. Atıklar içinde beş parçanın oldukça yakın bir zamanda yeniden ortaya çıktığını ve bu beş parçanın anahtarın beş kayıp parçası olduğunu farkettim. Tam olarak izini sürebildiğim yalnızca iki tanesi- Tahta sütun, ki Arthur’un gezegeninde bulundu ve Gümüş</p>

  <p>Çubuk. Bunun da, bir partide olduğu anlaşılıyor. Krikkit robotları onu bulmadan oraya varmak zorundayız, yoksa neler olabileceğini kim bilebilir?”</p>

  <p>“Hayır,” dedi Ford kararlılıkla sertçe, “partiye doya doya içmek ve kızlarla dansetmek için gitmeliyiz.”</p>

  <p>“Ama sana anlattıklarımı anlamadın mı...”</p>

  <p>“Evet,” dedi Ford, beklenmedik bir sertlikle, “Her şeyi gayet iyi anladım. Bu yüzden henüz içilecek içki, dansedilecek kız varken bundan faydalanmak istiyorum. Eğer bize gösterdiğin her şey doğruysa...”</p>

  <p>“Doğru mu? Elbette doğru.”</p>

  <p>“... o halde bir süpernovadaki salyangoz kadar bile şansımız yok demektir.”</p>

  <p>“Neredeki ne kadar?” dedi Arthur yeniden dikkat kesilerek. Bu vakte kadar, konuşmayı inatla takip etmişti ve şimdi işin ucunu kaçırmamaya özen gösteriyordu.</p>

  <p>“Süpernovada bir salyangoz kadar şans,” diye tekrarladı Ford, temposunu kaybetmeden.</p>

  <p>“Bir salyangozla bir süpernova’nın ne ilgisi var?” dedi Arthur.</p>

  <p>“Yok,” dedi Ford sıkıcı bir sesle, “hiç şansı yok.” Meselenin artık açıklığa kavuşup kavuşmadığını anlamak için bekledi. Arthur’un yüzüne tırmanan ve kafasının yeniden karıştığını gösteren taze bakışlar öyle olmadığını gösteriyordu.</p>

  <p>“Bir süpernova,” dedi Ford söyleyebildiği kadar çabuk ve net bir şekilde, “neredeyse ışık hızının yan hızıyla patlayan ve milyarlarca güneşin verebileceği bir parlaklıkla parladıktan sonra süper ağırlıkta bir nötron yıldızı gibi çöken bir yıldızdır. O diğer yıldızları yakan bir yıldızdır, kavrayabildin mi? Süpemovada hiçbir şeyin hayatta kalma şansı yoktur.”</p>

  <p>“Anlıyorum,” dedi Arthur.</p>

  <p>“Bu...” .</p>

  <p>“Peki neden özellikle bir salyangoz?”</p>

  <p>“Neden salyangoz olmasın? Boş ver, önemi yok.” Arthur bunu kabullendi ve Ford, elinden geldiğince az önceki temposunu yakalamaya çalışarak, devam etti.</p>

  <p>“İşin aslı” dedi “senin benim gibi insanlar, Slartibarfast ve Arthur gibileri yani- özellikle de ve esas Arthur gibiler- istesen de istemesen de yüzeysel merakları olan, egzantrik, sağa sola saldıran boş gezenin boş kalfaları da diyebiliriz kendimize.”</p>

  <p>Slartibarfast biraz aklı karıştığı biraz da bozulduğu için kaşlarını çattı. Konuşmaya başladı.</p>

  <p>“......” den ileri gidemedi.</p>

  <p>“Biz hiçbir şeye aklımızı takmıyoruz, tamam mı?” diye üsteledi Ford.</p>

  <p>“....”</p>

  <p>“Ve yönlendirici faktör de bu. Fanatizmi yenemeyiz. Onların umurunda, bizimse değil. Kazanan onlar.”</p>

  <p>“Benim umurumda olan bir çok şey var,” dedi Slartibarfast, sesi biraz kızgınlıktan, biraz da emin olamamaktan titriyordu.</p>

  <p>“Ne gibi?”</p>

  <p>“Eee,” dedi yaşlı adam, “yaşam, Evren. Her şey, aslında. Fiyordlar.”</p>

  <p>“Bunlar uğruna ölür müydün?”</p>

  <p>“Fiyordlar uğruna mı?” diye gözlerini kırpıştırdı Slartibarfast şaşkınlık içinde.” Hayır.”</p>

  <p>“O halde?”</p>

  <p>“Doğrusunu istersen, ne demek istediğini anlayamıyorum. Aradaki ilişkiyi göremiyorum.”</p>

  <p>“Ve ben de hala ” dedi Arthur, “salyangozların ne ilgisi olduğunu anlayamıyorum.”</p>

  <p>Ford konuşmanın kontrolünden çıktığını hissedebiliyordu ve bu noktada dikkatinin herhangi bir şeyle dağılmasına izin veremezdi.</p>

  <p>“Mesele şu,” diye öfkeyle fısıldadı, “bizler takıntılı fanatikler değiliz ve hiç şansımız...”</p>

  <p>“Senin salyangozlarla ilgili ani takıntın dışında,” diye ısrar etti Arthur, “bunu hala anlayabilmiş değilim.” “Lütfen salyangozları konunun dışında tutar mısın?” “Eğer sen tutarsan ben de tutarım.,” dedi Arthur, “Konuyu sen açtın.”</p>

  <p>“Bir hataydı,” dedi Ford, “unut onları. Mesele şu.” Öne doğru eğildi ve başını parmak uçlarına dayadı. “Ben neden bahsediyordum?” dedi bıkkınlık içinde. “Hadi partiye gidelim ,” dedi Slartibarfast, “ne sebeple olursa, olsun.”</p>

  <p>Başını iki yana sallayarak ayağa kalktı.</p>

  <p>“Sanırım benim de söylemek istediğim buydu, “dedi Ford.</p>

  <p>Anlaşılmaz bir nedenle teleport kabinleri banyoda bulunmaktaydı.</p>

  <h2 id="sigil_toc_id_80">17</h2>

  <p>Zaman yolculuğu gittikçe artan bir tehlike olarak kabul edilmeye başlıyordu. Tarih kirlenmekteydi.</p>

  <p>Encyclopedie Galaktica’nın zaman yolculuğu kuramı ve uygulaması üzerinde söylenecek çok şeyi vardı. Bunların çoğu, en az dört yaşam boyu ileri hipermatematik çalışmamış kişiler tarafından anlaşılması mümkün olmayan şeylerdi. Zaman yolculuğu yapılmadan böyle bir şeyi gerçekleştirebilmek de mümkün olmadığı için bu fikrin ilk kez nasıl ortaya atıldığı hakkında bir takım karışıklıklar bulunmaktadır. Problemin bir açıklamasına göre zaman yolculuğu, kendi doğası nedeniyle tarihin tüm dönemlerinde yapılagelmiştir, ama bunun gerçek olmayan bir saçmalık olduğu da ortadadır.</p>

  <p>Esas mesele, artık tarihin pek çok kısmının aynı şekilde saçmalıktan başka bir şey olmamasındadır.</p>

  <p>İşte bunun bir örneği. Bazı kişiler bu örneği önemli bulmayabilir, ama aynı örnek diğer bazıları için son derece önemlidir. Bu tek olayın önemi Gerçek-Zaman Kampanyası’nı başlatan (yoksa sona erdiren miydi? Bu tarihin akışına hangi yönden baktığınıza bağlıdır ve artık bu da gittikçe daha can sıkıcı bir soru haline gelmeye başlamıştır.) olay olmasından gelmektedir.</p>

  <p>Bir şair vardır ya da vardı. İsmi Lallafa idi ve tüm Galakside gelmiş geçmiş en iyi şiir olarak bilinen <em>Uzun Diyarın Şarkıları</em> adlı dizeleri yazmıştı.</p>

  <p>Bu şiirler tartışılmaz biçimde çok güzeldir/güzeldi. Onları okuduktan sonra haklarında hemen konuşamazdınız. Yani duygusallıkla, gerçeklerle ve varlıkların birliği, bütünlüğü hisleri ile öylesine dolardınız ki köşe başına kadar kısa bir yürüyüş yapıp, dönüşte ufak bir kadeh perspektif- soda içmek için bara uğramanıza gerek kalmazdı. O kadar güzeldi.</p>

  <p>Lallafa, Effe’nın Long Land ormanlarında yaşardı. Orada yaşar ve şiirlerini de orada yazardı. Onları kurutulmuş habra yapraklan üzerine, eğitim olanaklarından ya da mürekkep silgisinin avantajlarından faydalanmadan yazardı. Ormandaki ışığı ve bunun hakkında düşündüklerdi anlatırdı. Ormandaki karanlık ve bunun hakkında düşündüklerini anlatırdı. Kendisini terkeden kızı hakkında ve bununla ilgili tam olarak ne düşündüğünü yazardı.</p>

  <p>Ölümünden çok uzun zaman sonra şiirleri bulundu ve beğenildi. Onlarla ilgili haberler sabah güneşi gibi yayıldı. Asırlar boyunca bu şiirler, onlar olmadan yaşamları daha karanlık ve daha kuru olacak pek çok kişinin yaşamlarını aydınlattı ve besledi.</p>

  <p>Ardından, zaman yolculuğunun keşfinden kısa bir süre sonra, bazı önemli mürekkep silgisi üreticileri, eğer Lallafa yüksek kalite bir mürekkep silgisine sahip olsaydı, şiirlerinin daha da iyi olup olmayacağını ve bu konuda bir kaç kelime söylemek için kandırılıp kandırılamayacağını merak ettiler.</p>

  <p>Zaman dalgalarında seyahat ettiler, onu buldular. Durumu kendisine -bir az güçlükle- açıkladılar ve gerçekten de onu kandırdılar. Hatta onu öylesine inandırdılar ki Lallafa onların sayesinde çok zengin oldu. Duygusal ayrılık ve hasret şiirlerini yazdığı kızı onu terketmedi. Hatta ormandan çıkarak şehirde oldukça güzel bir apartmana taşındılar ve Lallafa sık sık geleceğe yolculuk ederek orada sohbet şovlarına çıktı ve buralarda mizah yeteneği ile parladı.</p>

  <p>Tabii şiir yazmaya hiç vakti olmadı ki bu bir sorun sayılabilirdi ama kolay çözüldü. Mürekkep silgisi üreticileri onu kendi kitabının daha sonraki bir baskısı ve buradaki şiirleri kopya edeceği kurutulmuş habra yaprakları ile birlikte bir haftalığına bir yerlere gönderdiler, yolda bilerek o garip hataları ve düzeltmeleri yaptılar.</p>

  <p>Artık birçok kişi şiirlerin ansızın değersizleştiğini söylüyordu. Diğerleriyse şiirlerin eskilerinin aynı olduğunu öne sürerek neyin değiştiğini soruyorlardı. Birinci savın sahipleri sorunun bu olmadığını söylüyordu. Sorunun ne olduğundan da tam olarak emin değillerdi ama bu olmadığından kesinlikle eminlerdi. Gerçek-Zaman Kampanyası’nı başlatarak bir daha bu tür şeylerin olmasını önlemeye çalıştılar. Kampanya başladıktan bir hafta sonra duyulan Chalesm Katedrali ile ilgili haberler kampanya tezini oldukça güçlendirdi. Büyük Chalesm Katedrali yalnız yeni bir iyon rafinerisi kurmak için yıkılmakla kalmamış, rafinerinin yapımı o kadar uzun sürmüş ve iyon üretimine zamanında başlayabilmek için geçmişte o kadar gerilere gidilmek zorunda kalınmıştı ki Chalesm Katedrali daha en başında hiç inşa edilememiş duruma düşmüştü. Bu yüzden Katedralin resmini taşıyan kartpostallar aniden değer kazanmıştı.</p>

  <p>Böylece tarihin pek çok bölümü tamamen ortadan kalkmış oluyordu. Gerçek Zaman Kampanyası’na ka-tılanların savma göre, yolculuk yapmak nasıl ülkeler ve dünyalar arasındaki farklılıkları kolayca ortadan kal-dırıyorsa, zaman yolculuğu da bir çağla diğeri arasındaki farklılıkları ortadan kaldırıyordu. “Geçmiş” diyorlardı, “şimdi gerçekten de yabancı bir ülkeden farksız. Orada da işler aynı buradaki gibi yürüyor.”</p>

  <h2 id="sigil_toc_id_81">18</h2>

  <p>Arthur cisimleştikten sonra kendine gelirken bir kez daha, bu nefret ettiği ızdıraplı işlem her başına geldiğinde kendisini içinde bulduğu sersemliğin boğazının, kalbinin ve çeşitli kaslarının sıkışması hissinin alışkanlık yapmasına izin vermemeye karar verdi.</p>

  <p>Etrafına bakınıp diğerlerini aradı.</p>

  <p>Orada değillerdi.</p>

  <p>Tekrar etrafına bakınıp onları aradı.</p>

  <p>Hala orada değillerdi.</p>

  <p>Gözlerini kapadı.</p>

  <p>Açtı. '</p>

  <p>Etrafına bakınıp diğerlerini aradı.</p>

  <p>Diğerleri inatla orada olmamakta ısrar ediyordu.</p>

  <p>Tamamen yararsız olduğu besbelli olan deneyimini bir kez daha tekrarlamaya hazırlık olarak yeniden gözlerini kapadı. Çünkü beyni, yalnızca o zaman, yani gözleri kapalıyken, gözleri açıkken gördüğü şeyleri kaydetmeye başlıyordu. Yüzüne şaşkın bir kaş çatış egemen oldu.</p>

  <p>Sonra bulduğu gerçekleri kontrol etmek için gözlerini yeniden açtı ve kaş çatış konduğu yerde kaldı.</p>

  <p>Eğer bir şey vardıysa daha da fazlalaştı. Eğer bu bir partiyse çok kötü bir partiydi, hatta öyle kötüydü ki kendisinden başka herkes burayı terketmişti. Bu düşünce tarzını lüzumsuz bularak vazgeçti. Burada bir parti olmadığı belliydi. Burası bir mağara, veya bir labirent veya bir şeyin tüneli idi- ne olduğunu söyleyebilecek yeterli ışık yoktu. Her yer kapkaranlıktı, nemli parlak bir karanlık. Tek ses kendi nefesinin yankısı idi ve bunu duymaksa endişe vericiydi. Çok hafif öksürdü, arkadan öksürüğünün ince, hayalet gibi belli belirsiz bir yansımasını duydu. Adeta büyük bir labirentin kıvrımlı koridorlarından ve görünmez odalarından geçip, sonunda aynı görünmez koridorlardan yine kendisine dönüyordu, ... “Evet, bir şey mi istediniz?” der gibi.</p>

  <p>Çıkardığı en ufak sesin başına aynı şey geliyor ve bu onun sinirlerini bozuyordu. Neşeli bir melodi mırıldanmaya çalıştı ama kendisine geri dönünceye kadar .şarkısı anlamsız bir ağıta dönüşmüştü, onun için vazgeçti.</p>

  <p>Kafasının içi birden Slartibarfast’ın anlattığı öyküye ilişkin görüntülerle dolmuştu. Neredeyse, ölüm saçan beyaz robotların ansızın gölgelerin arasından çı-kıvermesini ve kendisini öldürmeye kalkışmasını bekler olmuştu. Nefesini tuttu. Gelen giden yoktu. Tekrar bıraktı. Gerçekte ne beklediğini bilmiyordu.</p>

  <p>Bununla birlikte, birisi veya bir şey, onu bekliyor olmalıydı çünkü tam bu sırada uzaklarda, karanlığın içinde ansızın meşum yeşil bir neon işareti yandı.</p>

  <p>İşaret sessizce şöyle diyordu:</p>

  <p>YOLUN DEĞİŞTİRİLDİ</p>

  <p>İşaret tekrar söndü. Arthur, bundan hoşlanıp hoşlanmadığından hiç de emin değildi çünkü ışık kibirli bir gösteriş havası içinde sönmüştü. Sonra, bunun sadece kendi hayal gücünün saçma bir oyunu olduğuna kendisini inandırmaya çalıştı. Bir neon işareti ya yanar, ya sönerdi bu içinden elektrik geçip geçmediğine bağlıydı. Bir durumdan ötekine geçişi kibirli bir gösteriş havasıyla etkilemesine olanak yoktu. Yine de ropdöşambrına sıkıca sarınarak titredi.</p>

  <p>Derinlerdeki neon işareti ansızın yeniden yanıp, onu şaşırttı. Ortada sadece üç nokta ve bir virgül vardı. Şöyle:</p>

  <p>...,</p>

  <p>Yeşil neon ışığı ile yazılmıştı.</p>

  <p>Bu görüntüye bir iki saniye şaşkın şaşkın baktıktan sonra Arthur bunun, cümlenin tamamlanmadığını anlatmaya çalıştığını farketti. Neredeyse insanüstü bir titizlikle düşünmeye devam etti. Veya en azından insanca olmayan bir titizlikle.</p>

  <p>Sonra cümle şu iki kelimeyle kendini tamamladı:</p>

  <p>ARTHUR DENT.</p>

  <p>Geri geri gitti. Daha iyi bakabilmek için kendisini sakinleştirdi. Hala ARTHUR DENT yazıyordu, onun için tekrar geriledi.</p>

  <p>Bir kez daha, işaret söndü ve onu karanlıkta göz kırparken bıraktı. Yalnızca gözlerinin retinası içinde zıp zıp zıplayan kendi isminin soluk görüntüsü kalmıştı.</p>

  <p>HOŞGELDİN,</p>

  <p>yazmıştı şimdi işaret birden bire.</p>

  <p>Bir dakika sonra ekledi:</p>

  <p>SANMIYORUM.</p>

  <p>Bütün bu zaman süresince, etrafında uçuşup duran o buz gibi korku ile beklediği anın geldiğini farketti ve Arthur’un üzerine çöktü. Arthur onunla savaşmaya çalıştı. Bir keresinde televizyonda gördüğü gibi ihtiyatla çömeldi, ama televizyondaki kişinin dizleri onunkilerden daha sağlam olmalıydı. Karanlığın içini araştırarak gözledi.</p>

  <p>“Hey Eee, kimse yok mu?” dedi.</p>

  <p>Genzini temizledi ve bu kez daha yüksek sesle ve “hey” olmadan sözünü tekrarladı. Koridorun içinde biri sanki aniden davul çalmaya başlamıştı.</p>

  <p>Bir-iki saniye bu sesi dinledikten sonra bunun kendi kalp atışları olduğunu farketti.</p>

  <p>Birkaç dakika daha bekledi ve bu sefer bunun kalp atışları değil koridorun ötesinde birinin çaldığı davul olduğuna karar verdi.</p>

  <p>Ter tanecikleri alnında birikmiş, önce kendilerini tutmuşlar, sonra atlamışlardı. Bir elini yere dayayarak çö-melme durumunu sağlama aldı. İşaret yine değişmişti. Şöyle demekteydi:</p>

  <p>PANİĞE KAPILMA.</p>

  <p>Bir müddet bekledikten sonra , şöyle ekledi:</p>

  <p>ÇOK, ÇOK KORK, ARTHUR DENT.</p>

  <p>Bir kez daha söndü. Bir kez daha onu karanlıkta bıraktı. Gözleri yuvalarından fırlayacak gibiydi. Gözlerinin bunu, daha iyi görmek için mi, yoksa sadece buradan kaçıp gitmek istediğinden mi yaptığına emin olmadı.</p>

  <p>“Kimse yok mu?” dedi tekrar, bu kez bıkkın yıpranmış ve saldırgan bir kendine güven notu yüklemeye çalıştı sesinin tonuna. “Orada kimse yok mu?”</p>

  <p>Cevap yoktu, hiçbir şey.</p>

  <p>Bu Arthur’un sinirlerini alabileceği bir cevabın bozacağından daha çok bozdu ve geri geri giderek ürkütücü hiçlikten kaçmaya başladı. Geri kaçtıkça korkusu daha da artıyordu. Bir müddet sonra bunun sebebinin şimdiye kadar gördüğü bütün o filmler olduğunu farketti. Bu filmlerde kahraman önünde sandığı bir dehşetten uzaklaşmak üzere geri geri kaçar ama korktuğu şey arkadan gelmekte olduğu için, bu kaçış birden onunla burun buruna gelmesine yardımcı olurdu.</p>

  <p>İşte tam o sırada ansızın hızla arkasına dönmesi gerektiğini düşündü.</p>

  <p>Ama orada da hiçbir şey yoktu.</p>

  <p>Yalnızca karanlık.</p>

  <p>Bu onun için gerçekten sinir bozucuydu gerisin geri kaçmaya başladı, geldiği yöne doğru yani.</p>

  <p>Bunu kısa bir süre yaptıktan sonra birden aklına ilk seferinde kaçmakta olduğu şey her ne idiyse, şimdi ona doğru gerilemekte olduğu geldi.</p>

  <p>Bunu yapmak, diye düşünmeden edemedi aptalca bir şeydi. İlk seferinde gerilediği yöne doğru gerilemenin daha iyi bir çözüm olduğuna karar verdi ve tekrar arkasına döndü.</p>

  <p>Bu dakikada doğru olanın ikinci önsezisi olduğu ortaya çıktı, çünkü anlatılamayacak kadar iğrenç bir canavar sessizce arkasında durmaktaydı. Arthur, derisi bir yana iskeleti bir yana kaçmaya çalışırken çılgınca dümen kırdı. Bu arada beyni de hangi kulağından kaçıp kurtulabileceğini keşfetmeye çalışıyordu.</p>

  <p>“Bahse girerim tekrar benimle karşılaşmayı beklemiyordun,” dedi canavar. Arthur bu yaratıkla daha önce hiç karşılaşmadığından emin olduğu için bunun ilginç bir söz olduğunu düşünmeden edemedi. Bu yaratıkla daha önce hiç karşılaşmadığını rahatça söyleyebilmesi basit bir gerçeğe dayanıyordu çünkü o vakte kadar geceleri rahatça uyuyabilmesi mümkün olmuştu. O....O...O...</p>

  <p>Arthur gözlerini kırpıştırarak ona baktı. Son derece hareketsiz öylece duruyordu. Gerçekten de bir parça tanıdık geliyor olabilirdi.</p>

  <p>Bunun iki metre boylarında bir evsineği hologramı olduğunu farkedince üzerine buz gibi bir sakinlik çöktü.</p>

  <p>Bu saatte herhangi bir kişinin kendisine niye bir evsineği hologramı göstermek isteyeceğini merak etmişti. Duyduğu sesin kimin olduğunu da merak ediyordu.</p>

  <p>Korkunç derecede gerçek görünüşlü bir hologramdı bu.</p>

  <p>Sonra kayboldu.</p>

  <p>“Ya da belki beni böyle daha iyi hatırlarsın,” dedi ses aniden. Bu derin, boş ve kötü ruhlu bir sesti ve aklında kötülük olan, erimiş kızgın ziftin bir davulun içinden akarken çıkardığı sese benziyordu, “yani, tavşan olarak.”</p>

  <p>Bir tınlama sesiyle kapkara labirentin içinde kocaman, canavarca, iğrenç bir yumuşaklık ve sevimlilik içinde bir tavşan belirdi. Yine, yalnızca bir görüntüydü, ama o yumuşak ve sevme hissi uyandıran tüylerinin tek tek herbiri son derece gerçek görünüyordu. Arthur onun yumuşak, sevimli, kırpışmayan, kocaman kahverengi gözlerinde kendi yansımasını görünce şaşırmıştı.</p>

  <p>“Karanlıkta doğdum,” diye homurdandı ses, “karanlıkta yetiştirildim. Bir sabah ilk kez yeni dünyanın parlak ışığına uzattığım kafam çakmaktaşından yapıldığını sandığım bir şeyle ortasından ikiye yarıldı.”</p>

  <p>“Bu şey senin tarafından imal edilmişti Arthur Dent ve senin tarafından kullanıldı. Hatırladığım kadarıyla, oldukça sert bir şekilde.</p>

  <p>Derimi ilginç taşları biriktirebileceğin bir çanta haline getirdin. Bunu tesadüfen biliyorum, çünkü daha sonraki yaşantımda bir sinek olarak dünyaya geldim ve sen bu sefer de beni vurarak avladın. Tekrar. Yalnız bu kez bana vurduğun şey benim daha önceki derimden yapmış olduğun çanta idi.</p>

  <p>Arthur Dent, sen yalnızca zalim ve kalpsiz bir adam değil, aynı zamanda şaşırtacak kadar da taktikten yoksunsun.”</p>

  <p>Arthur ağzı bir karış açık bakınırken ses durakladı. “Çantayı kaybettiğini görüyorum,” dedi ses. “Muhtemelen ondan sıkıldın, değil mi?”</p>

  <p>Arthur çaresizlik içinde başını iki yana salladı. Aslında çantayı çok sevdiğini ve ona çok iyi baktığını ve gittiği her yere onu da götürdüğünü ama her nasılsa, her yolculuğunun başka bir çantayla sonuçlandığını anlatmak istiyordu. İlginçti ama daha şimdi farkediyordu ki, o anda yanında olan çanta oldukça kötü ve suni leopar derisindendi ve yalnızca birkaç dakika önce, bu vardığı yer her neresi ise oraya gelmeden evvel, yanında olan çanta değildi. Leopar derisi çanta kendisinin seçeceği cinsten bir şey değildi ve kendisinin olmadığına göre içinde ne vardı allah bilirdi. O kendi orijinal çantasını hepsine tercih ederdi. Üstelik, çantayı, daha doğrusu çantayı meydana getiren malzemeyi, yani tavşan derisini, esas sahibinden, yani az önce kısaca konuşma şerefine erdiği tavşandan, öyle sormadan almış olduğu için de müthiş üzgün olduğunu ona söyleyebilmek isterdi.</p>

  <p>Ama gerçekten söylemeyi başarabildiği tek şey şu oldu. “Erp”</p>

  <p>“Üzerine basıp geçtiğin kertenkele ile de tanış,” dedi ses.</p>

  <p>Ve işte, orada köşede Arthur’un yanıbaşında dev gibi, pullu, yeşil bir kertenkele durmaktaydı. Arthur döndü, haykırdı ve geriye doğru sıçradı ve kendini tavşanın ortasında buldu. Tekrar haykırdı ama geriye sıçrayacak bir yer bulamadı.</p>

  <p>“O da bendim,” diye devam etti ses kısık, tehdit edici tonda bir mırıltıyla, “sanki bilmiyordun...”</p>

  <p>“Bilmek mi?” dedi Arthur şaşırarak, “bilmek?” “Yeniden doğuşun ilginçliği,” diye hırıltıyla devam etti ses, “çoğu kişinin, çoğu ruhun, bunun kendisinin başına geldiğini farketmemesidir.”</p>

  <p>Söylediklerinin etkisi anlaşılsın diye bir müddet sustu. Arthur’dan yana zaten oldukça yoğun bir etki hissedilmekteydi.</p>

  <p>“Oysa <em>ben</em> farkındaydım,” diye öfkeyle tısladı ses, “Yani farkına vardım. Yavaş yavaş, derece derece.”</p>

  <p>O, her kimse, yine sustu ve nefesini toparladı.</p>

  <p>“Başka türlüsü elimde miydi yani?” diye haykırdı. “aynı şey durmadan, durmadan durmadan başıma gelince! Yaşadığım her yaşamda, Arthur Dent tarafından öldürüldüm. Herhangi bir dünyada, kim olursam olayım, ne zaman olursa olsun, tam kendime bir düzen kuruyorum, Arthur Dent geliyor- bang, beni öldürüyor.</p>

  <p>Farketmemek elde değil. Biraz hafıza tazeleyici. Biraz ipucu. Biraz lanet olası vazgeçiş!”</p>

  <p>‘“Bu komik,’ diyordu ruhum kendi kendine, yaşayanlar dünyasındaki Dent tarafından sona erdirilen bir başka verimsiz tehlikeli girişimin ardından, ölüler diyarına doğru kanatlanıp uçarken, ‘az önce, en sevdiğim su birikintisine ulaşmak için karşıdan karşıya geçerken, beni ezen adam bana biraz tanıdık geliyor...’ ve sonra yavaş yavaş parçalan birleştirdim. Dent, birçok-ben-katili, seni!” Sesinin yankıları koridorların her tarafında gürlüyordu. Arthur sessiz ve üşümüş bir şekilde öylece duruyor, duyduklarına inanmadan başını sallıyordu.</p>

  <p>“İşte, Dent,” diye çığlık çığlığa haykırdı ses, artık ateşli bir nefret noktasına ulaşırken, “işte seninle son karşılaştığım an!”</p>

  <p>Arthur’un önünde aniden açılıveren şey anlatılamaz derecede iğrençti. Korkudan nefesi kesildi ve öğürdü. İşte bu şeyin ne kadar iğrenç olduğunu tanımlamak için bir girişim: Bu kocaman, nabız gibi atan, ıslak bir mağaraydı, kocaman, zift gibi, kaba saba balinaya benzer bir yaratık da onun etrafında yuvarlanmakta ve dev gibi beyaz mezartaşları üzerinden kaymaktaydı. Mağaranın çok üstünde geniş dağlık bir burun yükseliyordu ki bunun üzerinde de iki adet daha da korkunç mağaranın karanlık girişleri göze çarpmaktaydı...</p>

  <p>Arthur Dent, canlı bir istiridyenin çaresiz biçimde bu mağaraya sokulmaya zorlanışma dikkatinin çekilmesi istendiği bir sırada, aniden bu baktığı şeyin kendi ağzı olduğunu farketti.</p>

  <p>Bir çığlık atıp, sendeleyerek geri çekildi ve gözlerini başka tarafa çevirdi.</p>

  <p>Tekrar baktığında itici görüntü kaybolmuştu. Koridor karanlıktı ve kısaca, sessizdi. Düşünceleri ile yalnız kalmıştı. Bunlar son derece sevimsiz düşüncelerdi ve kendilerine gözkulak olacak bir bakıcıları olmasını tercih ederlerdi.</p>

  <p>Bundan sonra duyulan ilk gürültü, kocaman bir parça duvarın kenara çekilirken çıkardığı boğuk ve ağır tekerlek sürtünme sesiydi. Bir an için duvarın arkasındaki karanlık boşluk görünmüştü. Arthur bir farenin karanlık bir köpek kulübesine baktığı gibi bu boşluğa baktı.</p>

  <p>Ve ses tekrar ona seslendi.</p>

  <p>“Bana bunun bir tesadüf olduğunu söyle, Dent,” dedi. “Bana bunun bir tesadüf olduğunu söylemen için sana meydan okuyorum!”</p>

  <p>“Tabii <em>öyleydi,</em> bir tesadüftü.” dedi Arthur çabucak.</p>

  <p>“Değildi!” diye kükredi ses.</p>

  <p>“Öyleydi, dedi Arthur, “bir...”</p>

  <p>“Eğer bu bir tesadüfse o zaman benim adım Agrajag değil!!”</p>

  <p>“Herhalde sen de” dedi Arthur, “isminin bu <em>olduğunda</em> ısrar edeceksin.”</p>

  <p>“Evet!” derken bir yılan gibi tısladı Agrajag, sanki bir sağırlar diyaloğunu az önce tamamlamışcasına.</p>

  <p>“Evet, korkarım bu yine de bir tesadüftü,” dedi Arthur.</p>

  <p>“Buraya gel de, onu burada söyle!” diye uludu ses yeni bir öfke dalgasıyla.</p>

  <p>Arthur içeri doğru yürüdü ve bunun bir tesadüf olduğunu ya da en azından bir tesadüf olduğunu söyledi. Son kelimenin sonuna doğru dili yoldan çıktı, çünkü o sırada ışıklar yanmış ve içine girdiği şeyin ne olduğunu ortaya çıkarmıştı. Burası bir Nefret Katedrali idi.</p>

  <p>Burası sadece çarpık değil aynı zamanda burkuk da olan bir beynin ürünü idi.</p>

  <p>Burası çok büyüktü. Ve çok dehşet vericiydi.</p>

  <p>İçinde bir heykel vardı.</p>

  <p>Heykel konusuna az sonra geri döneceğiz. Bu anlaşılmaz şekilde geniş oda sanki bir dağın içine oyulmuş gibiydi ve bunun sebebi de oyulduğu şeyin gerçekten de bir dağ olmasıydı. Öylece durmuş, şaşkın şaşkın bakarken Arthur’a burası başının üzerinde onu hasta edercesine dönüyormuş gibi göründü.</p>

  <p>Her taraf simsiyahtı.</p>

  <p>Siyah olmayan yerlerin de, ister istemez öyle olmasını istiyordunuz, çünkü kimi korkunç detaylar, ultra şiddet eflatunu ve infra ölüm kırmızısından, ciğer moru, nefret leylağı, madde sarısı, yanık bordosu ve çaylak yeşiline kadar uzanan ve gözleri kör edebilecek bir renk spektrumu içinde vurgulanmıştı.</p>

  <p>Bu renklerin ortaya çıkardığı dehşetengiz detaylar, taştan yapılmış çirkin suratlardı. Francis Bacon öğle yemeğinde bunları görecek olsa iştahı kesilirdi.</p>

  <p>Duvarlarda, sütunlarda, payandalarda ve koro bölümünde bulunan bu çirkin suratların hepsi de içeri dönük ve ortadaki heykele bakar şekilde duruyordu.</p>

  <p>Bu heykel konusuna az sonra geleceğiz.</p>

  <p>Ve eğer Francis Bacon’ın iştahı bu çirkin suratlar yüzünden kaçıyorsa o zaman bu suratlara bakıldığında kolaylıkla anlaşılabilirdi ki, eğer onlar canlı olsalardı, ki değillerdi, ve birileri onlara yemek üzere o Heykeli ikram etseydi, ki etmezdi, onların iştahım da heykel kaçıracaktı.</p>

  <p>İhtişamlı duvarların etrafında Arthur Dent’ce öldürülenlerin anısına yazılmış büyük taş tabletler bulunuyordu.</p>

  <p>Bu anılan isimlerin bazılarının yanında asteriks işareti bulunuyordu ve altları çizilmişti. Bir inek kesilmiş ve Arthur da bundan bir çubuk pirzola yemişse bu hayvanın adı yalın bir şekilde yazılmıştı ama, örneğin Arthur’un kendisinin tuttuğu ve sonra sevmediğine karar verip tabağının kenarında bıraktığı bir balığın isminin altında çift çizgi, üç set asteriks işareti ve dekor olarak, konuya açıklık kazandırmak için eklenmiş ucundan kan damlayan bir de hançer bulunuyordu.</p>

  <p>Bütün bunların içinde, Heykel konusu hariç ki, bu konuya da gittikçe yaklaşıyoruz, en çok rahatsızlık verici olan şey tüm bu kişi ve yaratıkların tekrar tekrar, aynı kişi olduğu izleniminin açıkça verilmesiydi.</p>

  <p>Ve rahatsız edici olduğu kadar belirgin olan bir şey de bu kişinin, her ne kadar haksız da olsa, bu durumdan ötürü son derece üzgün ve kızgın olduğuydu.</p>

  <p>Hatta bu kişinin Evren’de eşi görülmemiş bir kızgınlık düzeyine ulaştığını söylemek daha uygun olabilir. Bu, epik boyutlara ulaşan bir kızgınlık, yakan, dalayan bir alev, sonsuz kırgınlığı içinde tüm zamanı ve uzayı dolaşmış bir öfkeydi.</p>

  <p>Ve bu kızgınlık tam ifadesini bütün bu çirkinliklerin ortasında yer alan o Heykelde buluyordu. Bu Arthur Dent’in heykeliydi ve bunun onu yücelten bir övgü olduğu söylenemezdi. Heykel onbeş metre boyundaydı ve tek bir santimi bile, kendisine konu olan kişiye hakaretle doldurulmaktan kaçınılmamıştı. Böyle bir şeyin onbeş metresi de, konu olan kişi kim olursa olsun, onun kendini kötü hissetmesine yeterdi. Burnunun kenarındaki küçük sivilceden, ropdöşambrının kötü kesimine kadar Arthur Dent’in yerden yere vurulup aşağılanmamış tek bir yanı bırakılmamıştı.</p>

  <p>Arthur bir gorgon, yani mitolojide kendisine bakanı taşa çeviren bir kişilik, bir kötülük sembolü, yırtıcı, yağmacı bir kişilik, tek—kişilik Evrende kesip biçerek yol alan bir gulyabani gibi görünmekteydi.</p>

  <p>Heykeltraşın ateşli bir artistik kriz sırasında kendisine vermeyi kararlaştırdığı otuz kolundan herbiriyle ya bir tavşanın beynini dağıtıyor, ya bir sinek öldürüyor, ya bir lades kemiğini çıkartmaya uğraşıyor, ya saçından bit ayıklıyor ya da Arthur’un ilk bakışta ne olduğunu çı-kartamadığı bir şey yapıyordu.</p>

  <p>Ayaklarının birçoğu karıncaları ezmekteydi.</p>

  <p>Arthur elleriyle gözlerini kapadı, buradaki çılgın görüntünün üzüntü ve dehşeti içinde başını önüne eğdi ve yavaşça iki yana salladı.</p>

  <p>Ve gözlerini yeniden açtığında bütün bu zaman içinde sözümona durmaksızın katlettiği adam ya da yaratık, her kimse işte o karşısında durmaktaydı.</p>

  <p>“HhhhhhrrrraaaaHHHHH!” dedi Agrajag.</p>

  <p>Adam veya yaratık, her neyse, çılgın şişko bir yarasaya benziyordu. Arthur’un çevresinde hantal yürüyüşüyle dolandı ve kıvrık pençeleri ile onu dürtükledi.</p>

  <p>“Bana bak...!” diye karşı çıktı Arthur.</p>

  <p>“HhhhhhrrrraaaaHHHHÜ!” diyerek açıkladı Agrajag ve Arthur bu iğrenç ve garip bir bıkkınlık içindeki görüntüden korkmuş olmasına dayanarak bu açıklamayı isteksizce kabullendi.</p>

  <p>Agrajag kapkara, şişko, kırışıklarla dolu ve kayış gibi bir şeydi.</p>

  <p>Nedendir bilinmez, sahip olduğu yarasa kanatları, kırık dökük halleriyle, havayı kuvvetle döven güçlü kanatlardan daha ürkütücüydüler. Ürküten şey, muhtemelen fiziksel şartların tüm olumsuzluğuna karşın inadının sürüyor olmasındaydı.</p>

  <p>Son derece şaşırtıcı dişlere sahipti.</p>

  <p>Bu dişler sanki başka bir hayvana aitmiş gibi görünüyorlardı. Yüzüne öyle garip bir şekilde yerleştirilmişlerdi ki bir şey yemeye kalkıştığında sanki yüzünün yarısını da birlikte çiğneyecekmiş ve bu arada bir gözünü de çıkaracakmış gibi görünüyorlardı.</p>

  <p>Üç gözünün her biri küçük ve derin bakışlıydı ve çalılıktaki bir balığın görünebileceği kadar sağlıklı görünüyorlardı.</p>

  <p>“Bir kriket maçındaydım,” dedi gıcırtılı bir sesle.</p>

  <p>Bu, Arthur’a öyle aykırı bir fikir gibi gelmişti ki şaşkınlıktan neredeyse boğulacaktı.</p>

  <p>“Bu vücudumla değil,” diye acı bir çığlık attı yaratık, “bu vücudumla değil! Bu benim son vücudum. Son yaşamım. Bu benim intikam vücudum. Benim Arthur-Dent’i-Öldür vücudum. Son şansım. Onu elde edebilmek için de savaşmak zorunda kaldım.”</p>

  <p>“Ama...”</p>

  <p>“Ben...” diye gürledi Agrajag, “bir kriket maçındaydım! Kalbim biraz zayıftı, ama, dedim karıma, bir kriket maçında ne olabilir ki? Tam seyrederken, ne oldu dersin?</p>

  <p>Tam önümde, ansızın ve anlaşılmaz bir şekilde kötü niyetli iki kişi adeta yoktan var oldu. Zavallı kalbim bu şoka dayanamayıp durmadan önce son dikkatimi çeken şey bu adamlardan birinin, sakalında bir tavşan kemiği taşıyan Arthur Dent olduğuydu. Rastlantı öyle mi?”</p>

  <p>“Evet,” dedi Arthur.</p>

  <p>“Rastlantı ha?” diye haykırdı yaratık, kırık kanatlarını acı içinde çırpıp sağ yanağında en berbat dişlerinden biriyle bıçak yarasına benzer kısa bir yarık açtı. Her ne kadar, o vakte kadar yakından incelemekten kaçındıysa da Arthur Agrajag’ın yüzünün siyah yapışkan yarabantları ile kaplı olduğunu farketti.</p>

  <p>Huzursuzca geri çekildi. Elini sakalına attı. Sakalında gerçekten de hala bir tavşan kemiği bulunduğunu farkedince irkildi. Tuttuğu gibi çekip attı.</p>

  <p>“Bak,” dedi, “bu sadece kaderin seninle kötü bir oyunu. Benimle. Bizimle. Tamamen bir rastlantı.”</p>

  <p>“Benimle ne alıp veremediğin var, Dent?” diye hırladı yaratık, acı içinde ona doğru ilerlerken.</p>

  <p>“Hiçbir şey,” diye ısrar etti Arthur, “gerçekten hiçbir şey.”</p>

  <p>Agrajag parıldayan küçük bakışlarını üzerine dikti.</p>

  <p>“Durup durup onu öldürmek, hiçbir alıp veremediğin birine karşı garip bir davranış biçimi. Ben bunu, çok tuhaf bir sosyal etkileşim biçimi olarak niteliyorum. Ve buna yalan diyorum!”</p>

  <p>“Ama bak,” dedi Arthur, “Çok üzgünüm. Çok kötü bir yanlış anlama olmuş. Benim gitmem gerek. Saatin var mı? Benim Evren’i kurtarıyor olmam gerek.” Biraz daha geriledi.</p>

  <p>Agrajag biraz daha ilerledi.</p>

  <p>“Bir noktada,” diye tısladı, “bir noktada, vazgeçmeye karar vermiştim. Evet. Geri dönmeyecektim. Ölüler diyarında kalacaktım. Ve sonra ne oldu?”</p>

  <p>Arthur arasıra kafasını sallayarak hiçbir fikri olmadığını ve bir fikri olmasını da istemediğini belirtmeye çalıştı. Soğuk karanlık taşın olduğu yerden, kendi terliklerinin taklidi olan şeylere kadar gerilemiş olduğunu farketti. Kimbilir kim tarafından, Herkülvari bir çabayla yontulmuştu. Üzerinde bir kule gibi yükselen kendi görüntüsünün korkunç, gülünç kopyasına doğru kafasını kaldırıp baktı. Ellerinden birinin ne yapıyor olması gerektiğini hala çözememişti.</p>

  <p>“İsteğim dışında, oradan tekrar koparılıp, yaşayanların dünyasına çekildim.” diye devam etti Agrajag, “bir demet petunya olarak. Bir çanak içinde olduğumu da ekleyebilirim. Bu, özel, mutlu küçük yaşam süresi, benimle, çanağımın içinde, kimse tarafından destek görmeden, çirkin, sevimsiz bir gezegenden üçyüz mil yukarıda başladı. Bunun bir çanak petunya için doğal olarak kolay bir pozisyon olmadığını düşünebilirsin. Ve haklı da olursun. Bu yaşam çok kısa bir süre sonra üç mil aşağıda son buldu. Yine ekleyebilirim ki bu son buluş bir balinanın taze kalıntısı içinde oldu. Benim kardeş ruhum.”</p>

  <p>Arthur’a yenilenmiş bir nefretle bir yan bakış attı.</p>

  <p>“Aşağı inerken,” diye hırladı, “parıltılı görünüşte bir uzay gemisini farketmeden yapamazdım. Ve bu parlak görünüşlü uzay gemisinin lumbozlarından birinden de kendini beğenmiş bir Arthur Dent’in baktığını. <em>Raslantı</em> öyle mi?!!”</p>

  <p>“Evet!” diye yırtındı Arthur. Tekrar yukarı baktı. Daha önce ve ne yaptığını anlayamadığı kol bir çanak kadersiz petunyayı kayıtsızca yaşama çağırmaktaydı. Bu gözün kolayca kavrayabileceği bir kavram değildi. “Gitmem gerek,” diye üsteledi Arthur.</p>

  <p>“Gidebilirsin,” Agrajag, “ama ben seni öldürdükten <em>sonra.”</em></p>

  <p>“Hayır, bunun hiç faydası olmaz,diye açıkladı Arthur, taştan yontulmuş terliklerinin dik yokuşuna tırmanırken. “Çünkü benim Evren’i kurtarmam gerek, anlıyor musun. Benim bir Gümüş Çubuk bulmam gerek. Önemli olan bu. Bu, ölünce yapması zor bir şey.”</p>

  <p>“Evren’i kurtarmak!’ diyerek tükürdü Agrajag aşağılayarak. Bunu bana karşı komplolarına başlamadan önce düşünmeliydin.! Ya Stavromula Beta’da olduğun ve birisinin...”</p>

  <p>“Ben hiç oraya gitmedim,” dedi Arthur.</p>

  <p>“.. seni öldürmeye çalışırken kafanı eğdiğin sefere ne demeli? Kurşunun nereye çarptığını sanıyorsun? Az önce ne dedin?”</p>

  <p>“Orada hiç bulunmadım.” diye tekrarladı Arthur. “Sen neden bahsediyorsun? Benim gitmem gerek.” Agrajag onun bulunduğu yere gelince durdu.</p>

  <p>“Oh, tabii ki bal gibi de orada bulundun. Oradaki ölümümden de bütün diğer yerlerdeki ölümlerimden olduğu gibi sen sorumlusun! Masum bir seyircinin ölümünden!” Titriyordu.</p>

  <p>“Oranın ismini hiç duymadım” diye üsteledi Arthur. “Ve tabii hiç kimse de beni öldürmeye çalışmadı. Senden başka. Belki oraya daha sonra gidiyorumdur, ne dersin?”</p>

  <p>Agrajag, dondurulmuş ama mantıklı bir dehşet içinde yavaşça gözlerini kırpıştırdı.</p>

  <p>“Sen Stavromula Beta’ya gitmedin öylemi.... <em>henüz!"</em> diye fısıldadı.</p>

  <p>“Hayır,” dedi Arthur, “Bu yer hakkında hiçbir şey bilmiyorum. Tabii ki hiç oraya gitmedim ve gitmek üzere de hiçbir planım yok.”</p>

  <p>“Oh, oraya pekala da gidiyorsun,” diye mırıldandı Agrajag, “oraya gidiyorsun. Oh tanrım!” Sendeledi ve düşecek gibi oldu ve muazzam Nefret Katedrali’nin ortasında çılgınca etrafına bakındı. “Seni buraya fazla erken getirdim!”</p>

  <p>Bağırıp haykırıp yırtınmaya başladı. “Seni buraya, lanet olası, fazla erken getirttim!”</p>

  <p>Ansızın yeniden güç buldu ve intikam ve nefret dolu gözlerini Arthur’a çevirdi.</p>

  <p>“Seni yine de öldüreceğim!” diye kükredi. “Bu mantıken imkansız bile olsa, sonuna kadar deneyeceğim, kahrolasıca! Bütün bu dağı havaya uçuracağım!” Çığlıklar atıyordu. “Bundan nasıl kurtulacaksın, görelim bakalım Dent!”</p>

  <p>Acı içinde sallana sallana küçük siyah kutsal mihrap görünüşündeki yere kadar gitti. Şimdi öyle çılgınca bağırmaktaydı ki dişleri yüzünü gerçekten de fena halde yaralıyordu. Arthur kendi ayağının taştan oyması üzerindeki yerinden aşağı atladı ve üç çeyrek çılgın yaratığı zaptetmeye çalıştı.</p>

  <p>Üzerine atladı ve garip yaratığı mihrabın tepesinden gürültüyle yere indirdi.</p>

  <p>Agrajag yeniden bir çığlık attı, bir an için çılgın gibi çırpındı ve vahşi gözlerini Arthur’a çevirdi.</p>

  <p>“Ne yaptığını biliyor musun?” diye acı içinde guruldadı. “Yine gelip beni öldürdün. Yani benden istediğin nedir senin, kan mı?”</p>

  <p>Bir kriz içinde tekrar çırpındı, titredi ve düştü, düşerken de mihrabın üzerindeki büyük kırmızı bir düğmeye çarptı.</p>

  <p>Arthur önce dehşet ve korku içinde kendisi sebep olmuş gibi görünen şeye baktı, sonra ansızın ortalığı velveleye vererek acil bir durumu anons etmek için havayı yırtarcasına bağıran siren ve çan seslerine kulak verdi. Çılgın gibi etrafına bakındı.</p>

  <p>Tek çıkış yolu içeri girdiği yolmuş gibi görünüyordu. Oraya doğru yöneldi böyle yaparken de çirkin suni leopar derisi çantayı bir tarafa fırlattı.</p>

  <p>Labirentin karmaşık yolları arasına kendini rastgele attı. Klaksonlar, sirenler, yanıp sönen ışıklar onu gittikçe daha yakından takip ediyor gibiydiler.</p>

  <p>Ansızın bir köşeyi döndü. Hemen önünde bir ışık vardı.</p>

  <p>Yanıp sönen bir ışık değildi. Bu ışık gün ışığıydı.</p>

  <h2 id="sigil_toc_id_82">19</h2>

  <p>Her ne kadar Galaksimiz’de bir tek Dünya’da Krikkit’in (ya da kriket) bir oyun olarak değerlendirildiği ve bu yüzden Dünya’nın kaçınılan bir yer olduğu söylenmekteyse de bu yalnızca bizim galaksimizle ve özellikle de bizim boyutlarımızla ilgili değildir. Daha yüksek boyutların bazılarının da kendilerini az çok eğ-lendirebildiklerini ve milyarlarca yılın onların boyutlar arası ölçülerine göre karşılığı her ne ise, o kadar yıldır Brock tarzı Ultra Kriket oynadıklarını biliyoruz.</p>

  <p>“Açık konuşalım, bu berbat bir oyun” (der <em>Her Otos-topçu'nun Galaksi Rehberi.)</em> “ama daha üst boyutlarda bulunmuş olan herkes bilir ki, orada yaşayanlar da ezilip yokedilmesi gereken inançsız, rezil varlıklardır ve eğer gerçeğe dik açıyla ateş etmenin yolunu bulacak olan biri çıksa, bu yapılacaktır da.</p>

  <p><em>Her Otostopçu’nun Galaksi Rehberi'</em>nin, sokaktan geçerken öylesine içeri girip kendilerine katılmak ve kazıklanmak isteyen herkese iş vereceği gerçeğinin bir başka örneği de buydu. Özellikle de, bu kişiler sokaktan içeri öğleden sonra, daimi elemanlardan pek azının orada olduğu bir zamanda girecek olurlarsa.</p>

  <p>Buradaki temel nokta şudur:</p>

  <p><em>Her Otostopçunun Galaksi Rehberi’</em>nin tarihi bir idealizm, mücadele, ümitsizlik, ihtiras, başarı, başarısızlık ve son derece uzun öğle tatilleri tarihidir.</p>

  <p>Rehber’in daha önceki orijinalleri, çoğu finans raporları gibi, şimdi zamanın sisleri içinde kaybolmuştur.</p>

  <p>Bunların nerede kaybolduklarıyla ilgili daha başka ve daha ilginç kuramlar için, aşağıdaki satırlara başvurunuz.</p>

  <p>Diğer taraftan, ayakta kalan öykülerin çoğunda Hurling Frootmig adında bir kurucu editörün adı geçmektedir.</p>

  <p>Anlatıldığına göre, Hurling Frootmig, Rehber’i kurmuş, dürüstlük ve idealizm olan temel prensiplerini yerleştirmiş ve sonra iflas etmişti.</p>

  <p>Bunu uzun yıllar süren bir yoksulluk ve kendini arama dönemi takip etmiş, bu dönem içinde Frootmig arkadaşlarına danışmış, illegal zihin durumlarında karanlık odalarda oturmuş, şunu bunu düşünmüş, cansıkıntısı içinde aylak aylak dolaşmış ve sonra şans eseri Voondoon'lu Kutsal Öğle Yemeği Rahipleri (ki onlar, öğle yemeği kişinin yaşadığı zamana ait her günün tam ortasında yer aldığına ve kişinin yaşadığı zamana ait herhangi bir gün onun inanç dünyasının bir yansıması olduğuna göre, Öğlen yemeğinin,</p>

  <p>(a) kişinin inanç dünyasının merkezi olarak görülmesi gerektiğini</p>

  <p>(b) çok güzel restoranlarda yenmesi gerektiğini iddia etmekteydiler.) ile karşılaşmıştı. <em>Rehber’</em>i, temel ilkeleri olan dürüstlük ve idealizmden feragat ederek yeniden kurdu ve <em>Rehber</em>’i ilk ticari başarısına ulaştırdı.</p>

  <p>Bundan başka editoryal öğlen tatilinin rolünü de geliştirmeye ve araştırmaya başlamıştı ki bunun daha sonra <em>Rehber'</em><em>in</em> tarihinde çok önemli bir yeri olmuştu. Çünkü bu, esas işlerden çoğunun, öğleden sonra yoldan geçerken boş ofislere şöyle bir uğrayıp da yapmaya değer bir şeyler olduğunu gören rastgele yabancılar tarafından gerçekleştirileceği anlamına geliyordu. Bundan kısa süre sonra, <em>Rehber,</em> Ursa Minör Beta’daki Megadodo Yayınları tarafından devralınmış ve böylece her şey çok sağlam bir finansal yapıya oturtulmuştu. Bu, dördüncü editör Lig Lury Jr’ın öğlen tatillerinde öylesine nefes kesici hedefleri başlatmasına olanak sağlıyordu ki, yardım kuruluşlarını desteklemek için öğlen tatilleri düzenlemeyi üzerine alan diğer editörlerin gayretleri bununla karşılaştırıldığı zaman, kuru birer sandviç gibi kalıyorlardı.</p>

  <p>Lig hiçbir zaman resmen editörlükten ayrılmadı- o yalnızca bir sabah, geç saatlerde ofisinden çıktı ve bir daha hiç dönmedi. Aradan bir asırdan fazla bir zaman geçmesine karşılık, <em>Rehber</em> çalışanlarının çoğu, onun hala bir salamlı börek almaya çıktığını ve sıkı bir öğleden sonra çalışması için geri döneceğini ummaktadır.</p>

  <p>Kesinlikle söylenebilir ki Lig Lury Jr’dan beri tüm editörler vekil statütüsünde atanmışlardı ve Lig’in masası hala yazılı küçük bir levha dışında bıraktığı gibi korunmaktadır. “Lig Lury Jr, Editör, Kayıp, İşlerden bıktığı tahmin edilmekte.”</p>

  <p>Bazı iftiracı ve yıkıcı kaynaklar, Lig’in aslında Reh-ber’in ilk olağanüstü alternatif muhasebe uygulamaları sırasında ortadan kaybolduğu iddiasındaydılar. Bu konuda çok az şey biliniyordu, söylenenler ise bundan da azdı. Herhangi bir kimsenin, <em>Rehber</em>’in muhasebe bürosu açtığı her dünyanın kısa bir süre sonra ya savaş ya da doğal afetler yoluyla kaybolduğu gibi tamamen rastlantısal ve anlamsız bir gerçeğe dikkat çekmesi bir yana, bunu farketmesi bile her bir zerresinin mahkeme edilmesine yol açabilmekteydi.</p>

  <p>Dünya gezegeninin yeni bir hiper uzay çevre yoluna yer açmak için yıkılmasından iki ya da üç gün önce yalnızca Londra, St. John Ormanlarındaki Lordlar Kriket Sahasında değil, Somerset, Glastonbury’de de gökyüzünde saptanan UFO görüntülerinin sayısında belirlenen şaşırtıcı yükseliş ilginç, ama konuyla tamamen ilgisiz bir gerçekti.</p>

  <p>Glastonbury adı, eskiden beri krallar, büyücüler, siğil tedavisi efsaneleriyle birlikte anılmış olup şimdi de yeni açılacak <em>Otostopçu'nun Rehberi</em> finans kayıtlan ofisinin kurulacağı yer olarak seçilmişti ve hatta Vogonlar gelmeden yalnızca bir kaç saat önce, on yıllık finans raporları şehir dışındaki sihirli bir tepeye taşınmıştı.</p>

  <p>Bu gerçekler ne kadar ilginç ve açıklanmaları ne kadar olanaksız olsa da, hiçbiri, yüksek boyutlarda oynanan Brock tarzı Ultra Kriket oyunun kuralları kadar ilginç ve açıklanması olanaksız değildir. Kuralların tümü öylesine karmaşıktı ki bir kez tek bir ciltte biraraya getirilebilmiş ama o da kütle çekim gücüne yenik düşerek kara delik haline gelmiştir.</p>

  <p>Yine de, işte bu kuralların kısa bir özeti:</p>

  <p>KURAL BÎR: En az üç ekstra bacak büyütün. Onlara gerek duymayacaksınız ama seyircileri eğlendirecektir.</p>

  <p>KURAL İKİ: Bir adet iyi Brock Tarzı Ultra Kriket Oyuncusu bulun. Onu bir laboratuvarda birkaç kez türetin. Bu sizi, seçme ve yetiştirme konusunda muazzam bir çabadan kurtaracaktır.</p>

  <p>KURAL ÜÇ: Kendi takımınızı ve karşı takımı bir sahaya koyarak etraflarına bir duvar örün.</p>

  <p>Bunu yapmanızın sebebi, oyun aslında bir seyirci sporu olmakla birlikte seyircilerin ne olup bittiğini görmemelerinden ötürü yaşadıkları gerilim, onlara oyunu olduğundan daha ilginç ve heyecanlı kılmaktadır. Az önce oldukça monoton bir oyun seyretmiş olan bir kalabalığın hayat güvencesi, az önce spor tarihindeki en dramatik olayı kaçırdığına inanan bir gruptan çok daha azdır.</p>

  <p>KURAL DÖRT: Oyuncular için çeşitli spor malzemelerini bu duvardan aşağı atın. Bunlar her şey olabilir- kirket sopaları, tenis raketleri, ski takımları, yani iyi atış yapabileceğiniz, ne bulursanız.</p>

  <p>KURAL BEŞ: Böylece, oyuncular ellerine ne geçirirlerse onunla birbirlerine tüm güçleriyle saldırabileceklerdir. Bir oyuncu bir başkasına vurarak “sayı” aldığı zaman, derhal rakibinden uzaklaşmalı ve güvenli bir uzaklıktan özür dilemelidir.</p>

  <p>Özürler kısa ve samimi olmalı ve maksimum açıklıkta olması ve amaca ulaşması için megafonla yapılmalıdır.</p>

  <p>KURAL ALTI: Kazanan takım, bu oyunu kazanan ilk takım olacaktır.</p>

  <p class="yildiz">* * *</p>

  <p>İlginçtir ki, oyuna ilgi arttıkça daha az oynanmaya başlanmıştır. Çünkü yarışan takımların çoğu şimdi bu kuralların yorumu yüzünden birbirleriyle devamlı bir savaş içinde bulunmaktadırlar. Bu daha iyiye bir gidiştir, çünkü uzun vadede, sağlam temellere dayanan bir savaşın yaratacağı psikolojik hasar, uzayıp giden Brock tarzı bir Ultra Kriket maçının yaratacağı hasardan daha azdır.</p>

  <h2 id="sigil_toc_id_83">20</h2>

  <p>Bir ok gibi fırlayan Arthur aceleyle, soluk soluğa yuvarlanarak dağdan aşağı iniyordu ki birden dağın tüm kütlesinin ayaklarının altında çok çok hafif bir şekilde kaymakta olduğunu farketti. Ardında uzaklardan ve yukarılardan gelen bir gürültü, bir kükreme, ne olduğu pek anlaşılmayan bir hareket ve azıcık sıcaklık vardı. Bir korku krizi içinde koşuyordu. Toprak kaymaya başlamıştı. Ve birden “yerkayması” sözünün gücünü daha önce hiç dikkatini çekmediği bir şekilde hissetti. Bu onun için herzaman yalnızca bir kelime olmuşken, şimdi ansızın ve korkunç bir şekilde, bunun yerin yapabileceği garip ve çok rahatsız edici bir şey olduğunu farketmişti. Korku ve titreme yüzünden kendini hasta gibi hissetti. Yer kaydı, dağ sallandı, Arthur kaydı, düştü, ayağa kalktı, tekrar kaydı ve koştu. Çığ başlamıştı.</p>

  <p>Aptal kuklalar gibi, ama daha büyük, çok daha büyük, çok çok daha sert ve daha ağır ve üzerinize çökerse öldürme olasılığı sonsuz oranda daha çok olan taşlar, sonra kayalar sonra kaya parçaları yanından bir resmi geçit yapıyorlardı. Gözleri onlarla ayaklarıysa toprakla birlikte dans ediyordu. Sanki koşmak korkunç bir terleme humması imiş gibi koşuyor, kalbi, etrafındaki jeolojik çılgınlığa ayak uyduracak bir ritimle atıyordu.</p>

  <p>Durumun mantığı, yani eğer Agrajag’ı istemeden öl-</p>

  <p>dürmesi masalı önceden bildirildiği gibi gerçekleşecekse, kendisinin yaşaması gereğinin açıklığı, Arthur’un beyninde etkisini göstermeyi kesinlikle başaramıyor ya da onun üzerinde bu sırada hiçbir kısıtlayıcı etki yapamıyordu. Ölüm korkusu içinde, altında ve üstündeydi, saçlarını dibinden kavramıştı ve o bu korkuyla koşuyordu.</p>

  <p>Ansızın bir kez daha tökezlenip oldukça büyük bir hızla öne doğru yuvarlandı ve tam onu serseme çevirecek bir şekilde yere çarpmak üzereydi ki, hemen önünde, yerde, koyu lacivert küçük bir valiz dikkatini çekti. Bu valizi tanıyordu çünkü bu, kendisinin kişisel zaman ölçüsüne göre on yıl önce, Atina Havaalanında, bagajları taşıyan sistem içinde kaybettiği valizdi. Bu şaşkınlıkla, yeri tamamen ıskaladığını ve beyni şarkılar söylerken havalara doğru yükseldiğini farketti.</p>

  <p>Yaptığı şey şuydu: O uçuyordu. Şaşkınlık içinde etrafına bakındı ama yaptığının bu olduğuna hiç şüphe yoktu. Hiç bir parçası yere değmiyor, hatta hiç bir parçası oraya yaklaşmıyordu bile. Uzun sözün kısası, etrafında yuvarlanan kaya parçalarıyla birlikte o da havada süzülüyordu.</p>

  <p>Artık bir şeyler yapabilirdi. Hiç çaba sarfetmemesine şaşarak gözlerini kırpıştırdı ve havada daha çok yükseldi. Kaya parçaları şimdi onun altındaki boşlukta yuvarlanıyordu.</p>

  <p>Büyük bir merak içinde aşağıya baktı. Kendisi ile titreyen toprak arasında şimdi yalnızca dokuz on metrelik bir hava boşluğu vardı. Tabii içinde fazla zaman harcamadan yerçekimi kanunlarının çelik pençesi altında aşağı yönelen kaya parçalarını saymazsak. Aynı kanun, Arthur’a birden yedi yılda bir gelen tatillere benzer bir şans verir gibi olmuştu.</p>

  <p>Kendini koruma içgüdüsünün beyinde damla damla oluşturduğu doğruyu bulma hissi ile, birden aklına, bunu düşünmemesi gerektiği geldi. Eğer düşünecek olursa, yer çekimi kanunu aniden kendisine sert bir bakış atarak, orada ne yaptığını sormaya kalkabilir ve birden her şeyi kaybedebilirdi.</p>

  <p>Onun için laleleri düşündü. Zordu ama düşündü. Lale diplerinin hoşa giden sıkı yuvarlaklığını düşündü, ilginç renk çeşitlerini düşündü. Dünya’da yetişen ve yetişmekte olan lalelerin toplam sayısının kaçta kaçının bir yel değirmeninden bir mil uzaklıkta bir çap içinde bulunabileceğini düşündü. Bir müddet sonra böylesine düşünce üretmekten tehlikeli bir şekilde sıkıldı. Havanın altından kaymakta olduğunu, düşünmemek için kendisini o kadar zorladığı zıplayan kaya parçalarının bulunduğu yere doğru sürüklendiğini hissetti. Onun için biraz Atina havaalanını düşündü ve bu onun beş dakika kadar sinirlenmesini sağladı- bu sürenin sonunda şimdi yerden ikiyüz metre yüksekte uçmakta olduğunu şaşkınlıkla farketti.</p>

  <p>Bir an için tekrar yere nasıl dönebileceğini düşündü ama sonra bu alandaki hesaplamalardan kaçması gerektiği aklına geldi ve duruma soğukkanlı bir şekilde bakmaya çalıştı.</p>

  <p>O uçuyordu. Bundan nasıl faydalanacaktı? Tekrar yere baktı. Fazla dikkatli bakmamış, geçerken şöyle bir bakış atabilmek için elinden geleni yapmıştı. Farketmeden geçemediği birkaç şey vardı. Birincisi dağdaki patlamanın artık kendini tüketmek üzere olmasıydı. Zirvenin biraz arkasında küçük bir krater vardı. Burası muhtemelen muazzam mağara katedralinin, kendi heykelinin ve istismar edilmiş zavallı Agrajag’ın vücudunun tepesine çöken kayanın bulunduğu yerdi.</p>

  <p>Diğeri valiziydi, Atina Havaalanı’nda kaybettiği valizi. Temiz bir toprak parçası üzerinde, kaybolmuş bir ifadeyle bekliyordu. Etrafı yorgun kaya parçalarıyla doluydu, ama görünüşe göre hiçbiri ona çarpmamıştı. Bunun nedenine ilişkin spekülasyonlardan kaçındı. Zaten bu gizem valizin orada bulunmasının dehşetengiz ola-sılıksızlığıyla gölgeleniyordu ve bunun spekülasyon götürür yanı yoktu. Ancak, oradaydı. Ve çirkin suni leopar derisinden olan çanta kaybolmuşa benziyordu ki bu da tam olarak açıklanmasa da iyi bir şeydi.</p>

  <p>Şimdi o valizi alması gerektiği gerçeği ile karşı karşıyaydı. Kendisi burada adını bile hatırlayamadığı yabancı bir gezegenin yüzeyinden ikiyüz metre havada uçuyordu. Eski yaşamının küçük bir parçası olan bu sade görünüşlü şeyi, burada toz haline gelmiş evinden bilmem ne kadar ışık yılı uzaktaki bu yerde, görmezlikten gelemezdi.</p>

  <p>Üstelik, valiz hala kaybettiği zamanki durumdaysa, içinde Evren’de kalan yegane Yunan zeytinyağını barındıran bir de teneke olması gerekiyordu.</p>

  <p>Yavaş yavaş, dikkatlice, yere doğru süzülmeye başladı, bir yandan bir yana hafifçe savrularak, huzursuz bir kağıt yaprak gibi yere doğru inişini hissediyordu.</p>

  <p>İyi gidiyordu, kendini iyi hissediyordu. Hava hem onu destekliyor, hem de içinden geçmesine izin veriyordu. İki dakika sonra valizden yalnızca yarım metre yukarıdaydı ve zor bir kararla karşı karşıyaydı. Başını hafifçe aşağı yukarı salladı. Yine elinden geldiğince hafif kaşlarını çattı.</p>

  <p>Eğer valizi yakalarsa onu taşıyabilecek miydi? Ekstra ağırlık onu doğruca yere çekmez miydi?</p>

  <p>Yalnızca yerdeki herhangi bir şeye dokunma hareketi bile onu havada tutan gizemli güç ne ise onun boşalmasına sebep olmaz mıydı?</p>

  <p>Bu noktada mantıklı olup, havadan bir iki dakika ayrılıp, yere dönse kendisi için daha iyi olmaz mıydı?</p>

  <p>Eğer öyle yaparsa bir daha uçmayı başarabilecek miydi?</p>

  <p>Kendi kendini sınırlamayı bıraktığında hissettikleri öyle hoştu ki, onları kaybetmenin, belkide sonsuza kadar kaybetmenin düşüncesine bile dayanamazdı. Sadece o hissi duymak için, o hiç gayret sarfetmeden yapabildiği şaşırtıcı hareketleri denemek için biraz yukarı yükselip, süzüldü. Küçük bir dalış denemesi yaptı.</p>

  <p>Dalış muhteşemdi. Kollan önünde açılmış, saçları ve ropdöşambrı onu arkasından izleyerek gökyüzünden aşağılara pike yaptı. Topraktan yarım metre yüksekte bir hava kütlesi boyunca rüzgarla doldu sonra tekrar sallanarak yükseldi, kendini sallantının tam tepesinde yakaladı ve durumunu korudu. Orada kaldı.</p>

  <p>Muhteşemdi.</p>

  <p>Ve valizi almanın yolunun da bu olduğunu farketti. Bir pike yapacak ve tam yükselme anında onu kapacak ve yukarı taşıyacaktı. Belki bir parça sallanırdı ama başaracağından emindi.</p>

  <p>Bir iki deneme dalışı yaptı ve gittikçe ustalaştı. Yüzünde hissettiği hava, vücudunun rüzgardaki dengesi ve çıkardığı ses birlikte -hatırlayabildiği kadarıyla- doğduğundan beri hissetmediği bir şekilde ruhunun zehirlerinden arındığı duygusunu vermekteydi. Kendini esintiye bırakarak biraz uzaklaştı ve manzarayı inceledi. Oldukça berbat bir şey olduğunu gördü. Ziyan edilmiş, viraneye dönmüş bir görüntüydü bu. Daha fazla bakmamaya karar verdi. Sadece valizi kapacak ve sonra... valizi aldıktan sonra ne yapacağını bilmiyordu. Yalnızca valizi kapmaya ve sonra işleri akışına bırakmaya karar verdi.</p>

  <p>Rüzgara karşı kendini tarttı, direndi, onun etrafında döndü, bedeni üzerinde süzüldü. Kendisi farkında değildi ama vücudu bu noktada yorulmaya başlamıştı.</p>

  <p>Hava akıntısının altına başını sokup çıkardı ve dalışa geçti.</p>

  <p>Hava onu geçerek aktı, Arthur heyecanla titredi. Toprak güvensizce sallandı, kafasını topladı ve Arthur’u karşılayıp çantayı ona sunmak, yıpranmış plastik saplarını ona doğru uzatmak üzere sorunsuzca yükseldi.</p>

  <p>Arthur aşağı süzülürken yarı yolda bunu yapabileceğine ilişkin inancını yitirince neredeyse gerçekten başarısızlığa uğrayacağı tehlikeli bir an yaşadıysa da kendisini zamanında toparladı ve toprağı sıyırarak valizin sapına yapışıp yeniden yukarı tırmanmaya başladı. Başaramadı ve tüm gücünü yitirip düştüğü taşlı yerde yara bere içinde yuvarlandı.</p>

  <p>Hemen ayağa fırladı ve ümitsizce, üzüntü ve düş kırıklığının ızdırabı içinde, bir yandan valizi etrafında sallarken, vücudunun ağırlığını sağa sola yatırıyordu.</p>

  <p>Ayaklan, birden toprağa her zamanki gibi sıkıca basıyordu. Vücudu toprağın üzerinde sürüklenerek çekilen kaba saba bir patates çuvalını andırmaktaydı. Kafasıysa bir kurşun çanta hafıfliğindeydi.</p>

  <p>Başı dönüyor, içi sıkılıyor, olduğu yerde sallanıyor ve her tarafı ağrıyordu. Ümitsizce koşmayı denedi ama birden bacaklarını çok zayıf hissetti. Ayağı takıldı ve öne doğru devrildi. O sırada şimdi taşımakta olduğu çantada yalnızca Yunan zeytinyağı tenekesi değil, bir de havaalanından vergisiz aldığı bir şişe içki de bulunması gerektiğini hatırladı ve bunu anımsamanın keyfiyle en azından on saniyedir yeniden uçmaya başladığını farkedemedi.</p>

  <p>Rahatlama, sevinç ve katıksız bir fiziksel zevk içinde haykırarak ağladı. Dalışlar yaptı, dönüşler yaptı, kaydı, havada taklalar attı. Yukarıya doğru çıkan bir akıntı dalgası üzerine muzipçe oturdu ve valizinin içindekileri incelemeye koyuldu. Bir meleğin, bir toplu iğne başı üzerinde kendisine tempo tutan filozofların önünde ünlü dansını yaparken duyduğunu sandığı hislerin aynını duyuyordu. Valizin içinde gerçekten de zeytinyağı ve içki ile birlikte, bir çift kırık güneş gözlüğü, kum içinde bir mayo Santorini’nin kırışmış kartpostalları, kocaman zevksiz bir havlu birkaç ilginç taş, sebebi üzücü de olsa tekrar karşılaşmayacağını düşünmekten rahatlık duyduğu kişilerin adreslerini taşıyan birkaç kağıt parçası olduğunu keşfetmenin zevkiyle güldü. Taşları attı, gözlükleri taktı ve kağıt parçalarını rüzgarda savrulmaya bıraktı.</p>

  <p>On dakika sonra, tembel tembel bir bulutun içinden geçerken, sırtının tam orta yerinden, kocaman ve son derece rezil bir kokteyl parti tarafından vuruldu.</p>

  <h2 id="sigil_toc_id_84">21</h2>

  <p>Şimdiye kadar verilen partilerin en uzunu ve en yıkıcısı dördüncü dönemine girmekteydi ve hala hiç kimse partiden ayrılma eğilimi göstermiyordu. Birisi bir kez saatine bakmıştı ama bu onbir sene önceydi ve onu izleyen kimse olmadı.</p>

  <p>Karışıklık olağanüstüydü ve inanılabilmesi için görülmesi gerekirdi. Ama inanmak için özel bir ihtiyacınız yoksa, gidip bakmanız önerilmezdi çünkü bundan hoşlanmazdınız.</p>

  <p>Kısa süre önce bulutlarda birtakım gürültüler olmuş ve ışıklar görülmüştü. Bunun akbabalar gibi oralarda dolaşan çeşitli halı temizleme şirketleri arasında yapılmakta olan bir savaş olduğuna ilişkin fikirler öne sürülüyordu ama, partilerde duyulan şeylere özellikle de bu partide duyulan hiçbir şeye inanmamak gerekiyordu.</p>

  <p>Sorunlardan biri ve giderek daha da derinleştiği açıkça görüleni partideki kişilerin hepsinin, partiden ilk ay-rılanlar olmak istemeyenlerin ya çocukları ya torunları ya da torunlarının torunları olmasıydı. Bunun nedeni seçici döllenmeye ve geriye evrilen genlere ilişkin çalışmalardı ve bunun anlamı şu anda partide bulunanların ya fanatik parti meraklıları ya geveze sersemler ya da çok daha ağırlıklı olarak her ikisi birden olmalarıydı.</p>

  <p>Her iki durumda da, genetik bir anlatımla bu yeni nesillerin partiyi terketme olasılığının bir öncekine göre daha da azaldığı anlamına gelmekteydi.</p>

  <p>Böylece işin içine, içkinin ne zaman biteceği gibi başka faktörler de karışıyordu.</p>

  <p>Gerçekleşen bazı şeyler yüzünden o anda iyi bir fikirmiş gibi gelen şeyler (ve hiç bitmeyen bir partinin sorunlarından biri de partide iyi fikirmiş gibi gelen şeylerin iyi fikirmiş gibi görünmeye devam etmesidir) şimdi çok uzaklardaymış gibi gözüküyordu.</p>

  <p>O sırada iyi bir fikirmiş gibi gelen şeylerden biri partinin uçmasıydı -alışılmış anlamıyla partilerdeki uçmaktan değil sözlük anlamında uçmaktan söz ediliyordu.</p>

  <p>Çok eskilerde bir gece ilk kuşaktan, astro-mühendislerin oluşturduğu bir sarhoşlar grubu, orayı kazarak, burayı sökerek, bir başka yeri çakarak, binanın etrafına tırmandılar. Ertesi sabah güneş, yükseldiğinde kendini bir sürü mutlu ve sarhoş kişiyle dolu bir binanın üzerinde parıldarken buldu. Bina, genç ve ürkek bir kuş gibi ağaç tepelerinde süzülmekteydi.</p>

  <p>Uçan parti yalnız bunu başarmakla kalmamış kendini oldukça sıkı şekilde silahlandırmayı da becermişti. Eğer şarap tüccarları ile önemsiz tartışmalara girişecek olurlarsa, gücün kendi taraflarında olduğundan emin olmak istiyorlardı.</p>

  <p>Tam gün kokteyl parti konumundan part-time yağma partisine geçiş kolay oldu ve partiye böylece müzik topluluğunun, yıllardır bildiği bütün parçalan sonsuz sayıda çalmış olduğu bu noktada çok ihtiyaç duyulan ekstra bir lezzet ve hareket eklenmiş oldu.</p>

  <p>Yağmaladılar, baskınlar yaptılar, saldırdılar ve şimdiye kadar uçan tankerlerle dışarıdan pompalanmakta olan peynirli kraker, avakado sosu, pirzola, şarap ve içki gibi yiyeceklerin stoklarını tazelemek için bütün bir şehri rehin aldılar.</p>

  <p>Bununla birlikte bir gün içkinin ne zaman biteceği sorunu ile yüzyüze gelinmesi kaçınılmazdı.</p>

  <p>Üzerinde uçtukları gezegen artık üzerinde ilk kez dolaştıkları o gezegen değildi.</p>

  <p>Şekli bozulmuştu.</p>

  <p>Durmadan saldırıya uğramış ve pek çok yeri yağ-malanmıştı. Bunu yaparken, gökyüzünde sarhoşlar gibi sallana sallana dolaşan, belli bir model takip etmeyen ve önceden tahmin edilemez bir tarzı olan partiye, karşı saldırıda bulunmayı kimse başaramamıştı.</p>

  <p>Bu, kahrolası, müthiş bir partiydi.</p>

  <p>Ayrıca sırtının tam ortasından vurulmak için de kahrolası müthiş bir şeydi.</p>

  <h2 id="sigil_toc_id_85">22</h2>

  <p>Arthur acı içinde kıvranarak yarılıp, parçalanmış bir beton blokun üzerine oturdu. Bulut yığınları gelip geçerken ona hafifçe dokunuyor ve nereden geldiğini çıkaramadığı belli belirsiz bir cümbüş sesi aklını karıştırıyordu.</p>

  <p>Kolayca ayrımsayamadığı bir ses vardı. Ayrımsayamamasının sebebi kısmen “Bacağımı Jaglan Beta’da bıraktım” parçasının melodisini bilmemesinden ve kısmen de çalan grup çok yorgun olduğu için bazı üyelerin parçayı üç-dörtlük zamanda, bazılarının dörtdörtlük ve kafayı bulmuş bazılarının da r<sup>2</sup> zamanda, bir başka deyişle herbirinin son günlerde uyuyabildiği uyku oranında okumasıydı.</p>

  <p>Islak hava altında, nefes nefese yatıyor ve elleriyle yoklayarak nerelerinden yaralanmış olduğunu anlamaya çalışıyordu. Dokunduğu her yeri acımaktaydı. Kısa bir süre sonra, bunun, asıl acıyanın eli olmasından kaynaklandığı anladı. Bileği burkulmuş gibi gözüküyordu. Sırtı da incinmişti ama bir süre sonra kendini önemli bir şeyi olmayıp yalnızca birkaç bere aldığına ve biraz sarsıldığına inandırdı, kim olsa aynı şey olmaz mıydı? Bulutların arasında uçan bir binanın ne işi olduğunu düşündü.</p>

  <p>Diğer taraftan, burada kendi varlığıyla ilgili olarak da inandırıcı bir açıklama bulmakta biraz zorlanabilirdi. Bu yüzden kendisinin ve binanın birbirlerini olduğu gibi kabul etmeleri gerektiğine karar verdi. Yatmakta olduğu yerden yukarı baktı. Arkasında soluk renkli ama lekeli taş dilimlerinden oluşmuş bir duvarın yükseldiği normal bir binaydı. Yattığı yer, dışarı doğru yaklaşık bir-birbuçuk metre genişliğinde binanın etrafını çepeçevre saran bir çeşit çıkıntı görünümündeydi. Burası Partinin verildiği binanın temellerinin bulunduğu toprağın büyükçe bir parçasıydı ve binanın dağılmasını engellemek için bunu da birlikte almışlardı.</p>

  <p>Huzursuzca ayağa kalktı ve kenardan aşağıya/bakmaya kalkışınca birden yükseklik midesini bulandırdı. Çiğ ve nemle ıslanmış duvara arkasını dayadı. Beyni serbest stil yüzmeye devam ediyor, fakat midesinde birileri kelebekte ısrar ediyordu.</p>

  <p>Buraya kendi iradesiyle gelmiş olmasına rağmen, şimdi önündeki iğrenç boşluğa bakmayı aklından bile geçirmeye dayanamıyordu. Atlayıp şansını denemek gibi bir isteği yoktu. Hatta kenara bir santim bile yaklaşmak niyetinde değildi.</p>

  <p>Valizini sımsıkı kavrayarak duvar boyunca ilerledi. Zeytinyağı tenekesinin hissedilebilir ağırlığı onun için</p>

  <p>bir güvenceydi.</p>

  <p>En yakın köşeye doğru duvara sürünerek ilerliyor ve her döndüğü köşenin ardındaki duvarın, içeri girilebilecek bir geçit sunacağını umuyordu.</p>

  <p>Binanın uçuşundaki dengesizlik kendisini korkudan hasta hissetmesine sebep oluyordu. Bir süre sonra valizinden havlusunu çıkararak havlunun Galaksi çevresinde otostop yaparken yanma alacağı şeyler listesindeki öncelik sırasını haklı çıkaracak bir şey yaptı. Havluyu, yaptığı şeyi görmemesini sağlamak için başına örttü.</p>

  <p>Ayaklarıyla toprağın, uzanmış eliyle de duvarın kenarını izliyordu.</p>

  <p>Sonunda köşeye ulaştı ve tam köşeyi döneceği sırada bir başka elle karşılaşan elinin yarattığı şok neredeyse aşağı yuvarlanmasına neden olacaktı.</p>

  <p>İki el birbirini yakaladı.</p>

  <p>Havluyu gözlerinden çekmek için ümitsizce öbür elini kullanmak istedi ama bununla içinde zeytinyağ, içki ve Santorini kartpostallarının bulunduğu valizi tutmaktaydı ve yere bırakmayı da hiç istemiyordu.</p>

  <p>O “kendisine döndüğü” anlardan birini yaşıyordu, birden dönüp kendinize baktığınız ve “Ben kimim? Ne yapmaya çalışıyorum? Şimdiye kadar ne başardım? İyi miyim?” diye düşündüğünüz anlardan biri. Hafifçe hıçkırdı.</p>

  <p>Elini kurtarmaya çalıştı, ama yapamadı. Öbür el ken-disininkini sımsıkı tutmuştu. Köşeye doğru ilerlemekten başka seçeneği yoktu. Köşeye doğru eğildi ve başını sallayarak havluyu düşürmek istedi. Bu diğer elin sahibinden yükselen anlaşılmaz bir duygunun keskin çığlığını harekete geçirdi.</p>

  <p>Havlu kafasından sıyrıldı ve Arthur gözlerini Ford Prefect’inkilerin içine bakarken buldu. Onun arkasında</p>

  <p>Slartibarfast durmaktaydı ve onların arkasında da bir veranda ve geniş kapalı bir giriş olduğunu rahatça görebiliyordu.</p>

  <p>Her ikisi de duvara yaslanmışlardı ve etraflarında kalın kör buluta bakarlarken gözleri dehşet içinde faltaşı gibi açılmıştı ve binanın silkelenip sallanmasına karşı koymaya gayret ediyorlardı.</p>

  <p>“Photon, aşkına sen ne cehennemdeydin?” diye tısladı Ford, panik içinde.</p>

  <p>“Eee, yani,” diye kekeledi Arthur, her şeyi bu kadar kısa nasıl özetleyeceğini pek bilemeden. “Orada, burada. Ya siz burada ne arıyorsunuz?”</p>

  <p>Ford çılgın gözlerini tekrar Arthur’a çevirdi.</p>

  <p>“Bir şişe içki olmadan bizi içeri almıyorlar.” diye hırladı.</p>

  <p class="yildiz">* * *</p>

  <p>Gürültü, boğucu sıcak, inatçı duman içinden belli belirsiz ortaya çıkan çılgın renk karışımı, kırılmış cam, kül ve avakado ile kaplı halılar ve sevinçle karşılanan içki şişesinin başına çökmüş, “yeni bir zevk, yeni bir zevk” diye vıraklayan tarih öncesi bir sürüngen olan, pterodactyllere benzeyen yaratıkların oluşturduğu küçük bir grup dışında, Arthur’un partinin kalabalığı içine girer girmez farkettiği ilk şey, bir Fırtına Tanrısı ile sohbet etmekte olan Trillian oldu.</p>

  <p>“Sizi Millways’de görmemiş miydim?” diyordu Tanrı.</p>

  <p>“Siz elinde çekiç olan kişi miydiniz?”</p>

  <p>“Evet. Burayı oraya tercih ediyorum. Çok daha az ünlü, ama çok daha dolu.”</p>

  <p>Gürültücü ve mutlu yaratıkların, birbirlerine hiçbirinin duyamadığı bir şeyler söyleyerek neşe içinde seslenişleri ve arasıra krizlere girişleri arasında, dış boyutları anlaşılamayan iğrenç bir zevkin çığlıkları salonun çevresinde çınlıyordu.</p>

  <p>“Eğlenceli gibi gözüküyor,” dedi Trillian. “Bir şey mi söyledin Arthur?”</p>

  <p>“Dedim ki, bu lanet olası yere nasıl geldin?”</p>

  <p>“Ben Evrende rastgele uçuşan bir dizi noktaydım. Thor’la tanıştın mı? O bir fırtına yapımcısı?”</p>

  <p>“Merhaba,” dedi Arthur, “Sanırım bu çok ilginç olmalı.”</p>

  <p>“Selam,” dedi Thor. “Öyle. İçkiniz var mı?”</p>

  <p>“Eee, hayır, aslında yok.”</p>

  <p>“O halde niye gidip bir içki almıyorsunuz?”</p>

  <p>“Sonra görüşürüz, Arthur” dedi Trillian. Arthur’un kafasını bir şey kurcalıyordu ve aranarak etrafına bakındı.</p>

  <p>“Zaphod burada değil, değil mi?” dedi.</p>

  <p>“Görüşürüz,” dedi Trillian kararlı bir sesle, “sonra.” Thor sert kömür karası gözlerini ona çevirdi, sakalı parıldadı, çevrelerindeki azıcık ışık tüm güçlerini bir araya toplayarak Thor’un miğferindeki boynuzlardan tehditkar bir tavırla çaktı.</p>

  <p>Trillian’ın dirseğini kocaman elinin içine alırken üst kolundaki kaslar birbirinin etrafında, parketmek isteyen birkaç Volkswagen gibi harekete geçmişti.</p>

  <p>Trillian’ı oradan uzaklaştırdı.</p>

  <p>“Ölümsüz olmanın ilginç yanlarından biri,” dedi Thor, “şu ki...”</p>

  <p>Slartibarfast’m “Uzayın ilginç yanlarından biri,” dediğini duyuyordu Arthur. Pembe kuştüyü bir yorganla ettiği kavgayı kaybetmiş gibi duran ve kendinden geçmişçesine yaşlı adamın derin gözlerine ve gümüş renkli sakalına bakan büyük ve hacimli bir yaratıkla konuşmaktaydı, “ne kadar sıkıcı olduğudur.”</p>

  <p>“Sıkıcı mı? dedi yaratık ve oldukça kırışık ve kan oturmuş gözlerini kırpıştırdı.</p>

  <p>“Evet,” dedi Slartibarfast, “son derece sıkıcı. Çıldırtıcı da. Anlıyor musunuz, içinde o kadar çok şey var, ama bu yine de çok az şey. Size bazı istatistiklerden bahsetmemi ister misiniz?”</p>

  <p>“Eee, bilmem ki..”</p>

  <p>“Lütfen. Anlatmak istiyorum. Onlar da sansasyonal derecede sıkıcı.”</p>

  <p>“Bir dakika içinde dönüp, sizi dinleyeceğim,” dedi yaratık, Slartibarfast’ın kolunu okşadı, bir uçan daire gibi eteklerini kaldırdı ve kalabalığın içinde kayboldu.</p>

  <p>“Hiç gitmeyecek sandım,” diye homurdandı yaşlı adam. “Gel, Dünyalı...”</p>

  <p>“Arthur.”</p>

  <p>“Gümüş Çubuğu bulmak zorundayız. Buralarda bir yerde.”</p>

  <p>“Biraz gevşeyemez miyiz?” dedi Arthur. “Zor bir gün geçirdim. Trillian burada, rastlantı eseri, nasıl olduğunu söylemedi, belki de bu bir şey farketmez.”</p>

  <p>“Evren’in başına gelecek tehlikeleri düşün...”</p>

  <p>“Evren,” dedi Arthur, “kendine ancak yarım saat bakabilecek kadar büyük ve yaşlı. Pekala.” dedi Slartibarfast’ın artan huzursuzluğuna cevap olarak, “ben kalabalığa karışıp onu gören herhangi birinin olup olmadığını araştırayım.”</p>

  <p>“Güzel, güzel,” dedi Slartibarfat, “güzel.” Kendisi de kalabalığa daldı ve yanından geçtiği herkes ona biraz gevşemesini öğütledi.</p>

  <p>“Bir yerlerde bir çubuk gördünüz mü?” dedi Arthur, birini dinlemek için sabırla bekliyor gibi görünen küçük adama. “Gümüşten yapılmış, Evren’in gelecekteki güvenliği için yaşamsal öneme sahip ve şu boyda bir şey;” “Hayır,” dedi heyecanla sararan küçük adam, “ama bir içki alın ve bana onu anlatın.”</p>

  <p>Ford Prefect kafasında Sydney Opera Binasını taşıyor gibi görünen bir kadınla, çılgın, ateşli, pek de masum olmayan bir dans ederek geçti. Bir yandan da bu kadınla salondaki gürültünün üzerine çıkmak için avazı çıktığı kadar bağırarak gereksiz bir konuşmayı sürdürmekteydi. “Şapkanızı beğendim!” diye feryat ediyordu.</p>

  <p>“Ne dediniz?”</p>

  <p>“Şapkanızı beğendiğimi söyledim.”</p>

  <p>“Benim şapkam yok ki.”</p>

  <p>“Ee, o zaman başınızı beğendim.”</p>

  <p>“Ne dediniz?”</p>

  <p>“Başınızı beğendiğimi söyledim. İlginç bir kemik yapısı var.”</p>

  <p>“Ne dediniz?”</p>

  <p>Ford uygulamakta olduğu karmaşık hareketlerin arasına bir de omuz silkmeyi kattı.</p>

  <p>“Muhteşem dansediyorsunuz dedim,” diye bağırdı, “sadece başınızı o kadar çok sallamayın.”</p>

  <p>“Ne dediniz?”</p>

  <p>“Yani başınızı her sallayışınızda,” dedi Ford, “...oo!” diye ekledi ve partneri bir kez daha “Ne dediniz?” demek için başını salladı ve öne doğru sivrilen kafatası ile Ford’un alnını bir kez daha sert bir şekilde gagalamış oldu.</p>

  <p>“Gezegenim havaya uçurulduğunda sabahtı,” dedi Arthur. Kendini hiç beklemediği şekilde küçük adama yaşam öyküsünü, en azından önemli noktalarını seçip aktarırken bulmuştu. “Böyle ropdöşambr ile dolaşıyor olmamın sebebi bu. Gezegenim, içinde bütün giysilerimle birlikte yok oldu, anlıyor musunuz? Üstelik bir partiye geleceğimi de bilmiyordum.”</p>

  <p>Küçük adam heyecanla başını salladı.</p>

  <p>“Daha sonra, bir uzay gemisinden fırlatıldım. Ropdöşambrım hala üzerimdeyken. Normal olarak uzay giysileri içinde olmam beklenirdi oysa. Bundan kısa bir süre sonra gezegenimin aslında bir grup fare için inşa edilmiş olduğunu öğrendim. Bu yüzden kendimi nasıl hissettiğimi tahmin edebilirsiniz. Sonra bir müddet için vurulup havaya uçuruldum. Aslında saçma sapan bir sıklıkta havaya uçuruldum. vuruldum, hakarete uğradım, durmadan parçalara ayrıldım, çay içmekten mahrum edildim ve son olarak da bir bataklığa saplanıp beş yılımı rutubetli bir mağarada geçirmek zorunda kaldım.”</p>

  <p>“Ah,” dedi neşeyle coşarak küçük adam, “güzel vakit geçirmiş olmalısınız!”</p>

  <p>Arthur’un içkisi boğazında kaldı, şiddetle öksürmeye başladı.</p>

  <p>“Ne kadar heyecan verici bir öksürük,” dedi küçük adam, oldukça şaşırarak, “size katılmamda sakınca var mı?”</p>

  <p>Böyle diyerek Arthur’un tam bir şaşkınlıkla yakalandığı en olağanüstü ve görülmeye değer öksürük krizine katılarak şiddetle öksürmeye başladı ve bunu zaten yapmakta olduğunu görünce kafası iyice karıştı.</p>

  <p>Arthur tükürükler saçarak öksürmesine son vermeyi başarana kadar, karşılıklı dolu dolu iki dakika süren ciğer parçalayıcı bir düet sahnelediler.</p>

  <p>“Son derece canlandırıcı bir şey,” dedi küçük adam, nefes nefese gözlerinden akan yaşları silerken. “Çok heyecan verici bir yaşam sürüyor olmalısınız. Çok teşekkür ederim.”</p>

  <p>Samimiyetle Arthur’un elini sıktı ve kalabalığın içine karıştı. Arthur şaşkınlık içinde başını iki yana salladı.</p>

  <p>Gençten bir adam yaklaştı. Çengel bir ağza, lamba buruna ve küçük boncuk gibi elmacık kemiklerine sahip saldırgan görünüşlü biriydi. Siyah pantolon, siyah ipek gömlek giymişti. Arthur her ne kadar bu günlerde tanışmaya kalkıştığı kişilerin anatomik yapılarıyla ilgili tahminler yapmayı pek öğrenememişse de gömleğin adamın göbeğine kadar açık olduğunu söyleyebilirdi. Adamın boynu aşağı sarkan bir sürü çirkin, sallantılı altınla doluydu. Siyah bir torba içinde bir şey taşımaktaydı ve çevredekilerin bunu farketmeleri için çaba harcadığının farkedilmesini istediği açıkça görülüyordu.</p>

  <p>“Hey, ee, az önce ismini söylediğini mi duydum?” dedi</p>

  <p>Bu Arthur’un heyecanlı küçük adama söylediği birçok şeyden biriydi.</p>

  <p>“Evet, ismim Arthur Dent.”</p>

  <p>Adam, grubun içler acısı bir şekilde çalmaya zorlandığı müziklerin dışında bir ritme göre hafif hafif dansediyor gibiydi.</p>

  <p>“Evet,” dedi, “dağda sizi görmek isteyen bir adam vardı da.”</p>

  <p>“Onunla tanıştım.”</p>

  <p>“Evet, ama bu konuda oldukça ısrarlı ve endişeliydi, anlıyor musun?”</p>

  <p>“Evet, onunla karşılaştım.”</p>

  <p>“Pekala, sanırım bunu bilmen iyi olur.”</p>

  <p>“Zaten biliyorum. Onunla tanıştım.”</p>

  <p>Adam sakız çiğnemek için durakladı. Sonra Arthur’un sırtına hafifçe vurdu.</p>

  <p>“Pekala,” dedi, “tamam. Ben sana söylemiş olayım, tamam mı? İyi geceler, iyi şanslar, ödüller kazanmanı dilerim.”</p>

  <p>“Ne?” dedi bu sırada gerçekten zorlanmaya başlamış olan Arthur.</p>

  <p>“Ne olursa yaptığın işi yap. Ama iyi yap.” Çiğnemekte olduğu şey her ne ise onunla bir çeşit gıdaklama sesi çıkardı ve belli belirsiz bir el işareti yaptı.</p>

  <p>“Niçin?” dedi Arthur.</p>

  <p>“Öyleyse kötü yap,” dedi adam, “kimin umurunda? Kim önem veriyor ki?” Ansızın adamın suratına kan hücum etti ve bağırmaya başladı.</p>

  <p>“Niye sinirlendin?” dedi, “Defol git, düş sırtımdan, anladın mı adam. Siktir git başımdan!!!”</p>

  <p>“Peki, gidiyorum,” dedi Arthur aceleyle.</p>

  <p>“Benim için bir gerçekti.” Adam keskin bir selam çaktı ve kalabalık arasında kayboldu.</p>

  <p>“Bu da neydi?” dedi Arthur yanında durduğunu farkettiği bir kıza. “Bana niçin ödüller kazanmamı söyledi?”</p>

  <p>“Şov yaptı, o kadar,” diye omuzlarını silkti kız. “Kısa süre önce Yıllık Ursa Minör Alfa Eğlendirici Görüntüler Entstitüsü Ödül Töreninde bir Ödül kazandı da. Umurunda değilmiş gibi davranabilmeyi umuyordu ama siz bununla ilgili bir - şey sormayınca o da böyle davranamadı.”</p>

  <p>“Oh,” dedi Arthur, “Oh, hay aksi, sormadığıma üzüldüm. Ödül ne içindi?”</p>

  <p>“Ciddi bir Senaryoda “Düzüşme” Kelimesini En Zarif Şekilde Kullanabilme Ödülü. Prestiji yüksek bir ödül.”</p>

  <p>“Anlıyorum,” dedi Arthur, “peki, ödül olarak ne veriyorlar?”</p>

  <p>“Büyük siyah bir kaide üzerinde ufak gümüş bir şey.</p>

  <p>Ne dediniz?”</p>

  <p>“Ben hiçbir şey demedim. Sadece gümüş şeyin ne...”</p>

  <p>“Oh, öyle mi, bana ‘hop’ dediniz gibi geldi.”</p>

  <p>“Ne demişim?” '</p>

  <p>“Hop.”</p>

  <p class="yildiz">* * *</p>

  <p>Birkaç yıldır partiye davetsiz misafirler uğruyordu. Bunlar başka dünyalardan gelen şık kişilerdi. Bir süredir, aşağıdaki kendi dünyalarına bakan partidekiler enkaz halindeki şehirleri, yağmalanmış avokado çiftliklerini, kurumuş üzüm bağlarını, yeni çölleşmiş geniş arazileri, bisküvi kırıklarını ve bir sürü pislikle dolu denizleri görüyorlar ve dünyalarının anlaşılmaz bir şekilde eskisi kadar eğlenceli olmadığını farkediyorlardı. Bazıları partinin tamamını uzaya yöneltebilecek kadar uzun süre ayık kalıp, belki de onu havanın daha temiz olduğu, daha az baş ağrısı çekebilecekleri başkalarının dünyasına götürmelerinin mümkün olup olmayacağını araştırıyorlardı.</p>

  <p>Gezegenin yarı ölü toprağı üzerinde hala az da olsa i varlığını sürüdürebilmeyi başaran kötü beslenmiş birkaç çiftçi bunu duysalardı çok mutlu olurlardı, ama o gün parti çığlıklar içinde bulutların arasından çıkarken çiftçiler yeni bir peynir ve şarap yağmasının sıkıntılı korkusu içinde başlarını kaldırıp yukarı baktıklarında, partinin daha bir müddet için hiçbir yere gitmeyeceği ve kısa süre içinde sona ereceği açıklık kazanmış oldu. Çok yakında şapkalarını, paltolarını toplayıp mahmur mahmur sendeleyerek dışarı çıkacaklar, günün hangi saatinde olduklarını ve bu yakılıp yıkılmış ülkede, herhangi bir yere giden bir taksi olup olmadığını anlamaya çalışacaklardı.</p>

  <p>Parti, yarı yarıya içine gömülmüş gibi görünen, ilginç beyaz bir gemi ile korkunç bir kucaklaşma halindeydi. Birlikte yalpalıyor, sürükleniyor ve ürkütücü bir umursamazlıkla kendi ağırlıklarını dikkate almayıp gökyüzü çevresinde dönüp duruyorlardı.</p>

  <p>Bulutlar aralandı. Hava kükreyerek önlerinden çekildi.</p>

  <p>Kıvranmakta olan parti ve Krikkit savaş gemisi iki ördeği andırıyordu. Ördeklerden biri İkincinin içinde üçüncü bir ördek oluşturmaya çalışıyor, ikinci ördek ise hararetle henüz bir üçüncü ördeğe hazır olmadığını, zaten aklı başında hiçbir üçüncü ördeğin bu birinci ördek tarafından meydana getirilmeyi isteyip istemeyeceğinin bile belli olmadığını, özellikle de ikinci ördek uçmakla meşgulken. bunu istemeyeceğinin açık olduğunu anlatıyormuş gibi görünüyordu.</p>

  <p>Gökyüzü bütün bunların rezilliğine, çığlık çığlığa bağırıp çağırıyor ve toprağı şok dalgaları ile dövüyordu.</p>

  <p>Ve ansızın bir <em>vuut</em> sesi ile Krikket gemisi uzaklaştı.</p>

  <p>Parti, açık olduğunu ummadığı bir kapıya dayanan bir adam gibi gökyüzü boyunca çaresizce yalpalamaya başladı. Havada asılı kalmak için kullandığı motorların üzerine yaslanıp dalgalandı. Kendini doğrultmaya çalışırken, eğriltti. Sendeleyerek tekrar gökyüzüne döndü.</p>

  <p>Bir süre bu yalpalamalar devam etti, ama bunun daha da uzun süremeyeceği açıktı. Artık parti ölümcül yara almış bir partiydi. Eğlence arasıra duyulan kırık dökük bir dans müziğinin gizleyemeyeceği biçimde sona ermişti.</p>

  <p>Toprağa inmekten ne kadar kaçınırsa düştüğünde karşılaşacağı çarpışma da o kadar daha ağır olacaktı.</p>

  <p class="yildiz">***</p>

  <p>İçeride de işler iyi gitmiyordu. Hatta korkunç kötü gidiyordu ve oradakiler bundan nefret ediyorlar ve bunu yüksek sesle anlatıyorlardı. Krikkit robotlarının yapmış olduklarını yani.</p>

  <p>Robotlar, Ciddi Bir Senaryoda “Düzüşme” Kelimesini En Zarif Şekilde Kullanabilme Ödülü’nü yerinden sökmüşler ve Arthur’un kendini ikincilik için savaşan biri gibi hasta hissetmesine sebep olmuşlardı.</p>

  <p>“Kalıp yardım edebilmeyi çok isterdik” diye bağırdı Ford, çöp yığınları arasından kendine yol açarken, “ama kalmayacağız.”</p>

  <p>Parti, üzerinden dumanlar tüten enkazdan ateşli haykırışlar ve iniltiler yükselmesine yol açarak tekrar yalpaladı.</p>

  <p>“Gidip Evren’i kurtarmamız lazım, anlıyor musunuz?” dedi Ford. “Bu oldukça uydurma bir özür gibi görünüyorsa, haklı olabilirsiniz. Ne olursa olsun, biz gidiyoruz.”</p>

  <p>Birden yerde yatmakta olan açılmamış ve mucize eseri kırılmamış bir şişeyle karşılaştı.</p>

  <p>“Bunu almamıza izin verir misiniz?” dedi, “Nasıl olsa sizin ihtiyacınız olmayacak.”</p>

  <p>Bir paket patates cipsi de aldı.</p>

  <p>‘Trillian?” diye bağırdı Arthur şok olmuş ve zayıf bir sesle. Dumanlan tüten karmaşa içinde hiçbir şey gö-remiyordu.</p>

  <p>“Dünyalı, gitmemiz gerek,” dedi Slartibarfast huzursuzca.</p>

  <p>“Trillian?” diye seslendi tekrar Arthur.</p>

  <p>Bir iki dakika sonra Trillian yalpalayarak, silkelenerek, yeni arkadaşı Fırtına Tanrısının eşliğinde ortaya çıktı.</p>

  <p>“Kız benimle kalıyor,” dedi Thor. “Valhalla’da devam eden müthiş bir parti var biz oraya uçuyoruz...”</p>

  <p>“Bütün bunlar olurken siz neredeydiniz?” dedi Arthur.</p>

  <p>“Üst katta,” dedi Thor. “Onu tartıyordum. Uçmak riskli bir şey biliyorsunuz, rüzgarı hesaplamanız gerek...”</p>

  <p>“O bizimle geliyor,” dedi Arthur.</p>

  <p>“Hey,” dedi Trillian, “benim seçim hakkım...”</p>

  <p>“Hayır,” dedi Arthur, “Sen bizimle geliyorsun.”</p>

  <p>Thor içten içe yanmaya başlayan gözlerle ona baktı. Tanrısal olmakla ilgili bir şeyler ispat etmeye çalışıyordu. Bunun temiz olmakla bir ilgisi yoktu.</p>

  <p>“O benimle geliyor,” dedi sakin sakin.</p>

  <p>“Hadi Dünyalı,” dedi Slartibarfast sinir içinde Arthur’un kolunu tutarak.</p>

  <p>“Hadi Slartibarfast,” dedi Ford asabice, yaşlı adamın kolunu tutarak. Slartibarfast’ın elinde teletaşıt cihazı vardı.</p>

  <p>Parti yalpalayıp sallanarak herkesin yuvarlanmasına sebep oldu. Thor ve titreyerek Fırtına Tanrı’sının siyah gözlerinin içine bakmakta olan Arthur dışında herkesin.</p>

  <p>Arthur, yavaş yavaş, inanılmaz bir şekilde, şimdi küçücük görünen yumruklarını kaldırdı.</p>

  <p>“Sorun mu yaratmak istiyorsun?”</p>

  <p>“Ne buyurdun?”</p>

  <p>“Dedim ki,” diye tekrarladı Arthur, sesindeki titremeyi gizleyemeden. “sorun mu yaratmak istiyorsun?” sersemce yumruklarını sallayıp duruyordu.</p>

  <p>Thor inanmazlık içinde ona baktı. Sonra burun deliklerinden küçük bir duman yukarı doğru kıvrılarak yükseldi. İçinde küçük bir alev bile vardı. Kemerini kavradı.</p>

  <p>Göğsünü kabartıp genişleterek, ancak bir Sherpa mangasına sahipseniz aşmaya cesaret edebileceğiniz bir adam olduğunu açıkça belirtmek istiyordu.</p>

  <p>Çekicinin sapını kemerindeki kancasından kurtardı. Eline alarak havaya kaldırdı ve onun iri demir başını sergiledi. Böylece yanında bir telgraf direği taşıdığını sanmak gibi bir yanlış anlamayı önlemiş oldu.</p>

  <p>“Sorun çıkarmak,” dedi, çelik bir değirmenin içinden geçen bir nehrin uğultusuna benzeyen bir sesle, “istiyorum öyle mi?”</p>

  <p>“Evet,” dedi Arthur, ansızın ve olağanüstü güçlü ve kendinden emin bir sesle. Tekrar yumruklarını salladı, bu kez gerçekten niyetli bir şekilde.</p>

  <p>“Dışarı çıkmak ister misin?” diye hırıldadı Thor’a.</p>

  <p>“Pekala!” diye gürledi Thor, zıvanadan çıkmış bir boğa gibi (hatta daha da etkileyici olan zıvanadan çıkmış bir Fırtına Tanrısı gibi) ve çıktı.</p>

  <p>“Güzel,” dedi Arthur. “böylece onu başımızdan atmış olduk. Slarty bizi çıkar buradan.”</p>

  <h2 id="sigil_toc_id_86">23</h2>

  <p>“Pekala,” diye bağırdı Ford, Arthur’a “evet, ben bir korkağım, ama hala hayattayım.” <em>Uzaygemisi Bistromat'a</em> geri dönmüşlerdi. Slartibarfast da öyle. Trillian da öyle.</p>

  <p>“Evet, ama ben de hayattayım, değil mi?” diye karşı ateşle cevap verdi Arthur macera ve kızgınlıkla yıpranmış bir tavırla. Kaşları birbirini yumruklamak ister gibi aşağı yukarı oynuyordu.</p>

  <p>“Kahrolası, az kalsın olmuyordun.” diye patladı Ford.</p>

  <p>Arthur sertçe keskin bir şekilde Slartibarfast’a döndü. O pilot koltuğunda oturuyor ve düşünceli bir şekilde, kendisine, ne anlama geldiğini tam olarak çı-kartamadığı, bir şey anlatmaya çalışan bir şişenin dibine bakıyordu. Arthur ona başvurdu.</p>

  <p>“Onun ilk söylediğim sözü anladığını sanıyor musun?” dedi duyguyla titreyerek.</p>

  <p>“Bilmiyorum,” diye cevapladı Slartibarfast, biraz kafası dağınık bir şekilde. “Bildiğimden,” diye ekledi, bir an için başını kaldırarak, “pek emin eğilim.” Aletlere tazelenmiş bir canlılık ve şaşkınlıkla bakarak. “Bize tekrar açıklaman gerekecek,” dedi.</p>

  <p>“Eee...”</p>

  <p>“Ama daha sonra. Şimdi korkunç şeyler olmak üzere.”</p>

  <p>Şişenin cam taklidi dibine hafifçe vurdu.</p>

  <p>“Korkarım, partiden ayrılışımız oldukça acıklı oldu,” dedi, “ve tek ümidimiz şimdi robotların anahtarı kilide sokmalarını önlemekte. Bunu nasıl başaracağımızı da bilmiyorum,” diye mırıldandı. “Yalnızca oraya gitmek zorundayız, sanırım. Bu fikirden hiç de hoşlandığımı söyleyemem. Muhtemelen sonumuz ölüm.”</p>

  <p>“Sahi, Trillian nerede?” dedi Arthur ani bir umursamazlık havası içinde. Kızmış olduğu şey Ford’un kendisini, oradan çok daha çabuk ayrılabileceklerken, Fırtına Tanrısı ile zaman kaybettirmiş olmasından dolayı azarlaması idi. Arthur’un isteyenin kabulüne sunduğu kendi fikri ise olağanüstü bir cesaretle ve yaratıcı bir biçimde davranmış olduğuydu.</p>

  <p>Yaygın görüş ise onun fikrinin bir çift leş kokulu köpek böbreği kadar bile etmeyeceği idi. Esas acı olan, Trillian’ın ne bir tarafa ne diğer tarafa pek bir tepki göstermemesi ve bir yerlere kaybolmuş olmasıydı.</p>

  <p>“Ya benim patates cipslerim nerede?” dedi Ford.</p>

  <p>“Her ikisi de,” dedi Slartibarfast, başını kaldırıp bakmadan, “Bilgilendirici Görüntüler Merkezi Odasında. Sanırım sizin genç bayan arkadaşınız Galaksi tarihi ile ilgili bazı sorunları anlamaya çalışıyor. Cipsler de ona yardım ediyor olmalı.”</p>

  <h2 id="sigil_toc_id_87">24</h2>

  <p>Herhangi önemli bir problemi yalnızca patates ile çözeceğinizi sanmak yanlış bir şeydir.</p>

  <p>Örneğin, bir zamanlar, Striterax’lı Silastik Zırhlışeytanlar adında, delicesine saldırgan bir kavim vardı. Kavimlerinin adı buydu. Ordularının adı ise korkunç bir şeydi. Ne mutlu ki, Galaktik tarihte şimdiye kadar karşılaştığımız her şeyin daha da ötelerinde yaşıyorlardı- yirmi milyar yıl önce- galaksi genç ve tazeyken ve savaşmaya değecek her fikir henüz yeniyken.</p>

  <p>Ve savaş Striterax’lı Silastik Zırhlışeytanlar’ın iyi oldukları bir konuydu ve iyi oldukları için de çok yaptıkları bir şeydi. Düşmanları ile (yani kendileri dışında kalan herkesle) ve birbirleri ile savaşırlardı. Gezegenleri tam bir harabe idi. Tüm yüzeyi, içinde Silastik Zırhlı şeytanlar’ın yaşayıp birbiriyle dalaştığı derin siperler ve terkedilmiş savaş makineleri tarafından kuşatılmış harabe halindeki şehirlerle doluydu.</p>

  <p>Bir Striterax’lı Silastik Zırhlışeytan ile kavgaya tutuşmak için yalnızca doğmuş olmak yeterlidir. Onlar bundan hoşlanmayacak ve bundan üzüntü duyacaklardır. Ve bir Zırhlışeytan üzüldüğü zaman, birisinin canı yanacak demektir. Yıpratıcı bir yaşam diye</p>

  <p>düşünülebilir, ama aksine pek çok enerjiye sahip oldukları görülüyordu.</p>

  <p>Bir Silastik Zırhlışeytan ile başedebilmenin en iyi yolu onu kendi başına bir odaya kapatmaktır. Çünkü er veya geç yapacağı şey kendi kendiyle savaşmaktır.</p>

  <p>Gün geçtikçe onlar da bunun çözmeleri gereken bir sorun olduğunu farkettiler ve olağan Silastik işinin gereği silah taşıyan her erkek veya kadının, (polisler, koruma görevlileri, ilkokul öğretmenleri, v.s) saldırganlık fazlasını üzerilerinden atmak için hergün en azından kırk-beş dakika bir çuval patatesi yumruklamayı zorunlu kılan bir kanun çıkardılar.</p>

  <p>Bu önlem biri çıkıp da patatesleri yumruklamak yerine vuracak olurlarsa bunun çok daha verimli olacağını düşününceye kadar işe yaradı.</p>

  <p>Bu öneri her çeşit şeyi vurmak için yenilenmiş bir heyecana yol açtı ve hepsi haftalardır yapacakları ilk önemli savaşın beklentisi ile müthiş heyecanlandılar.</p>

  <p>Striterax'ın Silastik Zırhlışeytanları'nın bir başka başarısı da onların bir bilgisayarı şok etmeyi başarmış ilk kavim olmalarıydı.</p>

  <p>Bu, dev boyutlarda, uzayda doğmuş, Hactar adında bir bilgisayardı. Bu bilgisayar, bugüne kadar imal edilmiş bilgisayarlar içinde en güçlüsüydü. Doğal bir beyin gibi inşa edilmiş olanların ilki idi. Yani her bir hücre parçacığı kendi içinde bütünün modelini taşıyordu. Bu özellik onun daha esnek, daha yaratıcı düşünebilmesini ve aynı zamanda, şok olabilmesini sağlıyordu.</p>

  <p>Striterax’ın Silastik Zırhlışeytanları, Stug’lı Gayretkeş Savaşçılarla olağan savaşlarından birine girişmişlerdi, ama bundan her zamanki kadar zevk almıyorlardı, çünkü devamlı olarak Cvvulzenda’nın Radyasyon bataklıklarında ya da Frazfraga’nın Ateş Dağlan ’nda yolculuk etmeleri gerekiyor, onlarsa her iki bölgede de kendilerini evlerinde hissetmiyorlardı.</p>

  <p>Bu yüzden Jajazikstak’lı Boğuşan Hançerler kavgaya katılıp onları Carfrax’taki Gamma mağaralarında ve Varlengooten’daki Buz Fırtınaları içinde bir başka cephe açmaya zorlayınca artık canlarına yettiğine karar verdiler ve kendilerine En Büyük Silahı tasarımlaması için Hactar’a emir verdiler.</p>

  <p>“En Büyük’le neyi kastediyorsunuz?”</p>

  <p>Striterax’ın Silastik Zırhlışeytanları buna cevap olarak “Bize soracağına, lanet olası bir sözlüğe bak” dediler ve tekrar savaşlarına daldılar.</p>

  <p>Böylece Hactar bir En Büyük Silah tasarımladı.</p>

  <p>Bu çok çok küçük bir bomba idi ve hiperuzay içinde bir bağlantı kutusundan ibaretti. Çalışır duruma geçirildiğinde her bir önemli güneşin merkezinin bir başka önemli güneşin merkezi ile aynı anda bağlantıya geçmesini sağlayacak, böylece Evren’i dev boyutlu, hiperuzaysal bir süpernovaya çevirecekti.</p>

  <p>Silastik Zırhlışeytanlar Gamma mağaralarından birinde bulunan Boğuşan Hançerler’e ait bir cephane deposunu havaya uçurmak için bu silahı kullanmaya çalıştıklarında, işe yaramadığını görmekten müthiş rahatsız oldular ve bunu Hactar’a da söylediler.</p>

  <p>Hactar şok olmuştu.</p>

  <p>Bu En Büyük Silah konusu üzerinde düşünmekte olduğunu açıklamaya çalıştı. Araştırmaları sonucunda bombayı patlatmamanın doğurabileceği düşünülen sonuçların hiçbirinin, bombayı patlatmanın doğurabileceği sonuçlardan daha vahim olmadığı kararma varmış bu nedenle bombanın tasarımına küçük bir hata yerleştirme inisiyatifini kullanmıştı. Ümit ediyordu ki işin içindeki herkes, bir kez daha ciddi şekilde düşünecek olursa, kabul edecektir ki...”</p>

  <p>Silastik Zırhlışeytanlar kabul etmediler ve bilgisayarı un ufak edip minik parçalara ayırdılar.</p>

  <p>Sonra daha da öteye giderek hatalı bombayı da yok ettiler.</p>

  <p>Sonra sadece Stuglı Gayretkeş Dövüşçüler ile Jajazikstaklı Boğuşan Hançerler’in canına okumaya kısa bir ara verip kendilerini havaya uçurmanın yepyeni bir yolunu bulmak için araştırmalara giriştiler ve buldular da. Galaksideki herkes için bu bir rahatlama vesilesi oldu özellikle de Dövüşçüler, Hançerler ve patatesler için.</p>

  <h2 id="sigil_toc_id_88">25</h2>

  <p>Trillian bütün bunları ve Krikkit’lilerin öyküsünü seyretmişti. Bilgilendirici Görüntü Merkezinden düşünceli bir şekilde çıktı, ve varmaları gereken yere çok geç vardıklarını tam zamanında anlayabildi.</p>

  <p><em>Yıldız Gemisi Bistromath,</em> henüz, Krikkit’in kapalı yıldız sisteminin çevresindeki yalnız ve sonsuz yörüngesinde dönüşünü sürdüren bir mil genişliğindeki bir asteroidde üzerine konduğu küçük bir kayanın tepesinde cisimleşme aşamasındayken yolcuları orada engellenemez bir tarihi olaya şahit olmak üzere bulunduklarını biliyordu.</p>

  <p>Bilmedikleri, iki olaya şahit olacaklarıydı.</p>

  <p>Kayanın kenarında üşümüş, yalnız ve çaresiz bir şekilde aşağıda olan biteni izleyerek bekleştiler. Işıktan mızraklar, sadece yüzmetre kadar aşağıda ve önlerinde bulunan bir noktadan boşluğa doğru uğursuz kavisler çizerek uçuşmaktaydı.</p>

  <p>Gözleri kör eden bu olayı seyrediyorlardı.</p>

  <p>Gemi alanının bir uzantısı, bir kez daha beynin doğal eğilimi olan oyuna gelme özelliğini istismar ederek, orada durabilmelerine yardımcı oluyordu: asteroidin minik gövdesinden aşağı yuvarlanmak ya da nefes alamamak gibi sorunlar Başkasının Sorunları oluvermişti.</p>

  <p>Beyaz Krikkit savaş gemisi asteroidin çıplak gri kayalıklarının arasında parkedilmişti. Kah ışıktan mızrakların çizdiği yayların altında alev alev parlıyor, kah gölgeler arasında kayboluyordu. Kayaların oluşturduğu simsiyah gölgeler, bu ışıktan mızraklar yanlarından geçip giderken çılgın bir koreografi içinde dans ediyorlardı.</p>

  <p>Onbir beyaz robot, bir tören düzeni içinde, Wikkit anahtarını danseden ışıkların oluşturduğu bir çemberin ortasına doğru taşımaktaydılar.</p>

  <p>Wikkit Anahtarı yeniden oluşturulmuştu. Onu meydana getiren parçalar bakımlı ve pırıl pırıldı: Güç ve Kuvveti temsil eden Çelik Sütün (ya da Marvin’in bacağı), Refahı temsil eden Altın Çubuk (ya da Sonsuz Olasılıksızlık Seyir Sisteminin kalbi), Bilim ve Aklı temsil eden Pleksiglas Sütun (ya da Adaletin Bükülmez Asası), Gümüş Çubuk (ya da Ciddi Bir Senaryoda “Düzüşmek” Kelimesini En Zarif Şekilde Kullanabilme Ödülü) ve şimdi yeniden inşa edilmiş bulunan Tahta Sütun (İngiliz Kriketinin öldüğünü sembolize eden yanmış bir kriket sopasının küllerinden) ki bu da Doğa ve Maneviyatı temsil etmekteydi.</p>

  <p>“Sanırım bu noktada yapabileceğimiz hiçbir şey yok, öyle değil mi?” diye sordu Arthur huzursuzca.</p>

  <p>“Hayır” diye içini çekti Slartibarfast.</p>

  <p>Arthur’un yüzünde beliren düş kırıklığı ifadesi son derece başarısızdı ve gölgede durduğu ve yüzü görünmediği için bu ifade şimdi yerini bir rahatlama ifadesine bırakmıştı.</p>

  <p>“Yazık,” dedi.</p>

  <p>“Hiç silahımız yok.,” dedi Slartibarfast, “aptallar gibi.”</p>

  <p>“Lanet olsun,” dedi Arthur çok sakin bir şekilde.</p>

  <p>Ford bir şey demedi.</p>

  <p>Trillian da bir şey demedi, ama garip bir şekilde düşünceli ve onlardan uzaktaymış gibi bir hali vardı. Asteroidin arkasındaki uzayın karanlığına bakmaktaydı.</p>

  <p>Asteroid, Krikkit, Krikkit’in Efendileri ve katil robotların yaşamakta olduğu dünyayı içine almış olan Ya-vaşlatışmış Zaman Zarfını kuşatan Toz Bulutunun çevresinde dönüyordu.</p>

  <p>Biçare grubun Krikkit robotlarının onların varlığından haberdar olup olmadıklarını bilmelerine olanak yoktu. Sadece farkında olmaları gerektiğini farzedebilirlerdi, ama bu şartlarda korkacak bir şey olmadığını da hissediyorlardı. Yerine getirmeleri gereken tarihi bir görevleri vardı ve orada bulunanları sevmek zorunda değillerdi.</p>

  <p>“Kötü bir güçsüzlük hissi değil mi?” dedi Arthur, ama diğerleri duymamazlıktan geldi.</p>

  <p>Robotların yaklaşmakta oldukları ışıklı alanın ortasında kare şeklinde bir çatlak belirmişti. Çatlak gittikçe daha fazla belirginleşti ve kısa bir süre sonra iki metrekareye yakın büyüklükte bir toprak blokunun yükselmekte olduğu görüldü.</p>

  <p>Aynı zamanda bir başka hareket daha hissettiler ama bu hemen hemen bilinçaltı bir kıpırtı idi ve bir iki dakika kadar hareket edenin ne olduğu anlaşılamadı.</p>

  <p>Sonra açıklığa kavuştu.</p>

  <p>Hareket eden asteroid idi. Yavaşça Toz Bulutuna doğru hareket etmekteydi. Adeta ilahi bir olta taralından bulutun derinliklerine doğru çekilmekteydi.</p>

  <p>Bilgilendirici Görüntüler Merkezinde çoktan yapmış oldukları Bulut içindeki yolculuğu şimdi gerçek yaşamda da yapmaları gerekiyordu. Sessizlik içinde donmuş gibi beklemekteydiler. Trillian kaşlarını çatmıştı.</p>

  <p>Bir asır geçmiş gibi geldi. Asteroidin ön ucu Bulutun yumuşak ve belirsiz dış çevresine girerken olaylar sonsuz bir yavaşlık içinde gerçekleşir gibiydi.</p>

  <p>Ve az sonra danseden ince bir belirsizliğin içine gömüldüler. İçinden geçtiler, geçtiler, geçtiler. Karanlıkta sadece belirsiz biçimler ve birbirinden ayırdedilemez helezonlar görebiliyorlardı.</p>

  <p>Toz parlak ışığın oklarını donuklaştırmıştı. Parlak ışığın okları Tozun onbinlerce zerresi üzerinde bir yanıp bir sönüyordu.</p>

  <p>Trillian geçişi yine çatık kaşlı düşünceleri arasından gözlemekteydi.</p>

  <p>Ve sonunda bitti. Sürenin bir dakika mı yoksa yarım saat mi olduğundan emin değillerdi, ama geçmişlerdi ve şimdi önlerine sanki uzay derdest edilip varlıktan silinmiş gibi taze bir boşluk çıkmıştı.</p>

  <p>Ve artık her şey hızlanmıştı.</p>

  <p>Topraktan bir metre kadar yükselmiş olan bloktan kör edici bir ışık yığını adeta patlarcasına ortaya döküldü ve bunun içinden daha küçük, içi danseden göz kamaştırıcı renklerle dolu, pleksiglas bir blok yükseldi.</p>

  <p>Blokun üzerinde derin yarıklar vardı üçü düz ve dikey ikisi bunları birleştiren yatay yarıklar. Wikkit Anahtarına uygun olarak tasarımlandığı açıktı.</p>

  <p>Robotlar kilide yaklaştı, anahtarı deliğine soktu ve tekrar geri çekildiler. Blok kendiliğinden çevrildi ve uzay değişmeye başladı.</p>

  <p>Uzay kendini derleyip toparlarken, izleyenlerin gözlerini de yuvalarında kuvvetle büker gibiydi. Kendilerini birden, daha birkaç saniye önce bir uzay boşluğunun bile bulunmadığını düşündükleri yerde, parlaklığıyla gözlerini yakan bir güneşin önünde buldular. Yeterince ne olduğunu anlayıp da korkudan körelmiş gözlerini elleriyle kapamayı akıl edene kadar bir iki saniye geçmesi gerekmişti. Bu bir iki saniye içinde, küçük bir noktanın bu güneşin ortasına doğru yavaşça ilerlemekte olduğunu farketmişlerdi.</p>

  <p>Arkaya doğru sendelediler ve kulaklarında robotların hep birlikte ağlaşmalarının beklenmedik, ince ezgisinin çınladığını duydular.</p>

  <p>“Krikkit! Krikkit! Krikkit! Krikkit!”</p>

  <p>Bu keskin, soğuk, boş ve mekanik ses onların kanını dondurmuştu.</p>

  <p>Aynı zamanda da bu kazandığı zaferle mağrur bir sesti.</p>

  <p>Bu iki duygu şokuyla öyle şaşkına dönmüşlerdi ki ikinci tarihi olayı az kalsın kaçırıyorlardı.</p>

  <p>Zaphod Beeblebrox, tarihte Krikkit robotlarının yaptığı bir bombalı saldırıdan kurtulabilen biricik kişi, bir Krikkit savaş gemisinden bir Zap tüfeğine el koyarak kaçmıştı.</p>

  <p>“Pekala,” diye bağırdı, “zamanda bu an itibarıyla, durum tam olarak kontrolüm altındadır.”</p>

  <p>Çıkış kapsını koruyan tek robot savaş sopasını sessizce salladı ve Zaphod’un sol kafasının arkasına indirdi.</p>

  <p>“Hangi allahın cezası yaptı bunu?” dedi sol kafa ve iğrenç bir şekilde sarktı.</p>

  <p>Sağ kafası merakla ortaya doğru bakmaktaydı.</p>

  <p>“Kim yaptı bunu?” dedi.</p>

  <p>Sopa bu kez de sağ kafasının arkasına çarptı.</p>

  <p>Zaphod oldukça garip şekilli bir gövde halinde boylu boyunca toprağa uzandı.</p>

  <p>Her şey bir iki saniyelik süre içinde olup bitmişti. Robotların yaptığı birkaç ateş kilidi bir daha geri gelmemek üzere yok etti. İçindekileri parçalamış, eritmiş ve dışarı atmıştı. Robotlar ciddi bir ifadeyle ve adeta isteksizce savaş gemilerine döndüler ve bir “vuup” sesiyle oradan uzaklaştılar.</p>

  <p>Trillian ve Ford dik yokuştan aşağı aceleyle koşarak Zaphod Beeblebrox’un hareketsiz vücuduna ulaştılar.</p>
</body>
</html>
