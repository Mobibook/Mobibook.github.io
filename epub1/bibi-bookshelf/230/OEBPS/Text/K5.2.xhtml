<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/Style0001.css" rel="stylesheet" type="text/css" />
</head>

<body>
  <h2>16</h2>

  <p>Arthur önce hangisinin orada olmadığını fark ettiğinden pek emin değildi. Birinin orada olmadığını fark ettiğinde aklı hemen diğerine gitmiş ve hemen o anda her ikisinin de yok olduğunu ve bunun sonucu olarak çılgınca kötü ve başa çıkması zor bir şeylerin olacağını hemen anlamıştı.</p>

  <p>Random orada değildi. Paket de öyle.</p>

  <p>Onu bütün gün gözünün önünde bir rafın üzerinde tutmuştu. Bu bir güvenlik denemesiydi.</p>

  <p>Biliyordu ki, bir ebeveyn olarak yapması gereken şeylerin birincisi çocuğuna güven duyduğunu göstermek ve aralarındaki ilişkinin temelini karşılıklı güven ve inanç üzerine kurmaktı. Bunu uygulamanın sersemce bir şey olacağına dair kötü bir hisse kapılmıştı gerçi, ama yine de yapmıştı ve pek tabii ki bunun gerçekten de sersemce bir şey olduğu ortaya çıkmıştı. Yaşadıkça öğreniyorsun. Ama her durumda yaşıyorsun.</p>

  <p>Üstelik paniğe de kapılıyorsun.</p>

  <p>Arthur koşarak kulübeden dışarı fırladı. Saat akşam sularıydı. Işık ve fırtına yaklaşıyordu. Onu hiçbir yerde görememiş, izine bile rastlayamamıştı. Herkese sordu. Kimse onu görmemişti. Tekrar sordu, gören kimse olmamıştı. Akşam olmuş evlerine gidiyorlardı. Hafif bir rüzgar köyün sınırları çevresinde dolanıyor, yerden bir şeyler kaldırıp, tehlikeli bir olağanlık içinde onları bir başka tarafa fırlatıyordu.</p>

  <p>Yaşlı Thrasbarg'ı buldu ve ona sordu. Thrasbarg taş gibi bir ifadeyle ona baktı ve Arthur'un duymaktan korktuğu ve en başından gitmiş olabileceğinden korktuğu yönü gösterdi.</p>

  <p>İşte şimdi en kötünün gerçekleştiğini biliyordu.</p>

  <p>Random, Arthur'un kendisini izlemeyeceğini düşündüğü yere gitmişti.</p>

  <p>Başını kaldırıp asık suratlı, kurşuni renkli, parçalı bulutlu gökyüzüne baktı ve gördüğü şeyin Mahşerin Dört Atlısının içinden fırlarken kendilerini aptal gibi hissetmeyecekleri cinsten bir gökyüzü olduğunu düşündü.</p>

  <p>Kötü bir şeyler olacağını yoğun bir şekilde önceden sezinleme hissiyle dolu olarak bitişik vadideki ormana giden yolda yürümeye başladı. Arthur kendini koşmaya zorlarken ilk büyük yağmur damlaları da toprağı dövmeye başlamıştı.</p>

  <p class="yildiz">* * *</p>

  <p>Random tepenin doruğuna vardı ve aşağıya, bitişik vadiye bir göz attı. Beklediğinden daha uzun ve zor bir tırmanma olmuştu. Bu yolculuğu gece yapmanın o kadar da iyi bir fikir olup olmadığı hakkında biraz endişelenmeye başlamıştı. Ama babası ya kendini ya da Random'ı paketi korumaya falan çalışmadığına inandırmaya çalışarak, bütün gün kulübenin etrafında amaçsızca dolaşıp durmuştu. Sonunda demirci Strinder'la bıçaklar hakkında konuşmaya gitmek zorunda kalmış, Random da bunu fırsat bilmiş ve paketle birlikte kaçmıştı.</p>

  <p>Paketi orada, kulübenin, hatta köyün içinde açamayacağı çok aşikardı. Babası her an geri dönebilirdi. Bunun anlamı izlenemeyeceği bir yere gitmek zorunda olduğuydu.</p>

  <p>Şimdi bulunduğu yerde durabilirdi artık. Babasının kendisini izlemeyeceği, izlese bile tepenin ağaçlı kısmında çöken gece ve başlayan yağmur altında onu bulamayacağını umduğu bu yöne sapmıştı.</p>

  <p>Tırmanış boyunca paket koltuğunun altında kıpırdanıp durmuştu. Bu paketin insanın hoşuna giden bir iriliği vardı: üst yüzeyi kenarları hemen hemen kolunun dirseğe kadar olan kısmı uzunluğunda olan bir kare şeklindeydi ve yüksekliği de bir karış kadardı. Kahverengi plastik kağıtla sarılmış ve kendi kendine bağlanan sicimlerin usta işi yeni bir çeşidi ile bağlanmıştı. Random paketi salladıkça içinde hiçbir tıkırtı falan duyamıyordu ama ağırlığının heyecan verici biçimde merkezde toplandığını hissedebiliyordu.</p>

  <p>Ayrıca buraya kadar gelip de burada durmayıp, aşağı, neredeyse yasaklanmış olan o bölgeye -yani babasının gemisinin düştüğü yere doğru ilerlemekten de bir çeşit haz duyuyordu. Gerçi "tekin olmayan" kelimelerinin ne anlama geldiğinden tam olarak emin değildi ama bunu bulmak eğlenceli olabilir diye düşünüyordu. Yürümeye devam edecek ve paketi oraya varıncaya kadar saklayacaktı. Bununla birlikte, karanlık da gittikçe artıyordu.</p>

  <p>Henüz minik elektrik fenerini kullanmamıştı, çünkü uzaktan fark edilmek istemiyordu. Birazdan onu kullanmadı gerekecekti ama şimdi vadileri birbirinden ayıran tepenin öbür tarafına geçmiş olacağı için herhalde bunun kendisine pek bir zararı dokunmayacaktı.</p>

  <p>Fenerini açtı. Hemen hemen aynı anda çakan şimşeğin ışığı yönelmiş olduğu vadiyi ortadan ikiye yardı ve onu oldukça ürküttü.</p>

  <p>Etrafını çevreleyen karanlık sırtını ürpertir ve fırtınanın tokadı önündeki arazi boyunca yankılanırken, elindeki kalem şeklinde fenerin dalgalanan zayıf ışığı ile kendini birden ufacık ve kaybolmuş hisseti. Belki de artık burada durmalı ve paketi burada açmalıydı. Ya da belki geri dönmeli ve yarın yine buraya gelmeliydi. Ama bu ancak bir anlık bir duraklama oldu. Bu gece geriye dönüş falan olmayacağını biliyor, hatta hiç geriye dönüş olmayacağını seziyordu.</p>

  <p>Tepeden aşağı ineceği tarafa doğru döndü. Şimdi yağmur hızlanmaya başlamıştı. Bir iki dakika önce iri damlalar halinde iken şimdi sağanak halinde boşanmaya başlamıştı. Ağaçlar arasında ıslıklar çalıyor ve ayağının altındaki toprak kayganlaşmaya başlıyordu.</p>

  <p>Hiç olmazsa, bu ıslık çalan şeyin yağmur olduğunu biliyorum diye düşündü. Elindeki fenerin ışığı ağaçlar arasında dalgalandıkça gölgeler kendisine doğru atılıyor ve ona yan bakışlar fırlatıyordu. İleri ve aşağı doğru yürümeliydi.</p>

  <p>On, on beş dakika daha ileri doğru acele acele yürümeye devam etti. Şimdi iliklerine kadar ıslanmış ve titriyordu. Yavaş yavaş kendinden önde bir yerlerde, bir başka ışık daha varmış gibi gelmeye başlamıştı. Bu çok soluk bir ışıktı ve Random bunu kendisinin kurgulayıp kurgulamadığından emin olamıyordu. Daha iyi görebilmek için kendi ışığını kapattı. Gerçekten de ilerde bir yerlerde soluk bir ışık varmış gibi görünüyordu. Bunun ne olduğunu bilemiyordu. Tekrar lambasını yakarak tepeden aşağı, bu şey her neyse ona doğru yoluna devam etti.</p>

  <p>Bununla birlikte ormanda da yanlış olan bir şeyler vardı.</p>

  <p>Bunun ne olduğunu hemen söyleyemezdi ama ağaçlar güzel bir ilkbaharı bekleyen canlı, neşeli ve sağlıklı ağaçlar gibi görünmüyorlardı. Bu ağaçlar hastalıklı açılarla birbirlerine yaslanmaktaydılar ve adeta beti benzi sararmış ve çürümüş bir görüntü sergiliyorlardı. Random, birkaç kez, kendisi yanlarından geçerken ona erişmeye çalışmak ister gibi bir halleri olduğu hissine kapılmıştı. Ama aslında bu, elindeki ışık yüzünden titreşip silkinen gölgelerin sebep olduğu bir oyundu.</p>

  <p>Ansızın ağaçlardan birinden önüne bir şey düştü. Random korkarak geriye sıçradı ve bunu yaparken elindeki feneri de, paketi de yere düşürdü. Çömelerek, cebinde bulunan ucu sivriltilmiş taşı dışarı çıkardı.</p>

  <p>Ağaçtan düşen şey hareket ediyordu. Yerde yatan fenerinin ışığı bu şeyi aydınlatıyor ve kocaman iğrenç bir gölge, ışığın içinden sendeleyerek yavaşça kendisine doğru yaklaşıyordu. Random yağmurun yeknesak sesinin ardından gelen belli belirsiz hışırtı ve gıcırtı seslerini duyabiliyordu. Toprağı tırmalayarak yerde yatan fenerine doğru uzandı ve onu yakalayarak ışığı kendisine yaklaşmakta olan yaratığın üzerine doğrulttu.</p>

  <p>Aynı anda birkaç metre ötedeki bir ağaçtan bir tane daha düştü. Fenerin ışığını çılgınca birinden diğerine çevirdi. Sivri taşını atmaya hazır vaziyette havaya kaldırdı.</p>

  <p>Aslında yaratıklar oldukça küçük şeylerdi. Onları olduğundan büyük gösteren şey ışığın açısıydı. Üstelik yalnızca küçük değil aynı zamanda tüylü ve sevimliydiler. Bu arada ağaçtan bir tane daha düşmüştü. Bu seferki ışığın aydınlattığı küçük alanın içine düşmüştü ve Random onu rahatça görebiliyordu.</p>

  <p>Diğer ikisi gibi bu da düzgün ve dikkatli bir şekilde atlamış, dönerek yavaş ve kararlı bir şekilde Random'a doğru ilerlemeye başlamıştı.</p>

  <p>Random olduğu yerde kalakalmıştı. Elindeki taş hâlâ atmaya hazır vaziyette idi ama gittikçe kendisine doğru gelen şeylerin birer sincaptan başka bir şey olmadığı gerçeğini daha iyi anlamaya başlamıştı. En azından sincaba benzer bir şeylerdi. Yumuşak, sıcak, sevimli sincaba benzer şeyler kendisine doğru yaklaşmaktaydılar ve o bundan hoşlanıp hoşlanmadığından hiç de emin değildi.</p>

  <p>Fenerinin ışığını direk olarak birincinin üzerine doğru çevirdi. Hayvan saldırgan, kabadayıca, iç tırmalayıcı sesler çıkarıyor ve küçük pençelerinden birinde yıpranmış pembe bir bez parçası taşıyordu. Random taşını tehditkar bir tavırla yukarda tutuyor ama bunun, ıslak paçavra parçası ile kendisine yaklaşmakta olan hayvan üzerinde görünür hiçbir etkisi olmuyordu.</p>

  <p>Geriye doğru çekildi. Bununla nasıl başa çıkacağını hiç bilmiyordu. Eğer yaklaşanlar parlayan kesici dişlerini göstererek hırlayıp homurdanan kötülük dolu canavarlar olsaydı,* onlara saldırmakta hiç tereddüt etmezdi ama aynı şekilde davranan şeyler minik sincaplar olunca ne yapacağını kestiremiyordu.</p>

  <p>Yeniden geri çekildi. İkinci sincap sağ yanına doğru ilerleyerek bir çevirme harekatına girişmişti. O da küçük pençesinde bir şey taşıyordu. Palamut kozalağına benzer bir şey. Üçüncüsü onun hemen arkasındaydı ve o da ilerliyordu. O ne taşıyordu? Küçük, ıslak bir kağıt parçası diye düşündü Random.</p>

  <p>Bir adım daha geri giderken ayağı bir ağaç köküne takıldı ve sırtüstü yere yuvarlandı.</p>

  <p>Birinci sincap hemen öne doğru fırladı ve üzerine sıçradı. Gözünde buz gibi, kararlı bir bakış ve pençesinde ıslak pembe bez parçası ile midesine doğru ilerlemeye başladı.</p>

  <p>Random ayağa kalkmaya çalıştı ama ancak bir iki santim kadar doğrulabildi. Midesindeki sincabın şaşkınlığı onu da şaşırtmıştı. Sincap donup kalmış, küçük pençeleri ile Random'un ıslak bluzunun üzerinden onun derisine yapışmıştı. Sonra yavaşça, santim santim ilerleyerek Random üzerindeki tırmanışını sürdürdü, durdu ve bez parçasını ona sundu.</p>

  <p>Random bu şeyin garipliği ve sincabın minik pırıltılı gözlerinin etkisi ile neredeyse hipnotize olmuş gibiydi. Sincap paçavrayı yeniden ona sundu. Bezi tekrar tekrar ona doğru uzatıyor ve ısrarla tiz sesler çıkarıyordu. Bu,</p>

  <p>Random sonunda tereddüt içinde ve huzursuzca o şeyi ondan alıncaya kadar sürdü. Sincap dikkatle onu izlemeye devam ediyor, gözleri yüzünün her tarafında dolaşıyordu. Yağmur ve çamur yüzünden aşağı boşanıyor ve üzerinde sincabın biri oturuyordu. Elindeki bez parçası ile gözlerinin üzerindeki çamurun bir kısmını sildi.</p>

  <p>Sincap bir zafer çığlığı attı, bezi tekrar kaptı, üzerinden aşağı atladı, karanlık, sarmalayan gecenin içine doğru koştu, bir ağaca doğru atıldı, gövdesindeki bir oyuğa daldı arkasına yaslanıp bir sigara yaktı.</p>

  <p>Bu arada Random içi yağmur dolu palamut kozalağı ve kağıt parçası taşıyan sincapları başından savmaya çalışıyordu. Bir yandan da poposu üzerinde sürünerek arkaya doğru geriliyordu.</p>

  <p>"Hayır!" diye bağırdı. "Gidin başımdan!"</p>

  <p>Sincaplar korku içinde geriye doğru kaçıştılar, sonra aynı hızla, hediyeleri ile birlikte ileri atıldılar. Random taşını onlara doğru salladı. "Gidin!" diye haykırdı.</p>

  <p>Sincaplar dehşet içinde etrafta hoplayıp zıplamaya başladılar. Sonra birisi doğrudan üzerine atıldı, kozalağı kucağına bıraktı, geri dönüp karanlığın içine daldı. Diğeri bir müddet titreyerek olduğu yerde kaldı, sonra elindeki kağıt parçasını düzgün bir şekilde Random'ın önüne bıraktı ve o da kayboldu.</p>

  <p>Şimdi yeniden yalnız kalmıştı. Ama şaşkınlık içinde titriyordu. Sallanarak ayağa kaktı, taşını ve paketini yerden aldı, sonra bir an tereddüt ettikten sonra kağıt parçasını da aldı. Öyle ıslanmış ve kırışmıştı ki ne olduğunu anlamak çok zordu. Bir uçak dergisinden kopmuş bir parçaya benziyordu.</p>

  <p>Tam Random bütün bunların ne anlama geldiğini çözmeye çalışırken, durmakta olduğu düzlüğe doğru yürüyen bir adam ortaya çıktı, silahını kendisine doğru doğrulttu ve onu vurdu.</p>

  <p class="yildiz">* * *</p>

  <p>Arthur onun iki üç mil gerisinde tepenin yukarı doğru tırmanılan kısmında, ümitsizce fırtına ile boğuşmaktaydı.</p>

  <p>Aramaya başladıktan bir kaç dakika sonra geri dönmüş ve yanına bir fener almıştı. Pilli olmayan bir fener. Buradaki tek pilli fener Random'un beraberinde getirdiği idi. Arthur'unki zayıf ışıklı bir çeşit rüzgar feneri idi: yanıcı balık yağının depolanabileceği bir haznesi, kuru otlardan yapılma bir fitili vardı ve Strinder’ın demirci dükkanında yapılmıştı. Son Derece Normal Yaratığın mide zarından şeffaf bir tabakayla kaplanmış, delikli metal bir kutuydu bu.</p>

  <p>İşte bu lamba şimdi sönmüştü.</p>

  <p>Arthur bir kaç dakika tamamen ümitsizce onu kurcaladı. Bir yağmur fırtınasının ortasında bu şeyi tekrar alevlendirebilmesinin hiçbir yolu olmadığı açıktı ama yine de denememek imkansızdı. Gönülsüzce lambayı bir kenara fırlattı.</p>

  <p>Şimdi ne yapması gerekiyordu? Bu ümitsiz bir durumdu. Baştan aşağı sırsıklamdı. Elbiseleri yağmurdan ağırlaşmış ve şişmişti. Üstelik şimdi bir de karanlıkta kaybolmuş durumdaydı.</p>

  <p>Kısa bir an için kör edici ışığın içinde kaybolmuşken, hemen ardından yine karanlığa gömüldü.</p>

  <p>Ama çakan şimşek ona hiç olmazsa tepenin ucuna çok yaklaşmış olduğunu göstermişti. Bir kez bunu göğüsleyince... aslında ne yapacağından o da pek emin değildi. Buna oraya gidince karar vermesi gerekecekti.</p>

  <p>Öne ve yukarı doğru atıldı.</p>

  <p>Birkaç dakika sonra, nefes nefese bir şekilde tepeye çıktığım biliyordu. Aşağı doğru uzanan önündeki boşlukta soluk bir ışığa benzer bir şey görünüyordu. Bunun ne olabileceği hakkında en ufak bir fikri yoktu ve zaten düşünmeyi de pek istemiyordu. Bununla birlikte yönlenebileceği tek şey de bu ışıktı, onun için tökezleyerek, kaybolmuşluk ve korku hisleri içinde ona doğru ilerlemeye başladı.</p>

  <p class="yildiz">* * *</p>

  <p>Öldürücü ışığın parıltısı Random'un yanından geçip gitmiş ve bunu yaklaşık iki saniye sonra da silahı atan adam izlemişti. Adam yanından geçmek dışında Random'a bakmamıştı bile. Onun arkasında duran birini vurmuş ve Random arkasına dönüp baktığında onu vurulan gövdenin yanında yere çömelmiş ceplerini karıştırırken görmüştü.</p>

  <p>Tablo donmuş ve ardından kaybolmuştu. Bir saniye sonra dev boyutlarda bir dizi diş bu tablonun yerini almıştı. Dişler dev boyutlarda ve mükemmel boyalı kırmızı dudaklarla çevriliydi. Kocaman mavi bir diş fırçası nereden ortaya çıktığı belli olmayan bir şekilde belirmiş ve titreşen yağmur perdesinin ardında parıldamaya devam eden dişleri köpükler içinde fırçalamaya başlamıştı.</p>

  <p>Random bunun ne olduğunu anlayamadan önce gözlerini kırpıştırarak ona bakakalmıştı.</p>

  <p>Bu bir reklamdı. Kendisine ateş eden adam holografik uçak filmlerinden birinin parçası idi. Artık gemiye çok yakın bir yerlerde olmalıydı. Anlaşılan geminin sistemlerinden bir kısmı diğerlerinden daha zor yok edilebilir türdendi.</p>

  <p>Yolculuğunun bundan sonraki yarım mili özellikle sorunlu idi. Yalnızca soğuk, yağmur ve gece ile boğuşmak zorunda kalmıyor, bir de geminin eğlence sisteminin kırılıp dökülmüş kalıntıları ile de uğraşması gerekiyordu. Etrafında durmaksızın uzaygemileri, jet arabaları ve helipodlar çarpışıp, geceyi aydınlatarak infilak ediyor, garip şapkalar giyen kötü niyetli adamlar onun aracılığı ile uyuşturucu kaçakçılığı yapıyor ve sol tarafında kalan küçük bir meydanda Hallapolis Devlet Operası birleşik koro ve orkestrası Rizgar'ın Woont'lu Blamwellamum operasının dördüncü perdesinden AnjaQuantin Yıldız Muhafızları'nın kapanış marşını çalıyordu.</p>

  <p>Ardından son derece iğrenç görünüşlü bir kraterin fokurdayan ağzına ulaştı. Çukurun ortasından gelen ve başka bir durumda muazzam büyüklükte bir karamelli sakızı andıracak olan, ama aslında büyük bir uzaygemisinin kalıntıları olan şeyden hâlâ hafif, ılık bir esinti gelmekteydi.</p>

  <p>Uzunca bir süre ona bakarak orada durdu. Sonunda kraterin çevresi boyunca yürümeye başladı. Artık ne aradığından emin değildi ama yine de dehşet çukurunu solunda tutarak ilerlemeye devam ediyordu.</p>

  <p>Yağmur biraz hız kaybetmeye başlamıştı ama hâlâ oldukça fazlaydı ve Random kutunun içinde ne olduğunu bilmediği, hassas ve zarar görebilecek bir şey olup olmadığından emin olmadığı için, kutuyu açabileceği kuru bir yer bulması gerektiğini düşünüyor, onu düşürdüğü için zarar vermemiş olduğunu umuyordu.</p>

  <p>Fenerini etraflarını çevreleyen ağaçlar üzerinde gezdirdi. Ağaçlar burada seyrekleşmiş, çoğu yanmış ve kırılmıştı. Yan yolda bir yerde, kendisine sığmak görevi yapacak karışık bir kaya grubu gördüğünü sandı ve ona doğru yürümeye başladı. Nihayet yanma vardığında bunun, gemi çarpıştığı sırada, son alev topundan önce gemiden fırlayan ıvır zıvırların oluşturduğu bir yığın olduğunu anladı.</p>

  <p>Kraterin ağzından iki üç yüz metre kadar ilerledikten sonra, yumuşak pembe bir kumaşın yıpranmış kalıntılarına rastladı. Sırsıklam, çamur içindeydi ve kırılmış dallardan aşağı sarkıyordu. Random doğru olarak, bunun babasının yaşamını kurtaran güvenlik balonu olduğunu tahmin etti. Yanma giderek onu daha yakından inceledi. Sonra yerde onun yakınında bir yerde yarısı çamurla kaplı bir şey dikkatini çekti.</p>

  <p>Onu yerden aldı ve üzerindeki çamuru temizledi. Bu bir kitap büyüklüğünde bir çeşit elektronik cihazdı. Dokunduğunda kapağı üzerinde dost görünüşlü büyük harfler hafif bir parıltıyla parlamaya başlamıştı. Harfler PANİĞE KAPILMA diyorlardı. Random bu şeyin ne olduğunu biliyordu. Bu, babasına ait olan <span class="text3">Otostopçunun Galaksi Rehberi</span> idi.</p>

  <p>Onu görür görmez ansızın kendini güvende hissetmişti. Kafasını gökyüzüne çevirdi ve yağmurun yüzünü yıkayıp ağzına girmesine izin verdi.</p>

  <p>Kafasını sallayıp kayalara doğru aceleyle ilerledi. Üzerlerine tırmanır tırmanmaz, mükemmel bir şey buldu. Bu bir mağara ağzıydı. Fenerin ışığını mağaranın içerlerine doğru çevirdi. Burası kuru ve güvenli bir yere benziyordu. Yolunu dikkatle seçerek içeri doğru yürüdü. Oldukça ferah bir yerdi ama fazla derinlere gitmiyordu. Yorgun ve rahatlamış bir şekilde uygun bir taşın üzerine oturdu. Kutuyu önüne yerleştirdi ve hemen açmaya koyuldu.</p>

  <h2 id="sigil_toc_id_148">17</h2>

  <p>Uzun bir süre "evrenin kayıp maddesi" olarak adlandırılan şeyin nereye gittiği konusunda pek çok spekülasyon yapılmış, ortalıkta pek çok söylenti dolaşmıştı. Tüm önemli üniversitelerin bilim departmanları, önce uzak galaksilerin merkezlerinde ve sonra da tüm evrenin merkezinde ve sınırlarında onu araştırıp, soruşturabilmek için gittikçe daha gelişmiş cihazlar kullanmaya başlamışlardı. Ama aranan şeyin izi sonunda bulunduğunda, bunun aslında cihazın içine sarıldığı malzemeden oluştuğu anlaşılmıştı.</p>

  <p>Kayıp maddeden oldukça büyük bir miktar paketten çıkan kutunun içinde de vardı. Random, kayıp maddenin bu küçük, yumuşak, yuvarlak ve beyaz toplarını, gelecek nesil fizikçilerinin, bu kuşaktaki fizikçilerin bulguları kaybolup unutulduğunda iz sürebilmelerini sağlamak amacıyla kutudan çıkarıp attı.</p>

  <p>Kayıp madde topaklarının arasından, hiçbir özelliği olmayan siyah bir disket çıkaran Random, onu yanındaki bir taşın üzerine koydu ve bütün kayıp maddeleri iyice karıştırıp, başka bir şey, bir broşür veya birtakım bağlantılar veya bunlara benzer bir şeyler daha olup olmadığım anlamaya çalıştı. Ama başka hiçbir şey yoktu. Yalnızca siyah bir disket.</p>

  <p>Feneri onun üzerine tuttu.</p>

  <p>Bunu yaptıkça görünüşte hiçbir belirgin özelliği olmayan disketin yüzeyinde çatlaklar belirmeye başladı. Random tedirgin bir şekilde geri çekildi, ama sonra, bu şey her ne ise onun bütün yaptığının yalnızca kendi kendini açmak olduğunu gördü.</p>

  <p>Gerçekleşen olay muhteşem güzellikteydi. Olağanüstü karmaşık, ama aynı zamanda bir o kadar da basit ve zarifti. Adeta kendi kendine açılan bir origami parçasını ya da birkaç saniye içinde bir goncadan güle dönüşen bir tomurcuğu andırıyordu.</p>

  <p>Birkaç dakika önce düzgün yuvarlak ve siyah bir disketin olduğu yerde, şimdi bir kuş bulunuyordu. Kanat çırparak havada asılı kalan bir kuş.</p>

  <p>Random dikkatle ve merakla ondan uzaklaşmaya devam etti.</p>

  <p>Kuş biraz pikka kuşuna benziyordu ama ondan azıcık daha küçük ve üstelik simsiyahtı.</p>

  <p>Bu kuşta Random'ın hemen anlayamadığı garip bir şey daha vardı. Pikka kuşları ile kesinlikle benzer tarafları, her ikisinin de sizin göremediğiniz bir şeyi gözlüyorlarmış gibi bakan gözleriydi.</p>

  <p>Ansızın ortadan kayboldu.</p>

  <p>Sonra aynı şekilde ansızın her şey karardı. Random gergin bir şekilde olduğu yerde büzüldü ve yeniden eliyle cebindeki keskin uçlu taşını yokladı. Karanlık çekilirken top gibi büzüldü ve ardından karanlık yeniden kuş biçimini aldı. Önündeki boşlukta, kanatlarını yavaş yavaş çırparak ve gözlerini kendisine dikerek öylece asılı kaldı.</p>

  <p>"Afedersiniz," dedi ansızın, "frekansımı ölçmem gerekiyor da. Bunu söylerken beni duyabiliyor musunuz?"</p>

  <p>"Neyi söylerken?" diye sordu Random.</p>

  <p>"Güzel," dedi kuş. "Ya bunu söylediğim zaman duyabiliyor musunuz?" Bu kez daha yüksek bir tonda konuşmuştu.</p>

  <p>"Evet, tabii ki duyabiliyorum!" dedi Random.</p>

  <p>"Ya bunu söylerken duyabiliyor musunuz?" diye sordu kuş, bu kez mezardan gelir gibi derin bir sesle.</p>

  <p>"Evet!"</p>

  <p>Sonra bir sessizlik oldu.</p>

  <p>"Hayır, anlaşılan duyamıyorsunuz," dedi kuş bir kaç saniye sonra. "Güzel. Pekala. Sizin işitme menziliniz 20 ila 16 Khz arasında. Peki. Bu sizin için yeterince rahat mı?" diye sordu hoş, hafif bir tenor sesle. "Üst sınırlarda kulak tırmalayıcı, rahatsız edici bir ahenksizlik de yok değil mi? Anlaşılan hayır. Güzel. Bu kanalları veri kanalları olarak kullanabilirim. Şimdi. Benden kaç tane görebiliyorsunuz?"</p>

  <p>Hava ansızın birbirinin içine girmiş, bir sürü kuştan görünmez olmuştu. Random sanal gerçeklikler arasında vakit geçirmeye çok alışıktı, ama bu şimdiye kadar karşılaştığı her şeyden daha garipti. Adeta uzayın tüm geometrisi sınırsız kuş şekilleri ile yeni baştan düzenlenmiş gibiydi.</p>

  <p>Random derin bir nefes aldı ve kollarını yüzüne kapattı. Bunu yaparken kollan kuş şekilli boşlukta hareket etmişti.</p>

  <p>"Hımm, anlaşılan gereğinden çok fazla," dedi kuş. "Şimdi nasıl?"</p>

  <p>Şimdi bir kuş tüneli oluşturmuştu. Sanki paralel aynalar arasına sıkışmış bir kuşun sonsuzluğa kadar yansıyan görüntüsüymüş gibi görünüyordu.</p>

  <p>"Sen nesin?" diye haykırdı Random.</p>

  <p>"Buna bir dakika içinde geleceğiz,” dedi kuş. "Kaç tane olduğumu söyleyin, lütfen."</p>

  <p>"Yani, sanki..." Random çaresizce uzakları işaret ediyordu.</p>

  <p>"Anlıyorum. Boyut olarak hâlâ sonsuz sayıda, ama en azından doğru boyutsal matriste çalışıyoruz. Güzel. Hayır, cevap bir portakal ve iki limon olacaktı."</p>

  <p>"Limon mu!"</p>

  <p>"Eğer üç limonum ve üç portakalım olsaydı ve ben iki portakal ve bir limonumu kaybetseydim elimde ne kalırdı?"</p>

  <p>"Hı?"</p>

  <p>"Pekala. O halde siz zamanın <span class="text3">bu</span> yöne doğru aktığını düşünüyorsunuz öyle mi? İlginç. Ben hâlâ sonsuz mu görünüyorum?" diye sordu, boşlukta bir o yana bir bu yana doğru balonlaşarak. "şimdi sonsuz muyum? Ne kadar sarıyım? "</p>

  <p>Kuş an be an akılları durduracak şekil ve sayı değişikliklerine uğruyordu.</p>

  <p>"Yapamıyorum...." dedi Random, perişan bir şekilde.</p>

  <p>"Cevaplamak zorunda değilsiniz. Ben artık sizi izleyerek cevapları anlayabiliyorum. O halde sizin anneniz miyim? Bir kaya mıyım? Kocaman, ezilebilir yumuşaklıkta ve bir yılan gibi kıvrımlı mıyım? Hayır mı? Peki ya şimdi? Geriye doğru gidiyor muyum?"</p>

  <p>Bir kez olsun kuş tam olarak hareketsiz ve dengede gibi gözüküyordu.</p>

  <p>"Hayır," dedi Random.</p>

  <p>"Aslında gidiyordum. Zaman içinde geriye gidiyordum. Hımm. Pekala, sanırım artık bütün bunları hallettik. Eğer merak ediyorsanız, size şu kadarını söyleyebilirim ki, siz, sizin evreninizde, adına uzay dediğiniz her üç boyutta da özgür bir şekilde hareket edebiliyorsunuz. Zaman dediğiniz bir dördüncü boyutta ise düz bir çizgi üzerindesiniz. Bir beşinci boyutta olduğunuz yere kök salıyorsunuz ki, olasılık hesaplarının ilk temel şartı budur. Bundan sonra işler biraz karışıyor ve 13 üncü ile yirmi ikinci boyutlar arasında öğrenmek bile istemeyeceğiniz şeyler oluyor. Aslında şu an için bütün bilmeniz gereken evrenin sizin düşünebileceğinizden çok daha karmaşık olduğu. Başlarken onun kahrolası karmaşık bir şey olduğunu düşünerek işe başlamış olsanız bile. Eğer "kahrolası" gibi kelimeler sizi rahatsız ediyorsa bunları kullanmaktan kolaylıkla vazgeçebilirim."</p>

  <p>"Hangi kahrolası sözcükleri kullanmak istiyorsan onları kullan."</p>

  <p>"Öyle yapacağım."</p>

  <p>"Sen hangi cehennemin dibisin?"</p>

  <p>"Ben <span class="text3">Rehber'</span> im. <span class="text3">Sizin</span> evreninizde sizin <span class="text3">Rehber’</span>inizim. Hatta ben, teknik olarak Her Çeşit Genel Karman Çormanlık adıyla bilinen ve şey anlamına gelen.... Durun en iyisi size göstereyim."</p>

  <p>Havada geri döndü ve mağaranın dışına çıktı. Sonra yeniden artmaya başlayan yağmur altında bir kayaya tünedi.</p>

  <p>"Gelin," dedi, "bunu seyredin."</p>

  <p>Bir kuş tarafından idare ediliyor olmak Random'un hoşuna gitmiyordu, ama yine de onu mağaranın ağzına kadar izlemişti. Hâlâ cebindeki taşı yokluyordu.</p>

  <p>"Yağmur," dedi kuş. "Görüyorsunuz değil mi? Yalnızca yağmur."</p>

  <p>"Yağmurun ne olduğunu biliyorum."</p>

  <p>Damlalar gecenin içinden perde perde iniyor, ay ışığı yaralarından süzülüyordu.</p>

  <p>"O halde anlatın, nedir?"</p>

  <p>"Ne demek istiyorsun o halde anlatın diyerek? Bana bak, sen kimin neyisin? O kutuda ne işin vardı? Ne yani ben, sonunda bana yağmurun ne olduğunu soran bir kuş bulmak için mi bütün geceyi ormanda koşup, çıldırmış sincapları kovalamakla geçirmek zorunda kaldım? Yağmur denen şey lanet olası gökyüzünden dökülen sulardan başka bir şey değil, tamam mı? Başka öğrenmek istediğin şey var mı, yoksa artık eve dönebilir miyiz?"</p>

  <p>Kuş cevap vermeden önce uzun bir sessizlik oldu. "Eve gitmek mi istiyorsunuz?"</p>

  <p>"Benim bir evim yok ki!" Random kelimeleri öyle yüksek sesle haykırmıştı ki neredeyse kendi kendini şoka uğratmıştı.</p>

  <p>"Yağmura iyi bak..." dedi <span class="text3">Rehber</span> kuş.</p>

  <p>"Zaten yağmura bakıyorum! Başka bakacak ne var ki?"</p>

  <p>"Ne görüyorsunuz?"</p>

  <p>"Ne demek istiyorsun, seni sersem kuş? Yalnızca tonlarla yağmur görüyorum. Yalnızca dökülen sular."</p>

  <p>"Suda ne tür şekiller görüyorsunuz?"</p>

  <p>"Şekiller mi? Şekil falan yok. Yalnızca ..."</p>

  <p>"Yalnızca bir karmaşa," dedi <span class="text3">Rehber</span> kuş.</p>

  <p>"Evet."</p>

  <p>"Peki, şimdi ne görüyorsunuz?"</p>

  <p>Kuşun gözlerinden, görülebilme sınırının tam eşiğinde ince soluk bir ışık huzmesi ortalığa yayıldı. Mağara ağzının arkasındaki kuru havada görülebilecek hiçbir şey yoktu. Ama ışık huzmesinin yağmur damlaları ile kesiştiği yerde, düz bir ışık tabakası vardı. Öyle parlak ve canlı idi ki adeta elle tutulabilir somutluktaydı.</p>

  <p>"Oh, muhteşem. Bir lazer gösterisi," dedi Random huysuzlanarak. Daha önce hiç <span class="text3">böylesini</span> görmemiştim. Beş milyon kadar rock konserinin dışında tabii."</p>

  <p>"Bana ne gördüğünüzü söyleyin!"</p>

  <p>"Yalnızca düz bir tabaka! Aptal kuş."</p>

  <p>"Orada şimdi, daha önce orada olmayan hiçbir şey yok. Ben yalnızca ışığı belirli anlarda daha önce sizin dikkatinizi çekmeyen belirli damlalara çekmek için kullanıyorum, o kadar. Şimdi ne görüyorsunuz?"</p>

  <p>Işık çekilmişti.</p>

  <p>"Hiçbir şey."</p>

  <p>"Şimdi yaptığım da az önce yaptığım şeyin aynısı, ama ultra-viole ışınları kullandığım için göremiyorsunuz."</p>

  <p>"Peki, göremediğim bir şeyi bana göstermenin anlamı ne?"</p>

  <p>"Bunun amacı bir şeyi yalnızca gördüğünüz için orada olması gerekmediğini öğrenmeniz. Aynı şekilde bir şeyi görememeniz de onun orada olmadığı anlamına gelmeyeceği gibi. Her şey sizin algılama duygularınızın sizin dikkatinizi neye çekebildiğine bağlı."</p>

  <p>"Ben bunlardan sıkıldım," dedi Random ve sonra nefesini tuttu. Yağmurun altında babasının bir şeylere şaşırmış görünen dev gibi ve çok canlı üç boyutlu bir görüntüsü asılıydı.</p>

  <p class="yildiz">* * *</p>

  <p>Random'ın iki mil kadar gerisinde, babası, ağaçlar arasında yürümeye çabalarken ansızın durdu. Bir şeylere şaşırmış gibi görünen kendi görüntüsünün yaklaşık iki mil kadar ötede, yağmurla dolu gökyüzünde asılı durduğunu görerek şaşırmıştı. Kendisinin yürümekte olduğu yönün yaklaşık iki mil kadar sağında bir yerlerde.</p>

  <p>Neredeyse tamamen kaybolmuş durumdaydı. Soğuk, ıslaklık ve yorgunluktan öleceğine inanmış ve artık yalnızca ne olacaksa bir an önce olmasını dilemeye başlamıştı. Az önce bir sincap tarafından kendisine bütün bir golf dergisi getirilmişti ve artık beyni homurdanmaya ve anlaşılmaz sözler mırıldanmaya başlamıştı.</p>

  <p>Gökyüzünde kendisinin kocaman ve parlak bir görüntüsünü görmek, ona beyninin böyle homurdanmakta haklı olduğunu, yalnız yürümekte olduğu yön konusunda muhtemelen yanıldığım göstermişti.</p>

  <p>Derin bir nefes alarak döndü ve yönünü açıklanması güç ışık gösterisine doğru çevirdi.</p>

  <p class="yildiz">* * *</p>

  <p>"Pekala, bunun neyi ispatlaması gerekiyor ki?" diye sordu Random. Onu şaşırtan böyle bir görüntüyle karşılaşmaktan çok, bu görüntünün babasına ait olmasıydı. O ilk hologramını iki aylıkken görmüş, hatta oynaması için bir hologramın içine bırakılmıştı. En son hologramını ise yaklaşık yarım saat önce AnjaQuantine Yıldız Muhafızlarının Marşı çalınırken izlemişti.</p>

  <p>"Yalnızca onun artık orada olmadığını ya da az önceki ışık tabakasından daha fazla orada olmadığını," dedi kuş. "Bu olgu yalnızca gökyüzünden dökülen su ile sizin duyu organlarınızın tespit edebileceği frekanslarda olan ve bir başka yönden gelen ışığın birbiriyle ilişkiye geçmesinden ibaret. Bu sizin zihninizde somut olduğu anlaşılan bir görüntü yaratıyor. Yani her şey Büyük Karman Çormanlık içindeki görüntülerden ibaret. İşte size bir tane daha."</p>

  <p>"Annem!" dedi Random.</p>

  <p>"Hayır," dedi kuş.</p>

  <p>"Ben annemi görünce tanırım!"</p>

  <p>Görüntü bir uzay gemisinden çıkıp, geniş hangara benzer gri bir binaya girmekte olan bir kadının görüntüsüydü. Kendisine bir grup uzun boylu, ince morumtırak yeşil yaratık eşlik etmekteydi. Bu kesinlikle Random'ın annesiydi. Yani, hemen hemen kesinlikle. Aslında Trillian düşük yerçekimi olan bir yerde bu kadar güvensiz yürümezdi. Yada eski, sıkıcı bir yaşam-destek istasyonunda, etrafına, yüzünde böylesine inanmaz bir ifadeyle bakmaz, ya da böyle antika görünüşlü eski bir kamera taşımazdı.</p>

  <p>"Kim öyleyse?" diye sordu Random.</p>

  <p>"Olasılık ekseni üzerinde annenizin uzantısının bir parçası." dedi <span class="text3">Rehber</span> kuş.</p>

  <p>"Ne demek istediğin ile ilgili en küçük bir fikrim yok."</p>

  <p>"Uzay, zaman ve olasılığın her birinin birer ekseni vardır ve bu eksenler boyunca hareket etmeleri mümkündür.</p>

  <p>"Hâlâ anlamıyorum. Ama sanırım... Hayır. Açıkla."</p>

  <p>"Ben eve gitmek istediğinizi sanıyordum."</p>

  <p>"Açıkla!"</p>

  <p>"Evinizi görmek ister miydiniz?"</p>

  <p><span class="text3">"Görmek</span> mi? O yıkıldı!"</p>

  <p>"Olasılık ekseni boyunca aralıklı olarak gidip geliyor. Bakın!"</p>

  <p>Yağmur altındaki sahnede şimdi çok garip ve fevkalade bir şey belirmişti. Bu kocaman mavimtırak yeşil bir küre idi. Sisler ve bulutlarla kaplıydı ve siyah yıldızlı bir zemin önünde muhteşem bir yavaşlıkla dönmekteydi.</p>

  <p>"Şimdi onu görüyorsunuz," dedi Kuş. "Şimdi görmüyorsunuz."</p>

  <p class="yildiz">* * *</p>

  <p>İki milden biraz az bir mesafede eşofmanları içinde Arthur Dent hareketsiz durmaktaydı. Gördüğü şeye inanamıyordu. Orada, yağmurla sarmalanmış, ama gece karanlığının önünde parlak ve capcanlı olarak Dünya durmaktaydı. Görüntüyü görür görmez nefesi kesildi. Nefesinin kesildiği anda görüntü de yok oldu. Sonra yeniden ortaya çıktı. Ve ardından Arthur'un pes edip saçını başını yolmasına sebep olacak şekilde görüntü bir sosise dönüştü.</p>

  <p>***</p>

  <p>Başının üzerinde sallanan bu kocaman mavi yeşil, lezzetli sosisin görüntüsü Random'ı da şaşırtmıştı. Ve şimdi bu görüntü bir sosis dizisine, daha doğrusu içindeki sosislerin çoğunun eksilmiş olduğu bir sosis dizisine dönüşmüştü. Sosisleri birbirine bağlayan parlak ipin tamamı havada şaşırtıcı bir dans temposu ile kıvrılıp bükülüyordu. Nihayet yavaşladı, belirsizleşti ve gecenin pırıltılı karanlığı içinde kayboldu.</p>

  <p>"O neydi?" diye sordu Random kısık bir sesle.</p>

  <p>"Aralıklı olarak varlığını sürdüren olası bir nesneye olasılık ekseni boyunca atılan bir bakış."</p>

  <p>"Anlıyorum."</p>

  <p>"Nesnelerin çoğu olasılık eksenleri çevresinde dönüşüme uğrar ve değişirler. Ama sizin ait olduğunuz Dünya biraz daha değişik bir şey yapıyor. Olasılık alanı üzerinde sizin hatalı hat diye adlandırabileceğiniz bir doğru üzerinde bulunuyor. Bu, birçok olasılık koordinatında Dünya'nızın bütünüyle var olmayı durdurduğu anlamına geliyor. Dünyanızın doğuştan gelen bir dengesizliği var ki, bu daha çok Çoğul sektörler olarak adlandırılan alanda yer alan şeylere has bir özelliktir. Bunlar size bir anlam ifade ediyor mu?"</p>

  <p>"Hayır."</p>

  <p>"Gidip kendi gözünüzle görmek ister miydiniz?"</p>

  <p>"Nereye... Dünya'ya mı?"</p>

  <p>"Evet."</p>

  <p>"Bu mümkün mü?"</p>

  <p><span class="text3">Rehber</span> kuş cevabını hemen vermedi. Kanatlarını açtı ve kolaylıkla sergilediği bir zarafet içinde <span class="text">havaya</span> yükselerek dışarı, şimdi yeniden biraz hafiflemeye başlamış olan yağmura doğru uçtu. Gecenin egemen olduğu gökyüzünde heyecan verici şekilde yükselirken etrafında ışıklar çakıyor, boyutlar onu izlerken heyecanla titreşiyordu. Bir dalış yapıp döndü, ardından havada bir daire çizdi ve tekrar döndü ve nihayet Random'un yüzünden yarım metre ötede, sessizce ve hafif hafif kanat çırparak dinlenmeye geçti.</p>

  <p>Tekrar kızla konuşmaya başladı.</p>

  <p>"Sizin evreniniz sizin için uçsuz bucaksız. Zamanda ve uzayda sonsuz. Bunun sebebi sizin algılamanız sırasında onu içinden geçirdiğiniz filtreler. Oysa ben filtresiz olarak inşa edilmişim, bu benim, için de bütün olası evrenleri barındıran ama kendisi hiçbir büyüklüğe sahip olmayan büyük karmaşayı bütünüyle görebildiğim anlamına geliyor. Benim için her şey mümkündür. Ben her şeyi bilen ve her güce sahip olanım, kendi güzelliğim ve yeteneklerimle mağrurum ve daha da ötesinde beni son derece kullanışlı, taşınabilir büyüklükte kutular içinde bulmanız mümkündür. Bu söylediklerimin ne kadarının doğru olduğunu ise kendiniz bulmak zorundasınız."</p>

  <p>Random’un yüzünde yavaş yavaş bir gülümseme belirdi.</p>

  <p>"Seni lanet olası küçük şey. Beni işletip duruyorsun değil mi?"</p>

  <p>"Söylediğim gibi her şey mümkün. "</p>

  <p>Random güldü. "Pekala," dedi. "Hadi Dünya'ya gitmeye çalışalım. Dünya'ya, ee, onun...."</p>

  <p>"Olasılık eksenine mi gidelim?"</p>

  <p>"Evin havaya uçurulmadığı bir yere. Peki. <span class="text3">Rehber</span> sensin. Oraya nasıl gideceğiz?"</p>

  <p>"Ters mühendislik yaparak."</p>

  <p>"Ne yaparak?"</p>

  <p>"Ters mühendislik. Zaman akışı benim için önemsiz. Siz ne istediğinize karar verin, ben çabucak onun yapılmış olmasını sağlayacağım."</p>

  <p>"Şaka yapıyorsun."</p>

  <p>"Her şey mümkün."</p>

  <p>Random kaşlarını çattı. "Gerçekten de şaka yapıyorsun, öyle değil mi?"</p>

  <p>"Bir başka şekilde ifade edeyim," dedi kuş. "Ters mühendislik bize, şimdi bulunduğumuz galaktik bölgeden ancak yılda bir civarında geçen, son derece az sayıdaki o uzaygemilerinden birinin, karar verip, sizi almayı kabullenmesini beklemek gibi işleri kısa kesme olanağı sağlar. Bir yere gitmek istersiniz, bir gemi gelir ve sizi alır. Pilot durup sizi almaya karar verme sebebinin mevcut milyonlarca sebepten biri olduğunu düşünebilir. Gerçek sebep ise onun bunu yapmayı istemesine benim karar vermiş olmamdır."</p>

  <p>"Bu fazlasıyla kibirli olduğun anlamına gelmiyor mu, küçük kuş?"</p>

  <p>Kuş sessiz kaldı.</p>

  <p>"Pekala," dedi Random. "Beni Dünya'ya götürecek bir gemi istiyorum."</p>

  <p>"Bu olur muydu?"</p>

  <p>Gemi öyle sessizdi ki neredeyse tepesine inene kadar Random onun alçalmakta olduğunu fark edememişti.</p>

  <p class="yildiz">* * *</p>

  <p>Arthur ise onu hemen görmüştü. Şimdi Random'a bir milden az bir mesafede idi ve gittikçe oldukları yere yaklaşıyordu. Tam ışıklı sosis gösterisi sona ererken bulutların içinden aşağı doğru süzülen uzaktaki zayıf ışıkların pırıltısını görmüş ve bunun bir başka <span class="text3">ışık ve ses</span> oyunu olduğunu sanmıştı.</p>

  <p>Gördüğü şeyin gerçek bir uzay gemisi olduğu gerçeğini kavrayabilmesi bir iki dakika kadar aldı. Geminin, kızının olduğunu tahmin ettiği yere indiğini anlaması ise bir iki dakika kadar daha uzun sürdü. İşte o zaman yağmur yağsın, yağmasın, ayağı incinmiş olsun olmasın, karanlık olsun aydınlık olsun, hiç düşünmeden birden ve gerçekten koşmaya başladı.</p>

  <p>Neredeyse hemen ardından da düştü ve dizini bir kayaya çarparak fena halde yaralandı. Hemen ayağa fırlayıp yeniden denedi. İçinde Random'u tamamen kaybetmekte olduğuna dair buz gibi bir endişe vardı. Topallayarak, lanetler ederek, koştu. Kutunun içinde ne olduğunu bilmiyordu, ama kutunun üzerindeki isim Ford Prefect idi ve koşarken lanetler yağdırdığı da işte bu isimdi.</p>

  <p class="yildiz">* * *</p>

  <p>Gemi Random'un şimdiye kadar gördüğü en seksi ve en güzel gemilerden biriydi.</p>

  <p>Şaşırtıcıydı. Gümüş renkli, ipek gibi parlak, anlatılmaz güzellikteydi.</p>

  <p>Eğer bilmese bunun bir RW6 olduğunu düşünecekti. Sessizce yakınına indiğinde hayretle bunun gerçekten de bir RW6 olduğunu fark etti ve heyecandan neredeyse nefes alamaz hale geldi. Bu RW6'ları yalnızca toplumsal huzursuzluğu kışkırtmak için tasarımlanmış dergilerde görebilmek mümkündü.</p>

  <p>Bununla birlikte, Random son derecede sinirliydi. Geminin varış tarzı ve zamanlaması çok rahatsız ediciydi. Bu ya en garip rastlantılardan biriydi ya da çok tuhaf ve endişe verici bir şeyler oluyordu. Oldukça gergin bir şekilde geminin kapısının açılmasını bekledi. <span class="text3">Rehber’i -</span> Random artık onu kendisinin olarak düşünüyordu- sağ omuzunun üzerinde hafifçe yükselmiş ve yalnızca kanatlarını titreştirerek bekliyordu.</p>

  <p>Kapı açıldı. Soluk bir ışık göründü. Bir iki dakika geçti ve dışarı bir siluet çıktı. Açıkça anlaşılabileceği gibi, gözlerinin karanlığa alışması için bir müddet hareketsiz kaldı. Sonra orada durmakta olan Random'ı gördü. Biraz şaşırmış gibiydi. Ona doğru yürümeye koyuldu. Sonra birden şaşkınlık içinde bağırdı ve ona doğru koşmaya başladı.</p>

  <p>Random karanlık gecenin ortasında ve kendini biraz gergin hissederken, kendisine doğru koşulabilecek biri değildi. Geminin alçalmakta olduğunu fark ettiğinden beri bilinçsizce cebindeki sivri taşını yoklamaktaydı.</p>

  <p class="yildiz">* * *</p>

  <p>Hâlâ koşan, gürültüyle aşağı doğru kayan, öne doğru fırlarken ağaçlara çarpan Arthur sonunda çok geç kaldığını gördü. Gemi yerde ancak üç dakika kadar kalmış ve şimdi zarif bir biçimde yeniden ağaçların üzerine yükselmişti. Fırtına ince bir yağmur perdesine dönüşmüştü. Gemi kendini döven yağmur damlaları içinde düzgün bir şekilde dönerek, yükselmiş, yükselmiş, sonra burnunu gökyüzüne doğru çevirip birden, hiçbir çaba göstermeden bulutların arasına sıçrayıvermişti.</p>

  <p>Gitmişti. Random da içindeydi. Arthur'un bunu bilmesi imkansızdı, ama biraz daha ilerleyince her şeyi anladı. Gitmişti.</p>

  <p>Babalık için bir deneyim yaşamıştı ve bu kadar başarısız olmasına kendisi bile inanamıyordu. Koşmaya devam etmek istedi ama ayakları yalnızca sürükleniyor, dizi çılgın gibi acıyordu ve zaten artık çok geç olduğunu biliyordu.</p>

  <p>Kendini şu an hissettiğinden daha sefil ve berbat hissedebileceğini sanmıyordu ama yanılıyordu.</p>

  <p>Topallayarak Random'un sığındığı ve paketi açtığı mağaraya kadar gelebildi. Yerde yalnızca dakikalar önce buraya inmiş olan geminin izleri vardı, ama Random'dan eser yoktu. Teselli bulmaz bir şekilde mağaranın içinde dolandı, boş kutuyu ve etrafa saçılmış kayıp madde kalıntılarından oluşmuş yığınları buldu. Bu konuda biraz öfkelenir gibi oldu. Ona işi bittikten sonra etrafı temizleyip toparlamayı öğretmişti. Böylesi bir nedenle ilgili olarak ona biraz kızmış olmak, onun ayrılığı ile ilgili olarak kendisini biraz daha az perişan hissetmesine yardımcı oldu. Onu bulmasına hiç imkan olmadığını biliyordu.</p>

  <p>Ayağı bir şeye çarptı. Yere eğilip onu almak istedi ve ne olduğunu görünce son derece şaşırdı. Bu kendisine ait eski <span class="text3">Otostopçunun Galaksi Rehberi</span> idi. Bu mağaraya nasıl gelmişti? Geminin çakıldığı yere dönüp de onu almaya niyetlenmemişti hiç. Orayı ziyaret etmeyi ve gidip <span class="text3">Rehber</span>'i almayı da hiç istememişti. O, artık hep burada, Lamuella'da sonuna kadar sandviç yapacağını düşünmüştü. Bu şey nasıl mağaraya gelmişti. Hâlâ çalışıyordu. Kapağının üzerindeki harfler kendisine PANİĞE KAPILMA diyordu.</p>

  <p>Mağaradan yeniden soluk ve ıslak ay ışığına çıktı. Bir taşın üzerine oturup <span class="text3">Rehber</span> in tanıdık sayfaları arasında neler olduğuna bakmak istedi. Sonra oturmak üzere olduğu şeyin bir kaya değil, bir insan olduğunu fark etti.</p>

  <h2 id="sigil_toc_id_149">18</h2>

  <p>Arthur korkuyla yerinden fırladı. Korkusunun nedenini söylemek zordu: dikkatsizce üzerine oturduğu kişiyi incitmekten mi, yoksa dikkatsizce üzerine oturduğu kişinin de kendisini incitmeye kalkacağından mı?</p>

  <p>İncelendiğinde, ikinci olasılık konusunda daha geçerli sebepler varmış gibi görünüyordu. Üzerine oturmuş olduğu kişi her kim ise şuursuz durumdaydı. Bu muhtemelen niçin yerde öyle yatmakta olduğunun oldukça yeterli bir açıklaması sayılabilirdi. Bununla birlikte nefesleri düzenli idi. Arthur nabzını yokladı. O da düzgündü.</p>

  <p>Bir yanma dönmüş, hafifçe kıvrılmış durumda yatıyordu. Arthur İlk Yardım uygulamayalı öyle uzun bir süre olmuş ve bunu öyle uzaklardayken yapmıştı ki, şimdi ne yapması gerektiğini bilmiyordu. Sonra ilk olarak, yardım edeceği kişinin yakınında bir İlk Yardım Seti bulundurması gerektiği aklına geldi. Lanet olsun.</p>

  <p>Adamı sırtüstü çevirmeli miydi, çevirmemeli miydi? Ya kırık kemikleri varsa? Ya dilini yutmuşsa? Ya onu mahkemeye verirse? Her şeyden önce, kimdi bu adam?</p>

  <p>Tam o sırada bilinçsiz adam inledi ve olduğu yerde döndü.</p>

  <p>Arthur, acaba diyordu-</p>

  <p>Adama baktı.</p>

  <p>Bir daha baktı.</p>

  <p>Bir daha baktı ki emin olabilsin.</p>

  <p>Az önce, kendisini daha kötü hissedemeyeceğini düşünmüş olmasına karşılık, korkunç bir çöküntü daha yaşadı.</p>

  <p>Yerdeki şekil yeniden inledi ve yavaşça gözlerini açtı. Gözlerini üzerinde odaklayabilmesi bir süre aldı ve ardından onları kırpıştırdı ve kaskatı kesildi.</p>

  <p>"Sen!" dedi Ford Prefect.</p>

  <p>"Sen!" dedi Arthur Dent.</p>

  <p>Ford yeniden inledi.</p>

  <p>"Bu sefer neyin açıklanmasını istiyorsun?" dedi ve bir çeşit ümitsizlik içinde gözlerini kapadı.</p>

  <p class="yildiz">* * *</p>

  <p>Beş dakika sonra oturmuş, başının kenarındaki koca şişliği ovuşturuyordu.</p>

  <p>"O lanet olası kadın kimdi?" diye sordu. "Niye etrafımız sincaplarla sarılı, bizden ne istiyorlar?"</p>

  <p>"Ben de gece boyunca sincaplar tarafından rahatsız edildim." dedi Arthur. "Bana durmadan dergiler ve bir şeyler vermeye çalıştılar."</p>

  <p>Ford kaşlarını çattı. "Sahi mi?" dedi.</p>

  <p>"Ve paçavra parçaları."</p>

  <p>Ford düşündü.</p>

  <p>"Oh," dedi. "Burası senin geminin düştüğü yere yakın mı?"</p>

  <p>"Evet," dedi Arthur. Bunu biraz gergin bir şekilde söylemişti.</p>

  <p>"Muhtemelen o yüzdendir. Geminin kabin robotları yok oldu, ama onları kontrol eden siber beyinler yaşıyor ve yerel yaşama zarar vermeye başlıyorlar. Tüm ekolojik sistemi, gelen geçene sıcak havlu ve içecek bir şeylerin sunulduğu, işe yaramaz bir servis endüstrisine dönüştürebilirler. Buna karşı bir kanun çıkarılmalı. Muhtemelen vardır zaten. Ama muhtemelen böyle bir kanun olmasına karşı da bir kanun vardır ki, herkes bundan faydalanıp iş yapsın. Hey ho. Ne diyordun?”</p>

  <p>"Dedim ki o kadın dediğin benim kızım."</p>

  <p>Ford kafasını ovmayı bıraktı.</p>

  <p>"Şunu bir kere daha söyle bakayım."</p>

  <p>"Dedim ki, " dedi Arthur kabadayılık taslayarak, "o kadın benim kızım."</p>

  <p>"Bilmiyordum," dedi Ford, "bir kızın olduğunu yani."</p>

  <p>"Eh, senin hakkımda bilmediğin daha çok şey var sanırım." dedi Arthur. "Anlaşılan benim de kendim hakkında bilmediğim çok şey olmalı."</p>

  <p>"Bak, bak, bak. Ne zaman oldu bu?"</p>

  <p>"Pek emin değilim."</p>

  <p>"Bu kulağa daha aşina geliyor. İşin içinde bir anne var mı?"</p>

  <p>"Trillian."</p>

  <p><span class="text3">"Trillian</span> mı? Hiç sanmazdım...."</p>

  <p>"Hayır. Bak. Bu biraz mahcup edici bir durum."</p>

  <p>"Bir keresinde bana bir çocuğu olduğundan bahsetmişti, geçerken uğradığımda. Onunla zaman zaman görüşüyorum. Çocukla birlikte hiç görmedim."</p>

  <p>Arthur hiç bir şey söylemedi.</p>

  <p>Ford bir çeşit sersemlik içinde yeniden başının kenarını ovalamaya başladı.</p>

  <p>"Bu kızın <span class="text3">senin</span> kızın olduğundan <span class="text3">emin</span> misin?"</p>

  <p>"Bana görüşmeyeli neler olduğunu anlat."</p>

  <p>"Füüüt. Uzun hikaye. Buraya kendime senin elinle gönderdiğim paketi almaya geliyordum..."</p>

  <p>"Peki, neyin nesi bu paket?"</p>

  <p>"Sanırım hayal edilemeyecek kadar tehlikeli bir şey olabilir."</p>

  <p>"Ve sen onu <span class="text3">bana</span> gönderdin, öyle mi?"</p>

  <p>"Düşünebileceğim en emin yere. Senin tam anlamıyla sıkıcı biri olarak onu açmaya kalkışmayacağına güvenebileceğimi düşündüm. Her neyse, gece gelirken bu köy yerini bulamadım. Elimdeki kabaca bilgilerle seyrediyordum. Hiçbir işaret falan da yoktu. Anlaşılan burada işaret gibi şeyler kullanmıyorsunuz."</p>

  <p>"Burayı onun için seviyorum."</p>

  <p>"Sonra senin eski <span class="text3">Rehber'inden</span> zayıf bir sinyal geldi ve ben de ona dayanarak iniş yaptım, böylece sana ulaşabileceğimi düşünmüştüm. Bir çeşit ormanlık yere indiğimi fark ettiğimde, ne olup bittiğini anlayamadım. Dışarı çıktım ve sonra bu kızın orada durduğunu gördüm. Selamlaşmak için yanma gitmeye kalkışmıştım ki birden o şeyin onda olduğunu gördüm."</p>

  <p>"Neyin."</p>

  <p>"Sana gönderdiğim şeyin! Yeni <span class="text3">Rehber'in!</span> Yani Kuş'un! Senin onu güvenli bir şekilde saklaman gerekiyordu, sersem şey. Kız onu şurada, tam omuzunun üzerinde taşıyordu. Onlara doğru atıldığımda bir taş parçasıyla bana vurdu."</p>

  <p>"Anlıyorum," dedi Arthur. "Sen ne yaptın?"</p>

  <p>"Eh, düştüm tabii. Fena halde canım yanmıştı. Kız ve kuş gemime doğru ilerlemeye başlamışlardı. Üstelik gemim derken bir RW6'dan bahsediyorum."</p>

  <p>"Bir neden?"</p>

  <p>"Bir RW6'dan, Zark aşkına! Şu sıralar kredi kartımla <span class="text3">Rehber</span>'in merkez bilgisayarı arasında çok iyi bir ilişki var. Arthur, bu gemiye inanamazsın, öyle..."</p>

  <p>"O halde RW6 dediğin şey bir uzay gemisi, öyle mi?"</p>

  <p>"Evet! O bir- oh, boş ver. Bak, Arthur, lütfen bir şeylerle ilgilen artık, olur mu? Veya hiç olmazsa bir katalog falan al. Neyse, o sırada çok endişelenmiştim ve sanırım neredeyse kendimden geçmek üzereydim. Dizlerimin üzerine çökmüş, yoğun bir kanama geçiriyordum. Bu yüzden aklıma gelen tek şeyi yaptım ve yalvardım. Dedim ki, lütfen, Zark aşkına, gemimi alma. Ve beni böyle ilkel, Zark'ın cezası bir ormanda, beş parasız, ilk yardımsız ve kafası yaralı olarak bırakma. Benim de başım ciddi belaya girebilirdi, onun da."</p>

  <p>"Peki, ne dedi?"</p>

  <p>"Elindeki taşla başıma bir daha vurdu."</p>

  <p>"Sanırım, benim kızım olduğundan emin olabilirim artık."</p>

  <p>"Tatlı çocuk."</p>

  <p>"Onu tanıman gerek."</p>

  <p>"Sonra daha cana yakın oluyor, değil mi?"</p>

  <p>"Hayır," dedi Arthur, "ama insan başını ne zaman koruması gerektiği konusunda tecrübe sahibi oluyor."</p>

  <p>Ford kafasını tutarak düz bakmaya çalıştı.</p>

  <p>Güneşin yükseldiği Batı tarafında gökyüzü aydınlanmaya başlamıştı. Arthur gün doğuşunu özel olarak görmeye hevesli değildi. Hatta böyle cehennemi bir geceden sonra son isteyeceği şey lanet olası bir günün başlangıcını ve güneşin zorla içeri dalışını seyretmekti.</p>

  <p>"Böyle bir yerde senin işin ne, Arthur?" diye sorguladı Ford.</p>

  <p>"Eee, "dedi Arthur, " genellikle sandviç yapmak."</p>

  <p>"Ne?"</p>

  <div class="frame">
    <p>N</p>
  </div>

  <p>"Ben küçük bir kabilenin Sandviç İmalatçısıyım ya da imalatçısıydım. Biraz utanç verici gerçekten de. Buraya ilk geldiğimde, yani beni kendi gezegenlerine düşen, o süper teknoloji yapımı uzaygemisinin enkazları arasından ilk kurtardıklarında, bana çok iyi davrandılar ve bu yüzden, ben de onlara bir parça yardım etmem gerektiğini düşündüm. Biliyorsun ben yüksek teknoloji kültüründen gelen, eğitimli bir insanım. Bu yüzden, onlara bir iki şey gösterebilirim diye düşünmüştüm. Ve tabii bunu beceremedim. İş uygulamaya gelince herhangi bir şeyin nasıl yapıldığına ilişkin en ufak bir fikrimin olmadığını anladım. Video alıcıları falan gibi şeyler değil bahsettiğim, onlardan kimse bir şey anlamaz zaten. Benim dediğim, örneğin bir tükenmez kalem, bir artezyen kuyusu, falan böyle şeyler yani. En ufak bir fikrim bile yoktu. Hiçbir şekilde yardımcı olamıyordum onlara. Bir gün, üzgün ve sıkkınken, kendime bir sandviç yaptım. Bu onları birdenbire müthiş heyecanlandırdı. Daha önce hiç sandviç görmemişlerdi. Hiçbir zaman akıllarına gelmemiş bir fikirdi ve rastlantıya bak ki ben de sandviç yapmaya bayılırım. Böylece işler gelişti."</p>

  <p>"Ve sen bundan <span class="text3">hoşlandın</span> öyle mi?"</p>

  <p>"Eee, evet, sanırım aslında bayağı hoşlandım. İyi bir bıçak setine sahip olmak filan, böyle şeyler işte."</p>

  <p>"Bir an için bile, bunun beynini kırıştıracak, onu patlatacak, şaşırtacak, zıvanadan çıkartacak kadar sıkıcı bir iş olduğunu düşünmedin mi?"</p>

  <p>"Yani, eee, hayır. O kadar değil, çıldırtacak kadar değil."</p>

  <p>"Garip. Ben düşünürdüm."</p>

  <p>"Eh, sanırım farklı bakış açılarımız var."</p>

  <p>"Evet."</p>

  <p>"Pikka kuşları gibi."</p>

  <p>Ford, Arthur'un neden söz ettiğine ilişkin en ufak bir fikre sahip değildi ve sormak için de kendini sıkıntıya sokamazdı. Bunun yerine, "Peki, o halde bu kahrolası yerden nasıl kurtulacağız şimdi?" diye sordu.</p>

  <p>"Sanırım bunun en basit yolu vadiye giden yolu aşağı doğru izleyip düzlüğe inmek, bu bir saat kadar alır herhalde, sonra oradan yürümeye devam etmek. Geldiğim yoldan tekrar geri dönmeye cesaret edebileceğimi sanmıyorum."</p>

  <p>"Oradan <span class="text3">nereye</span> yürümeye devam etmek?"</p>

  <p>"Tekrar köye herhalde." Arthur oldukça perişan bir şekilde içini çekti.</p>

  <p>"Hiçbir lanet olası köye gitmek istemiyorum!" diye terslendi Ford. "Buradan çıkmak zorundayız!"</p>

  <p>"Nereye? Nasıl?"</p>

  <p>"Bilmiyorum. Sen söyle. Burada yaşayan sensin! Bu Zark’ın cezası gezegenden bir çıkış yolu olması gerek."</p>

  <p>"Bilmiyorum. Sen her zaman nasıl yapıyorsun? Oturup bir geminin geçmesini bekliyorsun herhalde."</p>

  <p>"Oh, öyle mi dersin? Peki Zark korusun, bu küçük pire yatağı yere son zamanlarda kaç gemi uğradı dersin?"</p>

  <p>"Eee, bir kaç yıl önce yanlışlıkla buraya düşen benimki vardı. Sonra, ee, Trillian'ın ki, sonra paketi getiren ve şimdi de seninki ve..."</p>

  <p>"Evet, anladım, ama bu bildiklerimiz <span class="text3">dışında</span>?"</p>

  <p>"Yani, eee, sanırım pek olmuyor. En azından bildiğim kadarıyla. Buralar oldukça sakin."</p>

  <p>Sanki onun yanıldığını göstermek istercesine, uzaklardan boğuk bir gök gürültüsü sesi duyuldu.</p>

  <p>Ford korku ile ayağa fırladı ve sanki birisi bir ciğer parçasını ufuk boyunca bir baştan bir başa sürüklemişçesine gökyüzünü çizgilerle boyamış olan şafak vaktinin zayıf ve acılı ışığı altında, olduğu yeri bir ileri bir geri arşınlamaya başladı.</p>

  <p>"Bunun ne kadar önemli olduğunu anlamıyorsun</p>

  <p>değil mi?" dedi.</p>

  <p>"Ne? Yani kızımın orda, Galakside tek başına olduğunu mu? Sen beni ne ...."</p>

  <p>"Galaksi için daha sonra üzülebilir miyiz mümkünse? " dedi Ford. "Bu gerçekten de çok, çok, çok ciddi. <span class="text3">Rehber</span> işgal edilmiş. Satılmış."</p>

  <p>Arthur ayağa fırladı. "Oh, gerçekten çok ciddiymiş," diye haykırdı. "Lütfen bana hemen şirketin en son yayın politikası hakkında bilgi ver! Sana son zamanlarda bunu nasıl aklımdan çıkaramadığımı anlatmam mümkün değil!"</p>

  <p>"Anlamıyorsun! Yepyeni bir <span class="text3">Rehber</span> var şimdi!"</p>

  <p>"Oh!" diye bağırdı Arthur yeniden. "Oh! Oh! Oh! Heyecandan anlayışım kıtlaştı! Buraya gelip, adını bile duymadığım küresel bir kütlenin içinde bekleşip de sıkılmak için yapılabilecek en heyecan verici uzay sporlarının neler olduğunu bulmalarını beklemeye zor dayanıyorum. Lütfen hemen şu anda <span class="text3">Rehber satan</span> bir dükkan bulabilir miyiz dersin?"</p>

  <p>Ford gözlerini kıstı.</p>

  <p>"Bu sizin alaycı dediğiniz tarz olmalı değil mi?"</p>

  <p>"Biliyor musun, öyle olmalı," diye kükredi Arthur. "Bunun gerçekten de konuşma tarzımın kenarlarından içeri sızan ve adına alaycılık denen çılgın küçük şey olduğunu düşünüyorum! Ford, Kahrolası berbat bir gece geçirdim! Lütfen, bana, salyalarını akıtarak işkence edebilmek için, esas konumuzla ilgisi olmayan başka hangi büyüleyici detayları anlatabileceğine karar vermeden önce bunu da dikkate alabilir misin acaba?"</p>

  <p>"Sen dinlenmeye çalış, " dedi Ford. "Benim düşünmem gerek."</p>

  <p>"Niçin <span class="text3">düşünmen</span> gerek? Yalnızca oturup dudaklarımızı kıpırdatsak olmuyor mu? Yavaşça yutkunup, arkamıza yaslanıp bekleyemez miyiz b&lt;r iki dakikalığına? Buna dayanamıyorum, Ford! Bütün bu düşünmelere, işleri çözmeye çalışmalara artık dayanamıyorum. Burada böylece durup ulumaktan başka bir şey yapmadığımı düşünebilirsin ama..."</p>

  <p>"Aslında aklıma gelmemişti."</p>

  <p>"...ama söylediklerime gerçekten inanıyorum.! Ne anlamı var? Bir şey yaptığımız her sefer bunun sonuçlarının ne olacağını yada aşağı yukarı ne olmasını istediğimizi bildiğimizi sanıyoruz. Bu yalnızca her zaman doğru olmamakla kalmıyor. Bu çılgınca, delice, aptalca,, çatık kaşlı böcekçe, yanlış!"</p>

  <p>"Bu söylediklerin tam da benim demek istediğim şeyler."</p>

  <p>"Teşekkürler," dedi Arthur, yeniden yerine otururken. "Ne?"</p>

  <p>"Geçici ters mühendislik."</p>

  <p>Arthur ellerini başının arasına aldı yavaşça bir yandan öbür yana salladı.</p>

  <p>"Bana lanet olası geçici ters mühendislik midir nedir, onu anlatmanı önleyebilecek," diye inledi "insanca bir yol var mı acaba?"</p>

  <p>"Hayır," dedi Ford. "Çünkü kızın şu anda onun tam ortasına yakalanmış durumda ve bu, ölümüne ciddi bir şey."</p>

  <p>Sustukları sırada yeniden gök gürledi.</p>

  <p>"Pekala," dedi Arthur. "Anlat."</p>

  <p>"Ben yüksek bir binadaki bir ofis odasının penceresinden atladım."</p>

  <p>Bu Arthur'u neşelendirmişti.</p>

  <p>"Oh!" dedi. "Neden gene aynı şeyi yapmıyorsun?"</p>

  <p>"Yaptım."</p>

  <p>"Hmmm," dedi Arthur, hayal kırıklığına uğramıştı. "Açıkça görülüyor ki bir faydası olmamış."</p>

  <p>"İlkinde, şaşırtıcı ve -bunu bütün tevazuumla söylüyorum- muhteşem, hızlı ve parlak düşünme yeteneğim, zarif ayakkabılar ve biraz fedakarlık sayesinde kendimi kurtarmayı başarabilmiştim.</p>

  <p>"Fedakarlık neydi?"</p>

  <p>"Son derece sevdiğim ve sanırım bir eşini daha bulamayacağım bir çift ayakkabının yarısını atmak zorunda kaldım."</p>

  <p>"Bu niye fedakarlık olsun?"</p>

  <p>"Çünkü ayakkabılar benimdi!" dedi Ford kızarak.</p>

  <p>"Sanırım farklı değerlendirme sistemlerine sahibiz."</p>

  <p>"Öyle de olsa, benimki daha iyi."</p>

  <p>"Bu senin... oh, boş ver. Pekala, anlaşılan kendini bir kez zekice kurtarmış olduğun için gidip yeniden atlamış olmalısın. Lütfen bana nedenini anlatma. Anlatman gerekiyorsa ne olduğunu anlat bari. "</p>

  <p>"Dosdoğru oradan geçmekte olan jet motorlu bir şehir aracının üzerine düştüm. Pilotu az bir süre önce, teypteki kasetleri değiştirmek isterken, kazayla, fırlatma düğmesine basmıştı. Şimdi ben bile bunun özel olarak benim zekamla ilgili olduğunu söyleyemem yani."</p>

  <p>"Oh, bilmiyorum," dedi Arthur bıkkınlıkla, "herhalde bir gece önce adamın arabasına gizlice girmiş ve pilotun çalabileceği en şansız kaseti ayarlamış veya ona benzer bir şeyler yapmışsındır."</p>

  <p>"Hayır, böyle olmadı." dedi Ford.</p>

  <p>"Yalnızca deniyordum."</p>

  <p>"Ama gariptir ki, bir <span class="text3">başkası bunu yapmış.</span> İşte işin özü bu. Önemli olayları yaratan zinciri ve dalları geriye doğru izlemen mümkün. Sonunda bunu yapanın yeni <span class="text3">Rehber</span> olduğu ortaya çıktı. Şu kuş."</p>

  <p>"Hangi kuş?"</p>

  <p>"Sen onu görmedin mi?"</p>

  <p>"Hayır."</p>

  <p>"Oh, o küçük öldürücü şey. Güzel görünüşlü, büyük laflar eden, istediği zaman dalga şekilleri ile istediği gibi oynayan şey."</p>

  <p>"Bu ne demek?"</p>

  <p>"Geçici ters mühendislik."</p>

  <p>"Oh," dedi Arthur, "Oh, evet."</p>

  <p><span class="text1">"Esas soru,</span> <span class="text3">kuş bunu gerçekte kimin için yapıyor</span><span class="text1">?"</span></p>

  <p>"Aslında cebimde bir sandviç var," dedi Arthur, lafım keserek. "Bir parça ister miydin?"</p>

  <p>"Evet. Pekala."</p>

  <p>"Korkarım biraz ezilmiş ve ıslak ama."</p>

  <p>"Boş ver."</p>

  <p>Bir müddet sessizce sandviçlerini çiğnediler.</p>

  <p>"Aslında bayağı lezzetli. " dedi Ford. "İçindeki et ne?"</p>

  <p>"Son Derece Normal Yaratık eti."</p>

  <p>"Daha önce duymamıştım. Her neyse, soru," diye devam etti Ford, "kuş bu işi gerçekte kimin için yapıyor? Burada dönen gerçek dolap ne?"</p>

  <p>"Mmm," dedi Arthur bir yandan yerken.</p>

  <p>"Kuşu bulduğumda," diye devam etti Ford, "ki bu kendi başına ilginç bir dizi rastlantı sonucu oldu, o vakte kadar gördüğüm en muhteşem çok boyutlu havai fişek gösterisini sergiledi benim için. Sonra arzu ettiğim zaman hizmetlerini benim evrenimde de sunabileceğini bildirdi. Ben teşekkürler, ama istemem dedim. O yine de bunu yapacağını söyledi ve gerçekten de yaptı. Ben bunu göreceğimizi söyledim. O da göreceğiz dedi. İşte o zaman onu paketleyip oradan çıkarmam gerektiğine karar verdim. Böylece güvenlik nedeniyle onu sana postaladım."</p>

  <p>"Oh, öyle mi? Kimin güvenliği?"</p>

  <p>"Kafanı yorma. Sonra, öyle veya böyle, tekrar pencereden atlamamın daha uygun olacağına karar verdim. Şansıma jet motorlu araç oradaymış, yoksa yine hızlı ve parlak düşünme yeteneğime, becerikliliğime ve belki de ayakkabımın diğer tekine güvenmek zorunda kalacak ya da bunların hepsi başarısızlığa uğrayıp, yere çakılma seçeneğimi kullanmak zorunda kalacaktım. Ama aracın orada hazır bulunmasının sebebi, ben hoşlansam da hoşlanmasam da <span class="text3">Rehber</span>'in benim için çalışmakta olduğuydu ve bu beni son derece endişelendiriyordu."</p>

  <p>"Niçin?"</p>

  <p>"Çünkü eğer <span class="text3">Rehber</span> sendeyse, onun senin için çalıştığını düşünürsün de onun için. O andan sonra her şey benim için tereyağından kıl çeker gibi düzgün gitmişti, ta ki elinde taşla o sarsağa rastlayıncaya kadar, sonra, bang, ben tarih oldum. Devreden çıktım."</p>

  <p>"Benim kızımdan mı bahsediyorsun?"</p>

  <p>"Bahsedebileceğim en kibar şekilde. O şimdi kendisi için her şeyin fevkalade gittiğini düşünecek zincirdeki ikinci kişi. Elindeki taş parçası ile kimin kafasına vurursa vursun, onun için işler hep yolunda gidecek, ta ki onun yapması gereken iş tamamlanıncaya kadar. Sonra onun için de her şey bitecek. İşte geçici ters mühendislik bu ve henüz kimse kurtarılanın ne olduğunu net olarak anlayamadı."</p>

  <p>"Kurtarılan ben olabilirim örneğin."</p>

  <p>"Ne? Oh, hadi uyan Arthur. Bak, yeniden anlatmaya çalışayım. Yeni <span class="text3">Rehber</span> araştırma laboratuvarlarından çıktı. Yapımında şu yeni teknoloji olan filtre edilmemiş algılama tekniğinden yararlanıldı. Peki bunun ne demek olduğunu biliyor musun? "</p>

  <p>"Bak, Bob aşkına, ben uzun süredir sandviçten başka bir şey yapmıyorum!"</p>

  <p>"Bob da kim?"</p>

  <p>"Boş ver, devam et."</p>

  <p>"Filtre edilmemiş algılama, her şeyin algılanması demek. Bunu anlayabiliyor musun? <span class="text3">Ben</span> her şeyi algılayamam. <span class="text3">Sen</span> her şeyi algılayamazsın. Bizim filtrelerimiz vardır. Yeni <span class="text3">Rehber in</span> hiç duyu filtresi yok. O <span class="text3">her şeyi</span> algılar. Bu karışık bir teknolojik kavram sayılmaz. Yalnızca bir parçayı dışarda bırakma meselesi. Anlayabiliyor musun?"</p>

  <p>"Neden sana anladığımı söylemeyeyim? Bu şekilde bana aldırmadan devam etmen mümkün olur."</p>

  <p>"Tamam. Şimdi, kuş mümkün olan her türlü evreni algılayabildiği için, mümkün olan her evrende de mevcut demektir. Tamam mı?"</p>

  <p>"E...v...e...e..t, gibi"</p>

  <p>Şimdi şöyle bir şey oluyor, pazarlama ve muhasebe departmanında çalışan ensesi kalınlar, oh, bu kulağa çok hoş geliyor diyorlar, bu bizim ondan bir tane yapıp, sonra sayısız kereler satabileceğimiz anlamına gelmiyor mu diye düşünüyorlar. Bana öyle gözlerini kırpıştırarak bakma Arthur, bu muhasebecilerin nasıl düşündüğü ile</p>

  <p>ilgili."</p>

  <p>"Bu çok akıllıca, öyle değil mi?"</p>

  <p>"Hayır! Bu muhteşem şekilde aptalca. Bak. Cihaz yalnızca küçük bir <span class="text3">Rehber.</span> İçinde çok akıllıca tasarımlanmış bir siber teknolojiye sahip, Filtre Edilmemiş Algılaması olduğu için, yaptığı en küçük bir hareket bir virüs etkisi yaratıyor. Bütün uzaya, zamana ve milyonlarca başka boyuta yayılabiliyor. Dikkatleri, senin ve benim hareket ettiğimiz evren içinde herhangi bir şeye çevrilebilir. Gücü çift yönlü. Bir bilgisayar programı düşün. Bir yerde anahtar bir emir var ve bunun dışında her şey kendi kendisini çağıran fonksiyonlardan, ya da sonsuz bir adres alanı içinde bitip tükenmeksizin tekrarlanan parantezlerden ibaret. Parantezler kaldırılınca ne olur? Bunun en son "sonu" nerededir? Bunlar senin için bir anlam ifade ediyor, mu Arthur?"</p>

  <p>"Afedersin, bir an için dalmışım. Evrenle ilgili bir şeyden bahsediyordun değil mi?"</p>

  <p>"Evet evrenle ilgili bir şey, "dedi Ford, bıkkın bir sesle. Yeniden yere oturdu.</p>

  <p>"Pekala ," dedi. "Şöyle düşün. <span class="text3">Rehber'in</span> ofisinde kimi gördüm biliyor musun? Vogonları. Ah. Sonunda anlayabildiğin bir kelime kullandığını görüyorum."</p>

  <p>Arthur ayağa fırladı.</p>

  <p>"Bu ses," dedi.</p>

  <p>"Ne sesi?"</p>

  <p>"Gök gürültüsü."</p>

  <p>"Ne olmuş ona?"</p>

  <p>"Bu gök gürültüsü değil. Bu Son Derece Normal Yaratıkların bahar göçü. Başladı bile."</p>

  <p>"Bahsedip durduğun bu hayvanlarda neyin nesi?"</p>

  <p>"Ben onlardan bahsedip durmuyorum. Sadece onların parçalarını sandviçlerime koyuyorum."</p>

  <p>"Neden onlara Son Derece Normal Yaratıklar deniyor?"</p>

  <p>Arthur ona nedenini anlattı.</p>

  <p>Arthur'un, Ford'un gözlerini şaşkınlıktan fal taşı gibi açılmış görme şansı pek sık olan bir şey değildi.</p>

  <h2 id="sigil_toc_id_150">19</h2>

  <p>Bu Arthur için hiçbir zaman tam olarak alışkanlık ya da bıkkınlık yaratmayan bir görüntüydü. O ve Ford vadi yatağı boyunca akan küçük ırmağın kenarından yürüyerek çabucak yollarını buldular ve en sonunda düzlüğün sınırına eriştiklerinde Galaksinin sunabileceğinden daha ilginç ve daha güzel görüntülerden birini izlemek üzere kendilerini büyük bir ağacın dalları arasına çektiler.</p>

  <p>Binlerce ve binlerce Son Derece Normal Yaratıktan oluşmuş muazzam gürültülü bu sürü büyüleyici bir düzen içinde Anhando düzlüğünü görkemli bir yürüyüşle geçmekteydi. Sabahın ilk soluk ışıkları altında, koca gövdelerinden fışkıran terin ince buharı ile toprağı döven ayaklarının altında çalkalanan çamur ve çiğ taneleri karışımı içinden geçmekte olan hayvanlar gerçek dışı bir görüntü oluşturmaktaydı. Bununla birlikte onlarla ilgili yürekleri durduran esas gerçek, geldikleri yer ile gittikleri yerdi, yani en basit şekliyle, hiçbir yer.</p>

  <p>Kabaca yüz metre genişliğinde ve yarım mil uzunluğunda, mızraklı, kalkanlı eski Yunan askerlerinden oluşmuş bir alaya benzeyen büyük bir grup halinde idiler. Bu grup hiç hareketsizmiş gibi gözükse de, düzenli olarak görüldükleri sekiz dokuz gün süresince yanlara ve arkaya doğru hafifçe ve azar azar kayıyorlardı. Ama her ne kadar bu kocaman kütle az çok hareketsiz kalıyorsa <span class="text1">da onu meydana getiren büyük yaratıklar devamlı olarak saatte yirmi millik bir hızla yukarı doğru ilerliyorlar ve düzlüğün bir ucunda ansızın ortaya çıkıp öbür ucunda aynı şekilde kayboluyorlardı.</span></p>

  <p>Kimse nereden geldiklerini ve nereye gittiklerini bilmiyordu. Lamuella'lıların yaşamı için öylesine önemliydiler ki adeta kimse bunu sormak istemiyordu. Yaşlı Thrasbarg bir seferinde bir cevap alındığında onları yitirebileceklerini söylemişti. Bazı köylüler kendi aralarında bunun ömürleri boyunca Thrasbarg’dan duydukları en akıllıca laf olduğunu konuşmuşlar ve konuyu kısaca tartıştıktan sonra işi şansa bırakmışlardı.</p>

  <p>Yeri döven ayakların gürültüsü öyle yüksekti ki bu gürültünün arasında bir şey işitmek hemen hemen imkansızdı.</p>

  <p>"Ne dedin?" diye bağırdı Arthur.</p>

  <p>"Dedim ki," diye bağırarak cevap verdi Ford, "bu bir çeşit üçboyutlu erozyonu andırıyor."</p>

  <p>"O ne demek?" diye bağırdı yeniden Arthur.</p>

  <p>"Eee, bu olup bitenlere bakarak pek çok kişi uzay zaman beraberliğinde çatlama belirtileri görüldüğünden endişe ediyor. Birçok dünyada yalnızca göç eden hayvanların açtığı dolambaçlı ve garip uzunluktaki yollar yüzünden çatlayıp, olduğu yerde hareket etmeye başlayan kütlelere rastlayabilirsin. Bu da onlar gibi bir şey olabilir. Tuhaf zamanlarda yaşıyoruz. Yine de doğru dürüst bir uzay alanının yokluğunda..."</p>

  <p>Arthur adeta donmuş bir ifadeyle ona baktı.</p>

  <p>"Ne demek istiyorsun?" dedi.</p>

  <p>"Ne demek, ne demek istiyorum?" diye bağırdı Ford. "Ne demek istediğimi bal gibi de biliyorsun. Buradan onlar sayesinde çıkacağız."</p>

  <p>"Sen şimdi ciddi ciddi bir Son Derece Normal Yaratığa binip gitmeyi mi teklif ediyorsun?"</p>

  <p>"Eveet. Böylece nereye gittiğini görmüş oluruz."</p>

  <p>"Bizi öldürürler!" dedi Arthur, sonra ansızın "Hayır! Öldürülmeyeceğiz. En azından ben öldürülmeyeceğim. Ford, hiç Stavromula Beta adlı bir gezegenden bahsedildiğini duydun mu?" diye ekledi.</p>

  <p><span class="text1">Ford kaşlarını çattı. "Sanmıyorum," dedi. Kendi, yıpranmış</span> <span class="text3">Otostopçunun Rehberi</span><span class="text1">'ni çıkarıp, bilgiyi işledi. "Herhangi bir farklı yazılışı var mı?" diye sordu.</span></p>

  <p>"Bilmiyorum. Söylendiğini bir kez duydum sanırım. Sanki ağzında bir sürü başka insanın da dişlerini taşıyormuş gibi konuşan biri tarafından. Sana Agrajag'dan bahsettiğimi hatırlıyor musun?</p>

  <p>Ford bir an düşündü. "Hani şu senin kendisini öldürüp durduğunu söyleyen kişi mi?"</p>

  <p>"Evet, onu öldürdüğümü iddia ettiği yerlerden biri de Stavromula Beta idi. Ama kimse böyle bir yer duymamış. Söylediğine göre orada birisi beni vurmaya kalkışıyormuş. Ben sakınmak için eğiliyor ve Agrajag, ya da onun tekrar tekrar yaşama dönen gövdelerinden biri vuruluyormuş. Bunun zamanın bir noktasında gerçekleştiği kesin görünüyor. Buna göre ben en azından Stavromula Beta'da kendimi bir kurşundan sakınmadan önce öldürülmüş olamam gibi görünüyor. Tek sorun bu adı kimsenin duymamış olmasında. "</p>

  <p><span class="text1">"Hımm." Ford</span> <span class="text3">Otostopçunun Rehberi'nde</span> <span class="text1">bir iki araştırma daha yapmış ama hiçbir şey bulamamıştı.</span></p>

  <p>"Faydasız" dedi.</p>

  <p>"Tam., hayır. Hiç duymadım," dedi Ford sonunda. Bununla birlikte bu ismin kafasında niçin çok çok uzaktan da olsa birkaç çan çaldırdığını merak ediyordu.</p>

  <p>"Pekala." dedi Arthur. "Ben Lamuella'lı avcıların Son Derece Normal Yaratıkları nasıl tuzağa düşürdüklerini gördüm. Eğer bunlardan birini sürünün içindeyken mızraklayacak olurlarsa sürünün kalan kısmı onu ezip geçiyordu. Bu yüzden onları öldürebilmek için teker teker dikkatlerini çekmek zorundaydılar. Matador çalışmasına çok benzer bir şekilde, bilirsin, Hani parlak renkli bir şalla yaptıkları şey. Birini sana saldırtmaya çalışıyorsun, sonra kenara çekilip şalla zarif bir hareket yapıyorsun. Üzerinde parlak renkli şala benzer bir şey var mı?"</p>

  <p>Ford "Bu olur mu?" diye sorarak ona havlusunu uzattı.</p>

  <p class="text6"></p>

  <h2 id="sigil_toc_id_151">20</h2>

  <p>Yaşadığınız dünyadan göç etmekte olan, bir buçuk tonluk bir Son Derece Normal Yaratığın sırtına atlayıp saatte otuz mil hızla fırtına gibi gitmek ilk bakışta göründüğü kadar kolay bir şey değildi. Hele Lamuella avcılarını seyrederken göründüğü kadar kolay hiç değildi ve Arthur Dent zor kısmın bu olabileceğini keşfetmeye hazırlıklıydı.</p>

  <p>Keşfetmeye hazır olmadığı şey ise bu zor kısma sıra gelebilmesinin bile ne kadar zor olduğuydu. Kolay olması gereken kısım neredeyse imkansız olduğu ortaya çıkan kısımdı.</p>

  <p>Tek bir hayvanın bile dikkatini çekmeyi başaramamışlardı. Son Derece Normal Yaratıklar, başlan öne doğru kıvrılmış, omuzları ilerde, toprağı yulaf ezmesine döndürecek şekilde döven arka ayaklarının var gücüyle dehşet saçan bir fırtına gürültüsü oluşturmaya öylesine kendilerini kaptırmışlardı ki, dikkatlerini çekebilmek için sadece şaşırtıcı bir şey yeterli olmayacak, jeolojik bir şeye de gerek olacaktı.</p>

  <p>Sonunda yalnızca ayaklarının çıkardığı gümbürtü, Arthur ile Ford'un başa çıkabileceğinden fazla hale geldi. Ellerinde çiçek desenli, orta boy bir banyo havlusu ile gittikçe artan dozda saçmalıklar yaparak neredeyse iki saate yakın bir zaman harcadıktan sonra, yanlarından gümbürdeyerek geçen koca hayvanlardan bir tanesinin bile kendi taraflarına doğru, hiç olmazsa şöyle bir göz atmasını sağlayamamışlardı.</p>

  <p>Terli gövdelerin oluşturduğu heyelan hattının bir metre kadar yakınındaydılar. Daha fazla yaklaşmak, kronolojik veya kronolojik olmayan, anında ölüm riskini üstlenmek anlamına gelirdi. Arthur, genç ve tecrübesiz Lamuella avcılarından birinin, hayvanlar henüz sürüyle birlikte toprağı dövüp fırtınalar oluşturmaya fiilen katkıda bulundukları sırada, beceriksizce mızraklamaya kalkıştığı Son Derece Normal Yaratıklardan arta kalanları gözleriyle görmüştü.</p>

  <p>Bütün gereken bir tökezleme idi. Stavromula Beta’da ölümle önceden yapılmış hiçbir ön randevunun gücü, bu ayakların fırtına gibi ölümcüllüğünden sizi kurtarmaya yetmezdi.</p>

  <p>Sonunda Arthur ve Ford sendeleyerek geri çekildiler. Tükenmiş ve yenilmiş olarak yere oturdular ve birbirlerinin havlu tekniğini eleştirmeye başladılar.</p>

  <p>"Daha fazla sallaman gerekiyordu" diye şikayet ediyordu Ford. "Eğer bu kahrolası yaratıklardan birinin herhangi bir şeyi fark etmesini istiyorsan daha fazla dirsek kontrolüne sahip olman gerek."</p>

  <p><span class="text3">"Kontrol,</span> <span class="text1">öyle mi?" diye itiraz ediyordu Arthur. "Asıl</span> <span class="text3">senin</span> <span class="text1">bileklerinin daha sağlam olması gerek."</span></p>

  <p>"Sallamayı daha uzun sürdürmen gerekirdi," diye karşı çıkıyordu Ford.</p>

  <p>"Daha büyük bir havlun olması gerekirdi." ses.</p>

  <p>"Ne olması gerekirdi?"</p>

  <p>Ses arkalarından bir yerden gelmişti. Döndüler ve orada sabahın ilk ışıkları altında arkalarında durmakta olan Yaşlı Thrasbarg'ı gördüler.</p>

  <p>"Son Derece Normal Yaratıklardan birinin dikkatini çekebilmek için" dedi yaşlı adam, onlara doğru yürürken, "bir pikka kuşuna ihtiyacınız var. Bunun gibi."</p>

  <p>Üzerine giydiği kalın kumaştan yapılma, Kazak kıyafetlerine benzer giysinin altından küçük bir pikka kuşu çıkardı. Kuş Yaşlı Thrasbarg'ın elinde huzursuzca oturuyor ve dikkatle, önünde, yaklaşık yüz altmış altı buçuk santim yakınında bulunan, Bob bilir hangi ilgi çekici şeye dikkatle bakıyordu.</p>

  <p>Ford derhal, ne olup bittiğinden veya ne yapması gerektiğinden tam olarak emin olamadığı zamanlar geçtiği tetik çömelme vaziyetine geçti. Çok yavaş ve korkunç göründüğünü umduğu bir şekilde kollarını sallamaya başladı.</p>

  <p>"Bu da kim?" diye tısladı.</p>

  <p>"Bu sadece Yaşlı Thrasbarg," dedi Arthur yavaşça, “ve ben olsam yaptığın o garip hareketlere zahmet etmezdim. O da en az senin kadar tecrübeli bir şaklaban. Aksi halde bütün bir günü birbirinize hava atarak geçirebilirsiniz."</p>

  <p>"Kuş, "diye fısıldadı Ford, dişlerinin arasından. "Kuş neyin nesi?"</p>

  <p><span class="text1">"Sadece bir kuş!" dedi Arthur sabırsız bir şekilde. "Bütün öbür kuşlar gibi bir kuş. Yumurta yumurtlar, senin göremediğin şeylere</span> <span class="text3">gark</span> <span class="text1">eder, ya da</span> <span class="text3">ark</span> <span class="text1">yada</span> <span class="text3">ciik</span> <span class="text1">yada öyle bir şey."</span></p>

  <p><span class="text1">"Yumurta yumurtladığını kendi gözlerinle</span> <span class="text3">gördün</span> <span class="text1">mü?"</span></p>

  <p>"Tanrı aşkına, tabii ki gördüm, " dedi Arthur. "ve onlardan yüzlercesini yedim. Oldukça iyi omlet oluyor. İşin sırrı omleti yaparken küçük küpler halinde soğuk tereyağı parçaları kullanmak ve hafifçe çırpmak için bir...."</p>

  <p>"Zark'ın cezası bir omlet tarifi istediğim yok senden," dedi Ford. "Yalnızca çok boyutlu bir siber kabus değil de gerçek bir kuş olduğundan emin olmak istiyorum."</p>

  <p>Yavaşça çömelmiş durumdan doğruldu ve üstünü başını silkelemeye başladı. Ama bu arada hâlâ kuşu gözlemeye devam ediyordu.</p>

  <p>"O halde," dedi Yaşlı Thrasbarg, Arthur'a "alın yazımız Bob'un bir zamanlar bize bahşettiği Sandviç İmalatçısının bereketini bir kez daha kendine döndürmek istemesi mi?"</p>

  <p>Ford nerdeyse yeniden çömelme vaziyetine geçer gibi oldu.</p>

  <p>"Telaşlanma," diye mırıldandı Arthur, "o her zaman böyle konuşur." ve yüksek sesle şöyle dedi, "Ah, saygın Thrasbarg. Iıım, evet. Korkarım artık buradan göçüp gitmek zorundayım. Ama genç Drimple, yani çırağım, benim yerime iyi bir Sandviç İmalatçısı olabilecek durumda. Yeteneğe ve derin bir sandviç sevgisine sahip ve şimdiye kadar edindiği hünerler, henüz gelişme yolunda olsalar bile, zamanla olgunlaşacak ve ee, yani, sonunda başaracağını söylemek istiyorum."</p>

  <p>Yaşlı Thrasbarg onu ciddi ve üzgün gözlerle süzmekteydi. Yaşlı gri gözleri kederli bakıyordu. Kollarını yukarı doğru kaldırmış, kıpır kıpır pikka kuşunu hâlâ bir elinde taşıyor, diğeriyse kendi eşyalarını tutuyordu.</p>

  <p>"Ey, Bob'dan gelen Sandviç İmalatçısı!" diye yüksek sesle söylendi. Durakladı, alnını kırıştırdı ve dindarca bir edayla gözlerini kapadı. "Sen olmadan," dedi "yaşam çok daha az tuhaf olacak!"</p>

  <p>Arthur şaşırmış kalmıştı.</p>

  <p>"Biliyor musun," dedi, "sanırım bu bana şimdiye kadar söylenen en hoş şey."</p>

  <p>"İşimize bakabilir miyiz, lütfen?" dedi Ford.</p>

  <p>Zaten bir şeyler olmaya başlamıştı bile. Yaşlı Thrasbarg'ın kolunun ucundaki pikka kuşunun varlığı gürültücü sürü içinde şimdiden heyecan dalgalanmaları yaratıyordu. Ara sıra bir baş onların tarafına doğru bir anlık çevriliveriyordu. Arthur şahit olduğu Son Derece Normal Yaratık avlarından bazılarım hatırlamaya başlamıştı. Şallarını sallayan matador avcılar dışında birde onların arkasında durup pikka kuşu tutanlar olduğunu anımsadı. Ama o zamana kadar Arthur onların da kendisi gibi yalnızca seyre geldiklerin' düşünmüştü.</p>

  <p>Yaşlı Thrasbarg öne, ilerleyen sürüye daha yakın bir yere doğru ilerledi. Şimdi sürüdeki hayvanların bazıları pikka kuşunun görüntüsü karşısında ilgi ile başlarını arkaya doğru atıyorlardı. Yaşlı Thrasbarg’ın yukarı doğru uzanmış kolları titriyordu.</p>

  <p>Yalnızca pikka kuşu kendisine olan biten karşısında hiçbir ilgi göstermiyormuş gibiydi. Belirsiz bir yerdeki belirsiz birkaç hava molekülü bile şımarık ilgisinin tümünü olan bitene çevirmişti.</p>

  <p class="yildiz">* * *</p>

  <p>"Şimdi!" diye heyecanla haykırdı Yaşlı Thrasbarg sonunda. "Şimdi onlar üzerinde havlunuzla çalışabilirsiniz!"</p>

  <p>Arthur Ford'un havlusunu matador-avcıların yaptığı gibi sallayarak ve kendisine hiç de doğal gelmeyen zarif bir çalımla ilerlemeye başladı. Artık ne yapacağını ne de yapacağının doğru olup olmadığını biliyordu. O ana hazır olmak için havluyu bir iki kez sallayıp dalgalandırdı, sonra izlemeye başladı.</p>

  <p>Biraz öteden sürü içinden istediği hayvanı tespit etti. Hayvan dörtnala onlara doğru gelmekteydi ve sürünün hemen en uçundaydı. Yaşlı Thrasbarg elindeki kuşu ileri geri seri hareketlerle oynattı, Yaratık yukarı doğru baktı, başını geriye attı ve sonra tam yeniden öne doğru eğeceği sırada, Arthur havluyu Yaratığın görüş çizgisi içinde dalgalandırdı. Hayvan şaşkınlık içinde yeniden kafasını geriye attı ve gözleriyle havlunun hareketlerini izlemeye başladı.</p>

  <p>Yaratığın ilgisini çekmeyi başarmıştı.</p>

  <p>Bu dakikadan sonra hayvanı kandırıp kendilerine doğru çekmek en doğal şeymiş gibi gözüktü. Kafası yukarda, hafifçe bir yana doğru eğilmişti, yürüyüş hızını bir parça azaltıyor, sonra tırısa geçiyordu. Birkaç dakika sonra koca şey aralarında duruyor, homurdanıyor, toprağı eşeliyor, terliyor ve heyecanla pikka kuşunu koklamaya çalışıyordu. Pikka kuşu ise onun geldiğini bile fark etmemiş görünüyordu. Yaşlı Thrasbarg kollarını ilginç bir şekilde sallayarak pikka kuşunu Yaratığın önünde, ama daima erişemeyeceği bir uzaklıkta ve aşağı doğru tutuyordu. Havlunun garip bir takım dalgalanma hareketleri ile Arthur da hayvanın dikkatini o yöne bu yöne, ama yine daima aşağı doğru çekmeyi başarıyordu.</p>

  <p>"Tüm yaşamım boyunca bundan daha aptalca bir şey gördüğümü sanmıyorum," diye söylendi Ford kendi kendine.</p>

  <p>Sonunda Yaratık şaşkın ama uyuşmuş bir şekilde dizlerinin üzerine çöktü</p>

  <p>"Hadi!" diye fısıldadı Yaşlı Thrasbarg aceleyle Ford'a "Hadi, hemen şimdi!"</p>

  <p>Ford büyük yaratığın sırtına atladı, tutunup dengesini sağlayabilmek için, kalın düğüm düğüm postu arasında ellerini dolaştırdı ve avuç dolusu kürkü iyice yakalayarak pozisyonunu sağlama aldı.</p>

  <p>"Hadi Sandviç İmalatçısı! Şimdi!" Thrasbarg dini törenlere yakışır, zarif ve karmaşık bir şekilde Arthur'un elini sıkmış, Arthur ise bunu tam olarak kavrayamamıştı. Çünkü Yaşlı adam bu hareketi o anın heyecanıyla uydurmuş, ardından Arthur'u öne doğru itmişti. O da derin bir nefes alarak Ford'un arkasına, kocaman, sıcak, şişkin sağrısına oturmuş ve sıkı sıkı tutunmuştu. Altında denizaslanları büyüklüğünde kocaman adalelerin dalgalanıp esnediğini hissedebiliyordu.</p>

  <p>Yaşlı Thrasbarg kuşu birden yukarı kaldırdı. Yaratığın kafası da onu izleyerek yukarı doğru çevrildi. Thrasbarg kollarını ve kuşu yukarı doğru itiyor itiyordu. Son Derece Normal Yaratık yavaş yavaş bütün ağırlığıyla dizleri üzerinde doğrulup, sonunda hafifçe sallanarak ayağa kalktı. Huzursuz ama heyecanlı iki sürücüsü sıkı sıkı tutundular.</p>

  <p>Arthur koşuşturan hayvan denizinin üzerinden, ne tarafa doğru gittiklerini anlamaya zorlanarak baktı, ama bir sıcak dalgasından başka görünen hiçbir şey yoktu.</p>

  <p>"Bir şey görebiliyor musun?" diye sordu Ford'a.</p>

  <p>"Hayır," Ford geriye bakmak için olduğu yerde döndü, nereden geldikleriyle ilgili bir ipucu yakalayıp yakalayamayacağını anlamaya çalışıyordu. Ama, yine bir şey yoktu.</p>

  <p>"Arthur aşağıda kalan Thrasbarg'a seslendi.</p>

  <p>"Nereden geldiklerini biliyor musun?" diye haykırdı "Veya nereye gittiklerini?"</p>

  <p>"Kralın Arazisi!" diye seslenerek cevap verdi Yaşlı Thrasbarg.</p>

  <p>"Kral mı?" diye bağırdı Arthur şaşırarak. "Ne Kralı?" Son Derece Normal Yaratık Arthur'un altında huzursuzca sarsılıp, sallanıyordu.</p>

  <p><span class="text3">"Ne</span> <span class="text1">Kralı diye sormakla ne demek istiyorsun?" diye bağırdı Yaşlı Thrasbarg. "Yegane Kral."</span></p>

  <p>"Yani Kraldan hiç bahsetmemiştin de ," diye seslendi Arthur, korku ve şaşkınlık karışımı hisler içinde.</p>

  <p>Binlerce çift ayağın çıkardığı seslerin üzerinden söylenen şeyleri duymak çok zordu. Üstelik yaşlı adam yaptığı şey üzerinde konsantre olmaya çalışıyordu.</p>

  <p>Kuşu hâlâ yukarı doğru tutarak Yaratığı yavaşça döndürüp, tekrardan büyük sürünün hareket ettiği yöne paralel olacak duruma getirdi. Sonra kendisi öne doğru ilerledi. Yaratık da onu izledi. Yeniden ilerledi. Yaratık yeniden onu izledi. Sonunda Yaratık öne doğru hızını biraz arttırarak hantal adımlarla ilerlemeye başladı.</p>

  <p>"Dedim ki bir Kral'dan hiç bahsetmemiştin!" diye bağırdı Arthur yeniden.</p>

  <p><span class="text1">"Ben</span> <span class="text3">bir</span> <span class="text1">Kral demedim," diye Bağırdı Yaşlı Thrasbarg! "Ben</span> <span class="text3">tek</span> <span class="text1">Kral dedim!"</span></p>

  <p>Kolunu geri çekti ve sonra yeniden bütün hızıyla öne doğru itti ve pikka kuşunu sürünün üzerinden havaya doğru fırlattı. Bu hareket pikka kuşunu tam bir şaşkınlık anı içinde yakalamışa benziyordu çünkü görünüşe bakılırsa olup bitene hiç dikkat etmiyordu. Neler olduğunu anlaması bir iki dakikasını aldı, sonra küçük kanatlarını açıp, yayarak uçup gitti.</p>

  <p>"İleri!" diye bağırdı Thrasbarg. "Git ve kaderinle karşılaş, Sandviç İmalatçısı!"</p>

  <p><span class="text1">Arthur kaderiyle bu şekilde karşılaşmayı isteyip istemediğinden pek de emin değildi. Onun tek istediği gidecekleri yer neresi ise oraya biran önce varıp şu yaratığın sırtından inebilmekti. Burada kendini hiç güvende hissetmiyordu. Yaratık pikka kuşunun izinde hızını da arttırıyordu. Sonra koca hayvan, sürünün sınırlarına erişti, pikka kuşu unutuldu ve bir iki dakika sonra başı aşağıda, hızla sürünün ortalıktan kaybolacağı noktaya yaklaşarak sürüyle birlikte koşmaya devam etti. Etrafları koşuşturan</span> <span class="text1">dağ gibi gövdelerle çevrilmiş olan Arthur ve Ford koca canavarın sırtına hayatları pahasına yapışmışlardı.</span></p>

  <p>"Hadi! Sürün Yaratığı!" diye bağırıyordu Thrasbarg. Artık uzaklardan gelen sesi kulaklarında belli belirsiz yankılanıyordu. "Şu Son Derece Normal Yaratığı sürün! Sürün! Sürün!"</p>

  <p>Ford Arthur'un kulağına seslendi? "Nereye gidiyoruz dedi?"</p>

  <p>"Bir Kral ile ilgili bir şeyler söyledi," diye bağırdı Arthur cevap olarak, bir yandan da ümitsizce tutunmaya devam ederken.</p>

  <p>"Ne Kralı?"</p>

  <p><span class="text1">"Ben de bunu sordum. Cevap olarak yalnızca</span> <span class="text3">tek</span> <span class="text1">Kral dedi."</span></p>

  <p><span class="text1">"Ben bir</span> <span class="text3">tek</span> <span class="text1">Kral olduğunu bilmiyordum," diye seslendi Ford.</span></p>

  <p><sup class="text7">1</sup> <span class="text1">Ben de öyle," diye bağırarak cevapladı Arthur.</span></p>

  <p><span class="text1">"Tabii</span> <span class="text3">bildiğimiz</span> <span class="text1">Kral'dan bahsetmiyorsa." diye bağırdı Ford, "ve ondan bahsettiğini de sanmıyorum."</span></p>

  <p><span class="text3">"Hangi</span> <span class="text1">Kral?" diye bağırdı Arthur.</span></p>

  <p>Çıkış noktasına hemen hemen varmışlardı. Az önlerinde Son Derece Normal Yaratıklar dörtnala boşluğa doğru koşuyor ve kayboluyorlardı.</p>

  <p><span class="text1">"Ne demek,</span> <span class="text3">hangi</span> <span class="text1">Kral?" diye bağırdı Ford.</span> <span class="text3">Ben</span> <span class="text1">ne</span> <sup class="text7">1</sup> <span class="text1">bileyin hangi Kral. Ben yalnızca</span> <span class="text3">bildiğimiz</span> <span class="text1">Kraldan söz etmesinin mümkün olmadığını söylüyorum. Yani ne demek istediğini ben de bilmiyorum."</span></p>

  <p>"Ford, neden bahsettiğini hiç anlamıyorum."</p>

  <p>"O halde?" dedi Ford. O anda ani bir hızla kafalarının çevresinde dönen yıldızlar belirirdi ve hemen ardından aynı hızla yitiverdiler.</p>

  <p class="text6"></p>

  <h2 id="sigil_toc_id_152">21</h2>

  <p>Uzaktan puslu, gri binaların ışıkları görünüyor, yanıp sönüyorlardı. Oldukça sıkıntı verici bir şekilde bir aşağı bir yukarı zıplıyorlardı.</p>

  <p>Bunlar nasıl binalardı?</p>

  <p>Ne işe yarıyorlardı? Kıza neyi hatırlatıyorlardı?</p>

  <p>Kendinizi ansızın, beklenmedik şekilde değişik bir kültürü, yaşamla ilgili değişik temel yaklaşımları bulunan, üstelik mimarisi de inanılmaz biçimde sıkıcı ve anlamsız olan bir dünya da bulduğunuzda herhangi bir şeyin ne işe yaradığını anlamak çok zor bir şeydi.</p>

  <p>Binaların üzerindeki gökyüzü soğuk ve düşmanca bir karalıktaydı. Güneşten olan uzaklıklarına göre gözleri kamaştıran bir parlaklıkta olması gereken yıldızlar, koruyucu kubbenin kalınlığı yüzünden bulanık ve monoton bir görünüme sahiptiler. Kubbe Pleksiglas benzeri bir şeyden yapılmıştı. Her ne ise sevimsiz ve ağır bir şeydi işte.</p>

  <p>Tricia bandı yeniden geriye sardı.</p>

  <p>Bu bantla ilgili biraz tuhaf bir şeyler olduğunun farkındaydı.</p>

  <p><span class="text1">Yani, aslında, bantla ilgili milyonlarca tuhaf şey vardı ama onu en çok rahatsız eden bir tanesi vardı ki bunu</span> <span class="text1">tam olarak anlayamamıştı.</span></p>

  <p>Derinden bir nefes aldı ve esnedi.</p>

  <p>Bandın geri sarmasını beklerken, çalışma masasının üzerinde birikmiş olan, polistrenden yapılma kirli kahve fincanlarını topladı ve hepsini çöp sepetine attı.</p>

  <p>Sohoda, bir video yapım şirketine ait küçük bir montaj odasındaydı idi. Kapının üzerine her yere “Rahatsız Etmeyiniz” işaretleri yapıştırmış ve santraldaki kızdan, gelen telefonların bağlanmamasını istemişti. Tüm bunlar aslında onun şaşırtıcı atlatma yeteneğini korumak için düşünülmüştü ama şimdiki görevleri onu utançtan kurtarmaktı.</p>

  <p>Bandı baştan sona yeniden seyredecekti. Eğer buna dayanabilirse tabii. Orda burada bir iki kez hızlı ileri sarma deneyebilirdi.</p>

  <p>Pazartesi öğleden sonra saat dört sularıydı ve Tricia kendini pekiyi hissetmiyordu. Bu hafif huzursuzluğun sebebinin ne olduğunu anlamaya çalışıyordu ve buna yol açabilecek sebep sayısı ile ilgili hiçbir sıkıntısı olduğu söylenemezdi.</p>

  <p>Öncelikle, her şey New York’tan gelen akşam uçağında başlamıştı. O kuvvetli ama kalitesiz viskiyle. Her zaman başına bela olmuştu o.</p>

  <p>Ardından, arka bahçesinde uzaydan gelen yaratıklarla karşılaşıp Rupert gezegenine uçması gelmişti. Bu tür bir şeyde, bunun da bir baş belası olup olmadığını söyleyebilecek yeterli deneyime sahip değildi. Ama bu deneyimi geçirenlerin bunu lanetleyeceğine bahse girmeye hazırdı. Her zaman dergilerde yayınlanan stres çizelgeleri olurdu. İşinizi kaybetmek elli stres puanı. Yetmiş beş puan boşanma için veya şu kadar puan saç şeklinizi değiştirmek vesaire vesaire. Bu dergilerin hiçbiri arka bahçenizde uzaydan gelen yaratıklarla karşılaşıp onlarla Rupert gezegenine götürülmekten bahsetmiyordu, ama Tricia bunun da birkaç düzine puanı hak ettiğinden emindi.</p>

  <p>Yolculuğun kendisi özel olarak stresli sayılmazdı. Hatta sıkıcı olduğu bile söylenebilirdi. Hele Atlantik üzerinden yaptığı şu son uçuştan daha stresli olduğunu söylemek mümkün değildi. Üstelik her iki yolculuk da kabaca aynı süreyi almıştı, aşağı yukarı yedi saat kadar.</p>

  <p>Yani bu oldukça şaşırtıcı idi, öyle değil mi? Güneş sisteminin dış sınırlarına kadar uçmak New York'a gitmek kadar zaman alıyordu. Bu gemide duyulmamış güçte, muhteşem bir sistem olduğu anlamına gelmeliydi. Mihmandarlarını bu konuda sıkıştırmış ve onlar da sistemlerinin oldukça iyi olduğunu kabul etmişlerdi.</p>

  <p>“Ama bu sistem nasıl işliyor?” diye sormuştu heyecanlanarak. Yolculuğun başında hâlâ oldukça heyecanlı sayılırdı.</p>

  <p>Bandın o kısmını buldu ve kendisi için yeniden oynattı. Grebulonlar -onlar kendilerini böyle adlandırıyorlardı- kibarca gemiyi götürmek için hangi düğmelere basması gerektiğini anlatıyorlardı.</p>

  <p><span class="text1">Kameranın ardından kendisinin “Evet, ama hangi</span> <span class="text3">ilke</span> <span class="text1">üzerine çalışıyor?” diye sorduğunu duyuyordu.</span></p>

  <p>“Oh, yani bunun çekim gücüyle mi, yoksa ona benzer bir güçle mi çalıştığını öğrenmek istiyorsunuz herhalde, öyle mi?” dediler.</p>

  <p>“Evet,” diye ısrar etti Tricia. “Neyle çalışıyor?”</p>

  <p>“Muhtemelen öyle bir şeyle olmalı.” dediler.</p>

  <p><span class="text3">“Nasıl</span> <span class="text1">bir şeyle?</span></p>

  <p>“Çekim gücü, foton gücü, ona benzer bir şeyle. Bunu Uçuş mühendisimize sormanız gerekecek.”</p>

  <p>“O kim?”</p>

  <p>“Bilmiyoruz. Biz hepimiz akıllarımızı kaybettik, biliyor musunuz?”</p>

  <p>“Oh, evet,” dedi Tricia, biraz baygın bir sesle, “Öyle demiştiniz. Hımm, pekala, akıllarınızı tam olarak nasıl kaybetmiştiniz acaba?”</p>

  <p>“Bilmiyoruz,” dedi Grebulonlar sabırla.</p>

  <p>“Çünkü aklınızı kaybettiniz öyle değil mi?” diye eko yaptı Tricia, asık bir suratla.</p>

  <p>“Televizyon izlemek ister miydiniz? Bu uzun bir uçuş. Biz televizyon izliyoruz. Bu bizim hoşlandığımız bir şey.”</p>

  <p>Bütün bu ilginç şeyler banda kayıtlı idi ama izlemesi hoş olmuyordu. Bir kere resim kalitesi son derece kötüydü. Tricia bunun sebebini tam olarak bilmiyordu. Anladığı kadarıyla Grebulonların algıladığı ışık frekans menzili biraz değişikti ve ortalıkta kamera), kirletmeye yetecek fazlalıkta ultra-viole ışını vardı. Görüntü çok parazitli ve karlı çıkmıştı. Muhtemelen bunların hepsi, hakkında hiçbirinin en temel şeyi bilmediği çekim gücü sistemi ile ilgili idi.</p>

  <p>Sonuçta, bantta, esas olarak kaydettiği şeyler, oldukça zayıf ve soluk renkli kişilerin oturup televizyon yayınlarını izleyişleri idi. Tricia oturduğu yerin yakınındaki incecik görüntü deliğinden kamerasını dışarı uzatmış ve hafit çizgili de olsa yıldızların da bir görüntüsünü almıştı. Bunların gerçek olduğunu biliyordu, ama iyi görünmelerini sağlaması rahatça üç dört dakikasını alacaklı.</p>

  <p>Sonunda değerli video bandından kalan kısmı Rupert için saklamaya ve yalnızca arkasına yaslanıp onlarla birlikte televizyon seyretmeye karar vermiş, halta, bir süre için biraz kestirme imkanı bile bulmuştu.</p>

  <p><span class="text1">Bu yüzden, kendisini hastalıklı hissetmesinin bir sebebi, uzaylı yabancıların şaşırtıcı bir teknolojik tasarıma sahip gemisinde, bu kadar zaman harcayıp da bu zamanın büyük bir kısmını uyuklayarak ve</span> <span class="text3">M*A*S*H</span> <span class="text1">ya da</span> <span class="text3">Cagney ve Lacey'nin</span> <span class="text1">tekrarlarını izleyerek geçirmiş olmasından ötürü idi. Ama yapacak başka ne vardı ki? Birtakım resimler de çekmişti tabii, ama tab edildikten sonra hepsinin kötü şekilde puslu çıktığı anlaşılmıştı.</span></p>

  <p>Kendini hasta gibi hissetmesinin bir başka sebebi de herhalde Rupert'a inmesiyle ilgili idi. Bu, en azından dramatik ve tüyleri diken diken eden bir olaydı. Geminin üzerinden geçtiği bölge öyle karanlık ve asık suratlı bir arazi, ışık ve sıcaklık kaynağı olan ana güneşinden öylesine ümitsizce uzaklaştırılmış bir toprak parçası idi ki, adeta terkedilmiş bir çocuğun beyni üzerindeki psikolojik yaraların bir haritasını andırıyordu.</p>

  <p>Buz gibi, donmuş karanlığın içinden ışıklar parlamış ve küçük gemiyi onu kabul etmek için eğilmiş gibi görünen, mağaraya benzer bir şeyin içine doğru yöneltmişti.</p>

  <p>Ne yazık ki, yaklaşırken kullandıkları açı yüzünden ve küçük görüntü deliğinin gemi duvarının çok derinine gömülü olmasından ötürü kamerayı bunların hiçbirini doğrudan tutabilmek mümkün olmamıştı. Bandın bu kısmını yeniden oynattı.</p>

  <p>Kamera direkt olarak güneşe çevrilmişti.</p>

  <p>Bu bir video kamerası için normalde çok kötü bir şeydi. Ama güneş milyarlarca milin üçte biri kadar bir uzaklıkta olunca hiçbir zarar vermemişti. Hatta hemen hiçbir iz bile bırakmamıştı. Yalnızca resmin tam orta yerinde küçük bir nokta halinde bir ışık görünüyordu ki bu herhangi bir şey olabilirdi. Binlercesi içinde tek bir yıldız.</p>

  <p>Tricia hızla ileri sardı.</p>

  <p>Ah. Şimdi, bundan sonraki kısım oldukça ümit vericiydi. Gemiden çıktıklarında karşılaştıkları yapı, uçsuz bucaksız, gri, hangara benzer bir yapıydı. Bu, açıkça anlaşılabileceği gibi uzaylı teknolojisinin dramatik ölçüde bir örneği idi. Pleksiglas benzeri malzemeden yapılma kubbenin karanlık örtüsü altında kocaman gri binalar. Bunlar bandın sonlarına doğru baktığı binalarla aynı binalardı. Birkaç saat sonra Rupert’tan ayrılıp eve doğru yola çıkarken, bunlardan birkaçının daha filmini almıştı. Bunlar ona ne hatırlatıyordu?</p>

  <p>Başka her şeyden çok, bu binalar ona, son yirmi yılın düşük bütçeli herhangi bir bilim kurgu filmi için hazırlanmış bir film setini hatırlatıyorlardı. Tabii, onların olabileceğinden çok daha genişti ama video ekranında son derece bayağı ve inandırıcılıktan uzak görünüyorlardı. Mücadele etmeye çalıştığı resim kalitesinin kötülüğünden başka, bir de Dünya'dakinden anlaşılır şekilde düşük olan yerçekiminin beklenmedik etkileri vardı. Kamerayı ortada bir yerde tutup, profesyonelliğe hiç de yakışmayacak şekilde hoplayıp zıplamasını engellemek ona oldukça zor gelmişti. Bu yüzden detayları yakalayabilmesi pek mümkün olmuyordu.</p>

  <p>Ve işte öne doğru çıkarak onu selamlamak için gülümseyen ve elini uzatan Lider'e sıra gelmişti.</p>

  <p>Onu yalnızca böyle çağırıyorlardı. Lider. Grebulonların hiçbirinin adı yoktu, bunun en önemli sebebi akıllarına hiçbir isim gelmemesiydi. Tricia bir kısmının kendi kendilerini Dünya da izledikleri televizyon programlarının kahramanlarından kaptıkları isimlerle adlandırmayı düşündüklerini görüyordu. Ama birbirlerini ne kadar Wayne, Bobbi ve Chuck olarak çağırmaya çalışsalar da evleri olan uzak yıldızlardan kendileriyle birlikte getirdikleri kültürel bilinçaltları, onlara bunu yapmalarının aslında doğru olmadığını söylüyordu.</p>

  <p>Lider de aşağı yukarı diğerleri ile aynı görüntüdeydi. Belki biraz daha az zayıf olabilirdi. Tricia'ya onun şovlarını nasıl beğeniyle izlediğini ve onun en büyük hayranlarından biri olduğunu, gelip Rupert'ı ziyaret edebilmesinden dolayı ne büyük bir mutluluk duyduğunu, herkesin onun gelişini nasıl dört gözle beklediğini, uçağın rahat ve yolculuğun iyi geçmiş olmasını umduğunu belirten şeyler söyledi. Tricia'ya yıldızlardan veya ona benzer bir yerlerden yayın yapıldığım düşündürecek hiçbir şey olmamıştı.</p>

  <p>Tabii, şimdi banttan seyrederken Lider de, dayansanız yıkılacak gibi eğreti duran bir setin önündeki kostümlü, makyajlı herhangi bir adama benziyordu.</p>

  <p>Tricia yüzü ellerinin arasında, ekrana bakarak otururken bir yandan da şaşkınlık içinde kafasını bir yandan öbür yana sallamaktaydı.</p>

  <p><span class="text1">Bu</span> <span class="text3">korkunç</span> <span class="text1">bir şeydi.</span></p>

  <p>Korkunç olan yalnızca bu kısım değildi, Tricia bundan sonra gelecek kısmı da biliyordu. Bu, Lider'in kendisine uçuştan sonra karnının aç olup olmadığını gelip bir şeyler yemek isteyip istemeyeceğini sorduğu kısımdı. Böylece yemek sırasında biraz konuşma fırsatları da olabilirdi.</p>

  <p>Bu noktada ne düşündüğünü hatırlayabiliyordu.</p>

  <p>Uzaylı yiyecekleri.</p>

  <p>Onlardan hoşlanacak mıydı?</p>

  <p>Gerçekten yemesi gerekecek miydi? Yiyemediklerini içine tükürebileceği bir kağıt peçete bulabilecek miydi? Çeşit çeşit bağışıklık sorunları çıkmaz mıydı?</p>

  <p>Sonunda yemeğin hamburgerlerden oluştuğu ortaya çıktı.</p>

  <p>Yalnızca hamburger olduklarının ortaya çıkmasıyla kalmadı, bunların mikro dalga fırında ısıtılmış McDonald hamburgerleri olduğu da anlaşıldı. Sadece görüntüleri değildi buna sebep olan. Sadece kokuları da değil. İçinde getirildikleri ve üzerinde “McDonalds” yazılı Polistren kapaklı paketler onları ele veriyordu.</p>

  <p>“Yiyin! Afiyet olsun! dedi Lider. “Bizi şereflendiren konuğumuz her şeyin en iyisine layıktır!"</p>

  <p>Bunlar Lider'in özel dairesinde geçiyordu. Tricia etrafına korku sınırında bir şaşkınlıkla bakınmış ama yine de her şeyi kayda almıştı.</p>

  <p>Dairede bir su yatağı bulunuyordu. Ve orta boy bir müzik seti. Ve şu masanın üzerinde duran, içinde büyük sperm tanecikleri kaynıyormuş görüntüsünü veren, ışıklı, cam şeylerden vardı. Duvarlar kadife kaplıydı.</p>

  <p>Lider kahverengi süet taklidi bir şişirme koltuğa oturdu ve ağzına nefes tazeleyici spreyi sıktı.</p>

  <p>Tricia ansızın çok ürktüğünü hissetti. Dünya'dan uzakta, bildiği kadarıyla, herhangi bir insanoğlunun şimdiye kadar bulunmadığı bir yerde, kahverengi süet taklidi bir şişirme koltuğa yayılıp ağzına nefes tazeleyici sıkan bir uzaylı yaratıkla baş başaydı.</p>

  <p>Yanlış bir hareket yapmak istemiyordu. Onu panikletmek istemiyordu. Ama bilmesi gereken şeyler de vardı.</p>

  <p>“Siz nasıl... nereden… aldınız bunu?” diye sordu huzursuzca odayı işaret ederek.</p>

  <p>“Dekoru mu? “diye sordu Lider. “Beğendiniz mi? Çok şık ve gelişmiş değil mi? Bizler de öyle kişileriz, biz Grebulonlar yani. Biz dayanıklı tüketim mallarının şık, gelişmiş, kullanışlı olanlarını kullanırız... posta yoluyla ısmarlayarak.”</p>

  <p>Tricia bu noktada son derece yavaş başını sallamıştı.</p>

  <p>“Posta yoluyla ısmarlayarak…” demişti.</p>

  <p>Lider neşeyle gülmüştü. Şu koyu çukulata rengi güven verici ipeksi gülüşlerden biriyle.</p>

  <p>“Sanırım onları buraya gemilerle gönderdiklerini düşünüyorsunuz. Hayır! Ha! Ha! biz New Hampshire'da bir posta kutusu numarası aldık. Oraya düzenli toplama seyirleri yapıyoruz. Ha Ha! Rahat bir tarzda şişirme koltuğuna yaslandı, ısıtılmış patates kızartmasına uzandı ve bir ucunu kemirmeye başladı. Dudaklarında eğlenceli bir gülümseme dolaşmaktaydı.</p>

  <p>Tricia beyninin çok hafif şekilde kaynamaya başladığını hissediyordu. Videoyu çalıştırmaya devam etti.</p>

  <p>“Nasıl, eee, bu güzel şeyler için.... nasıl ödeme yapıyorsunuz?”</p>

  <p>Lider yine güldü.</p>

  <p><span class="text1">“Amerkan Express'le” dedi aldırmaz bir omuz silkme</span> <span class="text1">ile.</span></p>

  <p>Tricia yine yavaşça başını salladı. Amerikan Expres'in istisnasız herkese kart verdiğini biliyordu.</p>

  <p>“Ya bunlar?” dedi kendisine gösterilen hamburgeri yukarı kaldırarak.</p>

  <p>“Çok kolay,” dedi Lider. “Sırada bekliyoruz.”</p>

  <p>Tricia tekrar, soğuk, bel kemiğinden aşağı ürpertiler gönderen bir hisle, bunun pek çok şeyi açıkladığını fark etti.</p>

  <p class="yildiz">* * *</p>

  <p>Yeniden hızlı ileri sarma düğmesine bastı. Buralarda işe yarar bir şey yoktu. Hepsi kabus gibi çılgınlıklardı. Daha inandırıcı görünen bir şeyler yapabilirdi.</p>

  <p>Bu işe yaramaz, berbat bandı seyredip, yavaş yavaş içine süzülen bir korku ile, cevabın bu olduğunu fark ederken, bir başka hastalıklı his dalgası daha oturdu içine.</p>

  <p>Onu...</p>

  <p>Başını salladı ve anlamaya çalıştı.</p>

  <p>Doğuya doğru bir gece uçuşu… Bu uçuşla baş edebilmek için aldığı uyku hapları. Hapları içmek için kullandığı votka.</p>

  <p>Başka neler? Eh. Bir kere, birini papağan kafesine sakladığı iki kafası bulunan muhteşem bir adamın bir partide onu tavlamak istemesi, ama sonra sabredemeyip uçan dairesine binerek bir başka gezegene uçmuş olması ile ilgili on yedi sene süren takıntısı vardı. Ansızın bunun hiçbir zaman gerçekten yaşanmadığına dair rahatsız edici hisler uyanmaya başladı içinde. Bu hiç aklına gelmemişti. On yedi yıl boyunca hiç.</p>

  <p>Yumruğunu ağzına tıkadı.</p>

  <p>Yardıma ihtiyacı vardı.</p>

  <p>Sonra, arka bahçesine inen uzay aracı ile ilgili olarak kendisini incitmeye çalışan o Eric Bartlett denen adam. Ve ondan önce... New York yolculuğu da çok sıcak ve stres dolu geçmişti. Yüksek ümitler ve acı düş kırıklığı. Astroloji konusu.</p>

  <p>Bir ruhsal çöküntü geçiriyor olmalıydı.</p>

  <p>Sebep buydu. Tükenmişti ve bir sinir krizi geçirmiş, hayaller görmeye başlamıştı. Üstelik bu hayalleri de eve döndükten bir müddet sonra görmeye başlamıştı. Kendi yaşamları ve tarihlerinden atılmış bir uzaylı ırk, güneş sisteminin uzak bir bölgesinde sıkışıp kalmış ve kendi kültürel boşluklarını bizim kültürel çöplerimizle doldurmaya çalışıyor öyle mi? Ha! Bu, doğanın kendisini pahalı bir tıp kuruluşuna hemen başvurması gerektiği konusunda uyarma yolu olmalıydı.</p>

  <p>Trica çok çök hastaydı. Kaç fincan kahve tükettiğine baktı ve aynı zamanda ne kadar sık ve hızlı nefes almakta olduğunu fark etti.</p>

  <p>Herhangi bir sorunu çözmenin en önemli koşulu, dedi kendi kendisine, onu fark etmektir. Nefesini kontrol altına almaya başlamıştı bile. Kendi kendini tam zamanında yakalamıştı. Nerede olduğunu görebilmişti. Sınırında olduğu psikolojik birikimlerden uzaklaşmak üzere geri dönmüştü. Sakinleşmeye başlamıştı. Sakin. Daha sakin. Bir sandalyeye oturdu ve gözlerini yumdu.</p>

  <p>Bir müddet sonra, nefesi normale dönünce, yeniden açtı.</p>

  <p>O zaman bu bandı nereden bulmuştu?</p>

  <p>Bant hâlâ oynuyordu.</p>

  <p>Pekala. Bu bir aldatmacaydı. Bunu kendisi yapmıştı. Evet.</p>

  <p>Bunu yapan kendisi olmalıydı çünkü bandın her yerinde sorular soran kendi sesi vardı. Arada sırada kamera bir sahnede gezinirken kendi ayakkabıları içinde kendi ayaklarını da görebiliyordu. Bu bandı o düzenlemiş, sonra bunu ne zaman yaptığını ve niye yaptığını hiç hatırlamaz duruma gelmişti.</p>

  <p>Kırpışıp duran karlı ekranı seyrederken, nefesi yeniden sıklaşmaya başlamıştı.</p>

  <p><span class="text3">Hâlâ</span> <span class="text1">hayal görüyor olmalıydı.</span></p>

  <p><span class="text1">Başını sallayarak hayalleri kovmaya çalıştı. Bu, aldatmaca olduğu her halinden belli olan şeyleri hazırlayışı ile ilgili hiçbir şey hatırlamıyordu. Diğer taraftan, bu aldatmaca görüntülere çok</span> <span class="text3">benzeyen</span> <span class="text1">anıları var gibiydi. Şaşkın bir trans hali içinde izlemeye devam etti.</span></p>

  <p>Şu Lider olarak çağrıldığını hayal ettiği adam, onu astroloji konusunda sorgulamakta idi. Kendisi de düzgün ve sakin cevaplar veriyordu. Sesinde yükselmekte olan panik tonunu yalnızca kendisi fark edebilirdi.</p>

  <p>Lider bir düğmeye basıyor ve mor renkli kadife duvar kenara kayıyor ve bir sürü düz televizyon monitörü ortaya çıkıyordu.</p>

  <p>Her bir monitör, bir kaleydoskop gibi, çeşitli görüntülerden alıntılar gösteriyordu: Bir yarışma şovundan bir iki saniye, bir polis gösterisinden bir iki saniye, bir süpermarket deposunun güvenlik sistemiyle ilgili görüntülerden bir iki saniye, birinin tatilde çektiği filmlerden bir iki saniye, bir iki saniyelik bir seks sahnesi, bir iki saniyelik bir haber kuşağı, bir iki saniyelik bir komedi. Liderin bütün bunlarla çok gurur duyduğu belliydi. Bir yandan anlaşılmaz bir şeyler söylerken, bir yandan bir maestro gibi ellerini kollarını sallayıp duruyordu.</p>

  <p><span class="text1">Elinin bir başka sallanmasıyla tüm ekranlar temizlenmiş ve dev bir bilgisayar ekranı belirmişti. Bu ekran güneş sisteminin tüm gezegenlerini bir çizelge halinde gösteriyordu. Bu çizelge kendi takımyıldızları içinde yıldızların bulunduğu bir fona yerleştirilmişti. Görüntü tamamen hareketsizdi.</span><br /></p>

  <p>“Biz çok yetenekliyiz,” diyordu Lider. “Aslında bilgisayar konusunda, kozmolojik trigonometri hakkında, üç boyutlu seyir hesaplamaları ile ilgili büyük yeteneklere sahiptik. Büyük yetenekler. Ama onları kaybettik. Bu çok kötü. Yeteneklerimize sahip çıkmak istiyoruz, ama onlar burada yok artık. Uzayda bir yerde, dönüp duruyorlar. İsimlerimiz, evlerimizin detayları ve sevdiklerimizle birlikte. Lütfen,” dedi, eliyle bilgisayar masasının önüne oturmasını işaret ederek, “bizim için yeteneğinizi kullanın.”</p>

  <p>Açıkça görülüyordu ki bundan sonra Tricia kamerasını çabucak üç ayağı üzerine yerleştirerek tüm sahneyi tespit etmeye çalışmıştı. Ardından kendisi de görüntünün içine girmiş, dev bilgisayar ekranının önüne oturmuş, bir iki dakika sistemle tanışıklık kurmaya çalışmış ve sonra düzgün ve becerikli bir şekilde, yaptığı hakkında sanki bir fikre sahipmişçesine davranmaya başlamıştı.</p>

  <p>Aslında bu o kadar da zor olmamıştı.</p>

  <p>Ne de olsa matematik ve astrofizik eğitimi almış biriydi. Üstelik televizyon sunucusu deneyimine sahipti ve yıllar boyunca unutmuş olduğu bilimi blöf yaparak yutturabilirdi.</p>

  <p>Üzerinde çalıştığı bilgisayar Grebulonların şu an görünen durumlarının çok ötesinde ve gelişmiş bir kültüre sahip olduklarının işareti idi ve onun yardımı ile yarım saat içinde güneş sisteminin işleyen bir modelini ortaya çıkarabilmişti.</p>

  <p>Bu özellikle hassas ölçümlere filan dayanmıyordu, ama iyi görünüyordu. Gezegenler yörüngelerinin oldukça iyi bir benzeri etrafında dolaşıyordu ve kabaca bir görüntüyle saat gibi işleyen gerçek kozmolojik düzeni sistemin her yanından görebiliyordunuz. Dünya’dan izleyebilirdiniz, Mars’dan izleyebilirdiniz, v.s, vs. Rupert gezegeninin yüzeyinden izleyebilirdiniz. Tricia kendi başarısından oldukça etkilendiği gibi, üzerinde çalıştığı bilgisayar sisteminden de çok etkilenmişti. Dünya'daki bir bilgisayar istasyonunda çalışıyor olsa, aynı işin programlanması bir yıl kadar bir zaman alabilirdi.</p>

  <p>Bitirmek üzereyken, Lider arkasında belirmiş ve onu izlemeye başlamıştı. Tricia'nın başardıklarından çok memnun ve hoşnut görünüyordu.</p>

  <p>“Güzel,” demişti, “ve şimdi de lütfen, bu kitaptaki bilgileri tercüme edebilmek için, bana, bu kurduğunuz sistemin nasıl kullanılacağını göstermenizi istiyorum.”</p>

  <p>Önüne sessizce bir kitap bırakmıştı.</p>

  <p><span class="text1">Bu Gail Andrews'un kaleme aldığı</span> <span class="text3">Siz ve Gezegenleriniz</span> <span class="text1">adlı kitaptı.</span></p>

  <p class="yildiz">* * *</p>

  <p>Tricia kaseti yeniden durdurdu.</p>

  <p>Kendi gerçekten de çok kötü hissediyordu. Hayal gördüğü hissi şimdi gerilemiş, ama kafasında bıraktığı iz de bu histen daha kolay anlaşılır, net bir iz olmamıştı.</p>

  <p>Koltuğunu geriye doğru iterek montaj masasından uzaklaştı ve ne yapması gerektiğini düşünmeye koyuldu.</p>

  <p>Yıllar önce astronomik araştırma alanından ayrılmıştı. Çünkü biliyordu ki, hatta hiç şüphesi yoktu ki, başka dünyalardan bir yaratıkla karşılaşmıştı. Bir partide. Ve yine hiç şüphesiz biliyordu ki eğer bunu birine söylemiş olsa bitmez tükenmez alay malzemesi olacaktı. O halde, o konuda bildiği en önemli yegane şeyi kimseye söylemeden nasıl kozmoloji çalışmaya devam edebilirdi. Yapabileceği tek şeyi yapmış ve ayrılmıştı.</p>

  <p>Şimdi televizyonda çalışıyordu ve aynı şey yeniden başına gelmişti.</p>

  <p>Herhangi bir tarihin en şaşırtıcı hikayesinin gerçek video kaydını yapmıştı: Güneş sistemimizin en uzak köşelerinden birinde yalnızlığa terkedilmiş bir uzay medeniyetinin unutulmuş bir sınır karakolunun hikayesi.</p>

  <p>Hikaye kendisindeydi.</p>

  <p><span class="text1">Oraya</span> <span class="text3">gitmişti.</span></p>

  <p><span class="text1">Onları</span> <span class="text3">görmüştü.</span></p>

  <p><span class="text1">Tanrı aşkına, elinde</span> <span class="text3">bant kayıtları</span> <span class="text1">vardı.</span></p>

  <p>Ve onları herhangi birine gösterecek olursa alay konusu olacaktı.</p>

  <p class="yildiz">* * *</p>

  <p>Bunların herhangi birini nasıl ispatlayabilirdi? Düşünmeye bile değmezdi. Bakmaya kalkıştığı her açıdan bunların tamamı yalnızca bir kabustu. Kafası zonklamaya başlamıştı.</p>

  <p>Çantasında bir aspirin olacaktı. Montaj odasından çıkıp koridorun sonundaki su cihazının yanına gitti. Aspirini aldı ve birkaç bardak su içti.</p>

  <p>Ortalık oldukça sakin görünüyordu. Genellikle ortada dolanan daha çok kişi, en azından bir iki kişi olurdu.</p>

  <p>Kendisininkine bitişik olan Montaj odasının kapısından başını uzatıp içeri baktı ama orada da kimse yoktu.</p>

  <p><span class="text1">Herkesi kendi odasının kapısından uzaklaştırma işinde biraz ileri gitmişti. “RAHATSIZ ETMEYİNİZ” diye yazıyordu kapıda. “İÇERİ GİRMEYİ AKLINIZDAN BİLE GEÇİRMEYİN. NE OLDUĞU UMURUMDA DEĞİL, GİDİN. BEN MEŞGULÜM!</span><sup class="text7">”</sup></p>

  <p>Yeniden içeri girdiğinde telefonunun üzerindeki mesaj lambasının göz kırptığını fark etti ve bunun ne zamandır böyle olduğunu merak etti.</p>

  <p>“Alo?” dedi santraldeki kıza.</p>

  <p>“Oh, Miss Mcmillan. Aradığınıza çok sevindim. Herkes size ulaşmaya çalışıyor. Televizyon şirketinizdekiler yani. Sizi bulabileceklerinden ümidi kesmişler. Onları arayabilir misiniz?”</p>

  <p>“Niye bana bağlamadınız onları?” diye sordu Tricia.</p>

  <p>“Siz hiçbir sebeple kimseyi bağlamamamı istemiştiniz. Burada olduğunuzdan bile bahsetmememi istemiştiniz. Ne yapacağımı bilemedim. Odanıza gelip size mesaj vermeye çalıştım, ama...”</p>

  <p>. “Pekala,” dedi Tricia, kendi kendini lanetleyerek. Ofisini aradı.</p>

  <p><span class="text1">“</span><span class="text3">Tricia!</span> <span class="text1">Hangi basurlu cehennemdesin sen?”</span></p>

  <p>“Montaj yapıyordum...”</p>

  <p>“Ama dediler ki..,”</p>

  <p>“Biliyorum. Ne oldu?”</p>

  <p><span class="text3">“Ne</span> <span class="text1">mi oldu? Yalnızca lanet olası bir uzay aracı geldi!“</span></p>

  <p><span class="text1">“Ne?</span> <span class="text3">Nereye?”</span></p>

  <p>“Regent Parkı'na. Kocaman gümüş rengi bir şey. İçinde bir kız ve bir kuş var. Kız İngilizce konuşuyor, insanlara taş atıyor ve saatinin tamir edilmesini istiyor. Derhal oraya git.”</p>

  <p class="yildiz">* * *</p>

  <p>Tricia onu inceliyordu.</p>

  <p>Bu bir Grebulon gemisi değildi. Ansızın yıldızlarası gemilerde uzman kesildiğinden değildi ama bu, ince yapılı ve güzel bir şeydi. Gümüş, beyaz karışımı geniş bir okyanus teknesi büyüklüğündeydi ve en çok benzediği şey de buydu. Bu geminin yanında Grebulon gemisinin yarı montajlı koca gövdesi savaş gemilerindeki zırhlı atış kulelerine benzerdi ancak. Atış kuleleri. O boş, gri binaların benzediği şey de buydu işte. Üstelik o binalarla ilgili bir başka gariplik de küçük Grebulon gemisine yeniden binmek için dönerken onların ortadan kaybolmuş olmalarıydı. Bütün bu düşünceler taksiden inip kamera ekibine doğru koşarken aklından geçen şeylerdi.</p>

  <p>“Kız nerede?” diye bağırdı helikopter ve siren seslerinin üzerinden.</p>

  <p>“Orada! diye seslendi yapımcı. O sırada ses teknisyeni yakasına bir mikrofon iliştirmeye çalışıyordu. “Kız annesiyle babasının, paralel bir boyutta buralı olduğu falanla ilgili bir şeyler söylüyor. Ve elinde babasının saati var, ve ... bilmiyorum. Sana ne söylesem? Konuştur onu. Ona uzaydan gelmenin nasıl bir his olduğunu sor.”</p>

  <p>“Çok teşekkürler, Ted.” diye mırıldandı Tricia, mikrofonun sağlam yerleştirilip yerleştirilmediğine baktı, teknisyene bir ses verdi, derin bir nefes aldı, saçlarını geriye attı ve kendisi için çok tanıdık olan, her şeye hazır profesyonel haberci rolüne döndü.</p>

  <p>En azından hemen, hemen her şeye hazır sayılırdı.</p>

  <p>Kıza bakmak için döndü. Bu o olmalı idi, Vahşi saçlı ve vahşi gözlü şey. Kız da ona doğru döndü ve onu gördü.</p>

  <p>“Anne!” diye haykırdı ve Tricia'ya taşlar atmaya başladı.</p>

  <p class="text6"></p>

  <h2 id="sigil_toc_id_153">22</h2>

  <p>Gün ışığı çevrelerinde dolaşıyordu. Kızgın ağır bir güneş vardı. Sıcak dalgası altında bir çöl önlerinde boylu boyunca uzanmaktaydı. Kendilerini onun içinde bulmuşlardı.</p>

  <p>“Atla!” diye bağırdı Ford Prefect.</p>

  <p>Ne? diye bağırdı Arthur Dent, yaşamı pahasına sıkı sıkı tutunduğu yerden.</p>

  <p>Cevap yoktu.</p>

  <p>Sen ne dedin?” diye bağırdı Arthur yeniden ve sonra Ford Prefect'in artık orada olmadığını fark etti. Panik içinde etrafına bakmaya ve kaymaya başladı. Daha fazla tutunamayacağını fark edince kendisini bütün gücüyle yana doğru savurdu ve toprağa çarparken bir top gibi kıvrılarak yeri döven çiftelerden uzaklara, mümkün olduğunca uzaklara doğru yuvarlandı.</p>

  <p>Ne gün ama, diye düşündü, asabi bir şekilde ciğerlerine yuttuğu tozu öksürerek çıkarmaya çalışırken. Dünya havaya uçurulduğundan beri böyle kötü bir gün daha yaşamamıştı. Dizleri üzerinde doğruldu sonra ayağa kalktı. Ardından kaçmaya başladı. Neden kaçtığını ya da nereye kaçtığını bilmiyordu ama kaçmak yapılabilecek en sağduyulu şeymiş gibi geliyordu ona.</p>

  <p>Doğruca orada durup çevreyi incelemekte olan Ford Prefect'e koştu.</p>

  <p>“Bak” dedi Ford. “Bu tam ihtiyacımız olan şey ”</p>

  <p>Arthur öksürerek biraz daha tozu ciğerlerinden attı ve bir kısmını da silkeleyerek saçlarından ve gözlerinden uzaklaştırdı. Nefes nefese döndü ve bakışlarını Ford'un bakmakta olduğu şeye çevirdi.</p>

  <p><span class="text1">Burası pek de bir Kral'ın ya da</span> <span class="text3">tek</span> <span class="text1">Kral'ın ya da herhangi bir çeşit Kral'ın arazisine benzemiyordu ama yine de oldukça davetkar bir görüntüsü vardı.</span></p>

  <p>Burası bir çöl dünyası idi. Tozlu toprak oldukça sertti ve Arthur'un bir gün önceki şenliklerde berelenmeden kalan yerlerini de başarıyla çürütmüştü. Durdukları yerden biraz ilerde kumtaşına benzer büyük kayalar vardı. Rüzgardan ve buraya yağdığı kadarıyla yağmurdan etkilenerek vahşi güzellikte ilginç şekillere bürünmüşlerdi. Bu şekiller, portakal renkli arazinin orasında burasında boy atmış dev kaktüslerin muhteşem görüntüleri ile de uyum sağlıyordu.</p>

  <p>Bir an için Arthur beklenmedik bir şekilde Arizona, New Mexico veya Güney Dakota'ya gelmiş olabileceklerini ümit etmeye cesaret eder gibi olduysa da durumun böyle olmadığını gösterecek bir sürü işaret vardı ortada.</p>

  <p>Her şeyden önce Son Derece Normal Yaratıklar hâlâ tozu dumana katarak toprağı inletmeye devam ediyorlardı. Binlercesi bir uçtaki ufuk çizgisinden başlayarak yukarı doğru yayılıyor, yarım mil kadar ortadan kayboluyor sonra karşı uçtaki ufuk çizgisine doğru yeri göğü birbirine katarak uzaklaşıyorlardı.</p>

  <p>Sonra Bar&amp;Barbekü adlı yerin önünde park etmiş uzaygemileri vardı. Ah. Kralın Topraklarındaki Bar&amp;Barbekü. Biraz düş kırıcı doğrusu diye düşündü Arthur kendi kendine.</p>

  <p>Aslında uzaygemilerinden yalnızca bir tanesi Kralın Topraklarındaki Bar&amp;Barbekü'nün önünde park etmiş durumdaydı. Diğer üçü Bar&amp;Barbekü'nün bitişiğindeki bir park sahasındaydılar. Ama dikkati çeken önde park etmiş olanıydı. Muhteşem görünüşlü bir şeydi bu. Her tarafında balık yüzgecine benzer ince, çılgın görünüşlü bir şeyler, bu yüzgeçlerin üzerinde ise gereğinden çok çok fazla krom işi vardı ve esas gövdenin büyük bir bölümü şok edici bir pembe renge boyanmıştı. Olduğu yerde kuluçkaya yatmış kocaman bir böcek gibi duruyor ve her an sanki bir mil ötedeki bir şeyin üzerine atlamak üzere imiş gibi görünüyordu.</p>

  <p>Kralın Topraklarındaki Bar&amp;Barbekü, eğer Son Derece Normal Yaratıklar, boyutlar arası ufak bir sapma yapmamış olsalar, üzerinden basıp geçecekleri kadar yolun üstünde, etrafında olanlardan hiç etkilenmeden öylece duruyordu. Kendi halinde bir yerdi. Kamyoncuların yemek yediği bir durak yeri. Bilinmeyen bir yerin ortasında. Sessiz sakin. Kralın Topraklarında.</p>

  <p>“Bu gemiyi satın alacağım,” dedi Ford sakin sakin.</p>

  <p>“Satın almak mı? “dedi Arthur. “Bu hiç senin söyleyeceğin bir şeye benzemiyor. Ben onları genellikle yürüttüğünü sanırdım.”</p>

  <p>“Bazen daha saygılı olmak gerekebilir.” dedi Ford.</p>

  <p><span class="text1">“Sanırım biraz para göstermek de gerekecektir. Bu</span> <span class="text1">şey kaç para değerindedir sence?”</span></p>

  <p>Ufak bir hareketle, Ford ceketinin cebinden Ye- Sonra-Öde kartını çıkardı. Arthur, onun kartı tutan elinin hafifçe titrediğini fark etti.</p>

  <p>“Beni restoran eleştirmeni yapmak nasıl olurmuş öğreteceğim onlara...” dedi Ford nefes nefese.</p>

  <p>“Ne demek istiyorsun?” diye sordu Arthur.</p>

  <p>“Görürsün,” dedi Ford, gözünde pek de hoş olmayan bir pırıltıyla. “Hadi gidip biraz para harcayalım, olur mu?”</p>

  <p class="yildiz">* * *</p>

  <p>“Birkaç bira,” dedi Ford, “ve, ne bileyim, bir kaç domuz pirzola, neyiniz varsa artık, ve bir de o dışardaki pembe şey.” Kartını tezgahın üzerine bırakıp gelişigüzel etrafı seyretmeye başladı.</p>

  <p>Sessizliğe benzer bir şey oldu.</p>

  <p>Başta da çok gürültü olduğu söylenemezdi ama şimdi kesinlikle sessizlik türü bir şey vardı ortalıkta. Hatta Son Derece Normal Yaratıkların uzaktan gelip dikkatle Kralın Topraklarından uzak kalmaya çalışan gümbürtüsü bile ansızın biraz dinmiş gibiydi.</p>

  <p>“Şehre henüz vardım,” dedi Ford, sanki bunda ya da bir başka şeyde hiçbir tuhaflık yokmuş gibi. Son derece rahat bir tavırla tezgaha dayanmaktaydı.</p>

  <p>İçerde üç müşteri daha vardı. Masalara oturmuş biralarıyla ilgileniyorlardı. Üç tane kadar. Bazıları tam üç kişi olduğunu söyleyebilirdi ama, bu o cins yerlerden, yani içerde kendinizi o kadar belirgin hissedebileceğiniz yerlerden biri değildi. Sahnede bir şeyler kurmakla meşgul iri yarı bir adam da vardı. Eski bir davul seti. Birkaç gitar. Country ve Western tipi şeyler.</p>

  <p>Barmen, Ford'un siparişlerini yerine getirmekte pek de acele etmiyordu. Hatta yerinden bile kıpırdamamıştı.</p>

  <p>“Pembe şeyin satılık olup olmadığından pek emin değilim,” dedi sonunda, uzun süre devam eden cinsten bir aksanla.</p>

  <p>“Tabii ki satılık,” dedi Ford. “Ne kadar istiyorsun?”</p>

  <p>“Yani...”</p>

  <p>“Bir rakam söyle ben onu iki ile çarpacağım.”</p>

  <p>“Benim değil ki satayım,” dedi barmen.</p>

  <p>“O halde, kimin?”</p>

  <p>Barmen başıyla sahnede bir şeyler kurmakta olan iri yarı adamı işaret etti. İriyarı, şişman, yavaş hareketli, kafası kelleşmekte olan adamı.</p>

  <p>Ford başını salladı. Gülümsedi.</p>

  <p>“Pekala,” dedi “Biraları, ızgaraları getir ve hesabı açık bırak.”</p>

  <p class="yildiz">* * *</p>

  <p>Arthur barda oturup dinleniyordu. Olan biteni öğrenmemeye alışıktı. Böyle kendini daha rahat hissediyordu. Bira oldukça iyiydi ve biraz uykusunu getirmişti ama, o buna aldırmıyordu. Domuz pirzolaları, aslında pirzolası değil, Son Derece Normal Yaratık pirzolasıydı. Barmenle ızgara konusunda bir iki profesyonel görüş değişiminde bulundu ve Ford'u ne istiyorsa yapmak üzere serbest bıraktı.</p>

  <p>“Pekala,” dedi Ford, taburesine dönerken. “İşler yolunda. Pembe şeyi aldık.”</p>

  <p>Barmen çok şaşırmıştı. “Onu size satıyor mu?”</p>

  <p>“Onu bize bedava veriyor,” dedi Ford, pirzolasından bir ısırık alırken. “Hey, hayır, hesabı açık tut yine de. Ekleyecek birkaç şeyimiz daha olacak. Güzel pirzolaymış.”</p>

  <p>Büyük bir yudum bira çekti.</p>

  <p>“İyi bira,” diyerek ekledi, “üstelik gemi de iyi,” dedi. Bir yandan da pencereden parçalan gözüken, büyük, pembe, kromdan yapılmış böceğe benzer şeyi inceliyordu. “Her şey oldukça iyi. Biliyor musunuz,” dedi geriye doğru yaslanırken aklına gelmiş gibi, “böyle zamanlarda uzay/zaman dokusu veya çok boyutlu olasılık matrisinin gelişigüzel bütünlüğü veya bir Çeşit Genel Karman Çormanlık içindeki dalga formlarının potansiyel çatışması ya da beni rahatsız eden bunun gibi başka konularda endişelenmeye değer mi diye bir düşünüyorsun. Belki ben de şu iriyarı arkadaş gibi düşünüyorumdur. Bırak gitsin. Ne fark eder? Bırak gitsin.”</p>

  <p>“Hangi iriyarı arkadaş?” dedi Arthur.</p>

  <p>Ford başıyla sahneye doğru işaret etti. İri yarı adam mikrofona “bir iki” demekle meşguldü. Şimdi sahnede başkaları da vardı. Davullar. Gitarlar.</p>

  <p>Bir iki dakika sessiz kalmış olan barmen, “Senin, gemisini almana izin veriyor diyorsun öyle mi?”</p>

  <p>Evet, dedi Ford. “Bütün dediği bu. Gemiyi al senin olsun. Dualarımla birlikte. Ona iyi davran, dedi. Ona iyi bakacağım.”</p>

  <p>Birasından bir yudum daha çekti.</p>

  <p>“Dediğim gibi, ” diye devam etti. “Hep böyle zamanlarda, bırak her şey olacağına varsın diye düşünüyorsun. Ama sonra aklına Sonsuz Boyut Girişimcileri gibi adamlar geliyor ve düşünüyorsun ki yaptıkları yanlarına kâr kalmamalı. Onların ettiklerini bulmaları gerek. Bu adamların acı çektiğini görmek benim için kutsal bir görev olacak. Baksana, hesabıma şarkıcı için bir şeyler eklemek istiyorum. Ondan bir istekte bulundum. Hesaba geçecek, tamam mı?”</p>

  <p>“Tamam,” dedi Barmen, ihtiyatla. Sonra omuz silkti. “Pekala, nasıl istiyorsanız. Ne kadar yazayım?”</p>

  <p>Ford bir rakam verdi. Barmen şişelerin ve bardakların arasına yığılıp kaldı. Ford hemen barın arkasına geçerek bir şeyi olup olmadığına baktı ve onu ayağa kaldırmak için yardım etti. Barmen parmağını ve dirseğini biraz kesmiş ve biraz sersemlemişti, ama onun dışında bir şeyi yoktu. İri yarı adam şarkıya başladı. Barmen elinde Ford'un kartı, provizyon almaya gitti.</p>

  <p>“Burada benim bilmediğim şeyler mi dönüyor?” diye sordu Arthur Ford'a.</p>

  <p>“Her zaman öyle olmuyor mu?” dedi Ford.</p>

  <p>“Hiç de böyle konuşman gerekmiyor,” dedi Arthur. Uyanmaya başlamıştı. “Gitmemiz gerekmiyor mu?” dedi ansızın. “Şu gemi bizi Dünya'ya götürecek mi?”</p>

  <p>“Tabii götürecek,” dedi Ford.</p>

  <p>“Random'ın gideceği yer orası!” dedi Arthur başlarken. ” Onu izleyebiliriz! “Ama...ee...”</p>

  <p><span class="text1">Ford</span> <span class="text3">Otostopçunun Rehberi’nin</span> <span class="text1">kendisine ait eski kopyasını çıkardı ve Arthur'u kendi kendine düşünmeye devam etmek üzere kendi haline bıraktı.</span></p>

  <p>“Ama olasılık ekseni denen şeyin neresindeyiz biz?” diyordu Arthur. “Dünya da aynı yerde olacak mı, olmayacak mı? Benim bütün bulabildiğim ona biraz benzeyen ya da hiç benzemeyen başka gezegenler oldu. Ama kıtalara bakılınca bulduklarım kesinlikle doğru yerlerdi. En kötü kopyası, sefil küçük hayvanlar tarafından ısırıldığım ve adı şimdi Ne olan bir gezegendi. Bu hayvanlar birbirleriyle böyle anlaşırlarmış, biliyor musun, birbirlerini ısırarak. Lanet olası acı verici bir yol. Onu aradığım sürenin kalan yarısında ise Dünya ortada bile yoktu çünkü Vogonlar tarafından havaya uçurulmuştu. Söylediklerimden ne anlıyorsun?”</p>

  <p><span class="text1">Ford bir yorumda bulunmadı. Bir şey dinliyordu.</span> <span class="text3">Rehber</span><span class="text1">'i Arthur'a verdi ve ekranı işaret etti. Ekranda şöyle diyordu: “Dünya: Çoğunlukla zararsız.”</span></p>

  <p>“Yani onun burada olduğunu mu söylüyorsun!” dedi Arthur heyecanla. Dünya yerinde duruyor mu? Random'ın gideceği yer orası! Kuş ona yağmur fırtınası altında Dünya'yı gösteriyordu.!“</p>

  <p>Ford Arthur'a biraz daha alçak sesle bağırmasını işaret etti. Bir şey dinliyordu.</p>

  <p><span class="text1">Arthur sabırsızlanmaya başlamıştı. O daha önce de bar şarkıcılarının “Love Me Tender“ı çaldığım duymuştu. Bunu burada, Dünya olmadığı kesin olan burası her</span> <span class="text1">neresiyse, onun tam ortasında, duyduğu için biraz şaşırmıştı, ama son günlerde hiçbir şey onu eskiden olduğu şaşırtmama eğilimindeydi. Şarkıcı, bir bar şarkıcısı olduğu düşünülürse, oldukça iyiydi-, özellikle de bu tür şarkılardan hoşlanıyorsanız. Ama Arthur gittikçe sabırsızlanıyordu.</span></p>

  <p>Saatine baktı. Bu ona artık saatinin kendisinde olmadığını hatırlatmaktan başka bir işe yaramamıştı. Saat Random'daydı, en azından saatinden arta kalanlar.</p>

  <p>“Gitmemiz gerektiğini düşünmüyor musun?” dedi ısrarla.</p>

  <p>“Shh!” dedi Ford. “Bu şarkıyı dinleyebilmek için para ödedim. Sanki gözleri yaşarmış gibiydi ki Arthur bunu biraz rahatsız edici bulmuştu. Şimdiye kadar Ford'un çok çok sert içkiler dışında hiçbir şey yüzünden duygulandığına tanık olmamıştı. Belki de gözüne toz kaçmış olabilirdi. Müzikle zamanı unutmuş gibiydi, parmaklarını masanın üzerinde huzursuzca tıkırdatarak, bekledi.</p>

  <p>Şarkı sona ermişti. Şarkıcı “Heartbreak Hotel“i söylemeye geçti.</p>

  <p>“Her neyse,” diye fısıldadı Ford, “benim restoranı denetlemem lazım.”</p>

  <p>“Ne?”</p>

  <p>“Bir eleştiri yazmam gerek.”</p>

  <p><span class="text1">“Bir</span> <span class="text3">eleştiri</span> <span class="text1">mi? Bu yer için mi?”</span></p>

  <p>“Yaptığım masrafların geçerliliği, eleştiriyi göndermiş olmama bağlı. Öyle ayarladım ki, bunu yapınca sistem hiç dikkat çekmeden ve otomatik olarak işliyor. Bu faturanın ise geçerlik kazanması oldukça önemli.” diye ekledi yavaşça, pis pis sırıtarak birasının içine bakıyordu.</p>

  <p>“Bir iki bira ve bir ızgara için mi?”</p>

  <p>“Ve şarkıcı için bir bahşiş.”</p>

  <p>“Niye, ne kadar bahşiş bıraktın?”</p>

  <p>Ford yeniden bir rakam söyledi.</p>

  <p>Bunun ne kadar olduğunu bilmiyorum,” dedi Arthur.</p>

  <p>İngiliz Pound u olarak değeri ne kadar? Onunla ne alınabilir?”</p>

  <p><span class="text1">Kabaca, eee... ee satın alabileceğin şeylerden biri...” Ford gözlerini tavana kaldırıp kafasından bir takım hesaplamalar yaptı. “İsviçre olabilir örneğin!” dedi sonunda.</span> <span class="text3">Otostopçunun Rehberi'ni</span> <span class="text1">önüne çekip daktilo etmeye başladı.</span></p>

  <p><span class="text1">Arthur akıllı akıllı başını salladı. Bazen Ford'un neden bahsettiğini anlayabilmeyi arzu ettiği anlar oluyordu ve bazen de şimdi olduğu gibi, anlamaya bile çalışmamanın daha güvenli olduğunu düşünüyordu. Ford'un omzunun üzerinden baktı. “Bu uzun sürmeyecek değil mi</span><sup class="text7">7</sup><span class="text1">” dedi. '</span></p>

  <p>“Hayır,” dedi Ford. “Uyduruk bir şey. Yalnızca ızgaraların iyi olduğundan, biranın güzel ve soğuk olduğundan, çevredeki yerel yaşantının hoş bir ilginçliğe sahip olduğundan, bar şarkıcısının tüm bilinen evren içinde en iyisi olduğundan bahsedeceğim hepsi o kadar. Fazlasına gerek yok. Yalnızca ödemeler için.”</p>

  <p>Ekranda GİRİŞ yazılı bir alana dokundu ve mesaj Sub-Etaya karışıp gitti.</p>

  <p>“Anlaşılan şarkıcıyı oldukça iyi buluyorsun ?”</p>

  <p>“Evet,” dedi Ford. Barmen, elinde titreşir gibi gözüken bir kağıt parçası ile dönmüştü.</p>

  <p>Yüzünde saygı, hayranlık ve korku karışımı bir ifade ve asabi bir seğirtme ile kağıdı Ford'a doğru itti.</p>

  <p>“Garip şey,” diyordu barmen. “Sistem başlangıçta bir iki kez ödemeyi reddetti. Aslında buna pek şaşırdığımı söyleyemeyeceğim.” Alnında ter taneleri birikmişti. “Sonra birden oh, evet, tamam dedi ve sistem... eee... hesabı onayladı. Öylece. İmzalamak... ister miydiniz?”</p>

  <p>Ford forma çabucak bir göz attı. Dişlerini emdi. “Bu Sonsuz Boyutu çok incitecek,” dedi, yüzünde ilgili bir ifade ile. “Oh, her neyse,” diye ekledi, “canları cehenneme.”</p>

  <p>Şaşaalı bir imza attı ve kağıdı barmene geri verdi. “Onun” dedi “tüm meslek yaşamı boyunca yaptığı boktan filmlerin ve casino şovlarının tümünden aldığından daha fazla para. Yalnızca yaptığı şeyin en iyisini yaptığı için. Bir barda ayağa kalkıp şarkı söylediği için. Pazarlığı kendisi yaptı. Bu sanırım onun için güzel bir an. Ona teşekkür ettiğimi ilet ve bir içki ısmarla. ” Bara bir iki parça bozuk para bıraktı. Barmen onları eliyle itti.</p>

  <p>“Bunun gerektiğini sanmıyorum,” dedi biraz çatallı bir sesle. “Ben sanıyorum, “dedi Ford. “Pekala, buradan gidiyoruz.” ,</p>

  <p>Dışarda sıcak ve tozun altında durup pembe ve krom karışımı koca şeye şaşkınlık ve hayranlık içinde baktılar.</p>

  <p>En azından Ford şaşkınlık ve hayranlıkla baktı.</p>

  <p>Arthur yalnızca baktı. “Biraz abartılı bulmuyorsun, öyle mi?”</p>

  <p>İçine tırmandıklarında bu söylediklerini yeniden tekrarladı. Koltuklar ve kontrollerin çoğu ince kürklü bir deri veya süetle kaplıydı. Ana kontrol paneli üzerinde büyük altın harflerle kazınmış bir monogram vardı “EP”.</p>

  <p>“Biliyor musun,” dedi Ford, geminin motorlarını ateşlerken, ona uzaylılar tarafından kaçırıldığının doğru olup olmadığını sordum, o ne dedi biliyor musun?”</p>

  <p>“Kim?” dedi Arthur.</p>

  <p>“Kral.”</p>

  <p>“Hangi Kral? Oh, biz bu konuşmaları daha önce de yapmamış mıydık?”</p>

  <p>“Boş ver,” dedi Ford, “Ne kadar doğrudur bilmem, ama hayır dedi. Kendi isteğiyle gitmiş.”</p>

  <p>“Hâlâ neden bahsettiğini anladığımdan emin değilim,” dedi Arthur.</p>

  <p>Ford başını salladı. “Bak,” dedi, “solundaki bölmede kasetler var. Niye oradan bir müzik seçip çalmıyorsun?</p>

  <p>“Pekala,” dedi Arthur ve kasetleri karıştırdı. “Elvis Presley sever misin?” diye sordu.</p>

  <p>“Evet, aslında severim,” dedi Ford. “Şimdi, umarım bu alet göründüğü kadar vardır ve zıplamayı biliyordur.” Ana makinayı devreye soktu.</p>

  <p>Suratlarını yırtabilecek, büyük bir hızla yukarı doğru fırlarlarken Ford “Yeeehah!” diye haykırdı.</p>

  <p>Gerçekten de göründüğü kadar vardı, zıplamayı iyi biliyordu.</p>

  <h2 id="sigil_toc_id_154">23</h2>

  <p>Haber kanalları bu tür şeyleri sevmezlerdi. Bunları kayıp olarak nitelerlerdi. Gerçekliği tartışılmaz bir uzayaracı Londra’nın ortasında bilinmeyen bir yerden ortaya çıkıveriyor ve bu en yüksek çekicilikte sansasyonel haberler yaratıyordu. İki üç saat sonra tamamen farklı bir başkası ortaya çıkıyor ve bir şekilde, bu aynı ilgiyi çekmiyordu.</p>

  <p>“BİR UZAYARACI DAHA!” diyordu başlıklar ve haber bordları. “BU SEFERKİ PEMBE.” Bir kaç ay sonra gelmiş olsaydı, bundan çok daha fazla ilgi toplayabilirdi. Bunlardan yarım saat sonra varan üçüncü uzayaracı olan ve küçük, kısa yolculuklar için kullanılan dört kişilik Hrundi ise ancak yerel haberlerde yer alabilmişti.</p>

  <p>Ford ve Arthur stratosferden çığlık çığlığa inmişler ve Portland Place'e düzgün bir şekilde park etmişlerdi. Saat akşam üzeri altı otuzdu ve boş park yeri bulabilmeleri mümkün olmuştu. Etraflarına toplanan meraklı kalabalıkla bir süre konuştuktan sonra yüksek sesle, aralarında polis çağıracak biri yoksa bunu kendilerinin yapacağını söyleyerek ellerinden kurtulmayı başarmışlardı.</p>

  <p>“Evim...” dedi Arthur, buğulu gözlerle çevresine bakarken. Sesine hafiften çatallanmış bir ton siner gibi olmuştu.</p>

  <p>“Oh, şimdi duygusallaşmaya kalkışma,” diye terslendi Ford. “Kızını bulmamız gerekiyor ve şu kuşu.”</p>

  <p>“Nasıl?” dedi Arthur. “Burası içinde beş buçuk milyar insanın yaşadığı bir gezegen, ve ...”</p>

  <p>“Evet,” dedi Ford. “Ama yalnızca bir tanesi uzaydan, kocaman gümüş renkli bir uzay aracı ile ve mekanik bir kuş refakatinde geldi. Yalnızca bir televizyon ve seyrederken içki içebileceğimiz bir yer bulmamızın yeterli olacağını sanıyorum. Ciddi bir oda servisine ihtiyacımız olacak.”</p>

  <p class="yildiz">* * *</p>

  <p>Langham’da iki yatak odalı bir süite yerleştiler. Anlaşılmaz bir şekilde, Ford'un beş bin ışık yılı uzaklıkta bir gezegende çıkarılmış Ye-Sonra-Öde kartı, otelin bilgisayarında herhangi bir sorun çıkarmamıştı.</p>

  <p>“Pekala,” dedi Ford. “Ben bir-iki margarita siparişi vermek istiyorum lütfen. Yani, birkaç sürahi demek istedim. Bir kaç şef salatası. Ve bulabildiğiniz kadar kaz ciğeri istiyorum. Ve bir de Londra Hayvanat Bahçesini.”</p>

  <p>“Haberlerde!” diye haykırdı Arthur bitişik odadan.</p>

  <p>“Evet öyle dedim,” dedi Ford telefona. “Londra Hayvanat bahçesi. Oda hesabına geçirebilirsiniz.”</p>

  <p>“Kızım.. Ulu Tanrım!” diye haykırdı Arthur, “Onunla kim görüşüyor biliyor musun?”</p>

  <p>“İngilizce anlamakta güçlük mü çekiyorsunuz acaba?” diye devam ediyordu Ford. “Hemen az ötedeki yolun üstündeki Hayvanat bahçesinden bahsediyorum. Bu gece kapalı olması beni ilgilendirmez. Ben bilet almak istemiyorum, ben hayvanat bahçesini satın almak istiyorum. Bu oda servisi değil mi? Ben de bir odadayım ve servis istiyorum. Bir parça kağıdınız var mı? Pekala. İşte yapmanızı istediğim şey. Güvenli bir şekilde doğal yaşamlarına dönebilecek tüm hayvanları serbest bırakın. Doğayla kolay uyum sağlayabilmelerine yardımcı olacak iyi bir ekip kurun ve bunun gerçekleşip gerçekleşmediğini kontrol edin. Tamam mı?”</p>

  <p>“Trillian!” diye haykırdı Arthur. “Yoksa bu... eee... tanrım, şu paralel evren saçmalığına dayanamıyorum. Öyle lanet olası karmaşık bir şey ki. Farklı bir Trillian'a benziyor. Bu Tricia Mc Millan, yani Trillian'ın daha önce ...eee... niçin buraya gelip sen de izleyip, bir şey anlayıp anlayamayacağını görmüyorsun?”</p>

  <p>“Bir dakika,” diye bağırdı Ford ve yeniden oda servisi ile pazarlığına döndü. “Sonra doğa ile başa çıkamayacak hayvanlar için doğal bölgelere ihtiyacımız olacak. Zaire gibi yerler ve bir kaç ada işe yarayabilir. Madagaskar, Baffin, Sumatra. Bu tür yerler. Geniş bir doğal yaşam çevresine ihtiyacımız var.. Bakın, bunu niçin bir sorun olarak görüyorsunuz anlamıyorum. İş yaptırmayı öğrenin, kimi istersiniz onu işe alın, ama hemen işe koyulun. Kredilerimin yeterli olduğunu göreceksiniz. Ha sahi salatanın üzerine blue cheese sosu koymayı unutmayın. Teşekkür ederim.”'</p>

  <p>Telefonu yerine koydu ve yatağının kenarına oturup televizyon seyretmekte olan Arthur'un yanına gitti.</p>

  <p>“Biraz kaz ciğeri ısmarladım,” dedi Ford.</p>

  <p>“Ne?” diye sordu Arthur. Dikkatini tamamen televizyona odaklamıştı.</p>

  <p>“Biraz kaz ciğeri ısmarladığımı söyledim,” dedi Ford.</p>

  <p>“Oh,” dedi Arthur, pek emin olmadan. “Ihmm, ben kaz ciğeri ile ilgili olarak her zaman biraz tereddüt etmişimdir. Kazlar için biraz zalimce, öyle değil mi?”</p>

  <p>“Canları cehenneme,” dedi Ford yatağa uzanarak, “her lanet olası şey için üzülemezsin.”</p>

  <p>“Bunu söylemek senin için kolay olabilir, ama...”</p>

  <p>“Yeter!” dedi Ford. “Sen sevmezsen ben şeninkini de yerim. Neler oluyor?”</p>

  <p>“Karışıklık!” dedi Arthur. “Tam anlamıyla bir karmaşa! Random, Trillian ya da Tricia, hangisiyse, ona kendisini terk ettiği için bağırıp çağırıyordu. Sonra bir gece kulübüne gitmek istedi. Tricia gözyaşlarına boğularak Random'ı doğurmak bir yana, onunla daha önce hiç karşılaşmadığını söyledi. Ardından birden hıçkırarak, Rupert adında birinden bahsetmeye ve onun aklını kaybettiğini falan söylemeye başladı. Dürüst olmak gerekirse bu kısmı çok da iyi izleyemedim. Sonra Random bir şeyler atmaya başladı ve onlar işleri yoluna koymaya çalışırken bir reklam arası verdiler. Oh! İşte yeniden stüdyoya döndüler. Kapa çeneni ve izle.”</p>

  <p>Ekranda oldukça sarsılmış görünüşlü bir sunucu belirdi ve izleyicilerden bir önceki bölümün düzensizliği için özür diledi.</p>

  <p>Kendilerine iletilebilecek net bir bilginin henüz ellerinde olmadığını, verebilecekleri tek haberin adının Devamlı Uçucu Random Dent olduğunu söyleyen esrarengiz kızın stüdyoyu, eee.. dinlenmek için, terk ettiğini bildirdi. Tricia McMillan'ın yarın stüdyoya döneceğini umuyordu. Bu arada, UFO faaliyetleri ile ilgili taze raporlar stüdyolarına gelmeye devam ediyordu....</p>

  <p>Ford yataktan fırladı, en yakın telefonu kaptı ve bir numara tuşladı.</p>

  <p>“Resepsiyon mu? Bu oteli satın almak ister miydin? Eğer bana beş dakika içinde Tricia Mc Millan'ın üye olduğu klüplerin adlarım bildirebilirsen o şenindir. Her şeyi bu odanın hesabına yazmalarını söyle.”</p>

  <h2 id="sigil_toc_id_155">24</h2>

  <p>Uzayın mürekkep rengi derinliklerinde görünmez değişiklikler meydana gelmekteydi.</p>

  <p>Dünya adıyla bilinen gezegenin, sonsuz çeşitlilikteki olasılıklarının odak noktası olduğu, garip ve değişken bir çoğul bölge olan yerde yaşayanların hepsi için, bu değişiklikler görünmez olmakla birlikte, önemsiz de değillerdi.</p>

  <p>Güneş sisteminin en ucunda, yeşil deri bir koltuk üzerinde, bir dizi TV ve bilgisayar ekranına korku ile bakmakta olan çok endişeli bir Grebulon lideri oturmakta idi. Etraftaki şeylerle oyalanmaya çalışıyordu. Astroloji üzerine olan kitabını karıştırıyor, bilgisayarının masası ile oynuyor, kendisine bütün Grebulon monitörlerinden devamlı olarak gönderilen ve hepsi Dünya gezegeniyle ilgili görüntüleri kurcalıyordu.</p>

  <p>Stres içindeydi. Onların görevi izlemekti. Ama gizlice izlemek. Bu görevinden bir parça bıkmıştı. Görevinin yıllarca oturup televizyon izlemekten daha fazla bir şeyler olması gerektiğinden oldukça emindi. Gerçekten de yanlarında bir sürü başka cihaz vardı ve bunların her birinin mutlaka bir amacı olmalıydı. Eğer kazayla bu amaçların hepsinin birden izini kaybetmiş olmasalardı. Yaşamında bir amaç duygusu olmasını arzu ediyordu. Bu yüzden astrolojiye dönmüştü. Beyni ile ruhu arasında ürkütücü açığı doldurmak için. Bu ona mutlaka bir şeyler anlatacaktı.</p>

  <p>İşte bir şeyler anlatmaya başlamıştı bile.</p>

  <p>Ona anlayabildiği kadarıyla, çok kötü bir ay geçireceğini, eğer işlerini kontrol altına alıp bazı pozitif atılımlar yapmaz ve kendisi için düşünmeye başlamazsa, işlerin kötüden daha da kötüye gideceğini haber veriyordu.</p>

  <p>Doğruydu. Astroloji kitabından ve şu güzel Tricia McMillan'ın, gerekli astronomik verileri yeniden üçgenlere yerleştirebilmesi için kendisine düzenlediği bilgisayar programından yola çıkarak bir yıldız haritası hazırlamıştı. Bu sonuçlar o haritadan da çok net olarak görülebiliyordu. Güneş sisteminin donmuş uçlarındaki onuncu gezegen üzerinde yaşayan Grebulonlar için Dünya bilgilerine dayanan astrolojinin bir anlam ifade edebilmesi yeni baştan hesaplanması ile mümkündü.</p>

  <p>Yeni hesaplamalar son derece net ve şüphe kaldırmaz biçimde göstermişti ki bugünden başlayarak önümüzdeki ay gerçekten de onun için kötü geçecekti. Çünkü bugün Dünya Başak burcunda yükselmeye başlıyordu ve Klasik bir Koç olmanın bütün özelliklerini gösteren Grebulon Lideri için bu gerçekten de çok kötüydü.</p>

  <p>Şimdi, diyordu yıldız falı, pozitif adımlar atmanın, zor kararlar vermenin, yapılması gereken şey ne ise onu yapmanın zamanıdır. Bütün bunlar onun için çok zor şeylerdi ama biliyordu ki kimse zor şeyleri yapmanın zor olmayacağını söylememişti ona. Bilgisayarlar şimdiden Dünya gezegeninin yerini tespit edip, saniye saniye onu izliyorlardı. Büyük gri silah kulelerinin hedefe doğru çevrilmesi emrini vermişti.</p>

  <p class="yildiz">* * *</p>

  <p>Tüm Grebulon izleme cihazları Dünya gezegeni üzerinde odaklanmış olduğu için, şimdi güneş sisteminde bir başka bilgi kaynağı daha olduğunu gözden kaçırmışlardı.</p>

  <p>Bu ikinci bilgi kaynağını, -yani kocaman sarı bir inşaat gemisi- fark edebilme şansları kazayla bile olsa, hemen hemen hiçti. Bu kaynak da güneşten en az Rupert kadar uzaktı, ama neredeyse güneş tarafından gizlendiği söylenebilecek kadar çap olarak ters yönde idi.</p>

  <p>Neredeyse.</p>

  <p>Kocaman sarı inşaat gemisi kendisi fark edilmeden onuncu gezegende olanları izleyebilmek istemiş ve bunu başarmıştı da.</p>

  <p>Bu geminin Grebulonların tam tersi olduğu başka yönler de vardı.</p>

  <p>Liderleri, geminin Kaptanı, amacının ne olduğu konusunda çok net bir fikre sahipti. Bu çok basit ve net bir amaçtı ve o oldukça uzun bir süreden beri bu amaca ulaşmak için kendi basit, açık yolunu izliyordu.</p>

  <p>Amacını bilen herhangi birisi bunun faydasız ve çirkin bir amaç olduğunu öne sürebilir, bunun yaşamı zenginleştiren, insanların adımlarını sıklaştıran, kuşları şakırdatan ve çiçekleri açtıran bir amaç olmadığını söyleyebilirdi. Hatta bütün bunların tersiydi. Tam tersi.</p>

  <p><span class="text1">Ama bunu düşünmek onun işi değildi. Onun işi işini yapmaktı. Eğer bu kendisinde bir görüş kısıtlamasına, ve</span> <span class="text1">düşünce kısırlığına yol açıyorsa böyle şeyler için endişe etmek de onun görevi değildi. Yoluna çıkan bu tür şeylerin hepsi başkalarına havale ediliyor, bu başkaları da bu meseleleri başka başkalarına havale ediyorlardı.</span></p>

  <p><span class="text1">Buradan, hatta her yerden, çok çok ışık yılı uzakta, uzun süre önce terkedilmiş, ciddi ve sevimsiz görünüşlü Vogsphere gezegeni bulunmaktaydı. Bu gezegen üzerindeki pis kokulu, sisler içinde çamurlu bir nehir kenarında değerli taşlarla bezeli son birkaç delikli yengecin kirli, kırık dökük ve boş kabukları ile</span> <span class="text3">Vogon Vogonblurtus neslinin</span> <span class="text1">ilk olarak buradan yetiştiğini gösteren küçük taş bir anıt vardı. Anıtın taşı üzerine bir ok kazınmıştı ve bu ok uzağı, sisleri işaret ediyordu. Altında düz, sade harflerle şunlar yazılıydı; “Sorumluluk burada sona eriyor.”</span></p>

  <p>Kötü görünüşlü sarı gemisinin derin bölmelerinden birinde Vogon Kaptanı hafifçe solmuş ve yıpranmış bir kağıdı önüne doğru çekti. Bu bir yıkım emri idi.</p>

  <p>Eğer Kaptanın işini yapmak olan işinin tam olarak nerede başladığını öğrenmek istiyorduysanız, o zaman her şey bu küçük kağıt parçasına başlanabilirdi. Bu, kendisine bir üstü tarafından uzun bir süre önce verilmişti. Kağıt parçasının üzerinde bir direktif yazılı idi ve Kaptanın görevi bu direktifi yerine getirmek ve iş bittiği zaman da yandaki ufak karenin içine bir çek işareti atmaktı.</p>

  <p>Aynı direktifi daha önce de bir kez daha yerine getirmiş, ama sorun yaratan bir takım koşullar onun küçük karenin içine çek işaret koymasını engellemişti.</p>

  <p>Bu sorun yaratan koşullardan bir tanesi, bu Galaktik bölgenin Çoğulcu doğası idi. Burada olması mümkün olanla, olması muhtemel olan devamlı birbirini engelliyordu. Basit bir yıkım eylemi kötü yapıştırılmış bir duvar kağıdının altındaki hava kabarcığını üstlen bastırmaktan başka işe yaramıyordu. Yıktığın herhangi bir şey yeniden karşına çıkıveriyordu. Yakında bunun çaresini bulacaktı.</p>

  <p>Bir diğeri devamlı olarak, durmaları gereken yerde durmayı reddeden kişilerden oluşan küçük bir gruptu. Bu da yakında yoluna sokulacak konulardan biriydi.</p>

  <p><span class="text1">Üçüncüsü, sinir bozucu, anarşik, küçük bir cihaz olan</span> <span class="text3">Otostopçunun Galaksi Rehberi</span> <span class="text1">idi. Şimdi bunun tam ve kesin önlemi alınmış ve hatta geçici ters mühendisliğin muhteşem gücü ile diğer her şeyin onun aracılığıyla halledilebileceği bir aracı haline dönüştürülmüştü. Kaptan sadece, bu dramın son sahnesini seyretmeye gelmişti. Kendisinin parmağını bile oynatmasına gerek yoktu.</span></p>

  <p>“Haydi görelim bakalım,” dedi.</p>

  <p><span class="text1">Bir kuşun gölgeli, karanlık silueti kanatlarını açtı ve hemen yanından havaya yükseldi. Köprü üstü karanlığa gömüldü. Bir an için kuşun siyah gözlerinde soluk ışıklar dans etti. Tanımlanmış adres boşluğunun derinliklerinde parantezler birbiri ardına kapanıyor,</span> <span class="text3">eğer</span> <span class="text1">ile başlayan cümlecikler sona eriyor, tekrar başa dön emirleri son buluyor, geriye dönüşlü formüller son bir kaç kez kullanılmak üzere işliyordu.</span></p>

  <p>Karanlıkta pırıl pınl bir görüntü belirdi. Islak, mavi-yeşil renkli, parçalanmış bir sosis dizisine benzer tüp biçiminde, havada dalgalanan bir görüntü.</p>

  <p>Gurultulu bir mutluluk gürültüsü çıkaran Vogon Kaptanı arkasına yaslandı ve seyretmeye koyuldu.</p>

  <h2 id="sigil_toc_id_156">25</h2>

  <p>“İşte orada, 42 Numara,” diye bağırdı Ford Prefect taksi şoförüne. “Hemen şurada!“</p>

  <p>Taksi sarsılarak durdu ve Ford ile Arthur dışarı atladılar. Yolda bir sürü otomatik para makinesi önünde durmuşlardı, onun için Ford inerken, pencereden şoförün eline avuç dolusu para sıkıştırmıştı.</p>

  <p>Klübün girişi karanlık, şık ve sert görünüşlüydü. Adını yalnızca, olabilecek en küçük boyuttaki bir levhanın üzerinde görebilmek mümkündü. Üyeleri klübün nerede olduğunu biliyordu ve eğer üye değilseniz nerede olduğunu bilmenizin size zaten bir yararı olmuyordu.</p>

  <p>Ford Prefect Stavro'nun Yerine üye değildi. Gerçi bir defasında New York'daki diğer Stavro klübünde bulunmuştu. Üye olmadığı kuruluşlarla ilişki kurma konusunda son derece basit bir metodu vardı. Kapı açılır açılmaz içeri dalıyor ve arkasına dönüp Arthur'u göstererek “Tamam, bu bey benimle birlikte,” diyordu, o kadar.</p>

  <p>Karanlık, parlak merdivenlerden aşağı yöneldi, yeni ayakkabıları içinde kendini çok havalı hissediyordu. Bunlar mavi renkli süet ayakkabılardı ve olup biten her şeye rağmen onları hızla giden bir taksinin arka camından tespit edebilmiş olmaktan son derece mutluydu.</p>

  <p>“Sana buraya gelmemeni söylediğimi sanıyordum.”</p>

  <p>“Ne?” dedi Ford.</p>

  <p>İnce, hastalıklı görünüşlü, bol İtalyan tipi bir şeyler giyen adamın biri, merdivenlerde sigarasını yakarak yanlarından geçerken birden durmuştu.</p>

  <p>“Sen değil,” dedi “O.”</p>

  <p>Doğrudan Arthur'a bakıyordu. Sonra biraz kafası karışır gibi oldu.</p>

  <p>“Afedersiniz,” dedi “Sanırım sizi birine benzetmiş olmalıyım.” Yeniden merdivenleri tırmanmaya başladı ama, hemen geri döndü, bu kez daha da şaşırmış gibiydi. Arthur'a bakıyordu.</p>

  <p>“Yine ne var?” dedi Ford.</p>

  <p>“Ne dediniz?”</p>

  <p>“Yine ne var, dedim?” diye tekrarladı Ford tedirgin bir şekilde.</p>

  <p>“Evet, sanırım öyle,” dedi adam ve hafifçe sallanarak. Elinde tuttuğu kibrit kutusunu düşürdü. Ağzı zor hareket ediyordu. Sonra elini alnına koydu.</p>

  <p>“Affedersiniz,” dedi, “Ümitsizce az önce aldığım hapın adını hatırlamaya çalışıyorum. Şu hatırlayamayacağınız anlamına gelen isimlerden biri olmalı herhalde. “</p>

  <p>Kafasını salladı ve yeniden arkasına döndü ve erkekler tuvaletine gitmek üzere yukarı çıktı.</p>

  <p>“Hadi, “dedi Ford. Merdivenleri aceleyle indi. Arthur asabi bir huzursuzlukla onun peşinden gidiyordu. Karşılaşma onu fena halde sarsmıştı ve bunun nedenini de bilmiyordu.</p>

  <p>Böyle yerleri sevmezdi. Yıllardır kurduğu Dünya ve ev hayallerinin sonunda şimdi fena halde Lamuella’daki kulübesini, bıçaklarını ve sandviçlerini özlemişti. Hatta Yaşlı Thrasbarg'ı bile.</p>

  <p>“Arthur!"</p>

  <p>Bu duyduğu en şaşırtıcı sesti. Kendi ismi sterodan anons ediliyordu.</p>

  <p>Başını kaldırıp yukarı bakmak üzere döndü. Merdivenlerin üstünde Trillian'ın kendisine doğru aceleyle aşağı indiğini gördü. Üzerinde kırış kırış bir RımplonTM giysi vardı. Birden ürkmüş gibi görünüyordu.</p>

  <p>Arthur başını çevirip diğer yana bakarak, neden böyle ürkmüş göründüğünü anlamaya çalıştı.</p>

  <p>Merdivenlerin dibinde Trillian duruyordu, üzerinde... Hayır-bu Tricia idi. Az önce televizyonda gördüğü, kafası karmakarışık histerik Tricia. Ve arkasında da Random duruyordu, her zamankinden de vahşi bir görünüşü vardı. Onun arkasında şık, loş ışıklı klübün gerilerinde akşamın diğer müşterileri donmuş bir tablo halinde endişeyle yukarı bakıyorlar, merdivenlerdeki bu yüzleşmeyi izliyorlardı.</p>

  <p>Bir iki saniye için herkes hareketsiz kaldı. Yalnızca barın arkasındaki müzik durması gerektiğini bilmiyordu.</p>

  <p>“Elindeki silah,” dedi Ford yavaşça, başıyla Random'ı işaret ederek, “bir Wabanatta 3. Benden çaldığı gemide duruyordu. Aslında oldukça tehlikeli bir silah. Sakın bir an bile kıpırdama. Hepimiz biraz sakinleşelim ve onu üzen şeyin ne olduğunu anlayalım.”</p>

  <p><span class="text1">“Ben nereye</span> <span class="text3">aitim?”</span> <span class="text1">diye haykırdı Random aniden. Silahı tutan eli öfkeyle titriyordu. Diğer eli cebine daldı ve oradan Arthur'un saatinin kalıntılarını çıkardı. Onlara doğru salladı.</span></p>

  <p><span class="text1">“Ben buraya ait olduğumu sanıyordum,” diye ağladı, beni yaratmış olan dünyaya! Ama anlaşılan kendi</span> <span class="text3">annem</span> <span class="text1">bile benim kim olduğumu bilmiyor!” Saati şiddetle yan tarafa fırlattı. Saat barın arkasındaki bardaklara ı arptı ve barın içindekileri paramparça etti.</span></p>

  <p>Herkes bir iki dakika daha son derece sessiz kaldı.</p>

  <p>“Random,” dedi merdivenin tepesindeki Trillian sakin bir sesle.</p>

  <p><span class="text3">“Kapa çeneni!“diye</span> <span class="text1">haykırdı Random. “Sen beni terk ettin!"</span></p>

  <p>“Random, beni dinlemen ve anlaman çok önemli. ” diye ısrar etti Trillian aynı sakin sesle. “Fazla zamanımız yok. Buradan ayrılmamız gerek. Hepimiz gitmeliyiz.”</p>

  <p><span class="text1">“Sen neden bahsediyorsun? Biz durmadan bir yerlerden</span> <span class="text3">ayrılıyoruz</span><span class="text1">! ” Şimdi iki eli de silahın üzerinde idi. Ve her ikisi de titriyordu. Silahı özellikle doğrulttuğu kimse yoktu. Onu genel olarak, tüm dünyaya doğrultmuştu.</span></p>

  <p>Dinle,” dedi Trillian yeniden. “Seni bıraktım çünkü bir TV kanalı için bir savaşı izlemeye gitmiştim. Son derece tehlikeli bir görevdi. En azından ben öyle olacağını düşünmüştüm. Oraya vardığımda savaş birden durdu. Bir zaman anomalisi vardı ve ... dinle! Lütfen dinle! Gelmesi beklenen bir keşif gemisi gelmemişti ve filonun gerisi son derece saçma sapan bir düzensizlik içinde dağılmıştı.</p>

  <p>Böyle şeyler şimdi hep oluyor.”</p>

  <p>“Umurumda değil! Senin lanet olası işin hakkında bir şey duymak istemiyorum,” diye bağırdı Random. “Ben bir ev istiyorum! Bir yere ait olmak istiyorum.”</p>

  <p>“Burası senin evin değil,” dedi Trillian, hâlâ sesini sakin tutmayı başararak.</p>

  <p>“Senin evin yok. Hiçbirimizin evi yok. Artık kimsenin evi kalmadı. Biraz önce bahsettiğim o kayıp gemi. O gemidekilerin hiçbirinin bir evi yok. Onlar nereden geldiklerini bile bilmiyorlar. Onların kim olduklarıyla ilgili veya ne için doğduklarıyla ilgili bir anıları bile yok. Onlar kaybolmuş, kafaları çok karışmış ve çok korkmuşlar. Onlar bu güneş sisteminin içinde bir yerdeler ve çok.... yanlış yönlendirilmiş... bir şey yapmak üzereler. Bizim.... burayı.... hemen terk etmemiz gerekiyor... şimdi. Nereye gidebileceğimizi söyleyemem sana. Ama burası olmamamız gereken bir yer. Lütfen. Son bir kez daha. Gidebilir miyiz?</p>

  <p><span class="text1">Random’un kafası ka</span><span class="text1" id="id_GoBack">rmakarışıktı. Panik içinde ve tereddütlüydü.</span></p>

  <p>“Her şey yolunda,” dedi Arthur yumuşak bir sesle. Kendisini çok sakin hissediyordu. “Ben burada olduğuma göre güvendeyiz demektir. Şimdi bunu açıklamamı istemeyin benden ama, bana bir şey olmuyorsa size de olmayacak demektir. Tamam mı?”</p>

  <p>“Ne demek istiyorsun?” diye sordu Trillian.</p>

  <p>“Hepimiz gevşeyebiliriz.,” dedi Arthur. Kendisini çok sakin hissediyordu. Hayatı güvencedeydi ve bunların hiçbiri gerçek görünmüyordu gözüne.</p>

  <p>Yavaş yavaş Random gevşemeye başlamış ve silahını santim santim indirmeye başlamıştı.</p>

  <p>Sonra iki şey aynı anda oldu.</p>

  <p>Merdivenlerin tepesindeki erkekler tuvaletinin kapısı açıldı ve Arthur’u tanımış olan adam etrafı koklayarak dışarı çıktı.</p>

  <p>Aniden ortaya çıkan bu hareketlilik Random'ı şaşırtmıştı. Yeniden silahını doğrulttu ve tam o sırada arkasında duran adam onu elinden almaya kalkıştı.</p>

  <p>Arthur kendisini öne doğru attı. Kulakları sağır eden bir patlama oldu. Trillian üzerine kapaklanırken Arthur beceriksizce yere düştü. Ortalık sessizleşince başım kaldırdığında, merdivenlerin tepesindeki adamın, yüzünde aptallaşmış bir ifadeyle, kendisine bakmakta olduğunu gördü.</p>

  <p>“Sen...” dedi adam. Sonra yavaşça, korkunç bir şekilde yere yığıldı.</p>

  <p>Random silahı elinden attı ve hıçkırarak dizleri üzerine çöktü.</p>

  <p>“Üzgünüm!” diyordu. “Çok üzgünüm! Öyle, öyle çok üzgünüm ki..”</p>

  <p>Tricia ona doğru gitti. Trillian ona doğru gitti.</p>

  <p>Arthur merdivenlerin üzerine oturup ellerini başının arasına almıştı. Ne yapması gerektiği hakkında en küçük bir fikri yoktu. Ford da merdivenlerde hemen onun arkasında oturmaktaydı. Yerden bir şey aldı ilgiyle inceledi ve Arthur'a verdi.</p>

  <p>“Bu senin için bir anlam ifade ediyor mu?” diye sordu.</p>

  <p>Arthur uzatılan şeyi aldı. Bu ölen adamın düşürdüğü kibrit kutusu idi. Üzerinde klübün adı yazılıydı. Klübün sahibinin adı da yazıyordu. Şöyle bir yazıydı:</p>

  <p>STAVRO MUELLER</p>

  <p>BETA</p>

  <p>Olaylar kafasında yavaş yavaş oturmaya başlarken o da bir süre için bu yazıya bakakaldı. Ne yapması gerektiğini düşündü, ama bunu öylesine, tembel tembel yaptı. Etrafında insanlar sağa sola koşturmaya ve bağrışmaya başlamışlardı. Ama Arthur için her şey birden berraklaşmaya başlamıştı. Yapılabilecek hiçbir şey yoktu, ne şimdi ne hiçbir zaman. Gürültü ve ışığın yeni garipliği içinde yalnızca Ford Prefect'in arkasına dayanıp kahkahalarla çılgınca güldüğünü görebiliyordu.</p>

  <p>Üzerine son derece güçlü bir huzur hissi gelmişti. İlk ve son kez olarak artık her şeyin nihayet sona erdiğini biliyordu.</p>

  <p class="yildiz">* * *</p>

  <p>Vogon gemisinin ortasında, köprüsünün karanlığı içinde Prostetnik Vogon Jeltz tek başına oturmaktaydı. Bir duvarı doldurmuş olan harici görüntü ekranları üzerinde bir an için ışıklar parladı. Başının üzerindeki gökyüzünde ıslak mavi-yeşil sosis dizisindeki boşluklar çözülmüştü. Seçenekler çarpışmış, olasılıklar birbirinin üzerine katlanmış ve bütünün kendisi çözülerek ortadan</p>

  <p>kaybolmuştu.</p>

  <p>Ortalığa çok koyu bir karanlık indi. Vogon Kaptanı bu karanlığa gömülmüş olarak bir müddet oturdu.</p>

  <p>“Işık,” dedi.</p>

  <p>Hiçbir tepki gelmedi. Kuşun kendisi de bütün olasılıkların dışına çıkmış, kaybolup gitmişti.</p>

  <p>Vogon ışık düğmesini kendisi çevirdi. Kağıt parçasını yeniden eline alarak küçük karenin içine bir çek işareti koydu.</p>

  <p>Evet, görev tamamlanmıştı. Gemisi mürekkep rengi boşluğun içine dalabilirdi..</p>

  <p class="yildiz">* * *</p>

  <p>Grebulon Lideri kendisine göre son derece pozitif adımlar atmış olmasına rağmen, yine de kötü bir ay geçiriyordu. Az çok bütün diğer aylar gibiydi aslında, yalnızca artık televizyonda seyredilebilecek hiçbir şey kalmamıştı. Onun yerine teybe bir hafif müzik bandı koydu.</p>

  <p style="text-align: center;"><b>-Kitabın Sonu-</b></p>
</body>
</html>
