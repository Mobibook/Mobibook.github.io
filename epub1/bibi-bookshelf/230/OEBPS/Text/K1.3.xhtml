<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h2>20</h2>

  <p>Beş gölge ağır çorak arazide yürümeye başladı. Gezegen yüzeyinin bazı yerleri soluk gri bazı yerleri soluk kahverengiydi; geri kalan bölümünün ise görülecek herhangi bir ilginç yanı yoktu. Tüm bitki örtüsünü çok uzun zaman önce yetinmişti. Şimdi iki santim kalınlığında toz tabakasıyla örtülü kurumuş bir bataklığı andırıyordu. Hava çok soğuktu.</p>

  <p>Zaphod hayal kırıklığına uğramıştı. Kendi kendine bir süre gezindi, daha sonra da biraz ilerdeki küçük bir yükseltinin ardında kayboldu. Rüzgar Arthur’un gözlerini ve kulaklarını ısırıyor, bayat ve keskin hava genzini yakıyordu. Ama en çok daralan şey kendi kafasıydı.</p>

  <p>“Harikulade...” dedi, kulakları kendi sesiyle tırmalanmıştı. Bu ince atmosferde ses çok kötü işitiliyordu.</p>

  <p>“Harabe bir delik bana soracak olursan,” dedi Ford. “Bir ahırda daha çok eğlenebilirim. Gittikçe yükselen bir sıkıntı duyuyordu içinde. On beş yıllık bir sürgünden sonra galaksideki bunca yıldız sisteminin, birçoğu vahşi ve egzotik hayat fışkıran bunca gezegenin içinde, bu mezbeleliğe gelmek zorunda kalan o değil miydi? Görünürde bir hamburgerci bile yoktu. Eğilip yerden bir opak soğuk toprak kopardı, bunun altında binlerce ışık yılını aşıp gelmeye değecek hiçbir şey yoktu.</p>

  <p>“Hayır,” diye ısrar etti Arthur, “anlamıyor musun, hayatımda ilk kez bir başka gezegenin üzerinde sahiden geziniyorum... bütünüyle yaban bir dünya...! Bir mezbelelik olsa bile fark etmez.”</p>

  <p>Trillian kollarını kavuşturup ürpererek kaşlarını çattı. Gözünün ucuyla beklenmedik hafif bir hareket gördüğüne yemin edebilirdi, ama dönüp o yöne baktığında görebildiği yalnızca yüz metre ötede sessiz ve sakin duran gemiydi. Bir iki saniye sonra yükseltinin tepesinden kendilerine el sallayıp gelmelerini işaret eden Zaphod’u görünce içi rahatladı.</p>

  <p>Heyecanlı görünüyordu, ancak rüzgar Ve ince atmosfer yüzünden söylediklerini tam olarak duyamıyorlardı.</p>

  <p>Yükseltiye yaklaştıklarında bir çember şeklinde olduğunu gördüler... Yüzelli metre genişliğinde bir krater. Kraterin dış yüzü çevresindeki eğimli yüzey siyahlı kırmızılı parçalarla bezenmişti. Durup parçalardan birine baktılar. Islaktı. Lastik gibi bir şeydi.</p>

  <p>Birden dehşetle bunun taze balina eti olduğunu fark ettiler. Kraterin ağzında Zaphod onları bekliyordu.</p>

  <p>“Bakın,” dedi, krateri göstererek.</p>

  <p>Tam ortada kaderine üzülecek kadar yaşayamayan zavallı bir balinanın patlamış vücudu yatıyordu. Sessizliği yalnızca Trillian’ın boğazındaki istemsiz kasılmalar bozmaktaydı.</p>

  <p>“Gömmeye çalışmak yararsız görünüyor” diye mırıldandı Arthur, söylediğine pişman olarak.</p>

  <p>“Gelin” hadi,” dedi Zaphod, Kratere inmeye başlamıştı.</p>

  <p>“Ne, aşağıya mı?” dedi Trillian ciddi bir tiksinmeyle. “Öyle,” dedi Zaphod, “hadi bakın size ne göstereceğim.”</p>

  <p>“Görüyoruz,” dedi Trillian.</p>

  <p>“O değil,” dedi Zaphod, “başka bir şey. Hadisenize.” Hepsi tereddüt geçirdi onu izlemekte.</p>

  <p>“Hadi ama, diye ısrar etti Zaphod. “İçeriye bir giriş buldum.”</p>

  <p>“İçeriye mi?” dedi dehşet içinde Arthur.</p>

  <p>“Gezegenin içine! Bir yeraltı geçidi. Balinanın çarpma kuvveti kırıp ortaya çıkarmış, işte gitmemiz gereken yer orası. Beş milyon yıl boyunca insanoğlunun ayak basmadığı yere, zamanın kendisinin dipsiz derinliklerine.” Marvin olup biteni gırgıra alan şarkısını mırıldanmaya başlamıştı yeniden.</p>

  <p>Zaphodun tokatıyla sustu.</p>

  <p>Küçük iğrenme titremeleriyle Zaphod’un peşinden kraterin dibine yöneldi. Kraterin talihsiz yaratıcısına bakmamak için ellerinden geleni yapıyorlardı.</p>

  <p>“Hayat,” dedi Marvin hüzünle “ya tiksindirir ya da görmezden gelirsin, sevmem asla mümkün değil.”</p>

  <p>Yerde balinanın çarpmasıyla bir delik açılmış moloz ve içorganları ile örtülü bir tüneller ve geçitler ağı ortaya çıkmıştı. Zaphod tünellerden birine doğru yol açmaya girişti ancak Marvin bunu ondan çok daha hızlı yapabiliyordu. Karanlık derinlerden nemli bir esinti geldi. Zaphod el feneriyle aydınlatmaya çalıştığı tozlu karanlıkta çok az şey seçilebiliyordu.</p>

  <p>“Efsanelere göre,” dedi, “Magrathealılar hayatlarının büyük bir bölümünü yeraltında geçirirlermiş.”</p>

  <p>“Neden o?” dedi Arthur. “Yüzeyde çevre çok mu kirlenmiş yoksa nüfus patlaması mı olmuş?”</p>

  <p>“Hayır, sanmıyorum,” dedi Zaphod. “Sanırım dışarıdan pek hoşlanmıyorlarmış.”</p>

  <p>“Ne yaptığını bildiğinden emin misin?” dedi sinirli sinirli karanlığı gözleyen Trillian. “Saldırıya uğradığımızı sanırım unutmadın.”</p>

  <p>“Bak yavrum, bu gezegendeki canlı nüfusun sıfır artı dördümüz olduğu konusunda sana garanti veriyorum, hadi, gel de girelim şuraya. Eeem, hey Dünyalı... “Arthur,” dedi Zaphod.</p>

  <p>“Evet, robotla birlikte kalıp, geçidin bu ucunu gözetiver, olur mu?”</p>

  <p>“Gözetmek?” dedi Arthur. “Neye karşı? Az önce burada kimsenin olmadığını söyledin.”</p>

  <p>“Evet, pekala, yalnızca güvenlik için tamam mı?” dedi Zaphod.</p>

  <p>“Kimin güvenliği? Seninki mi benimki mi?”</p>

  <p>“Şirin çocuk. Tamam, gidiyoruz işte.”</p>

  <p>Zaphod, Trillian ve Ford’un önünden aceleyle geçide inmeye başladı.</p>

  <p>“İnşallah hepiniz berbat bir gün geçirirsiniz orada,” diye serzenişte bulundu Arthur.</p>

  <p>“Merak etme,” diye rahatlattı Marvin onu, “öyle olacak.”</p>

  <p>Birkaç saniye, içinde gözden kayboldular.</p>

  <p>Arthur bir süre ortalıkta küskün küskün dolandıktan sonra bir balina mezarının gezinmek için hiç de iyi bir yer olmadığına karar verdi.</p>

  <p>Onu bıkkın gözlerle izleyen Marvin devrelerini kapattı.</p>

  <p class="yildiz">* * *</p>

  <p>Zaphod çıldırma sınırındaki sinirliliğini gizlemek için dik ve geniş adımlarla geçitten aşağıya hızla inmeye başladı. Bir yandan da el fenerinin ışığını çevresinde gezindiriyordu. Duvarlar koyu renk fayansla kaplı ve soğuktu, hava ise eskilikten ağırlaşmıştı.</p>

  <p>“İşte, ne demiştim size?” dedi. “Canlı barındırmayan bir gezegen. Magrathea,” deyip fayans zemini kaplayan toz ve moloz içinde geniş adımlarla yürümeyi sürdürdü.</p>

  <p>Trillian buradan daha az sefil olmasına karşın Londra’nın yeraltını anımsadı.</p>

  <p>Duvarlardaki fayanslar yer yer parlak renkli, basit açılar oluşturan mozaiklerle kesiliyordu.</p>

  <p>Trillian durup içlerinden birini inceledi ancak akla uygun bir anlam veremedi. Zaphod’a seslendi.</p>

  <p>“Hey, bu garip şekillerin ne olduğuna dair bir fikrin var mı?”</p>

  <p>“Sanırım bunlar yalnızca bir çeşit garip şekiller,” dedi Zaphod, geriye şöyle bir göz atarak.</p>

  <p>Trillian omuz silkip ardından yetişti aceleyle.</p>

  <p>Zaman zaman Ford’un terk edilmiş bilgisayar donanımıyla dolu olduğunu keşfettiği, odalara açılan kapılar beliriyordu önlerinde. Zaphod’u bunlardan, birine bakması için sürükledi Ford. Trillian da peşlerinden gitti.</p>

  <p>Bak, dedi Ford, “buranın Magrathea olduğunu düşündün...”</p>

  <p>“Öyle,” dedi Zaphod, “mesajı da dinledik değil mi?”</p>

  <p>“Tamam, öyleyse burası Magrathea diyelim... şimdilik. Şimdiye kadar hiç sözünü etmediğin bir şey var, Galaksi’nin içinde nasıl buldun burayı? Bir yıldız atlasına bakmadığın çok açık.”</p>

  <p>“Araştırma. Hükümet arşivleri. Dedektiflik. Biraz da yerinde tahmin. Kolay.”</p>

  <p>“Sonra da gelip burayı aramak için Altın Kalp’i çaldın öyle mi?”</p>

  <p>“Birçok şey aramak için çaldım onu.”</p>

  <p>Ford şaşırarak “Birçok şey mi?” dedi. “Ne gibi yani?”</p>

  <p>“Bilmem?”</p>

  <p>“Ne?"</p>

  <p>“Ne aradığımı bilmiyorum.”</p>

  <p>“Neden.bilmiyorsun?”</p>

  <p>“Çünkü... çünkü... sanırım bilirsem onları arayamam da ondan.”</p>

  <p>“Ne, delirdin mi sen?”</p>

  <p>“Henüz eleyemediğim bir olasılık bu,” dedi sessizce Zaphod. “Kendi hakkımda yalnızca aklımın şu andaki durumunda kavrayabileceği kadar şey bilebiliyorum. Şu andaki durumum da pek iyi değil.”</p>

  <p>Uzunca bir süre kimsenin ağzını açmadı. Ford kafası bir anda endişelerle dolan Zaphod’a dikmişti gözlerini.</p>

  <p>“Dinle, eski dostum, eğer istersen...” diye başlayarak oldu sonunda Ford.</p>

  <p>“Hayır, dur biraz... ben sana bir şey diyereceğim,” dedi Zaphod.</p>

  <p>“Ben her zaman başıboş dolaşırım böyle. Birdenbire bir şey yapmak gelir aklıma ve hey, neden olmasın deyip, yapıveririm. Galaksi Başkanı olabileceğimi düşündüm ve oldum, çok basit. Bu gemiyi çalmaya, Magrathea’yı aramaya karar verdim. Hepsini yaptım işte. Tabii, en iyi şekilde yapmak için uğraşıyorum, doğru, ama her zaman yolunda gidiyor işlerim. Borcunu hiç ödemediğin halde iptal edilmeyen bir Galakti-kredi kartı gibi. Ne zaman durup da bunu niye yapmak istedim?... nasıl yapacağımı nasıl tasarladım diye düşünmeye başlasam bundan vazgeçmek için önlenemez bir tutku duyuyorum.</p>

  <p>Şu anda olduğu gibi. Bundan bahsetmek çok büyük çaba gerektiriyor.</p>

  <p>Zaphod bir süre durakladı. Bir sessizlik oldu. Sonra kaşlarını çatıp devam etti. “Geçen gece yine beynimin bir kısmının gerektiği gibi çalışmamasından endişelendim. Sonra farkına vardımı, beynimin sanki bir başkası tarafından iyi fikirler elde etmek için kullanıldığı ve bana bunlar hakkında bir şey söylenmediğiydi. İki fikri bir araya getirdim ve binlerinin bu amaçla beynimin kullanamadığım bir kısmını kilitlemiş olabileceğine karar verdim. Bunu doğrulamanın bir yolu olup olmadığını merak ettim.</p>

  <p>“Geminin tıp bölümüne gidip kendimi kafatası tarayıcı ekranına taktım. Her iki kafamı da belli başlı bütün görüntü testlerinden geçirdim... Başkan olmadan önce hükümet tıp memurları denetiminde geçirmek zorunda olduğum bütün testler, teyid ediliyordu. Hiçbir şey görünmedi. En azından beklenmedik bir şeyler. Testler benim zeki, hayalci,'tepkisiz, güvenilmez, dışa dönük olduğumu gösterdi tahmin edilebileceği gibi. Bunlar dışında hiçbir anormallik yoktu. Böylece rastgele yeni testler icad etmeye koyuldum. Hiçbir şey yoktu. Sonra bir kafamdan elde ettiğim sonuçlan diğer kafamdan elde ettiklerimin üzerine koymayı denedim. Yine bir şey yoktu. Sonunda aptallaştım, yani davranışlarımı yalnızca bir paranoya krizi olarak ele alıp hepsini boşverdim. Her şeyi toparlamadan önce en son yaptığım, üstüste çakıştırdığım görüntüleri yeşil bir renk filtresi altında incelemek oldu. Çocukken yeşil takıntımın olduğunu anımsıyor musun? Hep Ticaret filolarının birinde pilot olmak isterdim değil mi?</p>

  <p>Ford başını salladı.</p>

  <p>“Ve her şey karşımdaydı,” dedi Zaphod, “gün gibi ortada. Her iki beynimin ortasında çevrelerindeki hiçbir şey ile ilişkili olmayıp yalnız kendi aralarında iletişim kurabilen belli bir bölüm. Piçin biri bütün sinir düğümlerini dağlayıp beyinciğin iki lobunu çevrelerinden soyutlamıştı.”</p>

  <p>Ford soluk almaya çabalayarak baktı ona. Trillian bembeyaz kesilmişti.</p>

  <p>“Bunu sana birileri mi yaptı?” diye fısıldadı Ford.</p>

  <p>“Öyle.”</p>

  <p>“Kim olduğu hakkında bir fikrin var mı? Veya neden?”</p>

  <p>“Neden? Bunu yalnızca tahmin edebilirim. Ama kimin yaptığını biliyorum.”</p>

  <p>“Biliyor musun? Nereden biliyorsun?”</p>

  <p>“Çünkü adlarının baş harflerini dağlanan sinir bağlarına yakarak yazmışlar. Benim görebilmem için bırakmışlar.”</p>

  <p>Ford derisinin büzüşmeye başladığını duyumsayarak dehşetle ona baktı.</p>

  <p>“Adlarının baş harfleri mi? Beynine mi yazılı?”</p>

  <p>“Öyle.”</p>

  <p>“Peki, Tanrı aşkına neydi onlar?”</p>

  <p>Zaphod bir an sessizce baktı onlara. Sonra bakışlarını uzaklara çevirdi.</p>

  <p>“Z. B.” dedi sessizce.</p>

  <p>O anda arkalarında çelik bir kapak kapandı ve odaya bir gaz dolmaya başladı.</p>

  <h2 id="sigil_toc_id_19">21</h2>

  <p>Arthur Magrathea’nın yüzeyinde karamsar karamsar dolaştı. Ford onu düşünerek zaman geçirmesi için Her Otostopçunun Galaksi Rehberi’ni bırakmıştı. Rastgele birkaç düğmeye bastı.</p>

  <p class="yildiz">* * *</p>

  <p>Her Otostopçunun Galaksi Rehberi çok düzensiz hazırlanmış bir kitap olduğundan derleyicilerine zamanında iyi bir fikirmiş gibi gelen birçok bölümü kapsar.</p>

  <p>Bunlardan biri (Arthur’un bulduğu), Maksimegalar Üniversitesi’nin sessiz genç öğrencisi, antik filoloji, geçişken etik, dalga salınımsal tarihsel algılama teorisi konularında parlak akademik çalışmalar yapmış Veet Voojagig'in deneyimleriyle ilgilidir. Bu öğrenci Zaphod Bebblebrox ile bir gece Pan Galaktik Gargara Bomba içtikten sonra geçmiş birkaç yıl içinde satın aldığı tükenmez kalemlere ne olduğu konusunda gitgide artan bir takıntı edinmiştir.</p>

  <p>Bunu galaksideki belli başlı bütün tükenmez kalem kayıp merkezlerine uğradığı ve sonunda zamanında kamuoyunun ilgisini çeken tuhaf küçük bir kuram ortaya attığı uzun ve sancılı bir dönem izlemiştir. Kozmos’da bir yerlerde, diyordu, insansı, sürüngensi, yaşadığı bütün gezegenler arasında tamamen tükenmez kalem varlık biçimlerine adanmış bir gezegen vardır. Ve bu gezegendedir ki ilgilenilmeyen tükenmez kalemlere uygun yüksek dereceli uyarımlara karşılık vererek ve sonunda genel anlamda iyi yaşamanın tükenmez kalem dengine ulaşan tümüyle tükenmez kalemlere uygun bir hayatı tadarlar.</p>

  <p>Ve her şey kağıt üzerindeki kuramlarda iyi ve hoş görünüyordu, ta ki Veet Voojagig aniden bu gezegeni bulduğunu, orada ucuz, yeşil, içi değiştirebilir bir tükenmez ailesinin limuzininde şoför olarak çalıştığını, sonra götürülüp hapsedildiğini, burada bir kitap yazdığını ve en sonunda kendini toplum içinde gülünç duruma düşüren herkese yapıldığı gibi vergi sürgününe gönderildiğini iddia edene dek.</p>

  <p>Günün birinde Voojagig’in varolduğunu iddia ettiği bu gezegenin uzay koordinatlarına gönderilen bir araştırma ekibi, burada durmaksızın hiçbir şeyin doğru olmadığını tekrarlayan, ama daha sonra yalan söylediği anlaşılan yaşlı bir adamın yaşadığı küçük bir göktaşı buldular.</p>

  <p>Yine de, bu adamın Brantivogon bankasındaki hesabına her yıl yatırılan 60.000 Altairian doları ve tabii ki Zaphod Beeblebrox’un yüksek karlı elden düşme tükenmez kalem işleri yanıtlanamayan iki soru olarak kaldı.</p>

  <p class="yildiz">* * *</p>

  <p>Arthur bunu okuyup kitabı bıraktı. Robot yerinde, tamamiyle hareketsiz duruyordu. Arthur kalkıp kraterin tepesine doğru yürümeye başladı. Kraterin çevresini dolaştı. İki güneşin olağanüstü biçimde Magrathea üzerinde batışını izledi. Kraterin içine geri döndü. Robotu uyandırdı', çünkü manik depresif bir robot bile konuşmak için hiç yoktan iyiydi.</p>

  <p>‘"Gece çöküyor,” dedi. “Bak robot, yıldızlar çıkıyor.” Karanlık bir Nebulanın göbeğindeyken çok az yıldızı, o da çok soluk olarak görebilmek mümkündür, ama yine de görülebiliyorlardı.</p>

  <p>Robot uysalca yıldızlara bakıp tekrar aşağıya indirdi bakışlarını.</p>

  <p>“Biliyorum.” dedi. “Ne sefillik değil mi?”</p>

  <p>“Ama bu günbatımı! En iyi rüyalarımda bile böylesini görmedim...” O iki yıldız! Ateşten dağlar eriyip uzaya yayılıyor gibiydi.</p>

  <p>“Gördüm,” dedi Marvin. “Cansıkıcı.”</p>

  <p>“Bizim orada yalnızca tek bir güneş vardı,” diye sürdürdü Arthur. “Dünya denen bir gezegenden geliyorum bildiğin gibi."</p>

  <p>“Biliyorum,” dedi Marvin, “sözünü edip duruyorsun. Berbat geliyor kulağa.”</p>

  <p>“Hayır hayır, güzel bir yerdi.”</p>

  <p>“Okyanusları da var mıydı?”</p>

  <p>“Ah evet,” dedi Arthur iç geçirerek, “büyük, engin , köpüklü okyanusları...”</p>

  <p>“Okyanuslara katlanamıyorum.” dedi Marvin.</p>

  <p>“Söyle bana,” diye sordu Arthur, “diğer robotlarla anlaşabiliyor musun?”</p>

  <p>“Nefret ediyorum?” dedi Marvin. “Nereye gidiyorsun?”</p>

  <p>Arthur daha fazla dayanamamıştı. Yine kalktı yerinden.</p>

  <p>“Bir tur daha atacağım galiba,” dedi.</p>

  <p>“Seni suçlayamam,” dedi Marvin ve bir saniye içinde yeniden uykuya dalmadan önce beş yüz doksan yedi bin milyon koyun saydı.</p>

  <p>Arthur görevini aksatmadan yerine getirebilmek için kollarını hareket ettirerek kan dolaşımını hızlandırmaya çalıştı bir süre. Ve ardından yeniden kraterin duvarına doğru yürüdü zorlukla. Atmosfer çok ince olduğundan ve ay da olmadığından gece çok çabuk çökmüştü ve ortalık daha şimdiden zifiri karanlıktı. Bu yüzden Arthur burun buruna geldiği yaşlı adamı seçememişti.</p>

  <h2 id="sigil_toc_id_20">22</h2>

  <p>Son ışık parıltılarının ufkun gerisindeki karanlıkta yok olmasını izleyen yaşlı adamın arkası Ford’a dönüktü. Uzun boylu, yaşlıydı ve tek parça gri bir entari giymişti. Arthur’a döndüğünde ince ve saygıdeğer ifadeli, kaygıların yıprattığı ama zalim olmayan yüzü göründü, güvenle sırtınızı dönebileceğiniz bir yüz. Ama henüz tamamıyla dönmemişti geriye, Arthur’un şaşkınlıkla attığı çığlığa bile tepki göstermemişti.</p>

  <p>Güneşin son ışıklarının da tümüyle kaybolmasının ardından Arthur’a döndü. Yüzü bir yerlerden vuran ışıkla aydınlanmaktaydı; Arthur ışığın kaynağını aradığında birkaç metre ötede bir tür tekne gördü... Küçük bir hoverkraft, diye tahmin yürüttü. Çevresinde soluk bir ışık havuzu oluşturuyordu.</p>

  <p>Adam Arthur’a baktı, üzgün görünüyordu.</p>

  <p>“Ölü gezegenimizi ziyaret etmek için soğuk bir gece seçtiniz,” dedi.</p>

  <p>“Kim... Kimsin sen?" diye kekeledi Arthur.</p>

  <p>Adam bakışlarını çevirdi. Yüzünü yine o hüzünlü ifade kaplar gibi oldu.</p>

  <p>“Adım önemli değil,” dedi.</p>

  <p>Aklına bir şey gelmiş gibi göründü. Karşılıklı konuşmaya pek istekli olmadığını açıkça belli ediyordu. Arthur bir tuhaf hissetti kendini.</p>

  <p>“Ben... eee... ürküttüğünüz beni...” dedi tekleyerek.</p>

  <p>Adam tekrar ona dönüp kaşlarını hafifçe kaldırdı.</p>

  <p>“Hı?” dedi.</p>

  <p>“Ürküttünüz beni dedim.”</p>

  <p>“Korkmayın, size zararım dokunmaz.”</p>

  <p>Arthur kaşlarını çattı ona. “Ama ateş açtınız bize! Füzeler vardı...” dedi.</p>

  <p>Adam krater kuyusuna göz gezdirdi. Marvin’in gözlerinden yayılan hafif ışık balinanın koca cesedine soluk kırmızı gölgeler düşürüyordu.</p>

  <p>Adam hafifçe cıkladı.</p>

  <p>“Otomatik bir sistem,” dedi ve hafifçe iç geçirdi. “Gezegenin karnındaki antika bilgisayarlar karanlık milyonlarca yıl boyunca çalıştılar, asırlar tozlu veri bankalarına ağır gelmiş olmalı. Sanırım bu monotonluğu bozmak için fırsat bildiler gelişinizi.”</p>

  <p>Arthur’a ciddi bir ifadeyle bakarak, “büyük bir bilim aşığıyım, biliyor musunuz?” dedi.</p>

  <p>“Ya... eee... sahiden mi?” dedi Arthur, adamın meraklı ve nazik tavrını rahatsız edici bulmaya başlamıştı.</p>

  <p>“Ah, evet,” dedi yaşlı adam ve konuşmayı kesti yine.</p>

  <p>“Ah,” dedi Arthur, “eee...” Tam sevişmenin en hareketli anında kadının kocasının odaya girip pantolonunu değiştirmesi ve havadan sudan kısa birkaç laf edip çekip gitmesinin şaşkınlığını yaşayan acemi çapkın gibi hissediyordu kendini.</p>

  <p>“Solgun görünüyorsunuz.” dedi nazik bir ilgiyle yaşlı adam.</p>

  <p>"Eeem, hayır... pekala, evet. Doğrusunu isterseniz, buralarda binlerini bulmayı beklemiyorduk. Hepinizin ölü veya onun gibi bir şeyler olduğunuzu duyar gibi olduydum...”</p>

  <p>“Ölü?” dedi yaşlı adam. “Üzerime iyilik sağlık, hayır, yalnızca uyuduk.”</p>

  <p>“Uyudunuz mu?” dedi Arthur inanmayarak.</p>

  <p>“Evet, ekonomik kriz boyunca,” dedi yaşlı adam, açıkça Arthur’un sözlerinden bir şey anlayıp anlamadığına aldırmayarak.</p>

  <p>Arthur yine sormak durumundaydı.</p>

  <p>“Eee,... ekonomik kriz mi?”</p>

  <p>“Evet, beş milyon yıl önce Galaktik ekonomi çöktü ve ısmarlama gezegenler de lüks tüketim malzemesi haline geliverdi... anlarsınız işte...”</p>

  <p>Duraklayıp Arthur’a baktı.</p>

  <p>“Gezegen imal ettiğimizi biliyorsunuz, değil mi?” diye sordu.</p>

  <p>“Tabii, evet,” dedi Arthur, “Duyar gibi olmuştum..."</p>

  <p>“Çok cazip bir işti,” dedi yaşlı adam gözlerinde arzulu bir bakışla, “kıyıları yapmak her zaman en sevdiğim işti. Fiordları ince ince işlemekten sonsuz zevk duyardım... her neyse işte,” dedi tekrar sözünün ucunu bulmaya çalışarak, “kriz geldiğinde uyuyarak zaman geçirmenin birçok sıkıntıyı önleyeceğine karar verdik. Böylece bilgisayarları kriz sona erdiğinde bizi uyandırmaları için programladık.”</p>

  <p>Adam belli belirsiz esneyip iç geçirdikten sonra sürdürdü.</p>

  <p>“Bilgisayarlar Galaktik borsa endeksine bağlıdır, böylece kriz atlatılıp da ekonomi, oldukça pahalı olan hizmetlerimize yeniden doğacak kadar düzendiğinde uyandırılacağız.”</p>

  <p>Arthur, düzenli bir Guardian okuyucusu olarak derinden sarsıldı.</p>

  <p>“Bu oldukça nahoş bir davranış, değil mi?”</p>

  <p>“Öyle mi?” diye sordu yaşlı adam yumuşakça.</p>

  <p>“Özür dilerim, gelişmelerden biraz uzak kaldım galiba”</p>

  <p>Krateri göstererek,</p>

  <p>“Bu robot sizin mi?” diye sordu.</p>

  <p>“Hayır,” diye ince metalik bir ses geldi kraterden, “Ben beninim.”</p>

  <p>“Eğer buna robot denebilirse,” diye yakında Arthur, “Daha çok bir çeşit elektronik somurtma makinesi.” “Getirin onu,” dedi yaşlı adam. Yaşlı adamın sesinde ansızın duyduğu bu kesin ifadeyi duymak şaşırtmıştı Arthur'u. Marvin’e seslendiğinde robot yersiz bir topallama numarasıyla yokuşu tırmanmaya başladı.</p>

  <p>“Bir kez daha düşünüldüğünde,” dedi yaşlı adam, “bırakın onu orada. Siz gelin benimle. Büyük şeyler olacak.” Görünürde bir işaret verilmediği halde karanlığın içinde yavaşça onlara doğru sürüklenen aracına doğru döndü.</p>

  <p>Arthur büyük zahmetlerle geri dönüp kratere inme numarası yaparken Marvin’e baktı.</p>

  <p>“Gel,” dedi yaşlı adam, “hemen gel yoksa geç olacak.”</p>

  <p>“Geç?” dedi Arthur. “Ne için geç?”</p>

  <p>“Adın ne insanoğlu?”</p>

  <p>“Dent. Arthur Dent,” dedi Arthur.</p>

  <p>“Geç, geç Dentarthurdent’te olduğu gibi,” dedi yaşlı adam sertçe. “Bir çeşit tehdit bu anlıyor musun?" Yine arzulu bir bakış yerleşti yaşlı yorgun gözlerine.</p>

  <p>“Onları şahsen pek tanımam, ama çok etkili olabildiklerini duymuştum.”</p>

  <p>Arthur gözlerini kırpıştırdı.</p>

  <p>“Ne olağanüstü bir kişi.” diye söylendi kendi kendine.</p>

  <p>“Pardon?” dedi yaşlı adam.</p>

  <p>“Ha, yok bir şey afedersiniz,” dedi Arthur utanarak. “Pekala, nereye gidiyoruz?”</p>

  <p>“Uzay aracıma” dedi yaşlı adam Arthur’u sessizce yanlarına gelmekte olan araca buyur ederken.</p>

  <p>“Irkımın beş milyon yıllık uykusundan uyandığı gezegenin derinliklerine iniyoruz. Magrathea uyanıyor.”</p>

  <p>Arthur yaşlı adamın yanına otururken istemsizce ürperdi. Aracın karanlık gökyüzünde süzülürken yaptığı sessiz kesik hareketler, geminin tuhaflığı Arthur’u huzursuz etmişti.</p>

  <p>Yaşlı adama baktı, yüzü kontrol panelindeki küçük ışıkların donuk parıltısıyla aydınlanmıştı.</p>

  <p>“afedersiniz,” dedi ona, “bu arada sizin adınız neydi?”</p>

  <p>“Benim adım?” dedi yaşlı adam, ve aynı uzak keder geldi yine yüzüne. Durakladı. “Adım,” dedi, “... Slartibartfast.”</p>

  <p>Arthur öksürdü.</p>

  <p>“Pardon?” diye geveledi ağzında.</p>

  <p>“Slartibartfast,” diye yineledi sessizce yaşlı adam.</p>

  <p>“Slartibartfast,”</p>

  <p>Yaşlı adam ciddi bir ifadeyle, “Önemli olmadığını söylemiştim,” dedi.</p>

  <p>Uzay aracı karanlık gökyüzünde süzülüyordu.</p>

  <h2 id="sigil_toc_id_21">23</h2>

  <p>Bazı şeylerin aslında göründükleri gibi olmadıkları önemli ve çok bilinen bir gerçektir. Örneğin, Dünya denen gezegende, insanoğlu her zaman kendisinin yunuslardan daha zeki olduğunu varsaymıştır çünkü bir sürü şey becermiştir... tekerlek, New York, savaşlar, vesaire... bu arada yunusların bütün yaptığı ise suya dalıp çıkmak ve eğlenmek olmuştur. Buna karşılık, yunuslar da her zaman kendilerinin insanoğlundan çok üstün bir zekaya sahip olduklarına inanmışlardır... tamamıyla aynı nedenlerden dolayı.</p>

  <p>Şurası ilginçtir ki yunuslar Dünyanın yaklaşan yıkımının farkındaydılar ve insanları bu tehlike karşısında uyarmak için birçok girişimlerde bulundular: ama iletişim çabalarının birçoğu futbol toplarını zıplatmak ya da yiyecek için ıslık çalmak şeklinde eğlendirici girişimler olarak yanlış yorumlandı, sonunda yunuslar her şeyi boşverip Vogonlar gelmeden az önce kendi yöntemleriyle Dünyayı terk ettiler.</p>

  <p>En son yunus mesajı da yanlış anlaşılmış, “Yıldızlarla Bezeli Sancak” marşını ıslıkla çalarken bir halkadan çift ters takla atarak geçmesi son derece iyi eğitimin sonucu bir beceri gösterimi olarak alınmıştır. Aslında mesaj şöyledir: Elveda ve bütün balıklar için teşekkürler.</p>

  <p>Gerçekte gezegende yunuslardan daha zeki tek bir tür vardı, onlar da zamanlarının çoğunu davranış araştırma laboratuvarlarında tekerleklerin içinde koşarak ve insanlar üzerinde korkutucu derecede ince ve ustaca deneyler yaparak geçirdiler. İnsanların bir kez daha bu ilişkiyi tamamıyla yanlış yorumlamaları bütünüyle bu yaratıkların planlarına uygun düşüyordu.</p>

  <h2 id="sigil_toc_id_22">24</h2>

  <p>Karanlık Magrathean gecesinde soluk ve yegane ışık noktası olan küçük gemi soğuk karanlıkta sessizce süzüldü. Çevikçe hızlandı. Arthur’un yol arkadaşı kendi düşüncelerine dalmış görünüyordu, Arthur onu konuşmaya zorlayacak bir iki fırsattan yararlanmak istediyse de rahat olup olmadığına ilişkin bir soruyla susturulmuştu.</p>

  <p>Arthur uçuş hızlarını ölçmeye çalıştı ama dışarıda mutlak bir karanlık vardı ve gerekli karteriz noktalarından yoksundu. Hareket duygusu o kadar yumuşak ve belirsizdi ki hiç hareket etmediklerine kanaat getirecekti neredeyse. Sonra uzakta beliren küçücük bir ışık parıltısı birkaç saniye içinde öyle büyüdü ki Arthur bu cismin muazzam bir hızla kendilerine doğru gelmekte olduğunu fark edip ne çeşit bir araç olduğunu kestirmeye çalıştı. Onu dikkatle gözledi ama net bir şekil seçemedi gözleri. Sonra içinde bulunduğu uzay aracının aniden ışığın içine kafadan dalması onda çarpıştıkları duygusu yaratmıştı.</p>

  <p>Göreli hızları inanılmaz görünüyordu ve her şey nefes alıncaya kadar kısa sürede olup bitmişti. Farkına vardığı bir sonraki şey çevrelerinin gümüşi bir sis ile sarılmış olduğuydu: Başını sertçe geriye çevirdiğinde küçük siyah bir noktanın arkalarında hızla küçülmekte olduğunu gördü, olan biteni anlaması için saniyeler gerekiyordu.</p>

  <p>Yerdeki bir tünele dalmışlardı. Aslında çarpıştıklarını sandığı şey akıl almaz bir hızla içine girdikleri tünelin ağzındaki sabit ışıktı. Çevrelerini saran gümüşi sis içinde birkaç yüz kilometreyle yol aldıkları tünelin dairesel duvarlarıydı.</p>

  <p>Dehşet içinde gözlerini kapadı. Uzunluğunu kavrayamadığı bir süre sonra hızlarında hafif bir düşüş olduğunu hissetti ve ardından durmak için düzenli olarak yavaşladıklarını fark etti.</p>

  <p>Tekrar gözlerini açtı. Hâlâ gümüş tüneldeydiler, birbirleriyle kesişen tünellerden oluşan bir ulaşım ağında ilerliyorlardı. Sonunda çelikten inşa edilmiş küçük bir bölmedeydiler. Birçok başka tünel de burada sona eriyordu. Arthur bölmenin diğer ucunda soluk rahatsız edici büyük bir ışık dairesi gördü: Rahatsız ediciydi çünkü gözü yanıltıyordu, ışığı gerektiği gibi odaklamak ya da ne kadar uzak veya yakın olduğunu söyleyebilmek imkansızdı. Arthur (oldukça hatalı olarak) bunun morötesi ışık olabileceğini tahmin etti.</p>

  <p>Slartibartfast dönüp mağrur yaşlı gözleriyle Arthur’a baktı.</p>

  <p>“Dünyalı,” dedi, “şu anda Magrathea’nın kalbinin derinliklerindeyiz.”</p>

  <p>“Benim Dünyalı olduğumu nereden bildiniz?" diye sordu Arthur.</p>

  <p>“Bunları ilerde daha iyi anlayacaksın” dedi yaşlı adam nazikçe, “en azından,” diye ekledi sesinde hafif bir şüphe ile, “şimdi olduğundan daha iyi.”</p>

  <p>Devam etti: “Geçmek üzere olduğumuz bölmenin... gerçekte gezegenimizin içinde yer almadığı konusunda seni uyarmalıyım. Biraz fazlaca... büyük. Hiperuzayın uçsuz bucaksız bir bölgesine açılan bir kapıdan geçmek üzereyiz. Seni rahatsız edebilir bu.”</p>

  <p>Arthur sinirli sesler çıkardı.</p>

  <p>Slartibartfast bir düğmeyle doldurup, pek de rahatlatıcı olmayan bir ses tonuyla ekledi: “Tozumuzu silkeleyecek bu. Sıkı dur.”</p>

  <p>Araç dosdoğru ışıktan dairenin içine doğru fırladı ve Arthur ansınız sonsuzluğun neye benzediği konusunda oldukça açık bir fikir sahibi oldu.</p>

  <p class="yildiz">* * *</p>

  <p>Aslında sonsuzluk değildi bu. Sonsuzluk düz ve tekdüze görünür. Geceleyin gökyüzüne bakmak sonsuzluğa bakmaktır... uzaklık algılanamaz, öyleyse bir anlamı da yoktur. Aracın girdiği bölme hiç de sonsuzluk değildi; çok çok çok büyüktü, öyle büyüktü ki sonsuzluğun kendisinden daha fazla sonsuzluk izlenimi veriyordu.</p>

  <p>Uzayaracı arkalarında ışıldayan duvarda şimdi belli belirsiz bir iğne deliği gibi görünen kapıdan çıkıp açık havada usulca yükselerek akıl almaz bir hıza eriştiğinde Arthur’un duyuları birbirine karıştı.</p>

  <p>Duvar.</p>

  <p>Duvar hayal gücüne meydan okuyordu... Onu ayartıyor ve yenilgiye uğratıyordu. Duvar öylesine felç edici derecede uçsuz bucaksız ve dümdüzdü ki, tepesi, dibi ve kenarları görüş alanının dışında kalıyordu. Keskin baş dönmesi şoku insanın ölümüne yol açabilirdi.</p>

  <p>Duvar kusursuzca düz duruyordu. Görünüşte yukarıya sonsuza uzanırken, aşağıda bulanıklaşıp yiterken, her iki yana taşarken, aynı zamanda hafif bir eğim yaptığını anlamak için en duyarlı lazerli ölçüm gereçlerini kullanmak gerekirdi. On üç ışık saniyesi ötede duvarın uçları kavuşuyordu. Diğer bir deyişle duvar içi boş bir kürenin iç çeperiydi, üç milyon mil çapında ve aklın alamayacağı bir ışıkla dolup taşan bir küre.</p>

  <p>“Hoşgeldin,” dedi Slartibartfast uzayarası sersemletici uzayda sesten üç katı hızla algılanamaz biçimde ilerlerken, “hoşgeldin fabrika alanımıza.”</p>

  <p>Arthur büyük bir dehşet ile çevresine bakındı. Önlerinde, bu uzaklıktan ayırdedilmesi, hattâ tahmin edilmesi bile mümkün olmayan sarkan tuhaf cisimler, boşlukta asılı gölgeli yusyuvarlak şekillerin çevresinde sallanan ince metal ve ışık çizgileri uzanıyordu.</p>

  <p>“Burası,” dedi Slartibartfast,” gezegenlerimizin birçoğunu yaptığımız yerdir.”</p>

  <p>“Yani,” dedi Arthur, kendini toparlayıp sözcükleri seçmeye uğraşarak, “her şeye yeniden başlayacağınızı mı söylemeye çalışıyorsunuz?”</p>

  <p>“Hayır, hayır, üzerime iyilik sağlık,” diye bağırdı ansızın yaşlı adam, “Hayır, Galaksi henüz bizi taşıyabilecek kadar güçlü değil. Hayır, bir başka boyuttan gelen çok özel müşteriler için olağandığı bir iş yapmak üzere uyandırıldık. İlgini çekebilir... Önümüzde, ileride.”</p>

  <p>Arthur gösterdiği asılı duran yapıyı fark edene kadar adamın parmağını izledi. Bu yapı gerçekten de çevrelerinde herhangi bir etkinlik göstergesi bulunmayan diğer yapılar arasında tekti, ama aynı zamanda heybetli görüntüsü nedeniyle parmakla gösterilmeyi her şeyden çok hakediyordu.</p>

  <p>O anda yapının üzerinde çakan bir ışık karanlık kürenin üzerindeki şekilleri tüm çıplaklığıyla ortaya çıkardı. Arthur kendisine kafasındaki donanımın bir parçası olan sözcükler kadar bildik gelen bu kaba saba şekilleri hemen tanıdı. Birkaç saniye sersemletici bir sessizlikte oturup kafasındakilerle orada gördükleri arasında anlamlı bir bağ kurmaya başladı.</p>

  <p>Beyninin bir tarafı ona baktığı şeyi pekala da tanıdığını ve şekillerin ne ifade ettiğini söylerken diğer tarafı gayet mantıklı biçimde fikri kabullenmeyi reddediyor, bu yöndeki her türlü akıl yürütme üzerinde sorumluluk üstlenmekten kaçınıyordu.</p>

  <p>Işık bir kez daha çaktığında hiç şüphesi kalmamıştı. “Dünya...” diye fısıldadı Arthur.</p>

  <p>“Öyle, Dünya II demek daha doğru aslında,” dedi Slartibartfast neşeyle. “Orijinal planları kullanarak bir kopyasını yapıyoruz.”</p>

  <p>Bir duraklama oldu.</p>

  <p>“Yani şimdi bana” dedi Arthur, yavaşça ve kendini kontrol ederek. “İlk dünyayı... sizin yaptığınızı mı söylemek istiyorsunuz?”</p>

  <p>“Ha, evet,” dedi Slartibartfast. “Hiç şu yere gitmiş miydiniz... galiba Norveç deniyordu oraya?”</p>

  <p>“Hayır,” dedi Arthur, “gitmedim.”</p>

  <p>“Yazık,” dedi Slartibartfast, “Orası benimdi. Bir ödül kazanmıştım. O güzelim oya gibi işlenmiş girintili çıkıntılı kıyılar. İmha edildiğini duyduğumda çok üzüldüm.”</p>

  <p>“Siz üzüldünüz!”</p>

  <p>“Öyle. Beş dakika sonra hiçbir şey kalmıyor geride. Gayet sarsıcı bir olaydı.”</p>

  <p>“Ha?” dedi Arthur.</p>

  <p>“Fareler çok kızgındı”</p>

  <p>“Fareler çok mu kızgındı?”</p>

  <p>“Evet, öyle,” dedi yaşlı adam yumuşakça.</p>

  <p>“Elbette, sanırım köpekler, kediler ve ördek gagalı Avustralya kunduzları da öyle, ama...”</p>

  <p>“Ah, ama onlar parasını ödememişlerdi, öyle değil mi?”</p>

  <p>“Bakın,” dedi Arthur, “her şeye boşverip delirmem size çok zaman kazandırır mı?”</p>

  <p>Uzayaracı bir süre uçuşunu derin bir sessizlik içinde sürdürdü. Sonra yaşlı adamı sabırla açıklamaya çalıştı.</p>

  <p>“Dünyalı, üzerinde yaşadığınız gezegen farelerce ısmarlanmış, parası farelerce ödenmiş ve farelerce işletilmekteydi. Yapılma amacına ulaşılmasından beş dakika önce yok edildi, böylece bir yenisini yapmak durumunda kaldık.”</p>

  <p>Yalnızca bir kelime ulaşmıştı Arthur’a.</p>

  <p>“Fareler mi?” dedi.</p>

  <p>“Gerçekten öyle Dünyalı.”</p>

  <p>“Bakın, afedersiniz... şu peynir takıntısı olan ve altmışların başlarında çevrilen komedilerde kadınları masaların üzerine, çıkartırıp çığlık attıran şu küçük beyaz tüylü şeylerden mi söz ediyoruz?”</p>

  <p>Slartibartfast şefkatle öksürdü.</p>

  <p>“Dünyalı,” dedi, “bazen konuşma biçimini takip etmek zor oluyor. Bu magrathea gezegeninde beş milyon yıldır uykuda olduğumu ve sözettiğin altmışların başındaki komediler konusunda çok az şey bildiğimi hatırla lütfen. Adına fare dediğin şu yaratıklar göründükleri gibi değillerdir aslında. Tam olarak müthiş zeki çok boyutlu yaratıkların bizim boyutumuza indirgenmiş şekilleridirler. Peynir ve çıkardıkları cik cik sesi sadece bir maskedir.”</p>

  <p>Yaşlı adam durakladı, sempatik bir hüzünle kaşlarını çatarak sürdürdü.</p>

  <p>“Korkarım ki üzerinizde deneyler yapıyorlardı.”</p>

  <p>Arthur bir süre düşündü bunu, sonra yüzü aydınlandı.</p>

  <p>“Ama hayır,” dedi, “yanlış anlaşmanın kaynağını buldum. Hayır, bakın, gerçekte biz onlar üzerinde deney yapıyoruz. Genellikle davranış araştırmalarında kullanılırlar, Pavlov ve bunun gibi şeyler. Yani olan şey farelerin bütün deneylerden geçmesi, zilleri çalmayı öğrenmeleri, labirentlerde koşturmaları, ve öğrenme sürecinin bütün doğasının araştırılabilmesini sağlayacak şeyler yapmalarıdır. Davranışları üzerindeki gözlemlerimizden kendimiz hakkındaki her tür...”</p>

  <p>Arthur’un sesi kesiliverdi.</p>

  <p>“Böylesine bir ustalık...” dedi Slartibartfast, “hayran olmamak elde değil.”</p>

  <p>“Ne?” dedi Arthur.</p>

  <p>“Gerçek doğalarını nasıl da gizlemişler ve sizin düşüncenizi nasıl da yönlendirmişler. Birdenbire labirentte yanlış yöne koşmaya başlayarak, yanlış peynir parçasını yiyerek, beklenmedik şekilde karındaki bir ur nedeniyle ölerek... dikkatlice hesaplandığında toplu etkileri çok büyük.”</p>

  <p>Söylediklerinin etkisini artırmak için durakladı.</p>

  <p>“Görüyorsun, Dünyalı, bunlar gerçekten özellikle akılllı hiperzeki tüm boyutlu varlıklar. Gezegeniniz ve halkınız on milyon yıllık bir araştırma programını yürüten organik bir bilgisayarın matrisini oluşturuyordu... “Bırak da bütün öyküyü anlatayım sana. Biraz zaman alacak.”</p>

  <p>“Zaman,” dedi Arthur hafifçe, “şu anda benim için bir sorun oluşturmuyor.”</p>

  <h2 id="sigil_toc_id_23">25</h2>

  <p>Bilindiği gibi yaşamla ilintili birçok sorun vardır, bunlardan en çok bilinenleri, insanlar niye doğar? Niye ölür? Niye aradaki zamanın büyük bir kısmını dijital saat taşıyarak geçirmek isterler.</p>

  <p>Milyonlarca yıl önce tüm- boyutlu hiper zeki bir varlık soyu (kendi tüm-boyutlu evrelerindeki fiziksel görünümleri bizimkinden farklı olmayan) en gözde eğlenceleri Brockian Kriket Oyunu’na (görünür bir neden olmaksızın aniden birine vurup kaçmak şeklinde oynanan ilgi çekici bir oyun) ara vermelerine yol açan yaşamın anlamına ilişkin giriştikleri ağız dalaşına köklü bir çözüm getirmeye karar verdiler. Bunun üzerine kendilerine görkemli bir süper bilgisayar yaptılar. Bilgisayar öylesine muazzam bir zekaya sahipti ki daha veri bankaları bağlanmadan önce birileri koşup da kapatmaya fırsat bulamadan “düşünüyorum öyleyse varım"dan başlayarak sütlacın ve gelir vergisinin varlığını çıkarsayacak kadar ileri gitmişti. Küçük bir kent boyutlarındaydı.</p>

  <p>Ana kontrol panosu, özel olarak tasarlanmış yönetim odasında ultra kırmızı deri kaplı ince işlenmiş maun ağacından yapılma dev bir masaya monte edilmişti. Koyu renkli halı gözalıcı motiflerle bezeliydi, egzotik saksı bitkileri ve başlıca bilgisayar programcılarıyla ailelerinin isimlerinin yer aldığı ince oymalar odanın içine rastgele saçılmıştı, gösterişli pencereler ise ağaçların çevrelediği bir toplantı alanına bakıyordu.</p>

  <p>Büyük Açılış günü geldiğinde mütevazi giyimli iki programcı ellerinde çantalarıyla geldiler ve saygıyla odaya alındılar. O gün büyük anda tüm ırklarını temsil ettiklerinin bilincindeydiler, yine de masaya saygılı bir tavırla oturup çantalarını açtıklarında ve deri kaplı defterlerini çıkardıklarında son derece serinkanlı ve sessizdiler.</p>

  <p>Adları Lunkwill ve Fook idi. Bir süre saygılı bir sessizlikle oturdular, sonra, Fook ile sessizce gözgöze gelen Lunkwill öne doğru uzanıp küçük siyah bir panele dokundu. Tiz uğultular devasa bilgisayarın artık tamamiyle çalışır durumda olduğunu belirtiyordu. Bir duraklamadan sonra zengin tonlu ve derin bir ses konuşmaya başladı onlarla.</p>

  <p>Şöyle dedi: “Zaman ve Mekan. Evreni’nin enbüyük ikinci bilgisayarı olan ben, Derin Düşünce’nin varlığa çağrılmasını gerektiren o yüce görev nedir?”</p>

  <p>Lunkwill ile Fook şaşkınlıkla birbirlerine bakakaldılar.</p>

  <p>“Bilgisayar, görevin...” diye başladı Fook.</p>

  <p>“Hayır, dur bir dakika, bu doğru değil,” dedi Lunkwill, endişeyle.</p>

  <p>“Bu bilgisayarı özellikle şimdiye kadarkilerin en büyüğü olarak tasarladık, ikinci iyi işimize yaramaz. Derin Düşünce,” diye seslendi bilgisayara, “sen tasarlamış olduğumuz gibi bütün zamanların en büyük, en güçlü bilgisayarı değil misin?”</p>

  <p>“Kendimi ikinci en büyük olarak tanımladım,” diye ahenkli bir tonla konuştu Derin Düşünce, “ve de öyleyim.”</p>

  <p>Tekrar endişeli bir bakışma oldu programcılar arasında. Lunkwill boğazını temizledi.</p>

  <p>“Bir yanlışlık olmalı,” dedi, “Bir yıldızdaki bütün atomları bir milisaniyede sayabilen Maksimegalon’daki Milyar Gargantubeyin’den daha büyük bir bilgisayar değil misin?</p>

  <p>“Milyar Gargantubeyin?” dedi Derin Düşünce açık bir tiksinmeyle. “Tam bir çörkü, sözünü etmeye değmez.”</p>

  <p>“Peki ya sen,” dedi Fook endişeyle öne eğilerek, “beş hafta süren bir Dangrabad Beta kum fırtınasındaki her kum parçasının çizdiği yolu hesaplayabilen Işık ve Dehanın Yedinci Galaksisindeki katrilyon Yıldız Düşünürü’nden daha iyi bir çözümlemeci değil misin?</p>

  <p>“Beş hafta süren bir kum fırtınası mı?” dedi kibirle Derin Düşünce. “Büyük Patlamanın kendisindeki atomların vektörlerini bulan bana mı söylüyorsunuz bunu? Lütfen beni bu hesap makinası takımı ile rahatsız etmeyin.”</p>

  <p>İki Programcı bir an rahatsız edici bir sessizlikle oturdular. Sonra Lunkwill tekrar eğildi öne.</p>

  <p>“Fakat sen,” dedi, “Çiçero 12'nin Sihirbaz ve Yenilmez Büyük Hiperbolik Tüm-Öz Nötron Vuruşturucusundan daha şeytansı bir tartışmacı değil misin?”</p>

  <p>“Büyük Hiperbolik Tüm-Öz Netron Vuruşturucu,” dedi Derin Düşünce'leri yutarak, “Arkturya’lı bir Mega. Eşeğin bütün ayaklarını sayabilir, sonra da eşeğe şöyle bir tur attırıp gelir.”</p>

  <p>“Öyleyse sonun nedir?" diye sordu Fook.</p>

  <p>“Sorun yok,” dedi Derin Düşünce muazzam parlak tonlarla.</p>

  <p>“Sadece Zaman ve Mekan Evreni’nin ikinci en büyük bilgisayarıyım.”</p>

  <p>“Ama neden ikinci?” diye üsteledi Lunkwill. “Niye ikinci deyip duruyorsun? Titan Döven Çokkabuklu Keskin Zekayı kastetmiyorsun değil mi? Ya da Düşün Taşın’ı? Ya da...”</p>

  <p>Bilgisayarın konsolunda kibirli ışıklar yanıp söndü. “Bu sibernetik alıklar için tek bir birim düşünce bile ziyan edemem!” diye parladı. “Yalnızca benden sonra gelecek bilgisayardan söz ediyorum!”</p>

  <p>Fook’un sabrı taşmıştı. Defterini kenara itip bağırdı, ‘gereksiz bir kehanete dönmeye başladı hava artık’</p>

  <p>“Gelecek hakkında hiçbir şey bilmiyorsunuz,” diye yanıtladı sertçe Derin Düşünce, “oysa ben sayısız devrelerimde gelecekteki olasılıkların sonsuz delta ırmaklarında yelken açabilir ve günün birinde en küçük işletim parometrelerini hesaplamaya gücümün yetmeyeceği ama sonunda kaderin beni tasarlamak zorunda bırakacağı bir bilgisayarın geleceğini öngörebilirim.”</p>

  <p>Fook derinden bir iç geçirdi ve göz ucuyla Lunkwill’e bakıp.</p>

  <p>“Sorumuzu sorabilir miyiz artık?” diye fısıldadı. Lunkwill beklemesini işaret etti.</p>

  <p>“Bu sözünü ettiğin hangi bilgisayar?” diye sordu.</p>

  <p>“Arlık ondan hiç söz etmeyeceğim,” dedi Derin Düşünce. “Şimdi. Bundan başka ne için çalışmamı istediğinizi söyler misiniz? Konuşun.”</p>

  <p>Birbirlerine omuz silktiler. Fook kendini topladı.</p>

  <p>“Ey Derin Düşünce Bilgisayarı,” dedi, “Senin, üzerinde çalışman için tasarladığımız iş şu. Söyle bize...” diyerek durakladı, “... Yanıtı!”</p>

  <p>“Yanıt?” dedi Derin Düşünce. “Neyin Yanıt’ı?”</p>

  <p>“Yaşam!” diye üsteledi Fook.</p>

  <p>“Evren!" dedi Lunkwill.</p>

  <p>“Her şey!” dediler koro halinde.</p>

  <p>Derin Düşünce bir on düşünmek için durakladı.</p>

  <p>“Karışık,” dedi sonunda.</p>

  <p>“Peki yapabilir misin?”</p>

  <p>Yine kesin bir duraklama.</p>

  <p>“Evet,” dedi Derin Düşünce, “yapabilirim.”</p>

  <p>“Bir yanıt var mı? dedi Fook soluksuz bırakan bir heyecanla.</p>

  <p>“Basit bir yanıt?" diye ekledi Lunkwill.</p>

  <p>“Evet,” dedi Derin Düşünce. “Yaşam, Evren ve Her şey. Bir yanıt var. Ama,” diye ekledi, “düşünmem lazım.”</p>

  <p>Ani bir gürültüyle dikkatleri dağılıverdi: Ardına kadar açılan kapıdan iki kızgın adam kaba saba soluk mavi giysileri ve Cruxman Üniversitesi kemerleriyle kendilerini engellemeye çalışan iki kapıcıyı bir yana iterek hışımla içeri daldı.</p>

  <p>“Kabul talep ediyoruz!” diye bağırdı adamların genç olanı genç güzel bir sekreterin boynundan tutarak.</p>

  <p>“Hadi,” diye bağırdı yaşlı olanı, “bize engel olamazsınız?” Kıdemsiz bir programcıyı kapıdan dışarı itekledi.</p>

  <p>“Bize engel olamazsınız dedim!” diye bağırdı genç olanı, oysa odanın içindeydi ve kimse onu durdurmaya kalkışmıyordu.</p>

  <p>“Sen de kimsin?” dedi Lunkwill,yerinden kızgınlıkla fırlayarak. “Ne istiyorsun?”</p>

  <p>“Ben Majikthise!” diye açıkladı yaşlı olanı.</p>

  <p>“Ve ben de talep ederim ki ben Vroomfondel’im!” diye bağırdı genç olanı.</p>

  <p>Majikthise Vroomfondel’e döndü. “Tamam,” diye açıkladı kızgınlıkla, “bunu talep etmesen de olurdu?</p>

  <p>“Tamam!” diye bağırdı Vroomfondel yanındaki masayı yumruklayarak. “Ben Vroomfondel ve bu bir talep değil, elle tutulur bir gerçek ! Talep ettiğimiz elle tutulur gerçeklerdir!”</p>

  <p>“Hayır değil!” diye itiraz etti incinen Majikthise. “Bu özellikle talep etmediğimiz bir şey!"</p>

  <p>Nefes almak için güçbela duraklayan Vroomfondel bağırdı. “Elle tutulur gerçekler talep etmiyoruz! Talep ettiğimiz elle tutulur gerçeklerin tam bir yokluğudur. Vroomfondel olabileceğim gibi olmayabilirim de.”</p>

  <p>“Peki allahın belaları sizler kimsiniz” diye haykırdı fena halde bozulan Fook.</p>

  <p>“Biz,” dedi Majikthise, “Filozofuz.”</p>

  <p>“Olamayabiliriz de," dedi Vroomfondel programalara, uyarmak için parmağını sallayarak.</p>

  <p>“Evet öyleyiz,” diye ısrar etti Majikthise. “Kesin olarak Filozofların, Bilgilerin, Aydınların ve diğer Düşünen Kişilerin Alaşımı Birliği’nin bir temsilcisi olarak bulunuyoruz burada ve bu makinenin, hemen şimdi kapatılmasını istiyoruz. “Derdiniz nedir?” dedi Lunkwill.</p>

  <p>“Sana derdimizin ne olduğunu söyleyeyim ahbap,” dedi Majikthise, “tecrit edilme, işte derdimiz bu!”</p>

  <p>“Tecritin,” diye bağırdı Vroomfondel, “dert olabileceğini ya da olmayacağını talep ediyoruz!”</p>

  <p>“Makinelerinizi toplama çıkarma yapmak için kullanın” diye uyardı Majikthise, “Biz de evrensel gerçeklikle uğraşalım ve sizleşe müteşekkir olalım. Git de yasal durumunu araştır sen ahbap. En üstün Gerçek Yasası'na göre bu çalışan düşünürlerimizin devrolunamaz hakkıdır. Allahın cezası bir makine gidip de En Üstün Gerçeği bulursa anında işten atılırız öyle değil mi? Yani gece yarılarına dek oturup Tanrı’nın olup olmadığını tartışmak neye yarar bu makine gidip de ertesi sabah size onun kahrolası telefon numarasını verirse?”</p>

  <p>“Doğru,” diye bağırdı Vroomfondel. “kesin çizgilerle belirlenmiş şüphe ve belirsizlik alanları talep ediyoruz!” Ansızın gök gürültüsünü andıran bir ses patladı odada. “Bu noktada bir gözlem yapabilir miyim?” diye sordu Derin Düşünce.</p>

  <p>“Greve gideceğiz!” diye bağırdı Vroomfondel.</p>

  <p>“Çok doğru!” diye katıldı Majikthise. “Ulusal Filozofları greve götüreceğiz.”</p>

  <p>Odanın içindeki uğultu düzeyi, ustaca işlenip cilalanmış tahta kutular içindeki ek bas hoparlörler Derin Düşünce'nin sesine biraz daha güç vermek için devreye girince birdenbire iyice yükseldi.</p>

  <p>“Bütün söylemek istediğim," diye kükredi bilgisayar “Bütün devrelerim şu anda geri çevrilemez biçimde Yaşam, Evren ve Her Şey’e ait En Önemli Bilinmez’in yanıtını hesaplamak için çalışmaya başladı,” duraklayıp herkesin dikkatini çekmiş olmaktan doyum alarak daha alçak sesle sürdürdü, “ama programın çalışması biraz zaman alacak.”</p>

  <p>Fook sabırsızca saatine baktı.</p>

  <p>“Ne kadar sürer?” dedi.</p>

  <p>“Yedi buçuk milyon yıl," dedi Derin Düşünce.</p>

  <p>Lunkwill ve Fook birbirlerine bakıp gözlerini kırpıştırdılar.</p>

  <p>“Evet,” diye onayladı Derin Düşünce, “biraz düşünmem gerektiğini söylemiştim değil mi? Bana öyle geliyor ki böyle bir programın çalışması genel olarak bütün felsefe alanında büyük yankılar uyandıracağını düşünüyorum. Benim hangi yanıtla çıkageleceğim konusunda herkes kendi teorisini türetecek, böyle bir şeyi medya pazarında sizden daha iyi kim paraya çevirebilir ki? Birbirinizle it dalaşına girerek sürekli kavga çıkartarak, basında birbirinize çirkef atarak, üç kağıda yatkın yöneticiler çalıştırarak kulağa hoş geliyor değil mi?</p>

  <p>İki filozof ağızlan açık dinlediler.</p>

  <p>“Allah Kahretsin.” dedi Majikthise, “işte buna düşünmek derim. Buyur bakalım Vroomfondel, niye hiç böyle şeyler düşünmeyiz?"</p>

  <p>“Ne bileyim,” dedi Vroomfondel şaşkın bir fısıltı ile, “sanırım beyinlerimiz çok fazla eğitildiği için Majikthise.”</p>

  <p>Böyle dedikten sonra, topukları üzerinde çark edip kapıdan en iyi rüyalarında bile göremedikleri bir hayata doğru yürüdüler.</p>

  <h2 id="sigil_toc_id_24">26</h2>

  <p>“Evet son derece ibret verici” dedi Arthur, Slartibartfast hikayenin dikkat çekici noktalarını ona açıklayınca, “ama bütün bunların Dünya ile, Fareler ile ve öbür şeylerle ne ilgisi var anlayamadım.”</p>

  <p>“Ama bu öykünün yalnızca yarısı Dünyalı,” dedi yaşlı adam. “Eğer yedi buçuk milyon yıl sonra, büyük yanıt gününde neler olduğu ile ilgileniyorsan seni Duyu-Teyp kayıtlarımı bizzat incelemen için çalışma odama davet etmeme izin ver. Daha önce Yeni Dünya’nın yüzeyinde şöyle bir gezinmek istemezsen eğer. Korkarım henüz yarı yarıya tamamlandı - daha yerkabuğuna yapay dinazor iskeletleri gömmeyi bile biteremedik, sonra daha Senozoik Çağ’ın Üçüncü ve Dördüncü Zamanları var, ve...”</p>

  <p>“Hayır teşekkürler,” dedi Arthur, “hiçbir şey eskisi gibi olmayacak.”</p>

  <p>“Hayır,” dedi Slartibartfast, “olmayacak,” dedi ve uzayaracını döndürerek kafa uyuşturan duvara doğrulttu burnunu.</p>

  <h2 id="sigil_toc_id_25">27</h2>

  <p>Slartibartfast’ın çalışma odası, içinde bomba patlamış bir halk kütüphanesi gibi karmakarışıktı. İçeri girdiklerinde yaşlı adam kaşlarını çattı.</p>

  <p>“Fena halde yazık,” dedi, “yaşam-desteği bilgisayarlarımızın birinde bir diot lambası patlamış. Temizlikçilerimizi yeniden hayata döndürmeye gittiğimizde yaklaşık otuzbin yıldır ölü oldukları keşfettik. Şimdi cesetlerini ortalıktan kim toplayacak merak ediyorum. Pekala, oraya otur da seni alete takayım.”</p>

  <p>Arthur'a stegosorus göğüs kafesinden yapılmış gibi duran bir iskemleyi işaret etti.</p>

  <p>“Stegosorus dinazorun göğüs kafesinden yapılmıştır,” diye açıkladı yaşlı adam ince dengelerle ayakta duran kağıt yığınları ve çizim aletleri arasında gezinip birtakım tel parçalarını çekiştirerek. “İşte,” dedi, “tut bunları,” ve bir çift ucu kazınmış telin ucunu Arthur’un eline tutuşturdu.</p>

  <p>Telleri tutar tutmaz bir kuş ona doğru uçtu.</p>

  <p>Havada asılı duruyor ve kendi vücudunu göremiyordu. Altında güzel, ağaçlıklı bir şehir meydanı vardı, meydanın çevresinde göz alabildiğince geniş, havalı ama kılıksız beyaz beton binalar uzanıyordu -birçoğunun sıvaları yağmurdan çatlamış ve lekelenmişti.</p>

  <p>Ama bugün güneş parıldıyor, insanın içini rahatlatan bir meltem ağaçların arasında hafif hafif dansediyor, meydanın ve çevresindeki bütün sokakların şen şakrak coşkulu insanlarla tıkış tıkış dolu olması tuhaf bir şekilde bütün binaların sessizce mırıldandığı izlenimini uyandırıyordu. Bir yerlerde bir bando çalıyor, parlak renkli bayraklar meltemde çırpınıyordu, her yerde karnaval havası egemen olmuştu. Havada bedensiz bir isim gibi asılı kalan Arthur kendini fena halde yalnız hissetti, ama bunu düşünmeye vakit bulamadan meydanda gürleyen bir ses herkesin dikkatini kendine çekti.</p>

  <p>Meydana tamamiyle hakim bir binanın önüne kurulmuş parlak renkli kumaşlarla bezeli bir kürsüde biri kalabalığa sesleniyordu.</p>

  <p>“Ey Derin Düşünce’nin gölgesinde bekleyen insanlar!” diye bağırdı. “Vroomfondel ile Majikthise’nin, Evrenin bilinen En Büyük ve En gerçekten İlginç Alimlerinin Saygıdeğer Torunları... Bekleme Süremiz doldu!”</p>

  <p>Kalabalıkta müthiş bir alkış koptu. Bayraklar, flamalar ve izci bayrakları havada dalgalandı. Dar sokaklar daha çok ters dönmüş, bacaklarını çılgınca sallayan kırkayaklara benziyordu.</p>

  <p>“Yedibuçuk milyon yıl ırkımız bu Büyük ve Umutlu Aydınlanma Günü’nü bekledi!” diye bağırdı amigo. “Yanıt Günü!”</p>

  <p>Coşkulu kalabalıktan çığlıklar koptu.</p>

  <p>“Artık hiçbir zaman,” diye bağırdı adam, “hiçbir zaman sabahları uyandığımızda Ben kimim? Hayattaki amacım nedir? Gerçekten, kozmik anlamda konuşursak kalkıp işe gitmemem bir şey değiştirir mi diye düşünmeyeceğiz. Çünkü bugün en sonunda ebediyyen Hayat, Evren ve Her şey’in huzursuz edici küçük sorularına açık ve basit bir yanıt alacağız!”</p>

  <p>Kalabalık bir kez daha coşkuyla hep bir ağızdan bağırdında Arthur kendini kalabalığa seslenen konuşmacının arkasındaki binanın birinci katındaki büyük heybetli pencerelerden birine doğru havada kayarken buldu. Pencereye doğru uçarken bir anlık bir paniğe kapıldı, ama bir saniye kadar sonra, katı cama dokunmaksızın içinden geçmiş olduğunu gördü.</p>

  <p>Odadakiler Arthur’un bu ilginç girişini fark etmemiş şaşırtıcı biçimde sanki orada yokmuş gibi davranmışlardı. Tüm yaşadıklarının bir fötr şapkanın içine yerleştirilmiş altı kanallı yetmiş milimetrelik bir görüntü kaydı, olduğunu kavramaya başladı.</p>

  <p>Oda Slartibartfast’ın tarifine çok benziyordu. Yedi buçuk milyon yıldır iyi bakılmış ve hemen hemen her yüzyılda bir düzenli olarak temizlenmişti: Ultramaun masanın köşeleri erimişti, halı biraz daha soluktu, ama büyük bilgisayar terminali deri kaplı masanın üzerinde fabrikadan dün çıkmış gibi pırıl pırıl duruyordu. İki ciddi giyimli adam terminalin önünde saygıyla oturmuş beklemekteydi.</p>

  <p>“Neredeyse zamanıdır,” dedi biri, Arthur adamın boynunun yakınında ince havanın içinde bir sözcüğün aniden belirivermesine çok şaşırdı. Sözcük LOONQAWL idi ve birkaç kez yanıp söndükten sonra yok oldu. Arthur bunu özümseyemeden diğer adam konuştu ve boynunda PHOVCHG sözcüğü göründü.</p>

  <p>“Yetmiş bin kuşak önceki atalarımız bu programı çalıştırmışlar,” dedi ikinci adam, “ve bütün bu zaman içinde bilgisayarın konuştuğunu ilk biz duyacağız.”</p>

  <p>“Müthiş bir olay bu Phouchg,” diye katıldı ilk adam, Arthur birdenbire altyazılı bir belgesel izlediğinin farkına vardı.</p>

  <p>“Büyük sorunun yanıtını ilk duyanlar olacağız.” dedi Phouchg.</p>

  <p>“Hayat...!”</p>

  <p>“Evren...!” dedi Loonquawl.</p>

  <p>“Ve Her şey...!”</p>

  <p>“Şşşt,” dedi Loonquawl hafif bir işaretle, “sanırım Derin Düşünce konuşmaya hazırlanıyor.”</p>

  <p>Konsolun önündeki ışıklar birer ikişer hayata dönerken ümitli bir bekleyişle bir anlık bir duraklama oldu. Işıklar kontrol için birer kez yanıp söndüler, iletişim kanalından alçak yumuşak bir uğultu duyuldu.</p>

  <p>“Günaydın,” dedi sonunda Derin Düşünce.</p>

  <p>“Eeem... Günaydın, Ey Derin Düşünce,” dedi Loonquawl sinirli sinirli, “şey var mı... eee, yani...”</p>

  <p>“Size bir yanıt mı?” diye araya girdi Derin Düşünce vakur bir tavırla. “Evet. Var.”</p>

  <p>İki adam ümitle ürperdi. Bekleyişleri boşa çıkmamıştı.</p>

  <p>“Gerçekten de var mı?” diye soludu Phouchg.</p>

  <p>“Gerçekten de var,” diye onayladı Derin Düşünce.</p>

  <p>“Her şeye mi? Hayat, Evren ve Her şeyi içeren Büyük soruya mı?”</p>

  <p>“Evet.”</p>

  <p>Adamların ikisi de bu an için eğitim görmüşlerdi, hayatları bunun için bir hazırlıktı, daha doğduklarında yanıta şahit olacak kişiler olarak seçilmişlerdi, böyle olduğu halde heyecanlı çocuklar gibi nefesleri kesiliyor, kıvranıyorlardı.</p>

  <p>“Peki yanıtı vermeye hazır mısın?” diye üsteledi Loonquawl.</p>

  <p>“Hazırım.”</p>

  <p>“Hemen mi?”</p>

  <p>“Hemen,” dedi Derin Düşünce.</p>

  <p>İkisi de kuruyan dudaklarını yaladılar.</p>

  <p>“Yine de,” diye ekledi Derin Düşünce, “yanıttan hoşnut olacağınızı sanmam.”</p>

  <p>“Fark etmez!” dedi Phouchg. “Bilmemiz gerek! Hemen!”</p>

  <p>“Hemen mi?” diye sordu Derin Düşünce.</p>

  <p>“Evet! Hemen..."</p>

  <p>“Pekala,” dedi bilgisayar ve sessizliğe gömüldü yine. İki adam kıpırdandı. Gerilim katlanılmaz boyuttaydı.</p>

  <p>“Sahiden hoşlanmayacaksınız ama,” diye gözlemde bulundu Derin Düşünce.</p>

  <p>“Söyle hadi!”</p>

  <p>“Pekala,” dedi Derin Düşünce. “Büyük sorunun..."</p>

  <p>“Evet...!”</p>

  <p>“Hayat, Evren ve Her şeyin..." dedi Derin Düşünce.</p>

  <p>“Evet...!”</p>

  <p>“Yanıtı...” dedi Derin Düşünce ve durakladı.</p>

  <p>“Evet...!!!...???</p>

  <p>“Kırk iki,” dedi Derin Düşünce sonsuz bir gurur ve ciddiyetle.</p>

  <h2 id="sigil_toc_id_26">28</h2>

  <p>Uzun süre kimsenin ağzını bıçak açmadı.</p>

  <p>Phouchy gözucuyla dışarıdaki meydanda gerilmiş bekleyen yüzleri görebiliyordu.</p>

  <p>“Linç edileceğiz öyle değil mi?” diye fısıldadı.</p>

  <p>“Zor bir görev,” dedi Derin Düşünce yumuşakça. “Kırk iki!" diye bağırdı Loonquawl. “Yedi buçuk milyon yıllık bir çalışmanın ürünü olarak bunu mu göstereceğiz?”</p>

  <p>“Dikkatlice kontrol ettim,” dedi bilgisayar, “ama kesinlikle yanıt bu. İçtenlikle söyleyebilirim ki, gerçek sorun sizin sorulacak soruyu bilmemeniz bence.”</p>

  <p>“Ama bu Büyük Soru! Hayat, Evren ve Her Şeyi İçeren En üstün Soru,” diye uludu Loonquawl.</p>

  <p>“Evet,” dedi Derin Düşünce enayileri terleten birinin havasıyla, “ama aslında nedir o?”</p>

  <p>Adamlar önce bilgisayara, sonra da birbirlerine bakarlarken üzerlerine yavaşça alıkça bir sessizlik çöktü.</p>

  <p>“Evet, biliyorsun işte, Her şey... Her şey..." diye söylendi zayıfça Phouchy.</p>

  <p>“Tam olarak öyle!” dedi Derin Düşünce. “Yani sorunun ne olduğunu bilirseniz eğer, yanıtın ne anlama geldiğini de bilebilirsiniz.”</p>

  <p>“Ya, mükemmel,” diye atıldı Phouchy defterine uzanıp yüzündeki ince teri silerek.</p>

  <p>“Bak, pekala, pekala,” dedi Loonquawl, “lütfen soruyu söyler misin bize?”</p>

  <p>“Yüce soruyu?”</p>

  <p>“Evet!”</p>

  <p>“Hayat, Evren ve Her Şey’in sorusunu?”</p>

  <p>“Evet!”</p>

  <p>Derin Düşünce bunu tarttı bir süre.</p>

  <p>“Karışık,” dedi.</p>

  <p>“Fakat yapabilir misin bunu?” diye bağırdı Loonquawl.</p>

  <p>Derin Düşünce yeniden düşünmeye başladı, bu sefer -daha uzun sürdü düşünmesi. Sonunda: “Hayır,” dedi kesin bir tarzda.</p>

  <p>İki adam ümitsizlik içinde sandalyelerin yığıldılar.</p>

  <p>“Ama kimin yapabileceğini söyleyebilirim,” dedi Derin Düşünce.</p>

  <p>Aniden kaşlarını kaldırdı ikisi.</p>

  <p>“Kim?” “Söyle çabuk!”</p>

  <p>Arthur birdenbire engellenemez bir biçimde aslında varolmayan bedenini terminale doğru giderken buldu. Aslında bunun kaydı yapanın gerçekleştirdiği çarpıcı bir zumdan başka bir şey olmadığını düşündü.</p>

  <p>“Birisinden değil, benden sonra gelecek bir bilgisayardan söz ediyorum.” diye sesini ayarladı Derin Düşünce, sesi alışılmış renkli tonlarına kavuşuyordu.</p>

  <p>“En küçük işlemsel parametrelerini bile hesaplamaya cüret edemeyeceğim bir bilgisayar ama yine de sizin için tasarlayacağım onu. Yüce Yanıtın Sorusunu hesaplayabilecek bir bilgisayar. Öylesine sonsuz ve ustaca bir karmaşıklıkta olacak ki organik yaşamın kendisi bile işlem matrisinin bir parçasını oluşturacak. Ve siz de yeni biçimler alarak bizzat bilgisayarın içine girecek ve on milyon yıllık bir programın çalışmasını yürüteceksiniz! İşte! Bu bilgisayarı tasarlayacağım size. Aynı zamanda sizin için adlandıracağım onu. Adı şu olacak... Dünya”</p>

  <p>Phouchg ağzı açık bakakaldı Derin Düşünce’ye.</p>

  <p>“Ne donuk bir isim,” dedi bütün vücudunu kabartılar kaplarken. Loonquawl spazmlar geçirdi. Bilgisayar kontrolü lekelendi ve çatladı, duvarlar çatırdayıp kıvrıldılar ve oda kendi tavanına, yukarıya doğru çöktü...</p>

  <p>Slartibartfast Arthur’un önünde iki telin ucunu tutmuş duruyordu.</p>

  <p>“Kaydın sonu,” diye açıkladı.</p>

  <h2 id="sigil_toc_id_27">29</h2>

  <p>“Zaphod! Uyan!”</p>

  <p>“Hmmmnnnnvvrr?”</p>

  <p>“Hey, hadi, uyan.”</p>

  <p>“Bırak da iyi yaptığım şeye dört elle sarılayım ha?” diye söylendi Zaphod ve sesten uzaklaşarak tekrar uykusuna döndü.</p>

  <p>“Seni tekmelememi istiyor musun?” dedi Ford.</p>

  <p>“Çok mu hoşuna gidecek?” dedi Zaphod, mahmur.</p>

  <p>“Hayır.”</p>

  <p>“Benim de. Öyleyse neden? Rahat bırakın beni.” Zaphod olduğu yerde büzüldü.</p>

  <p>“Gazdan çift doz yuttu,” dedi Trillian ona bakarak, “çift nefes borusu.”</p>

  <p>“Konuşmayı da kesin,” dedi Zaphod, “uyumaya çalışmak zaten yeterince zor. Bu yer de ne böyle? Soğuk ve sert.”</p>

  <p>“Altından,” dedi Ford.</p>

  <p>Müthiş bir balet hareketiyle Zaphod ayağa fırladı ve ufku taramaya başladı çünkü altından toprak ufka kadar uzanıyordu, kusursuz düz ve katı. Şey gibi parlıyordu... ne gibi parladığını söylemek olanaksız çünkü Evrende hiçbir şey katı altından yapılma bir gezegen gibi parıldayamaz.</p>

  <p>“Bütün bunu buraya kim getirdi?” diye bağırdı Zaphod, gözleri yuvalarından fırlamıştı.</p>

  <p>“Heyecanlanma,” dedi Ford, “yalnızca bir katalog bu.”</p>

  <p>“Bir kim?”</p>

  <p>“Bir katalog,” dedi Trillian, “bir yanılsama.”</p>

  <p>“Nasıl söylersiniz bunu?” diye bağırdı Zaphod, yerde emekleyip altına bakarken. Yeri elleriyle yokluyor, parmaklarıyla vuruyordu. Çok ağır ve biraz yumuşakcaydı. -tırnağıyla çizebiliyordu. Çok sarı ve çok ışıltılıydı, üzerine hohladığı zaman nefesi, soluğun altının üzerinde bıraktığı çok özel buğuyu bırakıyordu.</p>

  <p>“Trillian ve ben bir süre önce geldik,” dedi Ford. “Birileri gelene kadar bağırıp çağırdık, sonra da gelenleri bıktırana kadar bağırıp çağırdık, sonunda ilgilenmek için hazırlanana kadar oyalamak için bizi gezegen kataloglarına koydular. Bu yalnızca Duyu-Teyp.”</p>

  <p>Zaphod acı acı baktı ona.</p>

  <p>“Kahretsin,” dedi, “başkasınınkini göstermek için beni kusursuz güzellikteki kendi düşümden uyandırdınız.” Öfke ile oturdu yere.</p>

  <p>“Şu ilerideki vadiler ne öyle?” dedi.</p>

  <p>“Ayar damgası,” dedi Ford. “Gidip baktık.”</p>

  <p>“Seni daha önce uyandırmadık,” dedi Trillian. “Bundan önceki gezegen dizboyu balıktı.”</p>

  <p>“Balık?”</p>

  <p>“Bazıları çok tuhaf şeylerden hoşlanıyorlar.”</p>

  <p>“Ondan önce de,” dedi Ford, “platin vardı. Biraz tekdüze. Ama bunu görmek isteyeceğini düşündük.”</p>

  <p>Baktıkları her yerden tek parça bir yalaz halinde gelen ışık denizleri gözlerini kamaştırıyordu.</p>

  <p>“Çok hoş,” dedi Zaphod sinirli sinirli.</p>

  <p>Gökyüzünde kocaman yeşil bir katalog numarası göründü: Yanıp söndükten sonra değişti, çevrelerine baktıklarında çevreleri de değişmişti.</p>

  <p>Tek bir ses halinde, “Vay,” dediler.</p>

  <p>Deniz mordu. Üzerinde durdukları kıyı küçük sarı ve yeşil çakıllardan oluşmuştu -Muhtemelen fena halde değerli taşlar. Uzaktaki dağlar yumuşak ve lüle lüle görünüyordu, zirveleri ise kıpkırmızıydı. Yakında fırfırlı leylak renkli bir güneş şemsiyesi ile gümüş püsküllü ağır gümüş bir bahçe masası duruyordu.</p>

  <p>Gökyüzünde kocaman bir yazı katalog numarasının yerini aldı. Şöyle diyordu yazıda, zevkleriniz ne olursa olsun, Magrathea size sunar. Bununla övünmeyiz. Çırılçıplak beş yüz kadın gökyüzünden paraşütlerle iniyordu. Bir anda manzara kayboldu ve kendilerini ineklerle dolu bir ilkbahar kır manzarasında buldular.</p>

  <p>“Ah!” dedi Zaphod. “Beyinlerim!”</p>

  <p>“Konuşmak istiyor musun?” dedi Ford.</p>

  <p>“Evet, pekala,” dedi Zaphod ve her üçü de manzaralara aldırmadan oturdular.</p>

  <p>“Şunu anladım," dedi Zaphod “Beyinlerime her ne olduysa, ben yaptım onu. Öyle yaptım ki hükümetin tarama cihazları algılayamadı. Kendim dahi hiçbir şey bilmiyordum. Oldukça çılgın, değil mi?”</p>

  <p>Diğer ikisi kafalarını sallayarak onayladılar.</p>

  <p>“Şöyle düşündüm sonra, kimsenin Galaktik Hükümeti'nin hattâ kendimin bile bildiğimi bilmesini istemeyeceğim kadar gizli şey ne olabilirdi? Bunun yanıtını bilemem. Bu çok açık. Ama birkaç şeyi bir araya getirdim, artık tahmin yürütebilirdim. Başkanlık yarışına ne zaman kalkıştım? Başkan Vooden Vranx’ın ölümünden kısa bir süre sonra. Vooden’i hazırlar mısın Ford?”</p>

  <p>“Ya,” dedi Ford, “çocukken tanıştığımız şu adam, Artkturan kaptanı. Esaslı adamdı. Megaşilebine daldığında bize at kestanesi vermişti. Senin tanıştığı en akıl almaz velet olduğunu söylemişti.</p>

  <p>“Nedir bütün bunlar?” dedi Tirillan.</p>

  <p>“Tarih öncesi,” dedi Ford, “Betelquese’de birlikte, çocukken. Arkturan Megaşilepleri Galaktik Merkezi ile dış bölgeler arasındaki ağır mal ticaretinin büyük bir bölümünü yaparlar. Betelguse ticaret öncüleri pazar bulur, Arkturanlar da malları taşır. Dordellis savaşlarında kökleri kazınmadan önce uzay korsanları ile başları dertteydi. Megaşilepler Galaktik biliminin bildiği en müthiş savunma kalkanları ile donanmak zorundaydılar. Gerçekte kaba saba gemilerdi, irikıyım. Bir gezegen çevresinde yörüngedeyken güneş tutulmasına neden olabiliyorlardı.</p>

  <p>“Bir gün, bizim küçük Zaphod birine saldırmaya karar verir. Stratosferde kullanılmak üzere tasarlanmış üç motorlu bir kaykay ile, tam bir çocuk.</p>

  <p>Unutmuşum bunları, deli maymun işinden daha çılgıncaydı. Ben de onunla gittim çünkü yapamayacağına dair çok gizli biriktirdiğim bir para koymuştum ortaya, düzmece kanıtlarla geri dönmesini istemiyordum. Ne oldu peki? Güçlendirip bambaşka bir şeye dönüştürdüğü motorlu kaykaya binerek birkaç haftada üç-beş ışıkyılı katedip nasıl yaptığımızı hâlâ anlayamadığım bir şekilde bir megaşilebe daldık, elimizde oyuncak tabancalarla köprüye gidip at kestaneleri istedik. Görülmedik çılgınca bir şey. Bir yıllık harçlığıma mal oldu. Ne için? At kestaneleri.”</p>

  <p>“Kaptan gerçekten müthiş bir adamdı, Yooden Vranx,” dedi Zaphod. “Bize yiyecek ve içki verdi -Galaksi'nin oldukça garip yerlerinden- bir sürü de at kestanesi tabii ki, inanılmaz güzel vakit geçirdik. Sonra bizi geri ışınladı. Betelgeuse devlet hapishanesinin en yüksek güvenlik önlemleri olan kısmına. Sağlam adamdı. Sonradan Galaksi Başkanı oldu.</p>

  <p>Zaphod durakladı.</p>

  <p>Çevrelerindeki karanlık bir sis onları sararken fili andıran iri şekiller gölgeler içinde belli belirsiz sinsice geziniyorlardı. Hava zaman zaman birtakım hayali varlıkların diğer hayali varlıkları katlederken çıkardıkları sesler tarafından yırtılıyordu. Bu işten para kazanabildiklerine göre böyle şeylerden hoşlanan insanlar da var demekti.</p>

  <p>“Ford,” dedi Zaphod sessizce.</p>

  <p>“Evet?”</p>

  <p>“Yooden ölmeden az önce beni görmeye geldi.”</p>

  <p>“Ne? Bana hiç söylemedin.”</p>

  <p>“Hayır.”</p>

  <p>“Ne dedi? Seni niye görmek istedi?”</p>

  <p>“Bana Altın Kalp’ten söz etti: Gemiyi çalmam onun fikriydi.”</p>

  <p>“Onun fikri mi?”</p>

  <p>“Öyle,” dedi Zaphod, “çalmanm tek yolu da açılış törenine katılmaktı.”</p>

  <p>Ford bir süre ağzı açık baktı ona, sonra kahkahalara boğuldu.</p>

  <p>“Yani bana,” dedi, “yalnızca bu gemiyi çalmak için Galaksi Başkanı olmaya karar verdiğini mi söylemek istiyorsun?”</p>

  <p>“Tam olarak öyle,” dedi Zaphod birçok insanın yumuşak duvarları olan bir odaya kapatılmasını sağlayabilecek bir sırıtışla.</p>

  <p>“Ama neden?” dedi Ford. “Bu gemide ne var ki bu kadar meraklısın?”</p>

  <p>“Bilmem,” dedi Zaphod, “eğer bu geminin neden bu kadar önemli olduğunu bilinçli olarak bilseydim beyin tarama cihazlarında görünürdü ve testleri asla geçemezdim. Sanırım Yooden bana şu anda hâlâ kilitli olan birçok şey anlattı.</p>

  <p>“Yani gidip kendi beynini Yooden’in sana anlattıkları şeyler nedeniyle kurcaladığını mı düşünüyorsun?”</p>

  <p>“Çok iyi sohbeti vardı.”</p>

  <p>“Evet, ama eski dostum Zaphod, kendine göz kulak olmalısın</p>

  <p>Zaphod omuz silkti.</p>

  <p>“Yani, bütün bunlara neden olan şeyin hiçbir izi kalmamış mı?” diye sordu Ford.</p>

  <p>Zaphod bunun üzerinde yoğunlaşarak düşündü, kafasından birtakım endişeler geçiyor gibiydi.</p>

  <p>“Hayır,” dedi sonunda, “kendime sırlarımın hiçbirine girme izni vermiyorum hâlâ,” diye ekledi biraz daha düşünüp, “Bunu anlayabiliyorum. Ancak kendime zerre kadar güvenmiyorum.”</p>

  <p>Bir an sonra katalogdaki en son gezegen de önlerinde yok oldu ve gerçek yaşama döndüler. Cam masalar ve tasarım ödülleriyle dolu peluşlarla kaplı bir bekleme odasındaydılar. Uzun boylu bir Magrathea’lı adam önlerinde duruyordu.</p>

  <p>“Farder sizi şimdi kabul edecekler.” dedi.</p>

  <h2 id="sigil_toc_id_28">30</h2>

  <p>“İşte öğrendin,” dedi Slartibartfast, çalışma odasındaki ürkünç karışıklığı bir parça düzene koymak için sağı solu ellemekteydi. Bir kağıt tomarının en üstündeki kağıdı aldı, koyabileceği bir yer aradı. Uygun bir yer bulamayıp eski yerine bırakmasıyla birlikte kağıt tomarı devrilip etrafa saçılıverdi.</p>

  <p>“Derin Düşünce tasarladı dünyayı, biz inşa ettik onu ve siz de üzerinde yaşadınız.”</p>

  <p>“Ve de Vogonlar gelip programın sona ermesinden beş dakika önce yok ettiler onu,” diye ekledi Arthur acıyla.</p>

  <p>“Evet,” dedi yaşlı adam, umutsuzca odada göz gezdirmek için duraklayarak. “On milyon yıllık planlama ve emek böyle yok oldu gitti. On milyon yıl, Dünyalı... böylesi bir zaman süresini kavrayabiliyor musun? Bu zamanda bütün bir galaktik uygarlık beş kez tek bir solucandan türeyebilir. Hepsi gitti.” Durakladı.</p>

  <p>“Bu sizin için yalnızca bürokrasi demek,” diye ekledi.</p>

  <p>“Biliyor musun,” dedi Arthur düşünceli, “bütün bunlar birçok şeyi açıklıyor. Hayatım boyunca dünyada bir şeyler olduğu, büyük, hattâ uğursuz bir şeyler olduğu, ama kimsenin bana bundan söz etmediği gibi tuhaf ve anlaşılmaz bir hisle yaşadım.</p>

  <p>“Hayır,” dedi yaşlı adam, “bu yalnızca tamamen normal bir paranoya. Evrendeki herkeste var bu.”</p>

  <p>“Herkeste mi?” dedi Arthur. “Pekala, eğer herkeste varsa belki bir yararı vardır! Belki de bildik Evren’in dışında bir yerlerde..."</p>

  <p>“Belki. Bize ne?” dedi Slartibartfast Arthur’u pek heyecanlandırmadan. “Belki de ben yaşlı ve yorgunum,” diye sürdürdü, “ama gerçekten neler olduğunu bulmanın olasılığı o denli anlamsızca uzak ki yapılacak tek şeyin kendini dinlemeyip bir şeylerle uğraşmak olduğunu düşünürüm her zaman. Bak bana: kıyılar tasarlarım. Norveç için aldığım bir ödülüm bile var.”</p>

  <p>Bir döküntü yığınını eşeleyip Norveç’in bir maketi şeklinde dökülmüş üzerinde isminin kazılı olduğu büyük perspleks bir kütleyi çekip çıkardı.</p>

  <p>“Bunun ne anlamı var?” dedi. “Benim yapamayacağım bir şey yok. Hayatım boyunca fiordlar yapıp durdum. Çabucak uçup giden bir an boyunca moda oldular ve ben önemli bir ödül aldım.”</p>

  <p>Omuz silkerek elinde evirip çevirip ödülü, ve sonra rastgele atıverdi bir kenara, yumuşak bir yere düşmesi için özen göstererek.</p>

  <p>“Bu yeni inşa edeceğimiz Dünya’da bana yapmak için Afrika’yı verdiler ve tabii ki yine her yerine fiordlar yapacağım çünkü bir kez sevmiş bulunuyorum onları ve ayrıca bunların bir kıtaya sevimli bir barok hissi verdiğini düşünecek kadar eski zevklerim var. Bana bunun ekvatora uygun olmadığını söylüyorlar. Ekvatora uygunlukmuş!” Boş bir kahkaha attı. “Ne değişir? Tabii ki bilim bazı muhteşem şeyler başardı, ama ben her gün mutlu olmayı çok daha fazla yeğlerim.”</p>

  <p>“Öyle misiniz peki?”</p>

  <p>“Hayır. İşte bu noktada çöküyor her şey.”</p>

  <p>“Ne yazık,” dedi Arthur yakınlıkla. “Bunun dışında oldukça iyi bir yaşam tarzına benziyor oysa.”</p>

  <p>Duvarda bir yerde küçük beyaz bir ışık yandı.</p>

  <p>“Gel,” dedi Slartibartfast, “farelerle tanışacaksın. Gezegene gelişiniz hatırı sayılır bir heyecana neden oldu. Duyduğuma göre Evren’in tarihindeki üçüncü en olanaksız olay olarak karşılandı.”</p>

  <p>“İlk ikisi neydi?”</p>

  <p>“Ah, muhtemelen yalnızca rastlantılar,” dedi Slartibartfast umursamadan. Kapıyı açıp Arthur’un gelmesini bekledi. Arthur çevresine bir kez daha bakındı, sonra da kendisine, Perşembe sabahı çamurda yattığı terli darmadağınık giysileri üzerindeydi.</p>

  <p>“Yaşam tarzımla ilgili müthiş dertlerim var,” diye söylendi kendi kendine.</p>

  <p>“Efendim?" dedi yaşlı adam yumuşakça.</p>

  <p>“Oh, yok bir şey," dedi Arthur, “yalnızca şaka.”</p>

  <h2 id="sigil_toc_id_29">31</h2>

  <p>Dikkatsiz sözlerin hayatlara malolduğu bilinir, ama bu sorunun ciddiyetine yine de gereken önem verilmez.</p>

  <p>Örneğin Arthur “Yaşam tarzımla ilgili müthiş dertlerim var,” dediği anda uzay-zamanın sürekli dokusunda açılan garip bir kurt yeniği bu sözleri zamanın çok çok gerisine, uzayın neredeyse sonsuz uçlarına, tuhaf ve savaşçı varlıkların korkunç bir yıldızlararası savaşın kıyısında dengede durdukları uzak bir Galaksi’ye taşıdı.</p>

  <p>İki rakip lider son kez görüşüyordu.</p>

  <p>Görüşme masasında ürkütücü bir sessizlik egemendi. VI’hurgların komutanı, mücevherlerle bezeli siyah savaş giysileri içinde ihtişamla oturuyor ve karşısında yeşil, hoş kokulu bir sis bulutu içinde oturan düşmanına tepeden bakıyordu. Düşman komutan G’Gugvuntt’ta yanında, besili ve korkunç silahlarla donatılmış bir milyon yıldız savaşçısı, komutanlarının tek bir işaretiyle ölüm kusmaya hazır bekliyordu. Çatışma konusu VI’hurgların komutanının, G’Guvuntt’tan annesine ilişkin söylediği ileri geri sözleri, geri almasını istemesiydi.</p>

  <p>Yaratık kavurucu hastalıklı buharı içinde kımıldandı, tam o anda Yaşam tarzımla ilgili müthiş dertlerim var sözleri toplantı masası üzerinde esti. Ne yazık ki, VI'hurg dilinde bu akla gelebilecek en ağır küfürdü ve artık yüzyıllar boyu sürecek korkunç bir savaşın başlamasını engelleyebilecek herhangi bir şey yoktu.</p>

  <p>Sonunda binlerce yıl süren savaşın ardından Galaksi’lerinin büyük bir kısmı yok olduktan sonra, aslında her şeyin korkunç bir hata olduğu anlaşıldı, böylece iki düşman savaş filosu geriye kalan birkaç sorunu da savaşa yol açan lafın kaynağı olduğu anlaşılan bizim Galaksi’mize bir saldırı düzenlemek amacıyla aralarında çözümlediler.</p>

  <p>Binlerce yıl daha dev savaş gemileri uzayın ücra boş köşelerinden kalkıp rastgeldikleri ilk gezegene çığlıklar atarak dalışa geçtiler -bu gezegen Dünya idi- ama boyutlar ile ilgili korkunç bir hesap hatası nedeniyle bütün savaş Filosunu küçük bir köpek yanlışlıkla yutuverdi. Evrenin tarihindeki neden ve sonucun karşılıklı karmaşık etkileşimini inceleyenler bu tür şeylerin her zaman olageldiğini, ancak bunu önleyecek gücümüzün olmadığını söylerler.</p>

  <p>“Na’apalım, hayat bu,” derler.</p>

  <p class="yildiz">* * *</p>

  <p>Kısa bir uzay aracı yolculuğu Arthur ve Yaşlı Magrathea’lıyı bir kapıya ulaştırdı. Araçtan çıkıp kapıdan geçerek cam masalar ve perspleks ödüllerle dolu bir bekleme odasına ulaştılar. Hemen hemen aynı anda odanın diğer tarafındaki kapının üzerinde bir ışık yandı ve içeri girdiler.</p>

  <p>“Arthur! Emniyettesin!” diye bağırdı bir ses.</p>

  <p>“Öyle miyim sahi?” dedi Arthur, çok şaşırmıştı. “Ha, iyi öyleyse.”</p>

  <p>Işık oldukça göz alıcıydı, bu yüzden egzotik sofra takımları, tuhaf etler ve acaip meyvelerle donanmış geniş bir masanın çevresinde oturan Ford, Trillian ve Zaphod’u görebilmesi biraz zaman aldı. Tıkınıyorlardı.</p>

  <p>“Neler oldu size?” diye sordu Arthur.</p>

  <p>“İşte,” dedi Zaphod, bir elindeki pirzolayı kemirirken. “Genel olarak oldukça tuhaf olan ev sahiplerimiz kafalarımızı şişirdiler, beyinlerimize zapping yaptılar, ve şimdi de bunları telafi etmek için harika bir yemek veriyorlar. İşte,” dedi kötü kokulu bir parça eti bir kaseden alırken, “biraz Vegan Gergedanı pirzolası yeseydin. Eğer böyle şeylerden hoşlanıyorsan çok lezzetlidir.”</p>

  <p>“Ev sahipleri mi?”dedi Arthur. “Hangi ev sahipleri? Etrafta hiç...”</p>

  <p>Küçük bir ses, “Yemeğe hoş geldin, Dünyalı yaratık.” dedi.</p>

  <p>Arthur etrafına bakınıp birden bir çığlık attı.</p>

  <p>“Öğk!" dedi. “Masada fare var!”</p>

  <p>Herkes gözlerini dikip Arthur’a bakarken huzursuz bir sessizlik egemen oldu. Masada viski bardağına benzeyen şeylerin içinde oturan iki beyaz fareye bakmakla meşguldü o. Sessizliği fark edip etrafındaki insanların yüzlerine baktı.</p>

  <p>“Oh!” dedi, aniden durumu kavrayarak “Oh, afedersiniz, buna hiç hazır değildim..."</p>

  <p>“Seni tanıştırayım,” dedi Trillian. “Arthur. bu Benjy fare."</p>

  <p>“Selam,” dedi farelerden biri. Bıyıkları viski bardağı şeklindeki zımbırtının içindeki dokunmatik panel olması gereken bir şeye dokununca panel hafifçe öne doğru kımıldadı.</p>

  <p>“Ve bu da Frankie fare.”</p>

  <p>Diğer, fare şöyle dedi. “Tanıştığımıza mennun oldum,” ve o da aynı hareketi yaptı.</p>

  <p>Arthur ağzı açık bakıyordu.</p>

  <p>“Ama bunlar...”</p>

  <p>“Evet,” dedi Trillan, “bunlar Dünya’dan birlikte getirdiğim fareler.”</p>

  <p>Trillian’ın gözlerinin içine bakan Arthur kabullenme anlamında küçücük bir omuz silkme hareketi görür gibi oldu.</p>

  <p>“Şu Arcturan Megaeşek kebabı kasesini uzatır mısın bana?” dedi Trillian.</p>

  <p>Slartibartfast nazikçe öksürdü.</p>

  <p>“Eee, afedersiniz,” dedi.</p>

  <p>“Evet, teşekkürler Slartibartfast,” dedi Benjy fare keskince,” çıkarabilirsin.”</p>

  <p>“Ne? Oh... eee, pekala,” dedi yaşlı adam, biraz şaşırmış olarak, “Ben de gidip fiordlarımla ilgileneyim bari."</p>

  <p>“Ah, aslında buna gerek kalmadı,” dedi Frankie fare “Yeni Dünya’ya ihtiyacımız olmayacakmış gibi görünüyor." Küçük pembe gözlerini fır fır döndürdü: “Yok edilmeden birkaç saniye öncesine dek orada bulunmuş olan gezegenin bir yerlisini bulduğumuz şu anda artık gereksiz."</p>

  <p>“Ne?" diye bağırdı Slartibartfast, soluksuz olarak. “Bunu söylemeye hakkınız yok! Afrika’ya yerleştirmek için bin tane buzul kütlesi oluşturdum.”</p>

  <p>“Belki de onları yerlerinden sökmeden önce kısa bir kayak tatili yapabilirsin,” dedi Frankie kırıcı bir tonla. “Kayak tatili!” diye bağırdı yaşlı adam. “Bu buzullar sanat eseri! Göz alıcı oyma şekiller, yükseklerde süzülen buzdan doruklar, krallara layık derin çatlaklar! Bu yüksek sanat eseri üzerinde kayak yapmak dinime küfretmek gibi bir şey olur”</p>

  <p>“Teşekkürler Slartibartfast,” dedi Benjy kesinlikle. “Hepsi bu kadar.”</p>

  <p>“Evet efendim,” dedi soğukça yaşlı adam, “çok teşekkür ederim. Peki, hoşçakal Dünyalı,” dedi Arthur'a, “umarım yaşam tarzın yoluna girer.”</p>

  <p>Odadakilerin geri kalanına belirgin bir selam verdikten sonra döndü ve üzgün üzgün dışarı çıktı.</p>

  <p>Arthur ne diyeceğini bilemeden arkasından baktı.</p>

  <p>“Şimdi,” dedi Benjy fare, “işimize bakalım.”</p>

  <p>Ford ve Zaphod kadehlerini tokuşturdular.</p>

  <p>“İşimize!” dediler.</p>

  <p>“Pardon?” dedi Benjy.</p>

  <p>Ford çevresine bakındı.</p>

  <p>“Afedersiniz, kadeh kaldırıyoruz sanmıştım.”</p>

  <p>İki fare sabırsızca cam araçlarının içinde koşuşturdular. Sonunda kendilerini toparladılar, Benjy öne uzanıp Arthur'a seslendi.</p>

  <p>“Şimdi, Dünyalı,” dedi, “bulunduğumuz durum şu. Bildiğin gibi aşağı yukarı son on milyon yıldır şu Yüce Soru denen acaip şeyi bulmak için gezegeninizi yönetiyoruz.”</p>

  <p>“Neden?” dedi Arthur keskince.</p>

  <p>“Yo olmaz, bunu daha önce düşündük," dedi Frankie araya girerek, “ama yanıta uymuyor. Nedeni Kırk iki gördün mü olmadı.”</p>

  <p>“Hayır,” dedi Arthur, “demek istediğim bunu niye yapıyordunuz?”</p>

  <p>“Ha anladım,” dedi Frankie. “Evet, sanırım yalnızca alışkanlık, acımasızca içten söylemek gerekirse. Ve aşağı yukarı işin özü de burada yatıyor -gırtlağımıza dek hasta etti bu iş bizi, ve bu kahrolası Vogonlar yüzünden her şeye yeniden başlama olasılığı açıkça söylemek gerekirse sinir krizleri geçirtiyor bana, anlatabiliyor muyum? Benjy ve benim işimizi çabuk bitirip gezegeni kısa bir tatil için erken terk etmemiz tam anlamıyla bir şanstı, böylece arkadaşlarınızın yardımıyla Magrathea’ya kadar gelebildik.”</p>

  <p>“Magrathea kendi boyutumuza bir geçittir,” diye belirtti Benjy.</p>

  <p>“O zaman,” diye sürdürdü sıçangil meslektaşı, “kendi boyutumuzda 5 boyutlu bir gösteri ve eğitim dizisi yapmak üzere müthiş yağlı bir kontrat teklifi almıştık, bunu kapmayı çok istiyorduk.”</p>

  <p>“Ben de olsam öyle yapardım, sen yapmaz miydin Ford? dedi Zaphod yanıt bekleyerek.</p>

  <p>“Ha, evet,” dedi Ford, “atlardım üzerine, ok gibi”</p>

  <p>Arthur bunun nereye varacağını merak ederek ona baktı.</p>

  <p>“Ama görüyorsunuz ki önce sonuca ihtiyacımız var,” dedi Frankie, “yani hâlâ şu veya bu şekilde Nihai Soru’ya ihtiyacımız var demek istiyorum.”</p>

  <p>Zaphod Arthur’a doğru eğildi.</p>

  <p>“Görüyorsun,” dedi, “yalnızca çok sakin görünerek stüdyoda oturup da Yaşam Evren ve Her şey’in yanıtını bildiklerini söyleyip sonunda da bunun aslında Kırk iki olduğunu açıklarlarsa gösteri çok kısa sürer. Gerisi yok, görüyorsun.”</p>

  <p>“Kulağa hoş gelen bir şeyler gerekli bize,” dedi Benjy.</p>

  <p>“Kulağa hoş gelen bir şeyler mi?” diye bağırdı Arthur. “Kulağa hoş gelen bir Nihai Soru mu? İki fareden mi?”</p>

  <p>Fareler öfkelendi.</p>

  <p>“Pekala, yani idealizme evet, saf araştırmanın asaletine evet, bütün şekilleriyle gerçeğin izini sürmeye evet, ama korkarım bir noktada asıl gerçeğin, Evren’in çok boyutlu sonsuzluğunun neredeyse tamamıyla bir avuç manyak tarafından yönetilip yönetilmediği gerçeğinin varlığından kuşku duyuyorsun. Ve iş bunu bulmak için bir diğer on milyon yıl harcamak ve diğer tarafta parayı alıp kaçmak arasında bir seçim yapmaya gelince kendi hesabıma sporu seçerim,” dedi Frankie.</p>

  <p>“Ama...” diye umutsuzca başlayacak oldu Arthur.</p>

  <p>“Hey, dinle önce Dünyalı,” diye sözünü kesti Zaphod.</p>

  <p>“Bu bilgisayar matrisinin son kuşak ürünlerindensin, tamam mı, gezegenin yok olana kadar da oradaydın değil mi?”</p>

  <p>“Eeem...”</p>

  <p>“Yani beynin bu muazzam bilgisayar tasarımının organik bir parçasıydı,” dedi Ford gayet aklı başında olduğunu düşünerek.</p>

  <p>“Doğru mu?” dedi Zaphod.</p>

  <p>“Pekala,” dedi Arthur endişeyle. Kendini hiçbir zaman bir şeyin organik bir parçası olarak hissettiğini hatırlamıyordu. Bunu her zaman sorunlarından biri olarak görmüştü.</p>

  <p>“Diğer bir deyişle dedi Benjy, tuhaf küçük aracını Arthur’un üzerine sürerek, “sorunun yapısının beyninin yapısına kodlanmış olması kuvvetle muhtemel, onu senden satın almak istiyoruz.”</p>

  <p>“Neyi, soruyu mu?” dedi Arthur.</p>

  <p>“Evet,” dedi Ford ve Trillian.</p>

  <p>“Bir sürü para,” dedi Zaphod.</p>

  <p>“Hayır, hayır,” dedi Frankie, “satın almak istediğimiz şey beynin kendisi.”</p>

  <p>“Ne!”</p>

  <p>“Kim kaçırmak ister ki? diye sordu Benjy.</p>

  <p>“Beynini elektronik olarak okuyabileceğinizi söylüyorsunuz sanmıştım,” diye çıkıştı Ford.</p>

  <p>“Ah elbette,” dedi Frankie, “ama önce onu dışarı çıkarmalıyız. Hazırlanması gerek.”</p>

  <p>“İşlemden geçmeli,” dedi Benjy.</p>

  <p>“Doğranmış olarak.”</p>

  <p>“Sağ olun” diye bağırdı Arthur, iskemlesini devirip korkuyla masadan uzaklaşırken.</p>

  <p>“Her zaman yenisi takılabilir” dedi Benjy akıllıca, “eğer sizin için gerçekten önemliyse.”</p>

  <p>“Evet, elektronik bir beyin,” dedi Frankie, “basit bir tane yeterli olur.”</p>

  <p>“Basit bir tane!” diye feryat etti Arthur.</p>

  <p>“Evet,” dedi Zaphod kötü kötü sırıtarak, “yalnızca Ne ve Anlayamadım ve Çay Ne Tarafta? demek için programlamanız gerekir, kim ayırdedebilir ki?”</p>

  <p>"Ne?" diye bağırdı Arthur, daha da gerileyerek.</p>

  <p>"Anladınız mı şimdi ne demek istediğimi?” dedi Zaphod ve o anda Trillian’ın yaptığı bir şey yüzünden acıyla haykırdı.</p>

  <p>“Ben ayırdedebilirim farkı,” dedi Arthur.</p>

  <p>“Hayır ayırdedemezsin,” dedi Frankie fare, “fark etmemek üzere programlanmış olacaksın.”</p>

  <p>Ford kapıya doğru ilerledi.</p>

  <p>"Bakın, özür dilerim eski dostum fareler,” dedi. “Sizinle bir işimiz kaldığını sanmıyorum."</p>

  <p>“İş yapmak zorunda olduğumuzu düşünmeye yeğleriz,” dedi koro halinde fareler, ıslık şeklindeki seslerindeki bütün çekiciliği bir anda yitirmiş olarak. Küçük tiz bir çığlıkla fareler cam araçları ile masadan havalanıp iyice gerileyip kör bir köşeye büsbütün sıkışıp büzüşmüş ne bir şey yapabilecek ne de düşünebilecek durumda olan Arthur’a doğru süzüldüler. Trillian onu kolundan tutmuş bütün gücüyle Ford ve Zaphod’un açmak için çabaladıkları kapıya doğru sürüklemeye çalışıyordu. Arthur tepesinde uçan kemirgenlerce hipnotize edilmiş gibiydi.</p>

  <p>Trillian ona bağırıyor, o ise ağzı açık bakıyordu. Son bir hamle ile kapıyı açtı Ford ile Zaphod. Kapının öbür yanında yalnızca Magrathea’nın irikıyım ayak takımı izlenimi bırakan küçük bir grup çirkin adam duruyordu. Çirkin olan yalnızca kendileri değildi, ellerindeki tıp aletleri de güzel olmaktan çok uzaktı. Saldırdılar.</p>

  <p>Yani Arthur’un kafatası kesilip açılmak üzereydi, Trillian ona yardım edemiyordu, Ford ve Zaphod’un üzerine kendilerinden daha iri ağır silahlarla donanmış bir haydutlar takımı çullanmak üzereydi. Yine da tam o anda gezegendeki her alarm cihazının kulakların zarını patlatan bir şamata ile çalmaya başlaması olağanüstü bir şanstı.</p>

  <h2 id="sigil_toc_id_30">32</h2>

  <p>“Acil durum, acil durum” diye inledi Magrathea’nın her yanındaki sirenler “Gezegene düşman gemisi indi. Silahlı yabancılar bölüm 8A ’da. Savunma istasyonları, savunma istasyonları!”</p>

  <p>Yere düşüp kırılan cam araçlarının parçaları arasında dolaşan fareler öfkeyle havayı kokladılar.</p>

  <p>“Lanet olsun,” diye söyledi Frankie fare, “bütün bu şamata bir kilo Dünyalı beyni için.” Parlayan pembe gözleri ve statik elektrikten dimdik olmuş yumuşak beyaz tüyleri ile oradan oraya koşturuyordu.</p>

  <p>“Şu anda yapabileceğimiz yegane şey,” dedi Benjy yere çömelip düşünceli düşünceli bıyıklarını çekiştirirken, “uğraşıp bir soru uydurmak, makul görünen bir şey keşfetmek.”</p>

  <p>“Zor,” dedi Frankie. Düşündü. “Hem sarı hem de tehlikeli olan şey nedir?Ne dersin?</p>

  <p>Benjy bunu bir süre tarttı.</p>

  <p>“Yo, iyi değil,” dedi. “Yanıta uymuyor.”</p>

  <p>Birkaç saniye sessizliğe gömüldüler.</p>

  <p>“Tamam,” dedi Benjy. “Altıyla yediyi çarparsak ne çıkar.”</p>

  <p>“Hayır, hayır, çok klişe çok basit,” dedi Frankie, “bahisçilerin ihtiyacını karşılamaz.”</p>

  <p>Tekrar düşündüler.</p>

  <p>Frankie şöyle dedi: “İşte sana bir fikir. Kaç tane yoldan geçmedi bir adam."</p>

  <p>“Hah!” dedi Benjy. “İşte gelecek vaaden bir som!”</p>

  <p>Cümleyi ağzında biraz evirip çevirdi. “Evet,” dedi, “bu mükemmel! İnsanı anlama bağlamaksızın çok anlamlı duruyor. Kaç yol yürümeli bir adam? Kırk iki. Mükemmel, mükemmel, bu onları kandırır. Frankie, bebeğim, oldu bu iş!”</p>

  <p>Heyecanla coşkulu bir dansa başladılar. Yakınlarında yerde bazı tasarım ödülleriyle kafalarına vurularak bayıltılmış birkaç çirkin adam yatıyordu. Yarım mil uzakta dört gölge bir koridorda çıkış yolu aranarak koşuyordu. Geniş bir bilgisayar bölmesine ulaştılar. Telaşla çevrelerine bakındılar.</p>

  <p>“Hangi yöne sence Zaphod?” dedi Ford.</p>

  <p>“Rastgele bir atışla, buradan gidelim derim,” dedi Zaphod, sağdaki bir bilgisayar konsoluyla duvar arasındaki geçide koşacak. Diğerleri de, ardından henüz koşmaya başlamıştı ki birkaç santim önünde patlayarak arabölmenin bir bölümünü yıkan Öldür-Matik silahının mermisince yayılan enerji Zaphod’u durdurdu.</p>

  <p>Hoporlerden çıkan ses çevrelerinde yankılandı. “Tamam Beeblebrox. olduğun yerde kal. Çevren sarıldı.”</p>

  <p>“Aynasızlar!" diye fısıldadı Zaphod, sürünerek ilerlerken. “Sen bir tahminde bulunmak istemez misin Ford?"</p>

  <p>“Tamam, buradan,” dedi Ford ve dördü de iki bilgisayar konsolu arasındaki geçide koştular.</p>

  <p>Geçidin öbür yanında tepeden tırnağa silahlanmış uzay elbiseli bir şekil elindeki ölümcül Öldür-Matik silah sallıyordu onlara.</p>

  <p>“Seni vurmak istemeyiz Beeblebrox!” diye bağırdı şekil.</p>

  <p>“Bana uyar!” diye bağırdı geriye Zaphod ve iki veri işleme birimi arasındaki geniş açıklığa daldı.</p>

  <p>Diğerleri de onun ardından dümen kırdılar.</p>

  <p>“İki kişiler,” dedi Trillian. “Köşeye kıstırıldık”</p>

  <p>Büyük bir bilgisayar veri bankası ile duvar arasındaki bir köşeye sıkışmışlardı.</p>

  <p>Soluklarını tutup beklediler.</p>

  <p>Ansızın iki aynasızın aynı anda üzerlerine ateş aç; masıyla hava enerji toplarıyla patladı.</p>

  <p>“Hey, bize ateş ediyorlar,” dedi Arthur, sıkıca tortop olmuş halde. “Bunu yapmayı istemiyorlar sanıyordum."</p>

  <p>“Evet, ben de öyle dediklerini sanıyorum,” diye katıldı Ford.</p>

  <p>Zaphod tehlikeyi göze alıp kafasını çıkardı.</p>

  <p>“Hey,” dedi, “bize ateş etmek istemediğinizi söylediğiniz sandım!” ve yine daldı aşağı.</p>

  <p>Beklediler.</p>

  <p>Bir an sonra bir ses yanıtladı, “Aynasız olmak kolay değil'”</p>

  <p>“Ne diyor?” diye fısıldadı Ford şaşırarak.</p>

  <p>“Aynasız olmak kolay değil diyor.”</p>

  <p>“Ama bu kesinlikle onun sorunu, öyle değil mi?”</p>

  <p>“Ben de öyle düşünüyorum."</p>

  <p>Ford bağırdı, “Hey, dinleyin beni! Zaten başımızda bize ateş açan sizin gibi bir bela varken bir de kendi dertlerinizi bize yansıtmaktan kaçınırsanız hepimiz için işin altından kalkmak daha kolay olacak!”</p>

  <p>Yeni bir duraklama ve yine hoparlör.</p>

  <p>“Şimdi buraya bak arkadaş,” dedi hoparlördeki sesi, “sağır kıt zekalı, habire tetiğe asılan, kısa saçlı küçük domuz gözlü, konuşmayı bilmeyen moranlar yok karşınızda, biz, başka koşullarda tanışmış olsaydınız muhtemelen oldukça sevimli bulacağınız iki zeki delikanlıyız. Ben bildiğiniz aynasızlar gibi etrafta insanlara rastgele atep edip sonra da pis uzay devriyesi barlarında yüksekten atıp tutmuyorum! Etrafta insanlara rastgele ateş edip sonra kız arkadaşıma saatlerce dert yanıyorum!</p>

  <p>“Ben de roman yazıyorum!” diye seslendi diğer aynasız.</p>

  <p>“Ama hiçbirini henüz yayımlamadılar, yani sizi uyarmam yerinde olur, kafam çok ama çooook bozuk”</p>

  <p>Ford’un gözleri yuvalarından fırlamıştı. “Kim bu herifler?” dedi.</p>

  <p>“Ne bileyim,” dedi Zaphod, “sanırım ateş etmeleri daha iyiydi,”</p>

  <p>“Şimdi sessizce geliyor musunuz,” diye bağırdı yine aynasızlardan biri, “yoksa sizi uçurmamızı mı bekleyeceksiniz?”</p>

  <p>“Siz hangisini yeğlersiniz?” diye bağırdı Ford.</p>

  <p>Bir bilisaniye sonra Öldür-Matik mermileri birbiri ardına önlerindeki bilgisayar konsoluna yağmaya başlayınca çevrelerindeki hava yine enerji doldu. Ateş saniyeler boyu katlanılmaz bir yoğunlukla sürdü. Durduğunda, yankılar da susana dek sessizliğe yakın birkaç saniye geçti.</p>

  <p>“Hâlâ orada mısınız?” diye bağırdı aynasızlardan biri.</p>

  <p>“Evet,” diye karşılık verdiler.</p>

  <p>“Bunu yapmak hiç hoşumuza gitmiyor,” diye bağırdı öbür aynasız.</p>

  <p>“Farkındayız,” diye bağırdı Ford.</p>

  <p>“Şimdi beni dinle, Beeblebrox, ve de iyice dinlemen iyi olur!”</p>

  <p>“Neden?” diye karşılık verdi Zaphod.</p>

  <p>“Çünkü,” diye bağırdı aynasız, “çok zekice, oldukça ilginç ve insancıl olacak! Şimdi... ya hemen teslim olur ve sizi azıcık pataklamamıza izin verirsiniz, ama çok da değil çünkü gereksiz şiddete kesinlikle karşıyız, ya da bu gezegeni ve yolda karşımıza çıkan bir ikisini daha havaya uçururuz.</p>

  <p>“Ama bu çılgınlık!” diye bağırdı Trillian. “Bunu yapamazsınız!”</p>

  <p>“Evet, yaparız,” diye bağırdı aynasız, “yapamaz mıyız?” diye sordu yanındakine.</p>

  <p>“Tabii, evet, yapmalıyız, hiç şüphe yok buna,” dedi öbürü.</p>

  <p>“Ama neden?” diye sordu Trillian.</p>

  <p>“Çünkü duyarlılık ve bunun gibi şeylerden haberdar aydın liberal bir aynasız olsanız da yapmanız gereken şeyler vardır!”</p>

  <p>“Bu heriflere inanmıyorum,” diye mırıldandı Ford kafasını sallayarak.</p>

  <p>Aynasızlardan biri diğerine bağırdı. “Biraz daha ateş açsak mı onlara?”</p>

  <p>“Evet, neden olmasın?”</p>

  <p>Yeniden yaylım ateşine başladılar. Isı ve gürültü oldukça fantastikti. Bilgisayar konsolu yavaş yavaş dökülmeye başlamıştı. Ön tarafın tamamına yakını erimiş, koyu metal derecikler oluşturarak oturdukları yere doğru döne döne akıyordu. Birbirlerine daha çok sokulup ateşin sona ermesini beklemeye başladılar.</p>

  <h2 id="sigil_toc_id_31">33</h2>

  <p>Ama sonu gelmedi, en azından bir süre için. Ateş aniden durduğunda çevreyi saran sessizlik birtakım tuhaf gürültüler ve düşme gürültüleriyle bölündü. Dördü birbirlerine baktılar.</p>

  <p>“Ne oldu?” dedi Arthur.</p>

  <p>“Durdular,” dedi Zaphod omuz silkerek.</p>

  <p>“Neden?”</p>

  <p>“Nereden bileyim, gidip kendilerine sor istersen.” “Yo...”</p>

  <p>Beklediler.</p>

  <p>“Alo?” diye seslendi Ford.</p>

  <p>Yanıt yok.</p>

  <p>“Çok sıkıcı.”</p>

  <p>“Belki de bir tuzaktır.”</p>

  <p>“O kadar zeki değiller.”</p>

  <p>“O düşme sesleri neydi peki?”</p>

  <p>“Bilmem.”</p>

  <p>Birkaç saniye daha beklediler.</p>

  <p>“Tamam,” dedi Ford, “gidip bir bakacağım.” Diğerlerine baktı birer birer.</p>

  <p>“Hiç kimse, Hayır gidemezsin, ben gideceğim demeyecek mi?”</p>

  <p>Herkes başını salladı.</p>

  <p>“Peki o zaman.” dedi ve ayağa kalktı.</p>

  <p>Bir an için hiçbir şey olmadı. Ardından, birkaç saniye daha hiçbir şey olmadı yine. Ford yanan bilgisayardan tüten koyu dumanın ardından bakındı. İhtiyatla ortaya çıktı. Hâlâ hiçbir şey olmuyordu.</p>

  <p>Yirmi metre ötede dumanın içinden aynasızlardan birinin uzay elbiseli bulanık şeklini görebiliyordu. Yerde buruşuk bir yığın halinde yatıyordu. Diğer yönde, yirmi metre ötede ikinci adam yatıyordu. Görünürde başka kimsecikler yoktu. Bu çok tuhaf olay Ford’u şaşırttı.</p>

  <p>Yavaşça, sinirli sinirli ilkine yöneldi. Yaklaştığında gövde kesinlikle hareketsizdi, ona ulaşıp ayağını parmağından sarkmakta olan Öldür-Matik silahının üzerine koyduğunda da kesinlikle hareketsizdi. Uzanıp silahı yerden aldı, hiçbir dirençle karşılaşmamıştı.</p>

  <p>Aynasız apaçık ölüydü:</p>

  <p>Çabuk bir inceleme onun Blaygulon Kappa’dan olduğunu ortaya koydu - metan soluyan bir varlık biçimi, Magrathea’nın ince oksijen atmosferinde yaşaması uzay elbisesiyle sağlanıyordu.</p>

  <p>Sırt çantasındaki küçük yaşam desteği sistemi bilgisayarı beklenmedik bir şekilde parçalanmış gibiydi. Ford hatırı sayılır bir şaşkınlıkla dürtükledi aleti. Bu minyatür elbise bilgisayarları genellikle gemideki ana bilgisayarın tam bir kopyasını içerirler ve ona ethaaltı ile doğrudan bağlıdırlar. Böyle bir sistem hepten oluşacak bir bağlantı arızası dışında -bu şimdiye kadar hiç duyulmamış bir şeydi- her durumda kusursuz çalışırdı.</p>

  <p>Yüzükoyun yatan diğer şekle koştuğunda onun başına da, muhtemelen aynı anda, tamamıyla aynı olanaksız şeyin gelmiş olduğunu gördü.</p>

  <p>Bakmaları için diğerlerini de çağırdı. Geldiler, şaşkınlığını paylaştılar, ama merakını değil.</p>

  <p>“Hadi çıkalım şu delikten,” dedi Zaphod. “Aradığım şey herneyse, burada olsa bile artık istemiyorum onu. İkinci Öldür-Matik silahını aldı, tamamiyle zararsız bir-muhasebe bilgisayarına ateş etti ve diğerlerinin önünde koridorlardan birine doğru koştu. Birkaç metre ötede durmakta olan bir uzayaracına tosluyordu az daha.</p>

  <p>Araç boştu, ama Arthur onun Slartibartfast’ın aracı olduğunu anladı. Karmaşık kullanma panelinde ona bir not bırakılmıştı. Notun üzerine çizilmiş bir ok kontrol düğmelerinden birini işaret ediyordu. Şöyle diyordu notta. Galiba en iyisi bu düğmeye basmalı..</p>

  <h2 id="sigil_toc_id_32">34</h2>

  <p>Uzayaracı R17'nin üstünde bir hızla çelik tünelden geçerek atan şafakla aydınlanan gezegenin yüzeyine çıktı. Soluk gri ışıklar gezegenin yüzeyinde donuklaşıyordu.</p>

  <p>R beden ve ruh sağlığına ve diyelim beş dakikadan daha fazla geç kalmamak gibi etkenlere bağlı akla uygun bir yolculuk hızı olarak tanımlanır. Yani açıkçası, koşullara bağlı olarak hemen hemen sonsuz değişken bir değerdir. Çünkü ilk iki değer yalnızca mutlak olarak alınan hızla değil, üçüncü etmenin bilincinde olmakla da değişir. Aklıselimle ele alınmadığında bu denklem hatırı sayılır gerilim, ülser ve hattâ ölüme bile neden olabilir.</p>

  <p>R17 sabit bir hız değildi, ama çok hızlı olduğu açıktı.</p>

  <p>Uzay aracı kendini R17 ve üzeri hızlarla fırlatıp donmuş yüzeyde beyazlamış bir kemik gibi çıplak duran ve geldiklerini gördüğünde, muhtemelen kendi çıkarı uğruna onlara doğru atılmaya kalkışan Altın Kalp’in yanına indirdi onları.</p>

  <p>Ürpererek, dördü de durup gemiye baktılar. Yanında başka bir gemi vardı. Bu Blagulan Kappa polis aracıydı, yusyuvarlak köpekbalığı benzeri bir alet, kirli yeşil renkte, üzerinde şablonla yazılmış değişik boyutlarda düşmanlık kusan yazılar vardı. Harfler dönüp de bakanlara geminin nereden geldiğini, polisin hangi kısmına bağlı olduğunu ve güç girişinin nerede olduğunu söylüyordu.</p>

  <p>İki kişilik mürettebatı o anda yerin kilometrelerce altındaki duman dolu bir odada boğulmuş yatan bir gemi için bile fazla doğadışı bir karanlık ve sessizlik içindeydi. Bu ölümün ancak hissedilebilen ama açıklanıp betimlenmesi olanaksız garip yüzüydü. Ford bunu hissedebiliyordu ve çok garip buluyordu -bir gemi iki polis aynı anda ölmüş gibiydiler. Oysa Evrende işlerin böyle yürümediğini deneyimleriyle öğrenmişti. Diğer üçü de bunu hissediyordu, ama keskin soğuğu daha da çok hissediyorlardı ve bu yüzden akut bir meraksızlık krizine tutulup aceleyle Altın Kalp’e girdiler.</p>

  <p>Ford orada kalıp Blagulon gemisin incelemeye gitti. Yürürken az daha soğuk tozda yüzükoyun yatan hareketsiz çelik bir gövdeye basıyordu..</p>

  <p>“Marvin!” diye haykırdı. “Ne yapıyorsun?”</p>

  <p>“Benimle ilgilenmek zorunda hissetme kendini lütfen,” dedi boğuk bir vızıltıyla.</p>

  <p>“Fakat nasılsın metal adam?” diye sordu Ford.</p>

  <p>“Büyük çöküntü içinde.”</p>

  <p>“Ne oldu burada?”</p>

  <p>“Bilmiyorum.” dedi Marvin. “hiç girmedim oraya.”</p>

  <p>“Neden,” dedi Ford yanına çömelip ürpererek, “tozun üzerinde yüzükoyun yatıyorsun?”</p>

  <p>“Sefil olmanın çok etkin bir yolu,” dedi Marvin. “Benimle konuşmak istiyormuş gibi yapma, benden nefret ettiğini biliyorum.”</p>

  <p>“Hayır etmiyorum.”</p>

  <p>“Evet ediyorsun, herkes ediyor. Bu Evrenin görünüşünün bir parçası. Yalnızca birileriyle konuşmam gerekli ama konuştuğumda herkes benden nefret etmeye başlıyor. Robotlar bile nefret ediyor benden. Eğer beni görmezden gelirsen buradan çekip gidebilirim.”</p>

  <p>Bir kaldıraç hareketiyle kendini ayağı dikerek kararlı biçimde yüzü ters yöne dönük durdu.</p>

  <p>“Bu gemi nefret ediyor benden,” dedi kederli bir şekilde polis aracını kastederek.</p>

  <p>“Bu gemi mi?” dedi Ford ani bir heyecanla. “Ne oldu ona? Biliyor musun?”</p>

  <p>“Benden nefret etti çünkü konuştum onunla.” “Konuştum mu onunla?" diye haykırdı Ford. “Ne demek onunla konuştum?”</p>

  <p>“Basit. Çok sıkkındım ve çökmüştüm. Ben de gidip kendimi geminin dış bilgisayar bağlantısına taktım. Bilgisayarla uzun uzun konuşup ona Evren üzerine görüşlerimi açıkladım,” dedi Marvin.</p>

  <p>“Sonra en oldu?” diye üsteledi Ford.</p>

  <p>“İntihar etti,” dedikten sonra geniş adımlarla Altınkalp’e doğru yürüdü Marvin.</p>

  <h2 id="sigil_toc_id_33">35</h2>

  <p>O gece, Altın Kalp kendisiyle Atbaşı Nebulası arasına birkaç ışık yılı eklemekle meşgulken, Zaphod köprüdeki küçük palmiye ağacının altına uzanmış kütlevi Pan Galaktik Gargara Bombalarla beynine bir şekil vermeye çalışıyordu; Ford ile Trillian ise bir kenarda oturmuş hayat ve ondan kaynaklanan olayları tartışıyorlardı; Arthur ise yatağında Ford’un Her Otostopçunun Galaksi Rehberi'ni karıştırıyordu. Burada yaşamak zorunda olduğuma göre, hakkında bir şeyler öğrenmeye başlamam iyi olur diye düşünüyordu.</p>

  <p>Şu maddeye rastladı. Şöyle diyordu: “Belli başlı her Galaktik Uygarlığın tarihi üç ayrı ve belirgin aşamadan geçmek zorundadır. Yaşamayı Sürdürme, Sorgulama ve Bilgelik, diğer bir deyişle Nasıl, Niçin ve Nerede yaşamaları.</p>

  <p>“Örneğin, ilk aşama şu soru ile tanımlanabilir, Nasıl Yiyebiliriz? İkinci aşama Niçin yiyoruz? ve üçüncü aşama ise öğlene nerede yiyelim?”</p>

  <p>Geminin iç haberleşme cihazı çalmadan önce buraya kadar gelmişti.</p>

  <p>“Hey Dünyalı? Aç mısın evlat?” dedi Zaphod'un sesi.</p>

  <p>“Eee, öyle gibi, biraz atıştırabilirim belki,” dedi Arthur.</p>

  <p>“Tamam canım, sıkı dur,” dedi Zaphod. “Evrenin Ucundaki Restoran’da ayaküstü bir şeyler atıştıracağız.”</p>

  <p style="text-align: center;"><b>-Kitabın Sonu-</b></p>
</body>
</html>
