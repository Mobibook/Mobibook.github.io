<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1 title="3. Kitap: Yaşam, Evren ve Her Şey">Yaşam, Evren ve Her Şey</h1>

  <h2 id="sigil_toc_id_65">1</h2>

  <p>Her sabah erkenden işitilen dehşet çığlığı, Arthur Dent’in uyanıp ansızın nerede olduğunu hatırlayışının sesiydi.</p>

  <p>Mağaranın buz gibi soğuk oluşu tek başına önemli değildi, rutubetli ve pis kokulu oluşu da öyle. Asıl önemli olan gerçek, bu mağaranın İslington’un ortasında bir yerde olması ve bundan sonraki ikibin yıl içinde oraya uğraması beklenen bir otobüsün bulunmaması idi.</p>

  <p>Söylentiye bakılırsa, içinde kaybolunacak en kötü şey zamandı. Arthur Dent, zaman ve uzayda birçok kere kaybolmuş biri olarak, buna tanıklık edebilirdi. Uzayda kaybolunduğunda hiç olmazsa vakit geçirilecek bir şeyler bulunabiliyordu.</p>

  <p>Arthur’un tarih öncesi Dünya’da mahsur kalması, bir dizi karmaşık olayın sonucuydu ve bu olaylar içinde sırasıyla, Galaksi’de var olduğunu hayal bile edemeyeceği kadar tuhaf bölgelerde havaya uçurulmak ve hakarete uğramak da bulunuyordu. Her ne kadar artık burada yaşamı çok çok çok sakinleşmişse de, Arthur kendisini hâlâ fazlasıyla tedirgin hissetmekteydi.</p>

  <p>Beş seneden beri havaya uçurulmamıştı.</p>

  <p>O ve Ford Prefect, dört sene önce birbirlerinden ayrıldıklarından beri, Arthur hiç kimseyi görmemiş olduğundan, bütün bu zaman süresince hakarete de uğramamıştı.</p>

  <p>Bir kerenin dışında.</p>

  <p>Bu, iki sene öncenin bir bahar akşamı başına gelmişti.</p>

  <p>Gün batımından hemen sonra, bulutlar arasından çakan ürkütücü ışıkları farkettiği için mağarasına dönmekteydi. Ansızın yüreğine tırmanan bir ümitle arkasına dönmüş ve bakmıştı. Kaçmak. Buradan kurtulmak. Kazazedenin olanaksız rüyası- bir gemi.</p>

  <p>Ve o öylece bakıp merak ve heyecan içinde izlerken, uzun, gümüş renkli bir gemi ılık akşam havası içinden alçalmış, sessizce, hiç telaş etmeden, kusursuz bir teknoloji dansıyla, uzun bacaklarını gövdesinden dışarı çıkarmıştı.</p>

  <p>Son derece yumuşak bir şekilde toprağa konarken çıkardığı o küçücük mırıltı kesilmiş, gemi akşam sakinliği içinde adeta uykuya dalmıştı.</p>

  <p>Dışarı bir rampa uzandı.</p>

  <p>Bir ışık süzüldü.</p>

  <p>Çıkış kapısında, uzun boylu bir adam belirdi. Rampadan aşağı doğru yürüdü ve Arthur’un önünde durdu.</p>

  <p>“Sen bir sersemsin, Dent,” dedi yalnızca.</p>

  <p>O, başka dünyalardan bir yaratıktı, çok farklıydı. Yabancı dünyalılara has uzun bir boyu, acayip dümdüz bir kafası, yarı kapalı küçük ve acayip gözleri, gösterişli drapelerle süslü altın renkli bir giysisi, bu giysinin farklı, acayip bir yaka modeli vardı. Soluk gri-yeşil, farklı bir cilde sahipti. Bu cilt birçok gri-yeşil suratlının ancak bol egzersiz ve çok pahalı sabunlar sayesinde elde edebildiği pürüzsüz parlaklıkta bir ciltti.</p>

  <p>Arthur yaratıktan ürkmüştü.</p>

  <p>Yaratık gözlerini dikmiş ona bakıyordu.</p>

  <p>Arthur’un ümit ve panik karışımı ilk duygularının yerini, bir anda şaşkınlık almış ve o an için, her türlü düşüncesini yalnızca ses tellerini kullanabilmek amacıyla seferber etmişti.</p>

  <p>“Nnn...?” dedi..</p>

  <p>“Uuuu.. uh..” diye ekledi.</p>

  <p>“Kkk. kki . kim?” demeyi nihayet başarmış ve ardından çılgın bir sessizliğe gömülmüştü. Hatırlayabildiği kadar uzun bir süredir hiç kimseyle tek bir söz etmemenin etkisini şimdi hissediyordu.</p>

  <p>Bir an için kaşlarını çatan yabancı yaratık farklı, ince ve güçsüz görünümlü elinde tutmakta olduğu bloknota benzeyen şeye bir göz attı.</p>

  <p>“Arthur Dent?” dedi.</p>

  <p>Arthur çaresizce başını sallayarak onayladı.</p>

  <p>“Arthur <em>Philip</em> Dent?” diye ısrar etti yaratık, kafa ütüleyen ama etkileyici bir tonla.</p>

  <p>“Eee..eee.. evet...eeee. ..ee,” diye doğruladı Arthur.</p>

  <p>“Sen sersemin birisin,” diye tekrarladı yaratık, “tam bir başbelası.”</p>

  <p>“Eee..”</p>

  <p>Yaratık, kendi kendine başını iki yana salladı, notları üzerine kendine has, tuhaf bir işaret attı ve hızla gemisine doğru yöneldi.</p>

  <p>“Eee..” diyordu Arthur ümitsizce, “eee...”</p>

  <p>“Bana masal okuma,” diye tersledi yaratık. Sert adımlarla rampayı tırmanmış, kapıdan içeri girmiş ve geminin içinde kaybolmuştu. Kendi kendini kilitleyen gemi boğuk bir motor sesi çıkarmaya başlamıştı.</p>

  <p>“Hey, heey!” diye seslendi Arthur ve çaresizlik içinde gemiye doğru koşmaya başladı.</p>

  <p>“Bekle bir dakika!” diye bağırıyordu. “Bu da ne demek? Ne? Bekle bir dakika!”</p>

  <p>Gemi sanki tüm ağırlığını toprağa saçmışcasına yükselmiş, kısa bir süre havada asılı kalmıştı. Sonra ilginç bir süzülüşle akşamın içine karışmış, kısa bir an için aydınlattığı bulutların içine dalıp gözden kaybolmuştu. Arthur’u, bir kara parçasının sonsuzluğu içinde, biçare, kendi kendine garip bir dans yaparken bırakmıştı.</p>

  <p>“Ne?” diye haykırıyordu Arthur. “Ne? Ne? Hey, Ne? Gel buraya ve tekrar söyle!”</p>

  <p>Atlayıp, sıçrayıp ayaklan titreyinceye kadar tepinmiş, ciğerleri tükeninceye kadar bağırmıştı. Kimseden hiçbir cevap gelmemişti. Onu duyacak ya da onunla konuşacak hiç kimse yoktu.</p>

  <p>Yabancı gemi çoktan atmosferin daha üst tabakalarına doğru»fırtına hızıyla yükselmekteydi. Rotasını evrendeki pek az şeyi birbirinden ayıran o ürkütücü boşluğa doğrultmuştu.</p>

  <p>Yolcusu, pahalı suratlı yaratık, tek kişilik koltuğunda arkasına yaslanmıştı. Adı Sonsuza Kadar Uzatmalı Wowbagger idi. O gerçekleştireceği amacı olan bir adamdı. Bu pek iyi bir amaç değildi ve bunu ilk itiraf edecek olan da yine kendisi olurdu herhalde. Ama ne olursa olsun, yine de bir amaçtı bu ve en azından kendisini meşgul eden bir şeydi.</p>

  <p>Sonsuza Kadar Uzatmalı Wowbagger aslında</p>

  <p>Evren’in çok az sayıdaki ölümsüzlerinden biriydi- yani biridir.</p>

  <p>Doğuştan ölümsüz olanlar, bu özellikleriyle nasıl başa çıkacaklarını içgüdüsel olarak bilmektedirler. Ama Wowbagger onlardan biri değildi. Hatta o, onlardan, o bir avuç soğukkanlı şeytanlar grubundan nefret ederdi. Ölümsüzlük kendi iradesi dışında ve bir kaza sonucu, üzerine kalmıştı. Bahse konu bu kaza, mantıksız davranışları olan bir atom akseleratörü ile sıvı halindeki bir öğlen yemeği ve bir çift lastik bant arasında meydana gelmişti. Kazanın tüm detaylarının önemi yoktu, çünkü şimdiye kadar kimse bu kazayı oluşturan şartların aynını bir kez daha gerçekleştirmeyi başaramamış ve pek çok kişi bu yüzden ya aptalca bir duruma düşmüş ya ölmüş ya da bunların her ikisi birden başına gelmişti.</p>

  <p>Wowbagger ciddi ve yorgun bir ifade ile gözlerini kapadı. Geminin stereo müzik sistemine bir hafif caz parçası koydu ve eğer şu Pazar öğleden sonraları olmasa, aslında bu yaşama katlanabileceğini düşündü, gerçekten de katlanabilirdi.</p>

  <p>Başlangıçta her şey eğlenceli idi. Tehlikeli yaşayarak, riskler alarak, yüksek kazançlı uzun dönem yatırımlardan büyük kârlar elde ederek ve en önemlisi de herkesten daha uzun yaşayarak gününü gün ediyordu.</p>

  <p>Ama sonunda, Pazar öğleden sonraları, saat 2.55’den itibaren, o gün yapılabilecek gerekli tüm banyoların yapıldığını, gazetelerdeki herhangi bir paragrafa ne kadar uzun bakarsan bak okuyamayacağını ya da sütunlardan birinde önerilen devrim yaratacak yeni ağaç budama tekniğini hiçbir zaman kullanmayacağını, saatin akreple yel-</p>

  <p>kovanının durup dinlenmeksizin dörde doğru ilerlediğini ve az sonra ruhun o uzun karanlık çay saatinin başlayacağını farkettikten sonra, üzerine çöken o korkunç huzursuzluk hissiyle başa çıkamaz olmuştu.</p>

  <p>Yani, Wowbagger için işler monotonlaşmaya başlamıştı. Eskiden başkalarının cenazesinde takındığı neşeli tavırları kaybolmaya yüz tutmuştu. Genel olarak Evren’i ve özel olarak da içindeki herkesi küçük görmeye başlamıştı.</p>

  <p>Amacını işte böyle bir noktada belirledi. Ona itici güç olacak ve görebildiği kadarıyla sonsuza kadar öyle kalacak bir amaç. Bu amaç şuydu.</p>

  <p>Evren’i aşağılayacaktı.</p>

  <p>Yani içinde bulunan herkese hakaret edecekti. Ayrı ayrı herkese, teker teker, bizzat ve (kesinlikle başarmaya gayret edeceği gibi) alfabetik bir sıra izleyerek.</p>

  <p>Zaman zaman bu planın yalnız yanlış yönlendirilmiş bir plan olmakla kalmayıp, hiç durmadan doğan ve ölenlerin çokluğu göz önüne alınacak olursa, aslında imkansız bir plan olduğunu söyleyip ona itiraz edenler çıkıyordu. Wowbagger onlara çelik gibi bir bakışla bakmakla yetiniyor ve “Bir adamın düşleri olabilir, öyle değil mi?” diyordu.</p>

  <p>Ve böylece işe koyulmuştu. Son derece dayanıklı inşa edilmiş bir uzaygemisini, bilinen Evren’in tüm nüfusunun hesabını tutabilecek ve bu işle ilgili korkunç karışıklıktaki yol hesaplamalarını yapabilecek bilgi işlem kapasitesine sahip bir bilgisayarla donatmıştı.</p>

  <p>Wowbagger’ın gemisi bir yandan güneş çevresinde serbest atış yapmaya hazırlanırken, Sol yıldız sisteminin iç yörüngeleri arasında gözden kayboldu ve kendini yıldızlar arası boşluğa fırlattı.</p>

  <p>“Bilgisayar” dedi Wowbagger.</p>

  <p>“Buradayım,” diye hevesle cevap verdi bilgisayar.</p>

  <p>“Şimdi nereye gidiyoruz?”</p>

  <p>“Bunu hesaplamam gerek.”</p>

  <p>Wowbagger’ın gözleri bir an gecenin muhteşem mücevherlerine takıldı. Pırlantalar gibi parıldayan milyarlarca minik dünya ışıklarıyla sonsuz karanlığı nokta nokta kaplamaktaydı. Tek tek her biri onun yolculuk programı içindeydi. Birçoğuna milyonlarca kez gitmesi gerekecekti.</p>

  <p>Bir süre, tıpkı çocukların noktalan birleştirme bulmacalarında olduğu gibi yolculuğunun da gökteki bu noktaları birleştirdiğini ve Evren’in her yanından okunabilecek son derece ayıp bir kelimenin ortaya çıktığını düşledi.</p>

  <p>Bilgisayar, hesaplamalarının sona erdiğini bildirmek için bipledi.</p>

  <p>“Folfanga” dedi. Bipledi.</p>

  <p>“Folfanga Sistemi’nin dördüncü dünyası,” diye devam etti. Yine bipledi.</p>

  <p>“Beklenen seyir süresi, üç hafta,” diyerek bilgilendirmeyi sürdürdü. Tekrar bipledi.</p>

  <p>“Orada küçük, kabuksuz bir sümüklüböcekle karşılaşacağız,” bipledi, ” A-Rth-Urp-Hıl Ipdenu türünden bir böcek.”</p>

  <p>“Sanırım,” diye ekledi, kısa bir ara vererek ve sürekli</p>

  <p>bipleyerek, “ona beyinsiz geveze demeye karar vermiştiniz.”</p>

  <p>Wowbagger homurdandı. Bir iki dakika için penceresinden yaratılışın ihtişamını seyretti.</p>

  <p>“Galiba biraz kestireceğim,” dedikten sonra sordu, “önümüzdeki bir iki saat içinde geçeceğimiz bölgelerde hangi iletişim istasyonları var?”</p>

  <p>Bilgisayar bipledi.</p>

  <p>“Kozmovid, Düşünce Perisi ve Evdeki Beyin,” diye bildirerek tekrar bipledi.</p>

  <p>“Otuzbin kez görmemiş olduğum film kaldı mı?”</p>

  <p>“Hayır.”</p>

  <p>“Uh.”</p>

  <p><em>Uzayda Endişe</em> var. Bunu yalnızca otuzüçbinbeşyüzyetmiş kez görmüşsünüz.”</p>

  <p>“İkinci yarıda beni uyandır.”</p>

  <p>Bilgisayar bipledi.</p>

  <p>“İyi uykular,” diledi.</p>

  <p>Gemi, gece içindeki yolculuğuna devam ediyordu.</p>

  <p>Bu arada, Dünya’da yağmur yağmaya başlamıştı. Mağarasında dizlerinin üstüne oturan Arthur Dent, tüm yaşamının gerçekten en berbat gecelerinden birini geçirmekteydi. Konuşabilmiş olsaydı yaratığa söyleyebileceği şeyleri düşünüyor, bir yandan da, kendileri de berbat bir gece geçirmekte olan sinekleri avlıyordu.</p>

  <p>Ertesi gün, içinde gerekli şeylerini saklamaya yarayacağını düşünerek, kendisine tavşan derisinden bir çanta yaptı.</p>

  <h2 id="sigil_toc_id_66">2</h2>

  <p>O sabah, bu anlatılanlardan iki yıl sonra, daha iyi bir isim buluncaya kadar ev olarak adlandırmış olduğu veya daha iyisini bulana kadar yaşamaya devam edeceği mağarasından çıktığında, onu dışarıda mis gibi kokan nefis bir hava karşıladı.</p>

  <p>Gerçi her sabah attığı dehşet dolu şafak çığlığı yüzünden yine boğazı acıyordu ama kendini birdenbire son derece iyi hissetmeye başlamıştı. Yıpranmış ropdöşambrını sıkıca vücuduna sardı ve pırıl pırıl sabaha bir gülücük attı.</p>

  <p>Hava berrak ve hoş kokulu idi. Hafif bir rüzgar mağaranın çevresindeki yüksek otların arasında dolanıyor, kuşlar birbiriyle cıvıldaşıyor, kelebekler bütün güzellikleriyle ortalarda uçuşuyor ve tüm doğa olabildiğince sevimli olabilmek için elinden gelen her şeyi yapmaya çalışıyordu.</p>

  <p>Bununla birlikte Arthur’u böylesine neşeli yapan şey kır yaşamının tüm bu güzellikleri değildi. Çok kısa bir süre önce aklına, burada bu tarih öncesi dünyada çektiği korkunç yalnızlık duygusunun, o kabusların, tüm çabalarına karşın bahçıvanlıkta uğradığı başarısızlıkların, gelecek yaşamının geleceksizliği ile boşluğunun üstesinden gelmesine yardımcı olabilecek muhteşem bir fikir gelmişti.</p>

  <p>Bir gülücük daha attı ve akşam yemeğinden arta kalan tavşan butundan bir ısırık aldı. Bir kaç dakika, mutlu bir şekilde lokmasını çiğnedikten sonra, bu kararını resmen açıklamaya karar verdi.</p>

  <p>Dimdik ayağa kalkarak, kırlara ve tepelere korkusuz gözlerle baktı. Kelimelerine güç kazandırmak için elindeki tavşan kemiğini saçlarının arasına sıkıştırdı. Kollarını ardına kadar iki yana açtı.</p>

  <p>“Aklımı oynatacağım!” diye ilan etti.</p>

  <p>“İyi fikir,” dedi Ford Prefect, oturmakta olduğu kayadan aşağı inerken.</p>

  <p>Arthur’un beyni taklalar atarken, çenesi şınav çekiyordu.</p>

  <p>“Ben de bir süre için oynatmıştım,” diye devam etti Ford, “pek bir işime yaramadı.”</p>

  <p>Arthur’un gözleri yuvalarından fırlayan parendeler atmaktaydı.</p>

  <p>“Anlıyorsun değil mi?,” dedi Ford.</p>

  <p>“Sen nerelerdeydin?” diye sözünü kesti Arthur, kafası jimnastik çalışmasını tamamladıktan sonra.</p>

  <p>“Etrafta,” dedi Ford, “orada, burada.” Çıldırtıcılığından emin olduğu bir tavırla sırıtarak “Bir süre için kafamı takıntılardan kurtarıp daha çekici konulara yöneldim. Dünyanın bana ihtiyacı olduğunda çağıracağını biliyordum. Çağırdı da.”</p>

  <p>İyice yıpranıp lime lime olan sırt çantasından Etna-Altı-Dokun-Matik’ini çıkardı.</p>

  <p>“En azından,” dedi, “ben çağırdığını sanıyorum. Bundan bir takım sesler gelip duruyor.” Cihazı salladı. “Eğer bunlar yanlış uyarılarsa aklımı oynatırım,” dedi, “yeniden.”</p>

  <p>Arthur başını iki yana salladı ve yere oturdu. Yukarı baktı.</p>

  <p>“Mutlaka ölmüştür diye düşünmüştüm...” dedi kısaca.</p>

  <p>“Bir müddet için ben de öyle düşünmüştüm,” dedi Ford, “sonra bir kaç hafta için bir limon olduğuma karar verdim. Bu zaman içinde bir cin toniğe dalıp çıkarak kendimi oyalayıp eğlendirdim.”</p>

  <p>Arthur genzini temizledi, sonra bir daha temizledi.</p>

  <p>“Yani Sen,” dedi, “nereden...?”</p>

  <p>“Bir cin tonik mi buldunuz” diye kesti Arthur’un sözünü Ford zekice, “kendisini cin tonik sanan ufak bir göl buldum ve ona dalıp çıktım. En azından ben onun cin tonik olduğunu düşünüyordum.”</p>

  <p>“Belki de,” diye ekledi, yüzünde normal bir adamı arkasına bakmadan ormana kaçırtacak bir sırıtışla, “öyle hayal ediyordum.”</p>

  <p>Arthur’dan bir tepki gelmesini bekledi ama Arthur işini biliyordu.</p>

  <p>“Devam et,” dedi sakin sakin.</p>

  <p>“İşin ana fikri, anlıyor musun” dedi. Ford, “aklını oynatmayı önlemek için kendini aklını oynatmaya zorlamanın bir anlamı yok. Vazgeçip, ruh sağlığını daha sonrası için saklamakta fayda var.”</p>

  <p>“Ve bu senin tekrar ruh sağlığını yeniden kazanmış halin, öyle mi?” dedi Arthur, “yalnızca bilgi edinmek için soruyorum.”</p>

  <p>“Afrika’ya gittim,” dedi Ford.</p>

  <p>“Öyle mi?”</p>

  <p>“Öyle.”</p>

  <p>“Neye benziyordu?”</p>

  <p>“Ve bu da senin mağaran öyle mi?” dedi Ford.</p>

  <p>“Eee, evet,” dedi Arthur. Kendisini çok garip hissediyordu. Hemen hemen dörtyıl süren tam bir yalnızlıktan sonra Ford’u görmekten öyle memnun olmuş ve rahatlamıştı ki ağlayabilirdi bile. Öte yandan Ford, insanı her an kızdırıp çılgına çevirebilecek biriydi.</p>

  <p>“Çok hoş,” dedi Ford, Arthur’un mağarasına bakarak. “Ondan nefret ediyor olmalısın.”</p>

  <p>Arthur cevap verme zahmetine girmedi.</p>

  <p>“Afrika çok ilginçti,” dedi Ford, “orada çok garip davranıyordum.”</p>

  <p>Düşünceli bir tavırla uzaklara baktı.</p>

  <p>“Hayvanlara kötü davranır olmuştum,” dedi dalgın ve hülyalı. “Ama yalnızca bir hobi olarak.”</p>

  <p>“Yapma yahu?” dedi Arthur kuşkuyla.</p>

  <p>“Evet,” diyerek ona güvence verdi Ford. “Detaylarla seni sıkmayacağım, çünkü bunlar ...”</p>

  <p>“Ne?”</p>

  <p>“...seni sıkabilir. Ama gelecekte zürafa olarak tanımlanacak hayvanın biçimsel evriminde tek başına rol oynadığımı bilmekle ilgilenirsin belki. Ve uçmayı öğrenmeye çalıştım. Bana inanıyor musun?”</p>

  <p>“Anlat,” dedi Arthur.</p>

  <p>“Sonra anlatırım. Yalnızca <em>Rehber</em> de yazılana bakılırsa...”</p>

  <p>“Nerede..?”</p>

  <p>“Rehber’de. <em>Otostopçu’nun Galaksi Rehberi.</em> Hatırlıyor musun?”</p>

  <p>“Evet. Onu nehre attığımı hatırlıyorum.”</p>

  <p>“Evet,” dedi Ford, “ama ben onu oltayla oradan çıkarmıştım.”</p>

  <p>“Bana söylememiştin.”</p>

  <p>‘Tekrar atmanı istemiyordum.”</p>

  <p>“Mantıklı bir sebep,” diye itiraf etti Arthur. “Ne yazıyor?”</p>

  <p>“Ne?”</p>

  <p>“<em>Rehber,</em> ne yazıyor?”</p>

  <p>“<em>Rehber'e</em> göre uçmak bir sanatmış,” dedi Ford, “ya da daha çok bir yetenek. Yetenek kendini yere atıp, yeri ıskalamakta yatıyor.” Tereddütle gülümsedi. Pantolonunun dizlerini işaret etti ve dirseklerini göstermek için kollarını kaldırdı. Yıpranıp ve parçalanmışlardı.</p>

  <p>“Şimdiye kadar pek başarılı olamadım,” dedi. Elini uzattı. “Seni tekrar gördüğüme çok sevindim Arthur,” diye ekledi.</p>

  <p>Arthur aniden bastıran bir duygusallık ve çaresizlik içinde başını iki yana salladı.</p>

  <p>“Yıllardır kimseyi görmedim,” dedi, “Bir tek kişi bile. Nasıl konuşulduğunu bile zorlukla hatırlayabildim. Kelimeleri unutup duruyorum. Pratik yapıyorum, anlıyor musun. Şeylerle... konuşarak pratik yapıyorum.... şeylerle... onlarla konuşursan seni deli sandıkları şu şeyler nedir? Hani Üçüncü George gibi.”</p>

  <p>“Krallar mı?” diye önerdi Ford.</p>

  <p>“Hayır, hayır,” dedi Arthur. “Eskiden Üçüncü George'un konuştuğu şeyler. Allah aşkına, her yanımız onlarla dolu. Yüzlercesini kendim ektim. Hepsi öldüler. Ağaçlar! Ağaçlarla konuşarak pratik yapıyorum. Bu ne için?”</p>

  <p>Ford hala elini uzatmış bekliyordu. Arthur bir şey anlamadan bu ele baktı.</p>

  <p>“Sık elimi,” diye hatırlattı Ford.</p>

  <p>Arthur, önce tedirgin bir şekilde, sanki sıktığı el bir balığa dönüşecekmiş gibi yaptı bunu. Sonra taşkın bir rahatlama seli içinde, Ford’un elini iki eliyle birden çılgınca kavradı. Salladı, salladı, salladı.</p>

  <p>Bir süre sonra Ford ellerini ayırmalarının uygun olacağına karar verdi. Birlikte, yakınlardaki bir kayalığın tepesine tırmandılar ve çevrelerindeki manzarayı incelediler.</p>

  <p>“Golgafrinchan’lara ne oldu?” diye sordu Ford.</p>

  <p>Arthur omuz silkti.</p>

  <p>“Birçoğu üç sene önceki kışı atlatamadı,” dedi, “ve kalan birkaçı da baharda bir tatile ihtiyaçları olduğunu söyleyerek bir salla uzaklaştılar. Tarihe göre kurtulmuş olmaları gerekiyor....”</p>

  <p>“Hıh,” dedi Ford, “bak, bak.” Ellerini kalçalarına yapıştırarak tekrar etrafındaki bomboş dünyaya baktı. Birdenbire Ford içinin enerji ve bir şeyler yapma duygusuyla dolduğunu hissetti.</p>

  <p>“Gidiyoruz,” dedi heyecanla ve enerjiyle titredi.</p>

  <p>“Nereye? Nasıl?” dedi Arthur.</p>

  <p>“Bilmiyorum,” dedi Ford, “Ama zamanın geldiğini hissediyorum. Bir şeyler olacak. Yola çıkmak üzereyiz.”</p>

  <p>Sesini bir fısıltıya indirdi.</p>

  <p>“Kirli çamaşırlar içinde” dedi, “bir kargaşa tespit ettim.”</p>

  <p>Gözlerini merakla uzaklara dikmişti. Rüzgarın saçlarını çarpıcı bir biçimde geriye doğru üfürmesinden mutlu olacakmış gibi görünüyordu. Ne yazık ki rüzgar, bu sırada az ötedeki birkaç yaprak parçasıyla oyalanmakla meşguldü.</p>

  <p>Arthur ondan söylediğini tekrarlamasını istedi, çünkü ne demek istediğin pek anlayamamıştı. Ford tekrarladı.</p>

  <p>“Kirli çamaşırlar mı?” dedi Arthur.</p>

  <p>“Uzay-zaman kumaşları,” dedi Ford, o sırada geçen rüzgara dişlerini göstererek.</p>

  <p>Arthur başını sallayarak onayladı, sonra genzini temizledi.</p>

  <p>“Bir Vogon gemisinin otomatik umumi çamaşırhanesinden mi söz ediyoruz yani,” diye ihtiyatla sordu, “neden bahsediyoruz?”</p>

  <p>“Uzay-zaman sürekliliği içindeki anaforlar” dedi Ford.</p>

  <p>“Ah,” diye başını salladı Arthur, “O mu? O ha?” Ellerini ropdöşambrının ceplerine gömdü ve bilgiç bir edayla uzaklara baktı.</p>

  <p>“Ne?” dedi Ford.</p>

  <p>“Eee, yani kim,” diye kekeledi Arthur, “bu Ana, tam olarak?”</p>

  <p>Ford asabi bir tavırla ona baktı.</p>

  <p>“Dinleyecek misin?” diye terslendi.</p>

  <p>“Başından beri dinliyorum,” dedi Arthur, “ama bunun pek faydası olduğundan emin değilim.</p>

  <p>Ford onu röbdöşambırının yakalarından yakaladı ve sanki Arthur telefon şirketinin muhasebesinde çalışan biriymişcesine, yavaş, tane tane ve sabırla anlattı.</p>

  <p>“Kumaşta...” dedi, “birtakım alanlar... oluşmuş gibi... görünüyor...” dedi, “kararsızlık alanları...” dedi..</p>

  <p>Ford’un tuttuğu yerdeki kumaşa sersem sersem bakan Arthur, bu sersem bakışı, sersem bir soruya çevirmeyi başaramadan Ford atıldı.</p>

  <p>“...uzay-zaman kumaşında,” dedi.</p>

  <p>“Ah, şu,” dedi Arthur.</p>

  <p>“Evet, şu,” diye onayladı Ford.</p>

  <p>Orada, tarih öncesi Dünya’da öylece durup, inatla birbirlerinin yüzüne bakmaktaydılar.</p>

  <p>“Ve bu kumaş ne yapmış?” dedi Arthur.</p>

  <p>“Kararsızlık alanları oluşturmuş” dedi Ford.</p>

  <p>“Öyle mi yapmış?” dedi Arthur, bir an bile gözlerini kaçırmadan.</p>

  <p>“Öyle yapmış,” dedi Ford benzer bir hareketsizlik içinde.</p>

  <p>“Güzel,” dedi Arthur.</p>

  <p>“Anlıyor musun?” dedi Ford.</p>

  <p>“Hayır,” dedi Arthur.</p>

  <p>Sessiz bir duraklama oldu.</p>

  <p>“Bu konuşmanın bana zor gelen tarafı,” dedi Arthur yüzünü yavaş yavaş kafasında sarp bir kaya karşısında beklenmedik güçlükleri tartan bir dağcının ifadesi kaplamaktaydı. “Son zamanlarda yaptığım konuşmalardan çok farklı olması. Söylediğim gibi, daha öncekileri çoğunlukla ağaçlarla yapıyordum. Onlar böyle olmuyordu. Yalnızca, kara ağaçlarla yaptığım konuşmalar bunun dışında tutulabilir, çünkü o konuşmalarda bazen batağa saplandığım oluyordu!”</p>

  <p>“Arthur,” dedi Ford.</p>

  <p>“Alo? Efendim?” dedi Arthur.</p>

  <p>“Sadece sana söylediğim her şeye inan, çok çok basit olacak göreceksin.”</p>

  <p>“Ah, buna inanabileceğimden emin değilim.”</p>

  <p>Oturup düşüncelerini birleştirdiler. Ford Eta çıkardı. Cihazdan birtakım zayıf gürültüler gelmekte ve üzerindeki minik bir ışık belli belirsiz yanıp sönmekteydi. “Aküsü mü bitmiş?” dedi Arthur.</p>

  <p>“Hayır,” dedi Ford, “Uzay-zaman kumaşında hareketli bir karışıklık var, bir anafor, bir kararsızlık alanı. Ve bu alan bizim görüş mesafemiz içinde bir yerde.” “Nerede?”</p>

  <p>Ford cihazı yavaşça, yukarı doğru hafif bir yarım daire çizerek oynattı. Işık birden parladı.</p>

  <p>“Orada!” dedi Ford, kolunu öne doğru uzatarak. “Orada, şu kanepenin arkasında!”</p>

  <p>Arthur baktı. Önlerindeki düzlükte üzeri şal deseni kadife kaplı bir Chesterfield kanepe durmaktaydı. Buna zekasıyla karşı koydu. Aklına bir sürü soru hücum etmişti.</p>

  <p>“Niçin,” dedi, “bu arazinin ortasında bir kanepe olsun?”</p>

  <p>“Sana söyledim!” diye haykırdı Ford, ayağa fırlayarak. “Uzay-zaman sürekliliği içindeki anaforlar!”</p>

  <p>“Ve bu da onun kanepesi öyle mi?” diye sordu Arthur, ayağa kalkmaya ve bu konuda pek iyimser olmasa da, aklına tekrar sahip çıkmaya çalıştı.</p>

  <p>“Arthur! diye seslendi Ford ona, “bu kanepe, senin ölümcül şekilde pelteleşen beyninin kavrayabilmesi için çalıştığım uzay-zaman kararsızlığı sonucunda orada bulunuyor. Bütünlükten sıyrılmış bir dalga, bir uzay-zaman atığı, ne olduğu önemli değil, onu yakalamamız gerek, bizim buradan tek çıkış yolumuz o!”</p>

  <p>Aceleyle kayalıklardan aşağı indi ve mümkün olduğu kadar çabuk düzlüğe ulaştı.</p>

  <p>“Yakalamak mı?” diye söylendi Arthur, sonra Chesterfield'ın çimenler arasında rüzgarın önüne katılmış gibi bir aşağı bir yukarı dalgalanarak tembel tembel uzaklaştığını görünce şaşkınlık içinde kaşlarını çattı.</p>

  <p>Hiç beklenmedik bir neşe çığlığı atarak kayadan aşağı atladı ve Ford Prefect’i ve münasebetsiz mobilya parçasını yakalamak için dalışa geçti.</p>

  <p>Çimenler arasında sıçrayarak, gülüşerek, birbirlerine koltuğun o tarafa yada bu tarafa yöneltilmesi için talimatlar yağdırarak, çılgınca koşuştular. Güneş bir o yana bir bu yana salman çimenler arasında hülyalı hülyalı parıldıyor, geçtikleri yerlerdeki küçük kır hayvancıkları deliler gibi etrafa kaçışıyordu.</p>

  <p>Arthur kendini mutlu hissediyordu. Bir kerecik olsun günün plana çok uygun şekilde geçiyor olmasından memnundu. Sadece yirmi dakika önce aklını oynatmaya karar vermişti ve şimdiyse burada tarih öncesi Dünya'nın kırlarında bir Chesterfield kanepeyi kovalamakla meşguldü.</p>

  <p>Bir o yana bir bu yana salınarak ilerleyen kanepe hem yanından geçip gittiği ağaçlar kadar somut, hem de ağaçlar arasında dolaşan bir hayalet gibi uçucu bir düştü.</p>

  <p>Ford ve Arthur bir karmaşa içinde gürültülü adımlarla koşuşarak onun peşinden gidiyorlardı. Ama o, adeta kendine has, karmaşık ve matematiksel bir topoğrafya izleyerek, yeni bir yol buluyor ve kurtuluyordu. Onlar gene de izliyorlar, kanepe dansediyor, fırırl fırıl dönüyordu. Birden geri döndü ve bir felaket grafiğinin başlangıcını atlamak istercesine dalış yaptı. Arthur ve Ford kolayca üstüne çıkıvermişler çığlık çığlığa orada tutunmaya çalışıyorlardı. Güneş bir an için karardı, bir süre mide bulandırıcı bir hiçlik içinde yuvarlandılar ve sonra kendilerini beklenmedik bir şekilde, Londra’da, Lordlar Kriket Sahasında buldular. 198- yılında yapılan Avustralya Serisi Son Deneme Maçının bitimine az bir süre vardı ve İngiltere’nin kazanması için yalnızca yirmisekiz tur daha gerekiyordu.</p>

  <p>&nbsp;</p>

  <h2 id="sigil_toc_id_67">3</h2>

  <p>Galaksi tarihiyle ilgili önemli gerçekler, No. 1:</p>

  <p><em>(Günlük Sider Habercisi'nin Popüler Galaksi Tarihi</em> isimli kitaptan alınarak çoğaltılmıştır.)</p>

  <p>Krikkit gezegenindeki gökyüzünün gece görüntüsü tüm Evren’de en az ilgi çeken manzaradır.</p>

  <p>&nbsp;</p>

  <h2 id="sigil_toc_id_68">4</h2>

  <p>Ford ve Arthur, bir uzay-zaman anomalisinden gelişigüzel yuvarlanıp, kusursuz çimenler üzerine oldukça sert bir şekilde çarptıklarında, Lordlar Sahasında güzel ve hoş bir gün yaşanmaktaydı.</p>

  <p>Kalabalıktan yükselen alkış muhteşemdi. Gerçi alkışlananlar onlar değildi, ama yine de içgüdüsel olarak, eğilip selam verdiler. îyi ki öyle yapmışlardı, çünkü tam o sırada kalabalığın asıl alkışlamakta olduğu küçük, kırmızı, ağır top Arthur’un kafasının sadece birkaç milimetre üstünden ıslık çalarak geçivermiş, kalabalığın içinde bir adam yere yığılmıştı.</p>

  <p>Kendilerini yeniden, iğrenç bir şekilde etraflarında dönüyormuş gibi gelen toprağa attılar.</p>

  <p>“Bu da neydi?” diye hiddetle fısıldadı Arthur.</p>

  <p>“Kırmızı bir şey,” diye Ford da onu aynı hiddetle fısıldayarak cevapladı.</p>

  <p>“Neredeyiz?”</p>

  <p>“Eee, yeşil bir yerde.”</p>

  <p>“Şekiller,” diye homurdandı Arthur. “Bana şekiller gerek.”</p>

  <p>Kalabalığın alkışlarını, şaşkınlıkla bırakılan nefesler ve az önce gördüklerine inanıp inanmamaya henüz karar</p>

  <p>verememiş yüzlerce kişinin münasebetsiz gülüşmeleri izlemişti.</p>

  <p>“Bu sizin kanepeniz mi?” dedi bir ses.</p>

  <p>“Neydi o?” diye fısıldadı Ford.</p>

  <p>Arthur başını kaldırıp baktı.</p>

  <p>“Mavi bir şey,” dedi.</p>

  <p>“Şekli?” dedi Ford.</p>

  <p>Arthur tekrar baktı.</p>

  <p>“Şekli,” diyerek hiddetle Ford’a fısıldarken alnını vahşice kırıştırmıştı, “bir polisi andırıyor.”</p>

  <p>Orada çatık kaşlarıyla çömelmiş olarak birkaç dakika kaldılar. Polisi andıran mavi şekil, ikisinin de omuzuna hafifçe dokundu.</p>

  <p>“Hey, siz ikiniz, gelin” dedi şekil, “sizi bir görelim bakalım.”</p>

  <p>Bu kelimeler Arthur üzerinde bir elektriklenme etkisi yaratmıştı. Telefonunun çaldığını duyan bir yazar gibi havaya zıpladı ve ansızın ürkütücü bir sıradanlıkta karar kılmış olan etrafındaki manzaraya bir dizi şaşkın bakış fırlattı.</p>

  <p>“Bunu nereden buldun?” diyerek polisi andıran şekle haykırdı.</p>

  <p>“Ne dedin?” dedi irkilen şekil.</p>

  <p>“Burası Lordlar Kriket Sahası, öyle değil mi?” diye terslendi Arthur. “Onu nereden buldun, buraya nasıl getirdin?” Sonra, “sanırım,” diye elini alnına çarparak ekledi, “biraz sakinleşsem iyi olacak.” Aceleyle Ford’un yanına çöktü.</p>

  <p>“Bu bir polis,” dedi. “Şimdi ne yapıc.ağız?”</p>

  <p>Ford omuz silkti.</p>

  <p>“Ne yapmak istiyorsun?” dedi.</p>

  <p>“Senin bana,” dedi Arthur, “son beş senedir rüya görmekte olduğumu söylemeni istiyorum.”</p>

  <p>Arthur tekrar omuz silkti ve emre uydu..</p>

  <p>“Sen son beş senedir rüya görmekteydin,” dedi. Arthur ayağa kalktı.</p>

  <p>“Tamam, memur bey,” dedi ” ben son beş senedir rüya görmekteydim. İsterseniz ona sorun,” diye ekleyerek Ford’u işaret etti, “o da rüyamın içindeydi.”</p>

  <p>Bunu söyledikten sonra, üstünü başını silkeleyerek sahanın kenarına doğru uyuşuk uyuşuk yürümeye başladı. Sonra ropdöşambrını farketti ve durdu. Ona uzun uzun baktı. Sonra polisin üstüne atladı.</p>

  <p>“Peki ben bu giysileri nereden buldum?” diye uludu.</p>

  <p>Yere yığıldı ve çimenlerin üzerinde her yanı seyirmeye başladı.</p>

  <p>Ford başını iki yana salladı.</p>

  <p>“Kötü bir iki milyon yıl geçirdi,” dedi polise ve ikisi birlikte Arthur’u kanepenin üzerine yatırarak sahanın dışına taşıdılar. Kanepenin yarı yolda ansızın kaybolması onları çok az etkilemişti.</p>

  <p>Bütün bu olanlara kalabalıktan gelen reaksiyonlar çok ve çeşitli olmuştu: Çoğu olanları seyretmekle başa çıkamamış ve radyodan dinlemeyi tercih etmişti.</p>

  <p>“Bu, ilginç bir olay, Brian,” diyordu bir radyo yorumcusu diğerine. “Sanırım, sahada böyle esrarlı bir cisimleşme olayı uzunca bir süreden beri görülmemişti. Oh, yani -daha doğrusu, daha önce böyle bir şey olduğunu hiç sanmıyorum- öyle değil mi -yani hatırladığım kadarıyla?”</p>

  <p>“1932 de Edgbaston’dakine ne dersin?”</p>

  <p>“Ah, ama o zaman olan...”</p>

  <p>“Eee, evet, Peter, sanırım o zaman da Willcox’a karşı Canter kapalı tribünler tarafından atış yapmak üzere ilerliyordu ve tam o sırada izleyicilerden biri ansızın kendisini sahanın ortasına atmıştı.”</p>

  <p>Birinci yorumcu bunu kafasında tartarken biraz durakladı.</p>

  <p>“Ev...e...t” dedi, “evet, ama aslında bunda esrarlı bir taraf yoktu, öyle değil mi? O adam cisimleşmiş falan değildi, O yalnızca ortaya fırlamıştı.”</p>

  <p>“Evet, bu doğru, ama o adam sahada bir şeyin ci-simleştiğini gördüğünü iddia etmişti. “</p>

  <p>“Ah, öyle mi?”</p>

  <p>“Evet, sanırım bir çeşit timsahtı bu.”</p>

  <p>“Ah, ve bunu başka farkeden olmuş muydu?” “Anlaşılan hayır. Ve ondan daha detaylı bir tanım alınamadığı için, baştan savma bir araştırmayla ye-tinilmişti.”</p>

  <p>“Ya sonra adam ne oldu?”</p>

  <p>“Eee, sanırım birisi onu sahadan çıkarıp kendisine öğle yemeği yedirmeyi teklif etmiş, ama o iyi bir yemekten henüz kalktığını açıklamıştı. Böylece mesele kapatılmış ve Warwickshire üç sayı ile kazanmıştı.”</p>

  <p>“O halde, bu son olayla aralarında pek de bir benzerlik olmadığı anlaşılıyor. Radyosunu yeni açmış olanların, öğrenmek isteyebileceği gibi,... ee.. iki erkek, sanırım oldukça bakımsız giyimli iki erkek ve halta bir de kanepe- sanırım bir Chesterfield, öyle değil mi?”</p>

  <p>“Evet, bir Chesterfield.”</p>

  <p>“Az önce, burada, Lordlar Kriket Sahasının ortasında ansızın cisimleştiler. Bununla birlikte bu kişilerin herhangi bir kötü niyetleri olduğunu sanmıyorum. Son derece yumuşak tavırlar içindeydiler, ve ...” .</p>

  <p>“Pardon, Peter, sözünü bir saniyeliğine kesip kanepenin az önce yeniden kaybolduğunu bildirebilir</p>

  <p>miyim.”</p>

  <p>“Ve evet, kanepe ortadan kaybolmuş bulunuyor. Güzel, gizemin bir maddesi eksildi demektir. Yine de,</p>

  <p>sanırım bu olay tam rekorlar kitabına geçecek cinsten bir</p>

  <p>olay. Özellikle de oyunun bu heyecanlı anında ortaya çıkmış olması açısından. Turnuvayı kazanmak için İngiltere’nin şimdi, yalnızca yirmidört tura ihtiyacı var. Şüpheli adamlar sahayı bir polis memuru eşliğinde terkediyorlar. Ve sanırım, artık herkes tekrar yerlerine oturuyor ve oyun yeniden başlamak üzere.”</p>

  <p>“Evet, bayım,” dedi polis meraklı kalabalığın arasından geçip Arthur’un huzurlu bir hareketsizlik içindeki vücudunu bir battaniyenin üzerine yaptırdıkları sonra, “belki bana artık kim olduğunuzu, nereden geldiğinizi ve bu küçük numaranızın ne anlama geldiğini anlatmak istersiniz?”</p>

  <p>Ford dengesini bulmaya çalışır gibi bir an için gözlerini yere dikti ve sonra başını doğrultup polise bir bakış fırlattı. Bu bakış, Yerküre ile Ford’un Betelgeuse yakınlarındaki evi arasında bulunan altı ışık yılı mesafenin her bir santimetresinin tüm gücü ile polise çarptı.</p>

  <p>“Pekala,” dedi Ford, gayet sakin bir şekilde, “anlatacağım.”</p>

  <p>“Evet, tamam, ama gerek olmayacak,” dedi polis aceleyle, “bunun bir daha olmasına izin vermeyin yeter.” Polis arkasına döndü ve Betelgeuse’dan olmayan birini bulabilmek ümidiyle ortalıkta dolaşmaya başladı. Bereket versin, saha böyleleriyle doluydu.</p>

  <p>Arthur’un bilinci yavaşça, isteksizce ve çok uzaktan geliyormuş gibi gövdesine yanaştı. O gövdede bazı kötü anıları vardı. Yavaşça ve huzursuzca içeri girdi ve alışılmış yerini aldı.</p>

  <p>Arthur doğruldu.</p>

  <p>“Neredeyim?”</p>

  <p>“Lordlar Kriket Sahasında,” dedi Ford.</p>

  <p>“Güzel,” dedi Arthur ve bilinci tekrar kısa bir teneffüs yapmak üzere vücudu terketti. Arthur yeniden çimenlerin üzerine yığıldı.</p>

  <p>On dakika sonra, büfelerin bulunduğu çadırda, elinde bir fincan çayla otururken, yüzüne yeniden renk gelmeye başlamıştı.</p>

  <p>“Kendini nasıl hissediyorsun?” dedi Ford.</p>

  <p>“Evime dönmüş gibi,” dedi Arthur boğuk bir sesle. Gözlerini yumdu ve çayından tüten dumanı - Arthur’a göre çayın sanki kendisi imiş gibi, ki öyleydi, doyumsuzca içine doldurdu.</p>

  <p>“Evime döndüm,” diye tekrarladı. Burası İngiltere. Gün bugün. Kabus sona erdi.” Tekrar gözlerini açtı ve sakin sakin gülümsedi. “Ait olduğum yerdeyim,” dedi duygulu bir fısıltıyla.</p>

  <p>“Sana söylemem gerektiğine inandığım iki şey var,” dedi Ford, Guardiaıı’ın bir nüshasını masanın üzerinden Arthur’a doğru uzatırken. <sup>1</sup> “Evime döndüm,” dedi Arthur.</p>

  <p>“Evet,” dedi Ford. “Birincisi,” dedi, gazetenin üzerindeki tarihi işaret ederek, “iki gün içinde dünya yıkılmış olacak.”</p>

  <p>“Evime döndüm, “dedi Arthur. “Çay,” dedi, “kriket,” diye ekledi mutluluk içinde, “biçilmiş çimen, tahta sıralar, beyaz keten ceketler, bira kutulan...”</p>

  <p>Gözleri yavaş yavaş gazeteye uyum sağlamaya başlıyordu. Hafifçe kaşlarını çatarak başını bir tarafa doğru eğdi.</p>

  <p>“Bu nüshayı daha önce görmüştüm,” dedi. Gözleri yavaş yavaş, Ford’un tembelce işaret etmekte olduğu tarihe doğru yükseldi. Yüzü bir iki saniye için dondu, sonra kutup buzullarının baharda muhteşem bir gösteriyle sergilediği kırılma sahnesi orada oynanmaya başladı.</p>

  <p>“Ve diğer söylemem gereken şey de ,” dedi Ford, “sakalına bir kemik takılıymış gibi göründüğün.” Ona çayını geri verdi.</p>

  <p>Çadırın dışında, güneş, mutlu bir kalabalığın üzerinde parıldamaktaydı. Beyaz şapkalar ve kızarmış yüzlerde parlıyordu. Buzlu şekerlemeler üzerinde parlıyor ve onları eritiyordu. Az önce buzlu şekerlemeleri eriyip, sopalarından kayarak yere düştüğü için ağlayan çocukların gözyaşları üzerinde parlıyordu. Ağaçlar üzerinde parlıyor, havada dönen kriket topları üzerinde yanıp sönüyor, görüntü ekranlarının arkasına park edilmiş bulunan ve kimsenin dikkatini çekmemiş olan son derece olağandışı bir nesnenin üzerine ışıklarını saçıyordu. Arthur tir tir titriyordu.</p>

  <p>“Belki de,” dedi, “ben..”</p>

  <p>“Hayır,” dedi Ford sertçe.</p>

  <p>“Ne?” dedi Arthur.</p>

  <p>“Eve telefon edip, kendini aramaya kalkışma.”</p>

  <p>“Nasıl anladın...”</p>

  <p>Ford omuz silkti.</p>

  <p>“Ama neden yapmayayım?” dedi Arthur. “Kendileriyle telefonda konuşanlar,” dedi Ford, “hiç bir zaman kendileri için yararlı olabilecek şeyler öğrenmemişlerdir.”</p>

  <p>“Ama...”</p>

  <p>“Bak,” dedi Ford. Eline hayali bir telefon aldı ve hayali bir numara çevirdi.</p>

  <p>“Alo?” dedi hayali ahizeye. “Arthur Dent’le mi görüşüyorum? Ah, evet. Ben Arthur Dent. Dur, kapatma.” Hayali telefona düş kırıklığı içinde baktı.</p>

  <p>“Kapattı,” dedi, omuz silkti ve hayali telefonu düzgün bir şekilde hayali cihazının üzerine yerleştirdi.</p>

  <p>“Benim tecrübem var,” dedi “bu benim ilk geçici anomalim değil,” diye ekledi.</p>

  <p>Arthur’un yüzündeki zaten kederli olan ifadenin yerini daha da kederlisi aldı.</p>

  <p>“Yani başardığımız hiçbir şey yok,” dedi, “bir başka deyişle, eve varıp kuruyabilmiş değiliz.”</p>

  <p>“Yok canım,” diye cevapladı Ford, “evde olup, havluya sarınıp, kurulanmaya başlamaktan bile bahsedemeyiz.”</p>

  <p>Oyun devam etti. Topu atacak oyuncu uzun bir adımla kaleye yaklaştı, hızlandı ve koştu. Birden bir kol ve bacak fırtınası halinde patladı ve bu karmaşa içinden bir top fırladı. Vurucu, olduğu yerde döndü ve güçlü bir vuruşla topu arkasından, görüntü ekranlarının üzerinden aşırdı. Ford’un gözleri topun yolunu izledi ve bir an için onunla birlikte koştu. Her tarafı gerilmişti. Topun uçuş rotasını tekrar izledi ve gözleri tekrar seyirmeye başladı.</p>

  <p>“Bu benim havlum değil,” diyordu Arthur, bir yandan tavşan derisi çantasını karıştırırken.</p>

  <p>“Şişt,” dedi Ford. Konsantre olmaya çalışarak gözlerini iyice kısmıştı.</p>

  <p>“Benimki Golgafrinchan koşu havlusuydu,” diye devam etti Arthur, “O mavi üzerine sarı yıldızlı bir havlu idi. Bu o değil.”</p>

  <p>“Şişt,”dedi Ford yine. Bir gözünü eliyle kapatmış, diğeriyle bakıyordu.</p>

  <p>“Buradaki pembe,” dedi Arthur, “bu senin değil, değil mi?”</p>

  <p>“Artık senin havlundan bahsetmemeni istiyorum,” dedi Ford.</p>

  <p>“Bu benim havlum değil ki,” diye ısrar etti Arthur, “benim vurgulamaya çalıştığım nokta da bu...”</p>

  <p>“Ve artık havlundan bahsetmemeni istediğim zaman da,” diye devam etti kısık bir homurtuyla Ford, “şimdi.”</p>

  <p>“Pekala,” dedi Arthur, havlusunu ilkel şekilde dikilmiş tavşan derisi çantasına tıkıştırmaya çalışırken. “Bu konunun kozmik ölçüler içinde pek de önemli olmadığının farkındayım, sadece epeyce garip. Hepsi bu. Mavi üzerine sarı yıldızlı bir havlu yerine, birdenbire pembe bir havlu.”</p>

  <p>Ford oldukça tuhaf davranmaya başlamıştı yada tuhaf davranmaya başlamamıştı da, zaten tuhaf olan her zamanki davranışlarından tuhaf şekilde farklı bir biçimde davranmaya başlamıştı. Yaptığı şey şuydu. Sahanın etrafında birikmiş olan kalabalığın diğer üyelerinde uyandırdığı şaşkın bakışlara aldırmaksızın, ellerini sertçe yüzünün önünde sallıyor, bazı kişilerin arkasında başını eğiyor, bazılarının arkasında sıçrıyor, sonra hareketsiz durarak gözlerini kırpıştırmaya başlıyordu. Bundan bir iki dakika sonra, yavaşça ve sezdirmeden öne doğru ilerliyor, konsantre olmaya çalışan yüzüne, 500 metre ötedeki kızgın ve tozlu bir düzlükte, gördüğü şeyin boş bir kedi maması konservesi olup olmadığından emin olamayan bir leoparın yüzündeki gizli ve şaşkın kaş çatış yerleşiyordu.</p>

  <p>“Bu çanta da benim çantam değil,” dedi Arthur ansızın.</p>

  <p>Ford’un konsantrasyon büyüsü bozulmuştu. Kızgınlık içinde Arthur’a döndü.</p>

  <p>“Havludan bahsetmiyorum ki, “dedi Arthur. “Onun benim olmadığını saptadık. Yalnızca, benim olmayan havlumu koymakta olduğum çantanın, benimkine olağanüstü benzemekle birlikte, benimki olmadığını söylüyordum. Şimdi, ben şahsen, bunun son derece tuhaf olduğunu düşünüyorum, özellikle de tarih öncesi Dünyadayken kendi yaptığım bir çanta olduğu için. Bunlar da benim taşlarım değil,” diye ekledi, çantadan bir kaç düz ve gri taş çıkararak. “İlginç taşlardan bir koleksiyon yapıyordum. Açıkça görüldüğü gibi bunlar son derece sıkıcı taşlar.”</p>

  <p>Kalabalığın içinden bir heyecan dalgası geçti ve Ford’un bu bilgi parçası karşılığında verdiği cevap her ne ise onu bastırdı. Bu heyecanı uyandıran kriket topu göklerden yuvarlanarak dosdoğru Arthur’un esrarlı tavşan derisi çantasının içine girdi.</p>

  <p>“Ben şimdi, bunun da çok ilgi çekici bir olay olduğunu söyleyeceğim,” dedi Arthur, çabucak çantasını kapatıp, topu yerde arar gibi yaparken.</p>

  <p>“Burada olduğunu sanmıyorum,” dedi, topu aramak için bir anda etrafını sarıveren küçük çocuklara, “herhalde bir yerlere yuvarlandı. Sanırım şu tarafta.” Çocukların uzaklaşmasını istediği, belirsiz bir yönü işaret ediyordu. Oğlanlardan biri ona araştıran gözlerle baktı.</p>

  <p>“Siz iyi misiniz?” dedi çocuk.</p>

  <p>“Hayır,” dedi Arthur.</p>

  <p>“Öyleyse niye sakalınızda bir kemik var?” diye sordu çocuk.</p>

  <p>“Onu, koyduğum yeri sevmesi için eğitiyorum.” Arthur böyle bir cevap vermiş olmaktan dolayı kendisi ile gurur duyuyordu. Bu, diye düşünüyordu, tam olarak genç beyinleri eğlendirecek ve canlandıracak cinsten bir cevap.</p>

  <p>“Oh,” dedi küçük çocuk, başını bir tarafa yatırıp düşünerek. “İsminiz ne sizin?”</p>

  <p>“Dent,” dedi Arthur, “Arthur Dent.”</p>

  <p>“Siz sersemin birisiniz, Dent,” dedi çocuk, “tam bir baş belası.” Gözlerini Arthur’un üzerinden aşırıp ötelere baktı, oradan kaçmak için acele etmesini gerektirecek bir neden olmadığını göstermek istiyordu. Sonra burnunu kaşıyarak oradan uzaklaştı. Arthur birden, iki gün içinde yerkürenin yeniden yerle bir olacağını hatırladıysa da bu sefer buna o kadar üzülmedi.</p>

  <p>Oyun yeni bir topla tekrar başlamıştı. Güneş parlamaya, Ford bir aşağı, bir yukarı zıplamaya ve kafasını sallayıp, gözlerini kırpıştırmaya devam ediyordu.</p>

  <p>“Kafanda bir şey var değil mi?” dedi Arthur.</p>

  <p>“Sanırım,” dedi Ford. Kullandığı ses tonunun son derece mantık dışı bir kehanette bulunacağı zamanlar kullandığı o ses tonu olduğunu farketmişti Arthur, “orada bir BBS var“</p>

  <p>Eliyle işaret ediyordu. Yeterince ilginç olacak şekilde, işaret ettiği yön ile bakmakta olduğu yön aynı değildi. Arthur görüntü ekranlarının olduğu yöne de, oyun sahasının bulunduğu yöne de baktı. Başını salladı, omuzlarını silkti. Tekrar omuzlarını silkti.</p>

  <p>“Bir ne var?” dedi.</p>

  <p>“Bir BBS"</p>

  <p>“BirB...?</p>

  <p>“..BS?”</p>

  <p>• “Nedir bu?”</p>

  <p>“Başka Birinin Sorunu,” dedi Ford.</p>

  <p>“Ah, iyi,” dedi Arthur ve rahatladı. Bunun ne olduğu hakkında hiç fikri yoktu ama hiç olmazsa konu kapandı diye düşünüyordu. Ama kapanmamıştı.</p>

  <p>“Orada,” dedi Ford, yine görüntü ekranlarını işaret edip, sahaya bakarak.</p>

  <p>“Nerede?” dedi Arthur.</p>

  <p>“Orada!” dedi Ford.</p>

  <p>“Görüyorum,” dedi Arthur, görmeden.</p>

  <p>“Görüyor musun?” dedi Ford.</p>

  <p>“Neyi?” dedi Arthur.</p>

  <p>“BBS’yi,” dedi Ford sabırla, “görebiliyor musun?” “Onun başka birinin sorunu olduğunu söylediğini sanmıştım.”</p>

  <p>“Bu doğru.” ’</p>

  <p>Arthur dikkatle ve yüzünde son derece aptal bir ifadeyle başını salladı..</p>

  <p>“Ve öğrenmek istediğim,” dedi Ford, “onu görüp göremediğin.”</p>

  <p>“Öyle mi?”</p>

  <p>“Evet.”</p>

  <p>“Neye benziyor?” dedi Arthur.</p>

  <p>“Ben nereden bileyim, budala şey?” diye bağırdı Ford. “Eğer görebiliyorsan, sen bana anlat.”</p>

  <p>Arthur, Ford’la pek çok konuşmasının özel işareti sayılabilecek olan şakaklarının arkasındaki o sıkıcı zonklama hissini duymaya başlamıştı yeniden. Beyni kulübesinde korkutulmuş bir köpek yavrusu gibi yerinden sıçradı. Ford onu kolundan yakalamıştı.</p>

  <p>“Bir BBS,” dedi, “bizim göremediğimiz yada görmediğimiz veya beynimizin görmemize izin vermediği bir şeydir. Çünkü biz bunun başka birinin sorunu olduğunu düşünürüz. İşte BBS budur. Başka Birinin Sorunu. Beyin onu hemen değiştirir. O adeta kör bir noktadır. Eğer ona direkt olarak bakarsanız, tam olarak ne olduğunu bilmediğiniz sürece hiçbir şey göremezsiniz. Tek şansınız gözünüzün bir ucuyla onu şans eseri yakalayabilmenizdedir.”</p>

  <p>“Ah,” dedi Arthur, “sen onun için...”</p>

  <p>“evet,” dedi Ford, Arthur’un ne diyeceğini bildiği için.</p>

  <p>hoplayıp, zıplıyor...”</p>

  <p>“Evet.”</p>

  <p>“...ve gözlerini kırpıştırıp duruyor...”</p>

  <p>“Evet.”</p>

  <p>ve...”</p>

  <p>“Sanırım mesajı almışsın.”</p>

  <p>“Ben onu görebiliyorum,” dedi Arthur, “o bir uzay gemisi.”</p>

  <p>Arthur bir an için, yaptığı bu açıklamanın uyandırdığı tepkiden ürktü. Kalabalıktan bir kükreme yükselmiş ve her yönden insanlar koşmaya, bağırmaya, haykırmaya, bir karmaşa tufanı içinde birbirinin üzerine yuvarlanmaya başlamıştı. Şaşkınlık içinde gerilerken, tökezlendi ve korkuyla çevresine bakındı. Sonra daha da büyük bir şaşkınlık içinde etrafına bakınmaya devam etti.</p>

  <p>“Ne kadar heyecan verici, değil mi?” diye konuştu bir hayalet. Görünüşe bakılırsa Arthur’un gözleri önünde bir o yana bir bu yana sallanmaktaydı, ama işin aslı herhalde Arthur’un gözlerinin hayaletin önünde sallandığı şeklindeydi. Arthur’un ağzı da bir yandan bir yana gidip geliyordu.</p>

  <p>“Uu...u...u...u...u” diyordu ağzı.</p>

  <p>“Sanırım takımınız kazandı,” dedi hayalet.</p>

  <p>“U...U...U...U...” diye tekrarladı Arthur, her söylediği harfi Ford Prefect'in sırtını dürtükleyerek vurgulamaktaydı. Ford ise dehşet içinde karmaşayı izliyordu.</p>

  <p>“Siz İngiliz’siniz, öyle değil mi?” dedi hayalet.</p>

  <p>“E...e...e...e... evet, ” dedi Arthur.</p>

  <p>“İyi ya işte, söylediğim gibi, sizin takım az önce kazandı. Maçı yani. Bunun anlamı Küllerin onlarda kalacağı. Buna çok mutlu olmalısınız. Kriketten oldukça hoşlandığımı itiraf etmeliyim, ama bu gezegenin dışında kimse bunu söylediğimi duymamalı. Aman tanrım, hayır.”</p>

  <p>Hayalet hınzırca olduğu söylenebilecek bir şekilde güldü, ama buna karar vermek oldukça zordu. Çünkü güneş tam arkasından geliyor, başının etrafında göz kamaştırıcı bir hale oluşturarak gümüş renkli saçlarıyla sakallarını ürkütücü bir şekilde aydınlatıyor ve hınzır gülücüklerle bağdaşması zor bir görünüm sergiliyordu.</p>

  <p>“Yine de,” dedi, “bir kaç gün içinde her şey bitecek, değil mi? Ama son karşılaştığımızda da belirttiğim gibi ben buna son derece üzülüyorum. Yine de ne olmuş olacaksa, olmuş olacak.”</p>

  <p>Arthur konuşmaya çalıştı ama sonunda bu eşit olmayan mücadeleden vazgeçti. Yine Ford’u dürttü.</p>

  <p>“Korkunç bir şey oldu zannettim,” dedi Ford, “oysa yalnızca oyunun sonuymuş. Buradan çıkmamız gerek. Oh, selam Slartibarfast, sen ne arıyorsun burada?”</p>

  <p>“Oh, öylesine oyalanıyorum,” dedi yaşlı adam ciddiyetle.</p>

  <p>“Şuradaki senin gemin mi? Bizi bir yerlere bırakabilir misin?”</p>

  <p>“Sabırlı olun, sabırlı olun, “diye öğütledi yaşlı adam.</p>

  <p>“Pekala,” dedi Ford. “Sadece bu gezegen çok yakında yıkıma uğrayacak da.”</p>

  <p>“Bunu biliyorum, dedi Slartibarfast.</p>

  <p>“İyi o halde, ben de bu noktaya dikkat çekmek istemiştim,” dedi Ford</p>

  <p>“Dikkat çekilmiştir.”</p>

  <p>“Ve bu noktada bir kriket sahasının çevresinde dolanmanın gerçekten istediğin şey olduğunu düşünüyorsan...”</p>

  <p>“Öyle yapıyorum.”</p>

  <p>“O zaman gemin senin olsun.”</p>

  <p>“Benim zaten.”</p>

  <p>“Sanırım haklısın.” Ford böyle diyerek sert bir hareketle arkasını döndü.</p>

  <p>“Selam, Slartibarfast,” diyebildi Arthur en sonunda.</p>

  <p>“Selam, Dünyalı,” dedi Slartibarfast.</p>

  <p>“Eninde sonunda,” dedi Ford, “yalnızca bir kez ölebiliriz.”</p>

  <p>Yaşlı adam bunu duymamazlıktan geldi ve merakla sahayı izlemeye başladı. Gözleri görünürde dışarıda olanlarla hiçbir ilişkisi olmayan ifadelerle doluymuş gibi görünüyordu. Olan şey kalabalığın büyük bir halka halinde sahanın ortasında toplanmasıydı. Slartibarfast'ın bu olanlarda ne gördüğünü ise yalnızca kendisi biliyordu.</p>

  <p>Ford bir şeyler mırıldanmaktaydı. Bu aynı notanın belli aralıklarla birbiri, ardından tekrarlanmasıydı. Birinin kendisine ne mırıldandığını sormasını bekliyordu, ama kimse bunu yapmadı. Eğer biri sormuş olsaydı bunun Noel Coward’ın bir şarkısı olan “O Genç Çocuk İçin Çıldırıyorum” isimli parçanın ilk salın olduğunu ve tekrar tekrar o satırı söylediğini anlatacaktı. Sonra ona yalnızca tek bir notayı tekrarlayıp durduğu hatırlatılacak, o zaman o da, açıkça anlaşılıyor olmasını umduğu sebeplerle, ilk satırı okurken ‘O genç çocuk için’ bölümünü attığını söyleyerek cevaplayacaktı. Kimsenin bir şey sormamasına içerliyordu.</p>

  <p>“Yalnızca,” diyerek patladı sonunda,” hemen buradan ayrılmazsak, yine her şeyin ortasında kalmamız çok mümkün. Ve beni bir gezegenin harap edildiğini görmekten daha çok üzen hiçbir şey yok. Bir de,” diyerek ekledi alçak sesle, “kriket maçlarına takılmaktan başka.” “Sabırlı olun” dedi Slartibarfast yeniden, “büyük olaylar yaklaşıyor.”</p>

  <p>“Son kez karşılaştığımızda da böyle demiştin.” “Öyleydi de ondan,” dedi Slartibarfast.</p>

  <p>“Evet, bu doğru,” diye itiraf etti Arthur.</p>

  <p>Buna rağmen, bütün yaklaşan, bir çeşit törenmiş gibi gözüküyordu. Seyircilerden çok özellikle TV kanallarının faydalanması için sahnelenmekteydi. Durdukları yerden olup bitenlere ilişkin tüm bilgiyi yakınlarındaki bir radyodan sağlamaktaydılar. Ford saldırgan bir ilgisizlik içindeydi.</p>

  <p>Küllerin, İngiliz takımının kaptanına sahada takdim edileceğinin açıklanmasını duyduğunda endişeli idi. İngiliz takımının bu külleri bilmem <em>kaçma</em> kez aldığını duyunca öfkelendi. Küllerin bir kriket sopasının kalıntıları olduğunu anladığında ise açıktan açığa hırlamaya başlamıştı. Bunlara ek olarak bir de bahsi geçen kriket sopasının 1882’de Melbourne, Avusturalya’da, İngiliz Kriket’inin ölümünü’ sembolize etmek amacı ile yakılmış olduğunu öğrenince kendini zaptedebilmek için derin bir nefes aldı, Slartibarfast’a döndü, ama bir şey söyleme fırsatını bulamadı, çünkü yaşlı adam orada değildi. İhtiyar adam tam o anda kararlı adımlarla sahanın ortasında yürümekte saçları, sakalları ve giysileri peşi sıra sürüklenmekteydi. Sina, yaygın olarak temsil edildiği gibi dumanları tüten bir dağ değil de iyi biçilmiş bir çim saha olsaydı, aynı Musa Peygamber de ancak böyle görünebilirdi. Görüneceği gibi görünüyordu.</p>

  <p>“Kendisiyle gemide buluşmamızı söyledi,” dedi Arthur.</p>

  <p>“Lanet olsun, yaşlı bunak ne yaptığını sanıyor?” diye patladı Ford.</p>

  <p>“İki dakika içinde bizimle gemisinde buluşacak,” dedi Arthur, düşünmekten tamamen vazgeçtiğini anlatan bir omuz silkişle. Gemiye doğru yürümeye başladılar. Kulaklarına garip sesler geliyordu. Dinlememeye çalıştılar. Ama Slartibarfast’ın kavgacı bir tonla Küllerin içinde bulunduğu gümüş kupanın kendisine verilmesini istediğini farketmeden edemiyorlardı. Küller, onun söylediği kadarıyla, “Galaksinin geçmişi, şu anı ve geleceği için yaşamsal öneme sahipti” ve bu söyledikleri çılgın kahkahalara sebep oluyordu. Görmemezlikten gelmeye karar verdiler.</p>

  <p>Ama bundan sonra olanı görmemezlik edemezlerdi. Yüzbinlerce kişinin bir ağızdan “hop” demesi gibi bir gürültü ile, çelik görünüşlü beyaz bir uzaygemisi ansızın kriket sahasının tam üzerindeki havada adeta yoktan var olmuş ve hafif bir mırıltı ve sonsuz bir tehdit ifadesi ile orada asılı kalmıştı.</p>

  <p>Bir süre, sanki herkesin normal işiyle ilgilenmesini ve geminin orada asılı kalmasına aldırmamasını bek-lercesine, hiçbir şey yapmadan orada öylece durdu.</p>

  <p>Daha sonra oldukça olağandışı bir şey yaptı. Ya da daha doğrusu, kapılarını açtı ve içinden oldukça olağandışı bir şey, hatta oldukça olağandışı onbir şey çıkardı.</p>

  <p>Bu şeyler birer robottu, beyaz birer robot.</p>

  <p>Onlarla ilgili en olağandışı şey ortama uygun biçimde özel giyimli olarak gelmiş olmalarıydı. Bunlar yalnızca beyaz robotlar olmakla kalmayıp, aynı zamanda kriket sopalarına benzer bir şeyler de tutuyorlardı, sadece bununla da yetinmeyip, ellerinde kriket toplarına benzer şeyler de taşıyorlar, bu da yetmezmiş gibi ayaklarının alt kısımlarına da beyaz lastik örgüden yapılmış tozluklar takıyorlardı. Bu son özellikleri de olağandışıydı, çünkü bu tozluklar, bu ilgi çekici medeni görünüşteki robotların, havada asılı duran uzay gemilerinden aşağı doğru uçarak inmelerini ve aşağıdaki kişileri öldürmeye başlamalarını sağlayacak jet motorlarına sahiptiler. Ve robotların yaptığı da buydu, yani sahadakileri öldürmek.</p>

  <p>“Hey,” dedi Arthur, “bir şeyler oluyor gibi gözüküyor.”</p>

  <p>“Gemiye bin,” diye bağırdı Ford. “Bilmek istemiyorum, sen gemiye bin yeter.” Koşmaya başlamıştı, “Burası benim gezegenim değil, burada olmayı ben istemedim, bir şeye karışmak istemiyorum, beni buradan uzaklaştırın yeter, beni bir partiye, ilişki kurabileceğim kişilerin arasına götürün!”</p>

  <p>Sahadan dumanlar ve alevler yükselmekteydi.</p>

  <p>“Evet, doğaüstü güçlerin, bugün burada, gerçekten de güçlerini kanıtladığı görülmekte....” diyen bir radyo sunucusu neşeyle kendi kendine şakalaşmaktaydı.</p>

  <p>“Benim ihtiyacım olan şey,” diye bağırdı Ford, daha önceki sözlerine açıklık getirmek üzere, “kuvvetli bir içki ve bir arkadaş grubu.” Koşmaya devam etti, yalnız bir an, o da Arthur’u kolundan çekip kendisiyle birlikte sürüklemek için durakladı. Arthur, kriz durumlarındaki olağan tavrını takınmış ağzı bir karış açık kendini olayların akışına bırakmıştı.</p>

  <p>“Kriket oynuyorlar,” diye mırıldandı Arthur, Ford’un arkasından tökezleyerek yürürken. “Yemin ederim, kriket oynuyorlar. Bunu neden yaptıklarını bilmiyorum, ama yapıyorlar. Yalnızca insanları öldürmüyorlar, onları aptal yerine de koyuyorlar,” diye bağırıyordu, “Ford, bunlar bizi aptal yerine koyuyorlar!”</p>

  <p>Arthur’un yolculukları sırasında öğrendiği tarih bilgisinden daha fazla Galaktik tarih bilgisine sahip olmadan buna inanmamak çok güçtü. Kalın duman tabakası içinde hareket ettiği görülebilen, hayalet görünüşlü dehşet saçan figürler, sopaları ile bir dizi tuhaf kriket parodisi gerçekleştiriyormuş izlenimi veriyorlardı. Tek fark sopalarıyla vurdukları her topun düştüğü yerde patlamasıydı. Başta Arthur’un tepkisi bütün bunların Avusturalyalı bir margarin yapımcısının reklam gösterisinden başka bir şey olmadığını düşünmek olmuştu.</p>

  <p>Sonra birden, başladığı gibi ansızın, her şey sona eriverdi. Onbir beyaz robot kaynaşan yoğun bulutların arasından yükselip tören düzeni içinde, son bir kaç kez daha alev fışkırttıktan sonra havada asılı bekleyen gemilerinin içine girdiler. Gemi yüzbinlerce kişinin “vuup” derken çıkardığı sese benzer bir gürültü ile içinden hopladığı havada kaybolup gitti.</p>

  <p>Bir an, korkunç bir sessizlik ortalığa hakim oldu. Sonra, Slartibarfast soluk silueti ile savrulan dumanlar arasından çıkıverdi. Her ne kadar dağ hala ortalarda olmasa da, en azından şimdi yürüdüğü yer ateşler içinde ve dumanlar tüten, bakımlı bir çim sahaydı ve bu yüzden eskisinden de çok Musa peygamberi andırmaktaydı.</p>

  <p>O anda aksi yöne doğru kaçışmakta olan ürkmüş kalabalık arasından telaşla kendilerine yol açmaya çalışan Arthur Dent ve Ford Prefect’i görünceye kadar hiddetle etrafına bakındı. Kalabalığın, bu günün ne kadar olağanüstü bir güne dönüştüğünü düşünmekte olduğu ve bu kaçışma içinde ne yana dönmeleri gerektiğini bilmedikleri açıkça görülüyordu.</p>

  <p>Üçü birlikte gemide birleşmek üzere birbirlerine yaklaşırlarken, Slartibarfast, Ford ve Arthur’a acele acele bir şeyler işaret ediyor ve onlara sesleniyordu. Gemi hala görüntü ekranlarının arkasında park edilmiş durumdaydı ve panik içinde kaçışmakta olan, muhtemelen o sırada uğraşacak yeterince kendi sorunları bulunan kalabalık tarafından hala farkedilmediği anlaşılıyordu.</p>

  <p>“Onlar dağıttılar, şakıdılar, gittiler!” diye bağırıyordu titrek ince sesiyle Slartibarfast.</p>

  <p>“Ne diyor?” diye soludu Ford, bir yandan dirseğiyle yolunu açarak ilerlerken.</p>

  <p>«</p>

  <p>Arthur başını salladı.</p>

  <p>“Onlar... bir şeyler yapmışlar,” dedi</p>

  <p>“Onlar geldiler, aldılar, gittiler!” diye bağırdı yine Slartibarfast.</p>

  <p>Ford ve Arthur birbirlerine bakıp başlarını iki yana sallayarak anlamadıklarını belirttiler.</p>

  <p>“Kulağa acele bir şey varmış gibi geliyor,” dedi Arthur. Durdu ve seslendi.</p>

  <p>“Ne diyorsun?”</p>

  <p>“Onlar, aldılar, gittiler küller!” diye haykırdı Slartibarfast, hala onlara elini kolunu sallayarak.</p>

  <p>“Diyor ki,” dedi Arthur, “onlar Külleri almışlar. Yani sanırım demek istediği bu.” Bir yandan koşmaya devam ediyorlardı.</p>

  <p>“Neleri...?” dedi Ford.</p>

  <p>“Külleri,” dedi Arthur kısaca. “Bir kriket sopasının yanmış kalıntıları. Bu bir ödül. Gelip...” nefes nefese kalmıştı, “aldıkları... şey... bu... olmalı.” Sanki kafatası içinde beynini biraz daha aşağı yerleştirmeye çalışırmış gibi hafifçe başını salladı.</p>

  <p>“Bize anlatmak istemesi tuhaf bir şey diye terslendi Ford.</p>

  <p>“Böyle bir şeye el koyulması tuhaf bir şey.”</p>

  <p>“Tuhaf bir gemi.”</p>

  <p>Ona ulaşmışlardı. Gemiyle ilgili bir başka tuhaflık da Başka Birinin Sorunu alanını çalışma sırasında izlemekti. Artık gemiyi olduğu gibi görebiliyorlardı, çünkü orada olduğunu biliyorlardı. Buna karşılık başka kimsenin onu görmediği çok açıktı. Bu aslında onun görünmez olduğundan yada başka bir hiper imkansız sebepten ötürü değildi. Herhangi bir şeyi görünmez yapmak için gerekli olan teknoloji öyle sonsuz bir karmaşaydı ki bir şeyi görünmez yapmaktansa, o şeyi ortadan kaldırıp onsuz yaşamak bir trilyonun, dokuzyüzdoksan dokuz milyar, dokuzyüz doksandokuz milyon, dokuzyüzdoksan-dokuzbin dokuzyüz doksan dokuzu kadar daha kolay ve daha etkili bir yöntemdi. Bir zamanlar bilimsel büyücü ultra-meşhur Wug’lı Effrafax, bir zamanlar kendisine bir yıl verilirse, büyük mega dağ Magramal’ı tamamen görünmez hale sokabileceğini iddia ederek, hayatı üzerine bahse gimişti.</p>

  <p>Yılın büyük bir kısmını muazzam Lüks-O-Boruları ve Yansıtıcı-Sıfırlayıcılar ve Spektrum-Baypas-Matikler arasında salınıp dans ederek geçirip de yalnızca dokuz saati kaldığında bunu başaramayacağını anlamıştı.</p>

  <p>Bunun üzerine, o ve büyük bir yıldızlararası taşıma şirketine sahip olan arkadaşları ve arkadaşlarının arkadaşları, arkadaşlarının arkadaşlarının arkadaşları ve onların bazı daha az yakın arkadaşları hep birlikte, bugün tarihte yaygın olarak en zor gecenin çalışmaları olarak bilinen çabaları ortaya koydular. Ertesi gün Mag-ramal, pek tabii ki artık görünmez durumdaydı. Bununla birlikte, Effrafax iddiayı- ve dolayısı ile hayatını- kaybetti. Çünkü işgüzar bir kontrol memuru (a) Magramal'ın olması gereken bölgede dolaşırken herhangi bir şeye çarpıp tökezlenmemiş veya burnunu kırmamıştı ve (b) ortalıkta şüpheli görüntüye sahip bir ekstra ay belirmişti.</p>

  <p>Başkasının Sorunu Alanı ise bundan çok daha basit ve çok daha etkilidir üstelik bir yüzyıldan fazla bir zaman süresince tek bir fener pili ile işletilebilir. Bunun sebebi alanın işleyiş ilkesinin, kişilerin istemedikleri, beklemedikleri veya açıklayamadıkları bir şeyi görmemek konusundaki doğal eğilimleri üzerine dayalı olmasıdır. Eğer Effrafax, dağı pembeye boyayıp üzerine de basit ve ucuz bir Başka Birinin Sorunu alanı dikmiş olsaydı, herkes dağın yanından geçip gidecek, etrafından dolaşacak, hatta üzerine tırmanacak ama hiç kimse onun orada olduğunu, farkedemeyecekti.</p>

  <p>Slartibarfast’mgemisiyle ilgili olup bitenler de tam olarak böyleydi. Pembe bir gemi değildi ama, olsaydı bile, bu görüntüye dönük sorunlarının en önemsizi olacak, insanlar onu yine de herhangi bir şey gibi görmezlikten geleceklerdi.</p>

  <p>Geminin en olağanüstü yanı kılavuz kanatçıklar, roket motorları ve acil tehlike kapıları ile bir parça uzay gemisine benzese de, daha çok ters çevrilmiş küçük bir İtalyan barını andırmasıydı.</p>

  <p>Ford ve Arthur ona hayretler içinde ve derinden incinmiş duygularla bakmaktaydılar.</p>

  <p>“Evet, biliyorum,” dedi Slartibarfast, onlara doğru aceleyle yürürken, nefessiz kalmış ve son derece endişeli bir şekilde,”ama bir sebebi var. Gelin, hemen gitmemiz gerek. Eski kabus geri döndü. Kader hepimizle yüzleşiyor. Bir an önce buradan ayrılmalıyız.”</p>

  <p>“Umarım güneşli bir yere gideriz,” dedi Ford.</p>

  <p>Ford ve Arthur Slartibarfast’ın arkasından gemiye girdiler ve içerisi onları öylesine afalattı ki dışarıda daha sonra olup bitenlerden bütünüyle koptular.</p>

  <p>Gümüş renginde pırıl pırıl bir başka uzay gemisi gökten sahaya süzüldü, ve bir teknolojik bale gösterisindeymişcesine telaş etmeden yavaşça uzun bacakları uzattı.</p>

  <p>Yavaşça toprağa kondu. Kısa bir rampa uzattı. Uzun boylu gri-yeşil bir şey hızla dışarı çıkarak az önceki katliamda yaralananlara yardım etmeye çabalayan sahanın ortasındaki küçük topluluğa sokuldu. Kendinden emin ama, sakin ve gösterişsiz bir edayla önündeki topluluğu elleriyle aralayarak ümitsiz bir kan gölünün ortasında yatmakta olan ve artık bu dünyaya ait herhangi bir ilacın şifa verebileceği noktanın ötesine geçmiş olduğu açıkça görülebilen, son öksürüğünü öksürüp, son nefesini alan bir adamın yanında durdu. Yavaşça yanma çömeldi.</p>

  <p>“Arthur Philip Deodat?” diye sordu.</p>

  <p>Adam, gözlerinde ürkmüş bir şaşkınlık ifadesiyle ve halsiz bir şekilde başını eğerek onayladı.</p>

  <p>“Sen hiçbir işe yaramayan sersemin biri, bir hiçsin.” diye fısıldadı yaratık. “Gitmeden önce bunu bilmen gerektiğini düşündüm.”</p>

  <p>&nbsp;</p>

  <h2 id="sigil_toc_id_69">5</h2>

  <p>Galaksi tarihiyle ilgili önemli gerçekler, No. 2:</p>

  <p><em>(Günlük Sider Habercisi</em> isimli gazetenin çıkardığı <em>Popüler Galaksi Tarihi</em> isimli kitaptan alınarak çoğaltılmıştır.)</p>

  <p>Bu Galaksinin başlangıcından beri, öyle sık aralıklarla büyük medeniyetler yükselmiş ve çökmüş, yükselmiş ve çökmüş, yükselmiş ve. çökmüştür ki Galaksi’deki yaşamın</p>

  <p>(a) Deniz tutması- uzay tutması, zaman tutması, tarih tutması ve buna benzer bir şeyle yakın ilişkisi olduğunu, ve</p>

  <p>(b) Aptalca olduğunu, düşünmek oldukça akıl çelici bir yaklaşım haline gelmiştir.</p>

  <p>&nbsp;</p>

  <h2 id="sigil_toc_id_70">6</h2>

  <p>Arthur’a sanki tüm gökyüzü ansızın bir kenara çekilip onların geçmesine izin vermiş gibi gelmişti.</p>

  <p>Kendi beyninin atomları ile kozmosun atomları birbirleri arasından akıyormuş gibi gelmişti.</p>

  <p>Evren’in rüzgarıyla savruluyormuş ve o rüzgar kendisiymiş gibi gelmişti.</p>

  <p>Kendisi Evrendeki düşüncelerden biri, Evren ise kendisinin bir düşüncesiymiş gibi gelmişti.</p>

  <p>Lordlar Kriket Sahası’ndaki insanlara, sık sık olduğu gibi, bir başka Kuzey Londra restoranı gelip geçmiş ve bu da Başka Birinin Sorunuymuş gibi gelmişti.</p>

  <p>“Ne oldu?” diye fısıldadı Arthur gözle görülür bir dehşetle.</p>

  <p>“Kalktık,” dedi Slartibarfast.</p>

  <p>Arthur şaşkın bir durgunluk içinde hızlandırma koltuğunda yatmaktaydı. Başına gelenin uzay tutması mı, yoksa din mi olduğundan pek emin değildi.</p>

  <p>“İyi hız yapıyor,” dedi Ford, Slartibarfast’ın gemisinin az önceki performansından ne derece etkilendiğini gizlemek için başarısız bir girişimde bulunarak, “dekor ise bir rezalet.”</p>

  <p>Yaşlı adam bir iki dakika için cevap vermedi. Evi alevler içinde yanarken kafasında Fahrenhayt’ı Santigrat'a çevirmeye çalışan bir adam havasıyla cihazlara bakmaktaydı. Sonra alnındaki çizgiler düzeldi ve gözleri bir an için önündeki geniş ekranda gördüğü, gümüş iplikler gibi akmakta olan yıldız karmaşasına çevrildi.</p>

  <p>Dudakları bir şeyler hecelemeye çalışıyormuş gibi kıpırdadı. Ansızın panik içinde kalan gözleri, ok gibi tekrar cihazlara döndü, sonra yüzündeki ifade devamlı bir kaş çatışa dönüştü. Tekrar ekrana baktı. Kendi nabzını ölçtü. Kaş çatışı bir an için derinleşti, sonra gevşedi.</p>

  <p>“Makineleri anlamaya çalışmak bir hata,” dedi, “Bütün yaptıkları beni endişelendirmek. Ne demiştin?” “Dekor,” dedi Ford. “Yazık olmuş.”</p>

  <p>“Aklın ve Evren’in yüreğinin derinliklerinde,” dedi Slartibarfast, “bunun bir sebebi var.”</p>

  <p>Ford sertçe etrafına bakındı. Bu yaklaşımın işlere iyimser bakmak anlamına geldiğini düşündüğü açıktı.</p>

  <p>Köprüüstü koyu yeşil, koyu kahverengi, koyu kırmızı renklerde, sıkış tıkış ve loştu. Küçük bir İtalyan barına olan anlatılmaz benzerlik giriş kapısında sona ermiyordu. Küçük ışık huzmeleri saksılardaki çiçekleri, parlak fayansları ve türlü türlü ne olduğu belirsiz pirinç süs eşyasını aydınlatmaktaydı.</p>

  <p>Rafya sarılı şişeler karanlıkta iğrenç bir pusuya yatmış gibi görünüyordu.</p>

  <p>Slartibarfast’ın dikkatini üzerinde yoğunlaştırdığı cihazlar betona gömülü şişelerin dibine monte edilmiş gibi duruyorlardı.</p>

  <p>Ford uzanıp onlara dokundu.</p>

  <p>Beton taklidi. Plastik. Taklit betona gömülü taklit şişeler.</p>

  <p>Aklın ve Evren’in yüreğinin derinliklerinin canı cehenneme diye düşündü kendi kendine, bu süprüntüden başka bir şey değildi. Diğer taraftan, geminin gösterdiği performans yanında kendi gemileri <em>Altın Kalp</em>'in elektrikli beşik gibi kaldığı da yadsınamazdı.</p>

  <p>Koltuktan aşağı atladı. Üzerini silkeledi. Kendi kendine yavaşça bir şeyler mırıldanmakta olan Arthur’a baktı. Sonra ekrana döndü baktı ve bir şey anlayamadı. Slartibarfast’a çevirdi gözlerini.</p>

  <p>“Ne kadar yol aldık şimdi?” dedi.</p>

  <p>“Kabaca...” dedi Slartibarfast, “Galaktik diskin hemen hemen üçte ikisini aşmış olduğumuzu söyleyebilirim. Evet, sanırım kabaca üçte ikisi.”</p>

  <p>“İlginç bir şey,” dedi Arthur yavaşça, “kişi Evren’de daha hızlı ve daha uzaklara doğru seyahat ettikçe, Evrendeki yeri de gittikçe daha önemsizmiş gibi görünmeye başlıyor. Kişi, derin ya da adeta boşaltılmış bir....”</p>

  <p>“Evet, çok ilginç,” dedi Ford. “Nereye gidiyoruz?” “Evren’in,” dedi Slartibarfast, “eski bir kabusu ile yüzleşmeye gidiyoruz.”</p>

  <p>“Bizi nerede bırakacaksın?”</p>

  <p>“Bu konuda sizin yardımınıza ihtiyacım olacak. “</p>

  <p>“Zor iş. Bak, aslında bizi götürebileceğin ve hep birlikte eğlenebileceğimiz bir yer var, orayı öneririm. Orada kafaları çekebilir ve belki de müthiş günahkar bir</p>

  <p>müzik bile dinleyebiliriz. Bir dakika, bakayım.” <em>Otostopçu'</em><em>n</em><em>un Galaksi Rehberi'm</em> çıkardı ve içindekiler bölümünde seks, uyuşturucu ve rock and roll ile ilgili başlıklar arasında gezindi.</p>

  <p>“Zamanın sisleri arasından bir lanet yükseliyor,” dedi Slartibarfast.</p>

  <p>“Evet, öyle sanıyorum,” dedi Ford. “Hey,” dedi, kitaptaki rastgele başlıklardan birini aydınlatırken, “Eccentrica Gallumbits, onunla hiç karşılaştınız mı? Erotikon Altı gezegeninin üç memeli fahişesi. Bazılarının dediğine göre kadının erotik bölgeleri esas gövdesinden dört mil öteden başlıyormuş. Ben buna katılmıyorum, ben beş mil öteden başladığını söylüyorum.”</p>

  <p>“Bir lanet ki“, dedi Slartibarfast, “Galaksiyi yangınlar ve felaketler içine sürükleyecek ve belki de Evren’i vakitsiz bir sona götürecek. Çok ciddiyim.” diye ekledi.</p>

  <p>“Kötü bir zaman olacağa benziyor,” dedi Ford, “şansım yaver giderse o sırada ben farkedemiyecek kadar sarhoş olacağım. İşte,” dedi, parmağını <em>Rehber’</em><em>in</em> ekranına bastırarak, “burası gerçek bir batakhane ve biz oraya gitmeliyiz diyorum. Sen ne dersin, Arthur? İlahiler gevelemeyi bırak da biraz ilgi göster. Kanırdığın önemli konular var.” Arthur yattığı yerden doğruldu ve başını iki yana salladı.</p>

  <p>“Nereye gidiyoruz?</p>

  <p>“Eski bir geceyle yüzleşmeye...”</p>

  <p>“Bırak onu,” dedi Ford. ” Arthur, biz seninle Ga-laksi’de biraz eğlenmeye gidiyoruz. Hoşuna gitti mi bu fikir?”</p>

  <p>“Slartibarfast’ın bu kadar endişeli göründüğü konu ne?” dedi Arthur.</p>

  <p>“Hiçbir şey,” dedi Ford.</p>

  <p>“Kader,” dedi Slartibarfast, “gelin,” diye ekledi, ani bir hareketle,” size göstermem ve anlatmam gereken çok şey var.”</p>

  <p>Yeşil dövme demirden yapılmış ve anlaşılmaz şekilde uçuş köprüsünün orta yerine kurulmuş bir döner merdivene doğru yürüdü. Arthur, kaşlarını çatarak onu takip etti. Ford suratını asarak <em>Rehber'i</em> tekrar sırt çantasına tıkıştırdı.</p>

  <p>“Doktorum benim toplum-görevi bezelerimin pek gelişmediğini, ahlak kaslarımda ise doğal bir yetersizlik olduğunu söylüyor,” diye söylendi kendi kendine, “ve bu yüzden Evren’i kurtarma görevinin dışında tutulmalıymışım.”</p>

  <p>Yine de diğerleri ile birlikte isteksizce merdivenleri tırmandı.</p>

  <p>Yukarıda gördükleri şey aptallıktan başka bir şey değildi, ya da öyle görünüyordu. Ford başını salladı, yüzünü elleri arasına gömdü ve çiçek saksılarından birine toslayarak onun duvara çarpıp kırılmasına sebep oldu.</p>

  <p>“Merkezi Hesaplama Ünitesi,” dedi Slatibarfast aldırmadan,^"burası gemiyi herhangi bir şekilde etkileyen, her türlü hesaplamanın yapıldığı yer. Evet, neye benzediğini biliyorum ama, aslında bu gördüğünüz, bir seri karmaşık matematiksel fonksiyondan oluşmuş dört boyutlu karmaşık bir topoğrafya haritasıdır.”</p>

  <p>“Karikatüre benziyor,” dedi Arthur.</p>

  <p>“Neye benzediğini biliyorum,” dedi Slartibarfast ve onun içine girdi. O bunu yaparken Arthur’un kafasında bunun ne anlama gelebileceğine ilişkin ani bir ışık çakar gibi oldu, ama o buna inanmayı reddetti. Evren’in böyle çalışması mümkün değil, diye düşündü, mümkün değil.</p>

  <p>Bu, diye düşündü içinden kadar saçma kadar</p>

  <p>saçma, karşılaştıracak bir şey bulamayıp bu düşünce hattından çıkmaya karar verdi. Düşünebildiği gerçekten saçma şeylerin çoğu çoktan gerçekleşmişti çünkü.</p>

  <p>Ve bu da onlardan biriydi.</p>

  <p>Bu büyük, camdan bir kafesti, veya bir kutu- hatta bir oda.</p>

  <p>İçinde bir masa vardı, uzun bir şey. Etrafında bir düzine kadar bambu sandalye bulunuyordu. Üzerinde kusursuzca hesaplanmış matematiksel pozisyonlara yerleştirilmiş gibi gözüken bir kaç sigara yanığı ile lekelenmiş, kırmızı beyaz kareli bir masa örtüsü vardı.</p>

  <p>Ve masa örtüsünün üzerinde de bir düzine kadar yarısı yenmiş İtalyan yemekleri, yansı yenmiş ekmek dilimleri ve robotların durmaksızın yerinden oynattığı yarısı içilmiş şarap kadehleri bulunuyordu.</p>

  <p>Her şey yapaydı. Bir robot servis garsonu, bir robot şarap garsonu, ve bir robot şef garson robot müşterilere hizmet etmekteydi. Mobilyalar ve masa örtüsü de yapaydı. Her bir yemek, Örneğin bir <em>pollo sorpesso,</em> gerçek olmadığı halde, gerçeğinin sahip olduğu bütün mekanik özelliklere sahipti.</p>

  <p>Ve hep birlikte küçük bir dans gösterisinin par-çasıydılar— devamlı olarak şiddetin eşiğinde uçuşup duran, ama gerçekte hiç bir sonuca ulaşmayan menülerin, hesap pusulalarının, cüzdanların, kredi kartlarının, saatlerin, kalemlerin ve kağıt peçetelerin ustalıkla idare edilmesini içeren karmaşık bir dans.</p>

  <p>Slartibarfast aceleyle içeri girdi ve şef garsonla tembel tembel konuşmaya başladı. Bu sırada müşteri robotlardan birisi bazı kızların üzerindeki bazı erkeklere yapmayı tasarladığı şeylerden bahsederek yavaş yavaş masanın altına kaymaktaydı.</p>

  <p>Böylece boşalan yere oturan Slartibarfast menüye kurnazca bir göz attı. Masanın çevresindeki alışılmış tempo belli belirsiz hızlandı. Tartışmalar başladı. Müşteriler birbirlerine peçeteler üzerinde bir şeyler ispatlamaya çalışmaktaydı. Birbirlerine öfkeyle el kol hareketleri yapmaya ve birbirlerinin yediği tavuk parçalarını incelemeye başladılar. Garson’un eli hesap pusulası üzerinde bir insan elinin başarabileceğinden ve insan gözünün izleyebileceğinden daha hızla hareket etmeye başladı. Hızı daha da arttı. Kısa bir süre sonra gruba olağanüstü ve ısrarlı bir kibarlık hakim oldu ve bir kaç saniye içinde de aniden bir uzlaşma noktasına ulaşılır gibi oldu. Gemiyi yeni bir titreşim sardı.</p>

  <p>Slartibarfast camlı odadan dışarı çıktı.</p>

  <p>“Bistromatik,” dedi. “Doğaüstü bilimde kullanılabilecek en etkili hesaplama yöntemi. Hadi gelin, Bilgilendirici Görüntüler Merkezine gidelim.</p>

  <p>Hızla yürüyüp gitti ve onları da şaşkınlık içinde peşinden sürükledi.</p>

  <p>&nbsp;</p>

  <h2 id="sigil_toc_id_71">7</h2>

  <p><em>Bistromatik Seyir Sistemi uçsuz bucaksız yıldızlararası mesafeleri Olasısızlık Faktörlerinin tehlikeli aptallıkları olmadan geçebilmenin yeni ve harikulade yoludur.</em></p>

  <p><em>Bistromatik, rakam davranışlarını anlamakta çığır açacak yeni bir tarzdır. Einstein'ın zamanın mutlak olmayıp gözlemcinin uzaydaki hareketlerine bağlı olduğu gibi uzayın da mutlak olmayıp gözlemcinin zaman içindeki hareketlerine bağlı olduğunu saptadığı gibi, şimdi de rakamların mutlak değil, gözlemcinin restorandaki hareketlerine bağlı olduğu keşfedilmiştir.</em></p>

  <p><em>Birinci mutlak- olmayan rakam masanın kaç kişi için rezerve edildiğidir. Bu rakam restorana gelecek ilk Uç telefon sırasında değişecek ve daha sonra restorana gerçekten gelenlerin veya bu gelenlere, gösteri/maç/parti sonrası katılanların ya da kimlerin de orada olduğunu gördükten sonra geri dönenlerin sayısıyla hiçbir görünür bağlantısı olmayacaktır.</em></p>

  <p><em>İkinci mutlak- olmayan rakam bildirilen varış saatidir ki günümüzde artık matematiksel kavramların en garibi olarak kabul edilmektedir. Bu kavram, bir karşıcinsdışındalık ya da varlığı yalnızca kendinden başka bir şey olarak tanımlanabilen bir sayıdır. Diğer bir deyişle, bildirilen varış saati, grubun herhangi bir üyesinin restorana varabilmesinin imkansız olduğu tek saattir. Bu noktada karşıcins dışındakiler, istatistik ve muhasebe de dahil olmak üzere, matematiğin birçok dalında ve Başka Birinin Sorunu alanındaki temel eşitlikleri kurmak açısından yaşamsal bir rol oynar.</em></p>

  <p><em>Mutlak- olmama kavramının üçüncü ve en gizemli kısmı ise hesap pusulası üzerinde bulunan madde sayısı, her bir maddenin tutan, masada hazır bulunanların sayısı ve her birinin ödemeye hazır olduğu para miktarı arasındaki ilişkilerde saklıdır. (Yanında gerçekten belli bir miktar para getirmiş olanların sayısı ise bu alanın yalnızca bir yan olgusudur.)</em></p>

  <p><em>Bu noktada daha önce ortaya çıkan şaşırtıcı farklılıkları ciddiye alan olmadığından bunlar asırlarca araştırılmadan kalmıştır. O zamanlar bu farklılıklar nezaket, kabalık, terbiyesizlik, gösteriş düşkünlüğü, yorgunluk, duygusallık ya da saatin geç olması gibi niteliklere indirgenir ve ertesi sabah da tamamen unutulurlardı. Pek tabii ki bu uyumsuzluklar hiçbir zaman laboratuvar şartları altında denenmemişlerdi, çünkü hiç bir zaman</em> <em>labaratuvarlarda- en azından ünü iyi olan labaratuvarlarda- meydana gelmemişlerdi</em></p>

  <p><em>Böylece şaşırtıcı gerçek ancak cep bilgisayarlarının keşfi ile ortaya çıkmıştır ki o da şudur:</em></p>

  <p><em>Restoran faturalarında yazılı olan rakamlar Evren 'in diğer bölgelerinde herhangi bir kağıt üzerine yazılmış olan rakamlarla aynı matematiksel kanunlara tabi değildir.</em></p>

  <p><em>Tek başına bu gerçek bilim dünyasını sarsmaya yetmiş, tam anlamıyla bir devrim gerçekleştirmişti. Öyle iyi restoranlarda öyle çok matematik konferansları yapılmaya başlanmıştı ki, o neslin en iyi beyinlerinin pek çoğu aşırı yeme ve kalp krizleri sonucu ölmüşler ve böy-lece matematik bilimi yıllarca gerilemişti.</em></p>

  <p><em>Bununla birlikte yeni yaklaşımın sonuçları yavaş yavaş anlaşılmaya başlanmıştı. Başlangıçta, bunlar fazlasıyla katı, fazlasıyla delice, fazlasıyla sokaktaki adamın söyleyebileceği cinsten şeylerdi, "Oh, evet, bunu ben de söyleyebilirdim, ” gibi. Daha sonra “Birbirini Etkileyen Öznellik Taslağı</em> ” <em>cinsinden deyişler icat edilmiş ve herkes rahatlayarak duruma ayak uydurmuştu.</em></p>

  <p><em>Belli başlı araştırma enstitülerinin çevresinde dolanarak, Evren ’in yalnızca kendi hayal gücünün yalnızca küçük bir parçası olduğu anlamına gelen garip şarkılar söylemeyi adet edinmiş olan küçük bir keşişler grubuna bir sokak tiyatrosu ödülü verilmiş ve keşişler oradan uzaklaşmışlardı.</em></p>

  <p>&nbsp;</p>

  <h2 id="sigil_toc_id_72">8</h2>

  <p>“Görüyorsunuz ya, uzay yolculuğunda,” dedi Slartibarfast, bir yandan Bilgilendirici Görüntüler Odasındaki birtakım cihazları karıştırırken, “uzay yolculuğunda...”</p>

  <p>Durdu ve etrafına bakındı.</p>

  <p>Bilgilendirici Görüntüler Odası, Merkezi Hesaplama Ünitesinin görsel biçimsizliklerinden sonra iç ferahlatıcı bir mekandı, içinde hiçbir şey yoktu. Ne bir bilgi, ne bir hayal. Yalnızca kendileri, beyaz duvarlar ve sanki bir fişle Slartibarfast’m bulamadığı bir şeye bağlanması gerekiyormuş gibi görünen birkaç küçük cihaz.</p>

  <p>“Evet?” diye üsteledi Arthur. Slartibarfast’ın aceleciliğini benimsemişti, ama bununla ne yapacağını bilemiyordu.</p>

  <p>“Evet, ne?” dedi yaşlı adam.</p>

  <p>“Bir şey diyordun?”</p>

  <p>Slartibarfast ona sertçe baktı.</p>

  <p>“Rakamlar,” dedi “korkunçtur.” Yeniden aranmaya başladı.</p>

  <p>Arthur kendi kendine bilmişce başını sallamaktaydı. Bir müddet sonra bunun kendisini bir yere götürmediğini fark etti ve neden sonra “Ne?” diye sormaya karar verdi.</p>

  <p>“Uzay yolculuğunda,” diye tekrarladı Slartibarfast, “bütün rakamlar korkunçtur.”</p>

  <p>Arthur tekrar başını salladı ve etrafına bakınarak Ford’dan yardım istedi, ama Ford surat asma pratiği yapıyor ve bunda da oldukça başarılı oluyordu.</p>

  <p>“Ben yalnızca,” dedi Slartibarfast bir iç çekişle, “sizi, gemiyle ilgili bütün hesaplamaların neden bir garsonun hesap pusulası üzerine yapıldığını sorma zahmetinden kurtarmaya çalışıyordum.”</p>

  <p>Arthur kaşlarını çattı.</p>

  <p>“Neden,” dedi, “geminin bütün hesaplamaları bir garso....”</p>

  <p>Durdu.</p>

  <p>Slartibarfast “Çünkü uzay yolculuğunda bütün rakamlar korkunçtur.”</p>

  <p>Derdini anlatamadığını görebiliyordu.</p>

  <p>“Dinle,” dedi.”Bir garsonun hesap pusulasındaki rakamlar danseder. Bu durumla daha önce karşılaşmış olmalısın.”</p>

  <p>“Yani...”</p>

  <p>“Bir garsonun hesap pusulası üzerinde,” dedi Slartibarfast, “gerçek ile gerçekdışı, öyle temel bir seviyede çarpışırlar ki, her biri diğeri haline gelir ve belli parametreler içinde, her şey mümkün olur.”</p>

  <p>“Hangi parametreler?”</p>

  <p>“Bunu söylemek imkansız,” dedi Slartibarfast. “Bir tanesi bu. Garip ama gerçek. En azından ben garip olduğunu düşünüyorum,” diye ekledi, “ve gerçek olduğu konusunda da bana güvence verildi.”</p>

  <p>Tam o anda duvarda aramakta olduğu yarığı buldu ve elinde tuttuğu cihazı oraya taktı.</p>

  <p>“Telaşlanmayın,” dedi ve sonra kendisi birden panik içinde cihaza bakmaya başladı ve geriye sıçradı, “bu...”</p>

  <p>Ne dediğini duymadılar, çünkü o anda çevrelerinde beliriveren Mildands’deki küçük bir sanayi kenti büyüklüğünde bir yıldızsavaş gemisi yıldız lazerleri sonuna kadar açılmış olarak parçalanmış gecenin içinden çıkarak onlara doğru fırladı.</p>

  <p>Yakıcı ışıkların yarattığı bir kabus fırtınası karanlığı dağladı ve hemen arkalarındaki gezegenden büyükçe bir parça kopardı.</p>

  <p>Yutkundular, gözleri fal taşı gibi açıldı ama bağıramadılar.</p>

  <p>&nbsp;</p>

  <h2 id="sigil_toc_id_73">9</h2>

  <p>Başka bir dünya, başka bir gün, başka bir şafak.</p>

  <p>Sabahın incecik, gümüşi ilk ışıklan sessizce belirmeye başlamıştı.</p>

  <p>Patlayan milyar, trilyon tonluk, süpersıcak hidrojen çekirdeği yavaşça ufukta yükseldi ve küçük, soğuk ve hafifçe nemli görünmeyi başardı.</p>

  <p>Işığın adeta yüzdüğü her şafak vaktinde büyülü bir olasılık anı vardır. Bu sırada yaratılış nefesini tutmuştur.</p>

  <p>Squornshellous Zeta’da bu an her zamanki gibi yine kazasız belasız geçti.</p>

  <p>Puslu hava çayırların yüzeyine yapışmıştı. Bataklık ağaçlarının rengi bu yüzden gri gözüküyor, uzun kamışlar ayırdedilemiyordu. Pus, tutulmuş nefes gibi havada asılı kalmıştı.</p>

  <p>Hiçbir şey hareket etmiyordu.</p>

  <p>Ortalık sessizdi.</p>

  <p>Güneş pusla yorgun bir savaşa girmişti. Şurayı birazcık ısıtmaya, oraya bir parça ışık vermeye çalışıyordu. Ama bugün gökte bir başka uzun çekişmenin olacağı açıktı.</p>

  <p>Hiçbir şey kıpırdamıyordu.</p>

  <p>Yine sessizlik vardı.</p>

  <p>Hiçbir şey kıpırdamıyordu.</p>

  <p>Sessizdi.</p>

  <p>Hiçbir şey kıpırdamıyordu.</p>

  <p>Squornshelleous Zeta’da sık sık bütün günler böyle geçerdi ve bu gün de onlardan biri olacaktı.</p>

  <p>Ondört saat sonra güneş ümitsizlik ve tam bir boşa çaba harcama duygusu içinde karşı ufuğun ardına çekildi. ,</p>

  <p>Bir kaç saat sonra tekrar göründü, omuzlarım doğrulttu ve yeniden gökyüzüne tırmanmaya başladı.</p>

  <p>Bununla birlikte, bu sefer, bir şeyler olmaktaydı. Az önce bir şilte bir robota rastlamıştı.</p>

  <p>“Selam, robot,” dedi şilte</p>

  <p>“Pöh,” dedi robot ve uğraştığı işi sürdürmeye, yani küçücük bir daire içinde ağır ağır yürümeye devam etti.</p>

  <p>“Mutlu musun?” diye sordu şilte.</p>

  <p>Robot durdu ve şilteye baktı. Alaylı bir bakıştı bu. Açıkça görülüyordu ki bu çok aptal bir şilteydi. O da robota kocaman açılmış gözlerle bakıyordu.</p>

  <p>Bütün şiltece şeylere karşı duyduğu genel hoşnutsuzluğu ifade ettiği trilyonda bilmem kaçlık bir duraklama süresinin ardından, robot minik daireler şeklindeki yürüyüşüne devam etti.</p>

  <p>“Sohbet edebilirdik,” dedi şilte, “bunu ister miydin?”</p>

  <p>Bu büyük bir şilteydi ve herhalde kalitesi de yüksek olmalıydı. Aslında o günlerde çok az şey üretilmekteydi.</p>

  <p>Çünkü içinde yaşadığımız Evren gibi sonsuz büyüklükteki bir ortamda, hayal edilebilecek şeylerin çoğu ile hayal edilmese daha iyi olacak şeylerin de önemli bir kısmı toprakta yetişmekteydi. Kısa süre önce ağaçlarının çoğunda meyve yerine ayarlı tornavidaların yetiştiği bir orman keşfedilmişti. Ayarlı tornavida meyvesinin yaşam devresi çok ilginçti. Bu cins tornavida meyvesi ağaçtan toplandıktan sonra içinde yıllarca rahatsız edilmeden yatabileceği tozlu ve karanlık bir çekmeceye ihtiyaç duyar. Bir müddet sonra, bir gece ansızın kuluçkadan çıkıp, ufalanıp toza dönüşen dış derisinden sıyrılır. Artık, her iki ucunda mandallan olan, vida için bir çeşit keskin kenar ve deliğe benzer bir şeyleri bulunan, tanımlanması güç, küçük metal bir obje haline gelmiştir. Bu objeyi bulan onu bir tarafa atacaktır, çünkü kimse bunun ne işe yaradığını bilmemektedir. Sınırsız bilgeliği ile doğanın bu konu üzerinde çalışmakta olduğu tahmin edilmektedir.</p>

  <p>Hiç kimse şilteler içinde yaşamın ne anlama geldiğine ilişkin herhangi bir şey bilmiyordu. Şilteler, kocaman, dost tavırlı, yaylı yaratıklar olup Squornshelleous Zeta çayırlarında kendilerine has bir yaşam sürmekteydiler. Çoğu yakalanıp, kesilip biçilmekte, kurutulmakta, gemilerle uzaklara gönderilmekte, ve üzerinde uyunmaktaydı. Hiçbiri buna aldırıyor gibi görünmemekte ve hepsi de Zem olarak adlandırılmaktaydı.</p>

  <p>“Hayır” dedi Marvin.</p>

  <p>“Benim adım,” dedi şilte, “Zem. Biraz havalardan bahsedebilirdik.”</p>

  <p>Marvin yorucu dairesel yürüyüşüne tekrar ara verdi.</p>

  <p>“Açıkça görülmekte ki,” diye gözlemini belirtti, “bu sabah çiğ taneleri son derece rahatsız edici bir gürültüyle düşmekteler.”</p>

  <p>Kaldığı yerden yürüyüşüne devam etti. Sanki bu sözlü patlama sonucunda keder ve kasvetin yepyeni doruklarına ulaşmış gibiydi. Usandırıcı bir inatla ağır aksak yürüyüşünü sürdürmekteydi. Eğer dişleri olsaydı şu sırada onları gıcırdatıyor olacaktı. Ama yoktu. Gıcırdatmadı. Yürüyüşü her şeyi ifade etmeye yetiyordu.</p>

  <p>Şilte etrafta foşurdayıp dolanıyordu. Bu, yalnızca bataklıklardaki canlı şiltelerin yapabildiği bir şeydi, bunu ifade eden kelimenin yaygın olarak kullanılan bir kelime olmayışının nedeni de buydu. Şilte sempatik hareketlerle foşurduyor, böyle yaparken de epeyce bir miktar su kütlesini yerinden oynatıyordu. Hoş ve çekici bir tavırla suda hava kabarcıkları çıkartıyordu. Beklenmedik biçimde puslu havayı delmeyi başaran güneş ışığı, mavi beyaz çizgileri üzerinde bir an için parıldadığı yaratığın biraz ısınmasına sebep oldu.</p>

  <p>Marvin ağır aksak yürüyüşünü sürdürüyordu.</p>

  <p>“Sanırım, senin aklına bir şey takılmış,” dedi şilte, höpürdeyerek.</p>

  <p>“Hayal edebileceğinden de çok şey,” diye kederlendi Marvin. “Herçeşit zihinsel aktivite için sahip olduğum kapasite uzayın sonsuz uzaklıkları kadar sonsuzdur. Mutluluk kapasitem buna dahil değil ne yazık ki.”</p>

  <p>Pat, pat yürüdü.</p>

  <p>“Benim mutlu olma kapasitemi, ” diye ekledi, “içindeki kibritleri bile çıkarmadan bir kibrit kutusuna sığdırmak mümkündür.”</p>

  <p>Şilte ahufladı. Bu kelime bataklıkta yaşayan canlı bir şiltenin onu çok duygulandıran trajik bir öykü dinlediği zaman çıkardığı sestir. Bu kelime <em>Gelmiş Geçmiş Tüm Diller İçin Ultra-Kapasiteli Maximegalon Sözlüğü</em> ne göre aynı zamanda Hollop’lu Lord High Sanvalwag'ın bu yıl ikinci kez karısının doğum gününü unutttuğunu farkettiği zaman çıkardığı ses anlamına da gelmektedir. Yalnızca bir tek Hollop’lu Lord High Sanvalwag olduğu ve o da hiç evlenmemiş olduğu için bu kelime kullanılmışsa bile, yalnızca negatif yada spekülatif anlamda kullanılmış olmalıdır ve <em>Ultra-Kapasiteli Maximegalon Sözlüğü’nün</em> mikro baskısının taşınması için bir kamyon filosunu bağlamaya değmediği konusunda fikir birliği içinde olan ve sayıları gittikçe artan bir nüfus mevcuttur. Yeterince ilginçtir ki bu sözlük “höpürdeyen bir şey gibi davranan” anlamına gelen “höpürdeyen” kelimesini kapsamı dışında bırakmıştır.</p>

  <p>Şilte yeniden ahufladı.</p>

  <p>“Diyotlarımda derin bir umutsuzluk seziyorum,” diye sevecenledi. (‘sevecenlemek’ kelimesinin anlamını öğrenmek için, az satılan kitapları indirimli fiyatla pazarlayan bir kitapçıdan <em>Squornshelloııs Bataklık Edebiyatı'nın</em> bir kopyasını yada onun yerine Üniversite’nin değerli park sahalarını tekrar kazanmak için memnuniyetle elinden çıkarmak isteyeceği <em>Ultra-Kapasite Maximegalon Sözlüğü' nün</em> bir baskısını almanız gerekmektedir),” ve bu beni kederlendiriyor. Daha şiltece davranmalısın. Bizler bataklıkta sakin bir inziva yaşantısı sürüyoruz. Burada foşurdamaktan, sevecenlemekten ve ıslaklığı oldukça höpürdetici bir şekilde ele almaktan memnunuz. Bazılarımız öldürülüyor ama hepimizin adı Zem, bu yüzden hangimizin gittiğini anlamıyoruz ve böylece ahuflamayı en az seviyede tutabiliyoruz. Sen niye daireler çizerek yürüyorsun?”</p>

  <p>“Çünkü bacağım sıkıştı,” dedi Marvin kısaca.</p>

  <p>“Bana kalırsa,” dedi şilte şefkatle bacağı incelerken, “bu oldukça kötü durumda bir bacak.”</p>

  <p>“Haklısın,” dedi Marvin, “kötü durumda.”</p>

  <p>“Yazık,” dedi şilte.</p>

  <p>“Bence de öyle,” dedi Marvin, “ve aynı zamanda takma bacaklı bir robot fikrini de oldukça eğlendirici bulacağını sanıyorum. Daha sonra, arkadaşların Zem’le Zem’i görünce onlara da anlatırsın. Onları tanıyorsam, buna güleceklerine bahse girerim. Ama, arzu ettiğimden çok daha iyi olan bütün organik yaşam biçimlerini tanımaktan öte, özel bir tanışıklığım yok onlarla tabii ki. Ha, ama sanki benim yaşamım bir kutu vida somunundan başka bir şey mi ki.”</p>

  <p>Yeniden, ince çelik takma bacağı çamura saplanmış gibi küçük daireler çizerek, gürültüyle yürümeye başladı.</p>

  <p>“Peki ama niçin durmadan dönüp duruyorsun?” dedi şilte.</p>

  <p>“Sadece bunu bir amaç edindiğimi belli etmek için,” dedi Marvin ve dönmeye devam etti.</p>

  <p>“Amacının anlaşıldığını farzet, sevgili arkadaşım,” diye şakıdı şilte, “tul ki anlaşıldı.”</p>

  <p>“Sadece bir milyon yıl daha,” dedi Marvin, “sadece bir milyon yıl. Sonra aynı hareketi geriye doğru deneyebilirim. Değişiklik olsun diye yani, anlıyorsun ya.”</p>

  <p>Şilte yaylarının taa içinde, robotun kendisine bu lüzumsuz, yararsız ve zahmetli yürüyüşü ne kadar zamandır sürdürüldüğünü sorulması için can attığını hissedebiliyordu, onun için yine sakin sakin şakıyarak sordu.</p>

  <p>“Oh, sadece bir virgül beş milyonun biraz üzerinde bir zamandan beri,” dedi Marvin hava atarak. “Bana hiç sıkılıp sıkılmadığımı da sor, hadi sor.”</p>

  <p>Şilte sordu.</p>

  <p>Marvin soruyu duymamazlıktan geldi, yalnızca yorucu yürüyüşünü biraz daha önemseyerek turuna devam etti.</p>

  <p>“Bir keresinde bir konuşma yapmıştım,” dedi birdenbire ve konuyla hiç bağlantısı olmaksızın. “Bu konuyu durup dururken niye açtığımı hemen anlamayabilirsin, ama bunun sebebi beynimin olay yaratacak kadar hızlı çalışıyor olmasında ve ben kabaca bir hesaplamayla sizden otuz milyar defa daha zekiyim. Dur sana bir örnek vereyim. Bir sayı düşün, herhangi bir sayı.”</p>

  <p>“Eee... beş,” dedi şilte.</p>

  <p>“Yanlış,” dedi Marvin. “Gördün mü?”</p>

  <p>Şilte bundan müthiş etkilenmiş ve hiç de küçümsenmeyecek bir zeka karşısında olduğunu farketmişti. Yosunlarla kaplı küçük ve sığ su birikintisinde heyecanlı küçük dalgacıklar oluşturarak boylu boyunca ayağa dikildi.</p>

  <p>Hophopladı.</p>

  <p>“Anlat,” diye üsteledi, “bir zamanlar yaptığın o konuşmadan söz et, duymak istiyorum.”</p>

  <p>“Çok kötü karşılanmıştı,” dedi Marvin, “çeşitli sebeplerden ötürü. Konuşmamı buradan” diye devam ederken durdu ve zar zor sırtında taşımaya çalıştığı pek iyi durumda olmayan koluyla yaptığı beceriksiz hareketleri kesip sağ tarafına kayakla tutturulmuş daha iyi durumdaki sağ koluyla işaret etti, “hemen hemen bir mil kadar ötede yapmıştım.”</p>

  <p>Elinden geldiği kadar düzgün bir şekilde işaret etmeye çalıştığı ve bunun yapabileceğinin en iyisi olduğunu göstermeye çabaladığı çok açıktı. Gösterdiği yer sisin içinde, kamışların ötesinde, bataklığın öbür yanlarıyla aynı görünümdeki bir parçasıydı.</p>

  <p>“Orada,” diye tekrarladı. “O zamanlar ünlü biri sayılırdım.”</p>

  <p>Şilteyi bir heyecan sarmıştı. Squomshelleous Zeta’da konuşma yapıldığını hiç duymamıştı. Hele ünlüler tarafından kesinlikle hiç. Sırtından boylu boyunca bir ürperti geçerken, üzerinden sular damlamaktaydı.</p>

  <p>Şiltelerin çok ender yeltendikleri bir şey yaptı. Tüm gücünü toplayarak dikdörtgen şeklindeki vücudunu geri çekti ve havaya sıçrayarak bir kaç saniye kendisini havada tutup sisler arasından, kamışların ötesindeki Marvin'in işaret ettiği yeri görmeye çalıştı. Pek de hayal kırıklığına uğramadan buranın bataklığın herhangi bir bölümünden farkı olmadığını gözlemledi. Sarfettiği gayret onun için çok fazlaydı. Tekrar su birikintisine gömülürken, Marvin de pis kokulu bir çamur, yosun ve yabani otlar sağanağına tutuldu.</p>

  <p>“Kısa bir süre için ünlü biriydim,” diye hayıflandı robot üzüntüyle, “Alev alev yanan bir güneşin kucağında ölmek gibi iyi bir kaderden bana acılar veren mucizevi kurtuluşum sayesinde. Kurtuluşumun ne kadar kıl payı olduğunu,” diye ekledi, ” halime bakıp tahmin edebilirsin. Bir metal artıkları mühendisi tarafından kurtarılmışım. Düşün bir kere. Ben böyle bir beyine....neyse, boş ver.”</p>

  <p>Bir kaç saniye çılgınlar gibi yürüdü.</p>

  <p>“Bana bu bacağı uyduran da oydu. Nefretlik bir durum, değil mi? Beni bir hayvanat bahçesine sattı, beyinler için özel bir yer. Sergilenenlerin yıldızı bendim. Bir sandık üzerine oturup hikayemi anlatmak zorundaydım. Bu arada ziyaretçiler bana neşelenmem ve olumlu düşünmem gerektiğini söylüyorlardı. ‘Küçük robot, bize biraz gülümse,’ diye sesleniyorlardı bana, ‘bize bir gülücük ver.’ Onlara yüzümün gülümseyebilmesi için bir atölyede bir İngiliz anahtarı ile birkaç saat geçirmeye ihtiyacım olduğunu anlatıyordum ve bu çok tutuluyordu.”</p>

  <p>“Konuşma,” diye üsteledi şilte. “Çayırda verdiğin konuşmayı duymak için can atıyorum.”</p>

  <p>“Çayırı boydan boya geçen bir köprü inşa edilmişti. Cyborg yapımı bir hiper köprü, yüzlerce mil uzunluğunda, iyon taşıyan araçlar ile bataklık taşıyıcıları için.”</p>

  <p>“Bir köprü mü?” dedi şilte.” Burada bataklıkta mı?”</p>

  <p>“Bir köprü,” diyerek onayladı Marvin, “burada bataklıkta. Squornshellous Sisteminin ekonomisini canlandırması bekleniyordu. Benden köprünün açılışını yapmamı istediler. Zavallı aptallar.”</p>

  <p>Sis içinden püskürtülüyormuş gibi ince küçük bir yağmur başladı.</p>

  <p>“Platforma çıktım. Yüzlerce mil arkamda ve yüzlerce mil önümde köprü uzanıp gidiyordu.”</p>

  <p>“Parıldıyor muydu?” diye heyecanla sordu şilte.</p>

  <p>“Parıldıyordu.”</p>

  <p>“Millerce uzaklığı muhteşem bir şekilde kucaklıyor muydu?”</p>

  <p>“Millerce uzaklığı muhteşem bir şekilde kucaklıyordu.”</p>

  <p>“Gümüş bir iplik gibi çok uzaklara, sisin görünmez derinliklerine doğru uzanıyor muydu?”</p>

  <p>“Evet.” dedi Marvin. “Bu hikayeyi dinlemek istiyor musun?”</p>

  <p>“Ben senin konuşmanı dinlemek istiyorum,” dedi şilte.</p>

  <p>“Şöyle dedim. Dedim ki, ’Bu köprüyü açmak benim için büyük bir zevk, şeref ve ayrıcalık, ama bunu yapamam çünkü yalan devrelerimin tümü bozuk. Hepinizden nefret ediyor ve hepinizi aşağılıyorum. Şimdi bu talihsiz Cyborg yapısının, üzerinden nedensiz geçen herkesin düşüncesizce tecavüzüne açıldığını ilan ediyorum.’ Ve kendimi açılış devrelerine doğru fırlattım.”</p>

  <p>Marvin, o anı hatırlayarak durakladı.</p>

  <p>Şilte telaşlandı ve heyecanlandı. Foşurdadı, hop-hopladı, ayağa dikildi; bu sonuncuyu özellikle höpürdeyen bir tavırla yaptı.</p>

  <p>“Yazık,” diye inledi sonunda, “ve bütün bunlar muhteşem bir olay mıydı?”</p>

  <p>“Makul sayılacak ölçüde muhteşem. Binlerce mil uzunluktaki köprünün tümü o anda, parıldayan direklerini katladı ve ağlayarak bataklığa daldı battı ve üzerindeki herkesi de birlikte götürdü.”</p>

  <p>Sanki yüz binlerce kişi beklenmedik bir anda ‘hop’ demiş gibi sohbet kederli ve korkunç bir şekilde kesildi ve bir beyaz robotlar mangası rüzgarda savrulan gelincik tohumları gibi ve disiplinli bir askeri düzen içinde gökyüzünden indiler. Ansızın bastıran bir dehşet dakikası içinde hepsi birden bataklığa dalmıştı. Marvin’in takma bacağını çekiştirip büktüler ve sonra yine gemilerine döndüler ve gemi “Vuup” dedi.</p>

  <p>“Neyle savaşmam gerektiğini görüyorsun değil mi?” dedi Marvin ağzı açık kalmış olan şilteye.</p>

  <p>Bir dakika sonra, ansızın, robotlar bir başka şiddet anı yaratmak üzere geri döndüler. Bu kez ayrıldıklarında, şilte bataklıkta yalnız kalmıştı. Şaşkınlık ve panik içinde ortalıkta foşurduyordu. Neredeyse korkudan yatağa düşecekti. Kamışların üzerinden bakabilmek için kendini geriye çekti, ama görecek bir şey yoktu, ne robot, ne parıldayan köprü, ne gemi, sadece kamışlar. Sesleri dinledi. Ama asık suratlı bataklık boyunca esen rüzgarda, yarı deli etimolojistlerin, artık kulağa tanıdık gelen, uzaktan uzağa birbirlerine seslenişleri dışında çit yoktu.</p>

  <p>&nbsp;</p>
</body>
</html>
