<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x4.html" xml:lang="en-US">
<div class="Basic-Text-Frame">
<p class="Konu-Ba-l---" id="toc_marker-2" xml:lang="tr-TR">İKİNCİ BÖLÜM - KÜRESELLEŞME VE MİLLÎ GÜVENLİK</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="Paragraph-Style-1" id="toc_marker-2-1">I. KÜRESELLEŞME</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Farklı Pencereler</p>

      <p class="No-Paragraph-Style-2 para-style-override-5" >Org. Büyükanıt, küreselleşmeyi “Özellikle 1990’lı yıllarla birlikte bütün ülkelerin birbirlerine daha bağımlı hale gelmeleri sonucunda küresel sorunlar karşısında ortak değer, yaklaşım ve tavırlar benimsemeye zorlanmaları” diye tanımlamaktadır.<a class="footnote-link" href="#footnote-225-65" id="footnote-225-65-backlink">65</a> Bu tanımın anahtar kavramı, “geniş mutabakat” veya “ortak nokta” olmaktadır.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-65-backlink" id="footnote-225-65">65</a> Büyük Sermaye, s.70.</p>
      </div>

      <p class="No-Paragraph-Style-2 para-style-override-5" >Ne var ki, Org. Büyükanıt, konuşmasının hemen devamında, bütün ülkelerin aynı tanım ve kavramlar üzerinde birleşmelerinin mümkün olmadığını saptamaktadır. Çünkü küreselleşmeye, gelişmiş ülkeler ile gelişmekte olan ülkeler farklı pencerelerden bakmaktadırlar.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Küreselleşme Sürecinde Derinleşen Kamplaşma</p>

      <p class="No-Paragraph-Style-2 para-style-override-5" >Org. Büyükanıt ve Korg. Turgut, bildirilerini küreselleşme sürecinin yarattığı çelişme ve çatışmalar üzerine kurmuşlardır. Benimsenen tahlile göre, dünya bu süreçte, her zamankinden daha kalın duvarlarla iki karşıt kampa bölünmektedir. Bu kamplaşma, Büyükanıt’ın açış konuşmasının çeşitli yerlerinde şu kavramlarla belirlenmektedir:</p>

      <p class="No-Paragraph-Style-2 para-style-override-5" >- Merkez ile çevre</p>

      <p class="No-Paragraph-Style-2 para-style-override-5" >- Uluslararası sermaye ile ulusal devletler</p>

      <p class="No-Paragraph-Style-2 para-style-override-5" >- Zengin ile yoksul toplumlar</p>

      <p class="No-Paragraph-Style-2 para-style-override-5" >- Gelişmiş ile gelişmekte olan ülkeler</p>

      <p class="No-Paragraph-Style-2 para-style-override-5" >- Güçlü ile güçsüz devletler.</p>

      <p class="No-Paragraph-Style-2 para-style-override-5" >Aynı şekilde Korg. Reşat Turgut da, küreselleşmenin zengin-fakir çelişmesini “sınır tanımaz” ölçülerde keskinleştirdiğini, devletler içindeki çatışmaların ve devletler arasındaki bölgesel savaşların temelinde yatan sebebin bu olduğunu belirlemektedir.</p>

      <p class="No-Paragraph-Style-2 para-style-override-5" >Görüldüğü gibi, insanlığın 19. yüzyılın sonlarına doğru girdiği emperyalizm çağının başçelişmesi, sayın komutanlar tarafından da berrak biçimde saptanmaktadır. Bilindiği gibi, 20. yüzyılın Lenin, Mustafa Kemal Atatürk, Sun Yatsen, Mao Zedung, Kim İl Sung, Ho Şi Minh, Afrika’da Lumumba ve diğerleri, Arap dünyasında Nasır ve benzerleri, hep dünyanın emperyalist devletler ile mazlum ülkeler diye iki kampa ayrıldıklarını saptamış ve stratejilerini bu temel üzerinde inşa etmişlerdi. Küreselleşme denen süreç, bu kamplaşmayı daha da keskinleştirmektedir. Bu açıdan sayın komutanların da saptadığı gibi, küreselleşme süreci, yeni bir çağ olmayıp, emperyalizm çağının bir dönemidir. Başlangıç tarihi, yerinde olarak 1990’lar diye belirlenmektedir.</p>

      <p class="No-Paragraph-Style-2 para-style-override-5" >Küreselleşme sürecinin yarattığı kamplaşma, karşıt tavırları şiddetlendirmekte ve “küresel sorunlar karşısında ortak değer, yaklaşım ve değerler” oluşması olanağını da ortadan kaldırmaktadır. Bu nedenle olsa gerek, Org. Büyükanıt, ülkelerin küreselleşme sürecinde ortak tavırlara “zorlandığını” saptıyor. Evet zorlama! Şiddet, bu sürecin anahtar kavramıdır. Yeryüzünde yoğunlaşan uyuşmazlıkların, çatışmaların ve savaşların nedeni de burada görülmektedir. Orgeneral Büyükanıt, bu nedenlerle küreselleşme sürecinde dünyaya istikrar gelmediğini, tersine istikrarsızlığın arttığını gözlemlemekte ve bu durumu “Yeni Dünya Düzensizliği” diye adlandırmaktadır.<a class="footnote-link" href="#footnote-225-66" id="footnote-225-66-backlink">66</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-66-backlink" id="footnote-225-66">66</a> “Sessiz Darbe”, s.9.</p>
      </div>

      <p class="No-Paragraph-Style-2 para-style-override-5" >Buradan hareketle, Orgeneral’in güvenlik açısından vardığı sonuç, ülke çıkarlarının güçlü ülkelerin amaçlarıyla çatışabileceği ve bu çatışmanın “belki de kaçınılmaz hale gelebileceği”dir. O zaman, yaşamak için “kararlı” olmaktan başka çare kalmamaktadır.<a class="footnote-link" href="#footnote-225-67" id="footnote-225-67-backlink">67</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-67-backlink" id="footnote-225-67">67</a> Org. Yaşar Büyükanıt’ın “Küreselleşme ve Uluslararası Güvenlik Sempozyumu” Açış Konuşması için bkz. Teori, sayı 163, Ağustos 2003.</p>
      </div>

      <p class="No-Paragraph-Style-2 para-style-override-5" >Ne var ki, yine Sayın Orgeneral, bu kararlılık mesajının arkasından şu cümleyi de eklemektedir: “Ancak, ulusal çıkarlarını küresel çıkarlarla uyumlu hale getiren ülkeler, barış içinde yaşayabilecekler, aksi durumlarda, sürekli güvenlik endişesi altında yaşayacaklardır.”<a class="footnote-link" href="#footnote-225-68" id="footnote-225-68-backlink">68</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-68-backlink" id="footnote-225-68">68</a> Org. Yaşar Büyükanıt, Teori, sayı 163, s.4.</p>
      </div>

      <p class="No-Paragraph-Style-2 para-style-override-5" >Bu cümle neyi ifade ediyor, Büyükanıt’ın genel tahlili ve tehdit algılamalarıyla ne kadar uyumludur, tartışmaya değer.</p>

      <p class="No-Paragraph-Style-2 para-style-override-5" >Orgeneral’e göre, küresel çıkarlar ile millî devletlerin varlığı karşı karşıyadır. O zaman “uyum” nasıl sağlanacaktır? “Uyum” ile kastedilen, dünya gerçeklerine dayanan güvenlik politikaları geliştirmek ise, evet, ancak yukardaki ifadenin, zihinlerde millî devleti savunma konusunda bulanıklık yaratacağı da ortadadır.</p>

      <p class="No-Paragraph-Style-2 para-style-override-5" >Eğer “küresel çıkarlara uyum göstermek”, ABD’nin dünya hâkimiyet planlarına uymak anlamında yorumlanacak olursa, bir süre sonra Türk devleti diye bir varlığın kalmayacağı, bizzat Büyükanıt’ın tahlillerinde mevcuttur.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Küreselleşmenin Neresi Kaçınılmaz</p>

      <p class="No-Paragraph-Style-2 para-style-override-5" >Org. Büyükanıt, küreselleşme sürecinin, “topyekûn karşı çıkanlar tarafından dahi yadsınmadığını” belirtmektedir.</p>

      <p class="No-Paragraph-Style-2 para-style-override-5" >Burada sanıyoruz, sürecin olguları ile hedeflenen sonuçlar arasında bir ayrım yapılması gerekiyor.</p>

      <p class="No-Paragraph-Style-2 para-style-override-5" >Küreselleşme sürecinde, 20. yüzyılda millî kurtuluş devrimleriyle kurulan millî devletler ve millî piyasalar hedef alınmıştır. Bunun sonucu millî bağımsızlık, millî egemenlik, millî gümrükler, millî para, ithal ikameciliği, toplumsal adalet, kamu ekonomileri, kamu yararı, kamu hizmeti, millî kültür gibi değer ve yaklaşımların ağır yaralar aldığı bir gerçektir. Ancak bu sürecin millî devletlerin ve millî ekonomilerin ortadan kalkmasıyla sonuçlanacağı, ABD efendiliğinde bir dünya imparatorluğu kurulacağı gibi iddialar gerçekçi değildir.</p>

      <p class="No-Paragraph-Style-2 para-style-override-5" >Ülkeler ve milletler arasındaki bağların güçlenmesi kaçınılmazdır. Ancak küreselleşme denen olay başkadır.</p>

      <p class="No-Paragraph-Style-2 para-style-override-5" >Emperyalizm çağında, millî devletlerin yaşamaları da kaçınılmazdır. Bu anlamda karaya oturacak olan süreç, küreselleşmedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Millî Devletlerin Miadı Dolmadı</p>

      <p class="No-Paragraph-Style-2 para-style-override-5" >Bugünkü gidişi bütün berraklığıyla saptamamız için, emperyalizm çağının bir özetini yapmamız gerekiyor.</p>

      <p class="No-Paragraph-Style-2 para-style-override-5" >Birinci dönem: Emperyalizm çağında, dünya iki büyük kampa ayrıldı. Bir yanda birkaç büyük emperyalist devletin oluşturduğu ezenler kampı bulunuyordu. Diğer yanda insanlığın büyük çoğunluğunu oluşturan mazlumlar kampı. 20. yüzyılın başında Türkiye, İran ve Çin dışında bütün Mazlumlar Dünyası sömürgelerden oluşuyordu; hatta bu üç ülke bile, sömürgeleşme tehdidi altındaydılar.</p>

      <p class="No-Paragraph-Style-2 para-style-override-5" >İkinci dönem: 1917 Sovyet Devrimi ve 1920 Türk Devrimi’yle birlikte dünyanın çehresi değişmeye başladı, emekçi devrimleri ve millî kurtuluş devrimleri çağı açıldı. 1975’te Vietnam, Laos ve Kamboçya’nın kurtuluşuna kadar süren bu dönemde, eski sömürgeler bağımsız devletlere dönüştü, dünyanın üçte birinde sosyalist devrimler oldu. Bu nedenle emperyalizmin sömürü alanı daraldı, millî devletler ve sosyalist ülkeler, emperyalizmin azamî sömürü eğiliminin ve sömürgeleştirme amacının önündeki seddi oluşturdular.</p>

      <p class="No-Paragraph-Style-2 para-style-override-5" >Üçüncü dönem: 1960’a doğru Sovyetler Birliği’nin kapitalizme dönüş sürecine girmesinden sonra yaşanan süreçte, dünya devrimi çok önemli bir kalesini kaybetti. Sovyetler Birliği, 1960’larda kapitalist ve emperyalist bir ülkeye dönüşürken, nüfuzu altındaki ülkeler de bağımlı ülkelere dönüştüler.<a class="footnote-link" href="#footnote-225-69" id="footnote-225-69-backlink">69</a> Buna rağmen iki süper devlet arasındaki dengeden yararlanan millî kurtuluş savaşları sayesinde, bağımsız devletler kurulması süreci bir süre daha devam etti. En son 1975 yılında Vietnam, Laos ve Kamboçya’nın kurtulmasıyla bu dönemin sonuna varıldı. Bu sırada, 1973 yılında Bretton Woods para sistemi de çöktü ve dünya vurguncu (spekülatif) sermayenin saldırısıyla karşı karşıya geldi, para akışını borsa ve tahvil piyasaları yönlendirmeye başladı.<a class="footnote-link" href="#footnote-225-70" id="footnote-225-70-backlink">70</a>1970’lerin ortalarından sonra ABD emperyalizmi ile Sovyet sosyal-emperyalizmi arasında 1990’a kadar devam eden bir pat durumu yaşandı. ABD emperyalizminin gittikçe inisiyatif kazandığı bu denge durumu, Sovyetler Birliği’nin kapitalizme geri dönüş sürecinin tamamlanması ve dağılmasıyla sonuçlandı ve denge bozuldu.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-69-backlink" id="footnote-225-69">69</a> Org. Yaşar Büyükanıt, Teori, sayı 163, s.10.</p>

        <div class="footnote">
          <p class="Basic-Paragraph" ><a class="footnote-anchor" href="#footnote-225-70-backlink" id="footnote-225-70">70</a> Org. Yaşar Büyükanıt, Teori, sayı 163, s.10.</p>
        </div>
      </div>

      <p class="No-Paragraph-Style-2 para-style-override-5" >Dördüncü dönem: 1990’dan sonra ABD, güç dengesinin lehine dönmesiyle birlikte dünya imparatorluğu planıyla harekete geçti. Kurulan bağımsız devletleri yeniden sömürgeleştirmek, başka deyişle millî devletleri parçalamak ve ortadan kaldırmak, özetle Washington merkezli bir dünya imparatorluğu kurmak, ABD’nin küreselleşme sürecindeki hedefidir. Çekoslovakya ve Yugoslavya’nın parçalanması, Afganistan ve Irak’ın işgali, bu sürecin tipik eylemleridir. ABD’nin Avrasya’ya hâkim olması ve dünya imparatorluğu kurması, insanlığın “ortak amacı”, “ortak yaklaşımı” veya “ortak çıkarı” değildir.</p>

      <p class="No-Paragraph-Style-2 para-style-override-5" >Daha önemlisi, ABD’nin bu hedefine ulaşması mümkün gözükmüyor. Millî devletlerin miadı dolmamıştır. Nitekim bu gerçeği Büyükanıt da saptıyor: “Kimse alınmasın, ancak ülkelerin refahı arttıkça, o ülkelerin ulusal kimlikleri de o denli gelişmektedir.”<a class="footnote-link" href="#footnote-225-71" id="footnote-225-71-backlink">71</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-71-backlink" id="footnote-225-71">71</a> Sovyetler Birliği’nde 1950’lerin sonunda başlayan kapitalizme geri dönüş sürecinin tahlili için bkz. Doğu Perinçek, Stalin’den Gorbaçov’a, Kaynak Yayınları, 3. basım, İstanbul, Ağustos 1991.</p>
      </div>

      <p class="No-Paragraph-Style-2 para-style-override-5" >Sayın Orgeneral, burada milletleşme süreci ile millî ekonominin gelişmesi arasındaki çok önemli bağlantıya değinmiş oluyor. Meselenin özü de buradadır. Devamı daha da önemlidir: “Ancak; ulusal kimlikleri refah seviyelerine paralel olarak giderek artan uluslar, gelişmekte olan ülkelere bu yaklaşımı göstermekte biraz hasis davranmaktadırlar. Daha öte; bu ülkelerdeki ulusal davranışları küreselleşmeye aykırı görmekte ve mikro-etnik hareketlere destek vermekte de bir sakınca görmemektedirler. Bu yaklaşım, aynı zamanda güçlü ülkelerin gelişmekte olan ülkelerin ulusal yapılarına karşı olumsuz bir yaklaşımı olarak da algılanabilmektedir. Bu algılamalar, gelişmekte olan ülkelerin küreselleşmeye bakış açılarını ve yaklaşımlarını da istemese de olumsuz yönde şekillendirmektedir.”<a class="footnote-link" href="#footnote-225-72" id="footnote-225-72-backlink">72</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-72-backlink" id="footnote-225-72">72</a> Bu konuda özlü bir tahlil için bkz. Selim Somçağ, “Küreselleşmenin Ekonomik Anlamı”, Bildiren, USİAD Yayın Organı, sayı 17, Temmuz 2003, s.26 vd.</p>
      </div>

      <p class="No-Paragraph-Style-2 para-style-override-5" >Saptamalar, çok yerinde ve burada yaşadığımız dönemin temel gerçeğinin altı çiziliyor. Emperyalizm, millî devletin karşısındadır ve millî devlete karşı mikro-etnik gruplar, tarikatlar ve cemaatler dahil, her tür millet öncesi etkenle birleşmektedir. Bu olay, milletin hâlâ ilerici olduğunu ve küreselleşme denen projenin de gerici karakterini yansıtmaktadır. Hal böyleyken, meselenin bir “algılama” veya “yaklaşım” meselesi olarak konması, gerçeği bulandırıyor. Burada bir algılama meselesi yoktur, gereçeğin ta kendisi bulunmaktadır: ABD emperyalizmi ile Ezilen Dünya ülkelerinin millî devletleri karşı karşıya gelmişlerdir. Hatta Çin, Rusya, Fransa, Almanya, Japonya gibi gelişmiş ekonomiler üzerine kurulmuş devletler de, varlıklarını ABD emperyalizmine karşı savunma sorunuyla yüz yüze bulunmaktadırlar.</p>

      <p class="No-Paragraph-Style-2 para-style-override-5" >Çağımızda refaha ve özgürlüğe ilerlemenin çerçevesini hâlâ millî devletler oluşturmaktadır. Fransız Devrimi’nin simgelediği millî bağımsızlık, millî egemenlik, millî piyasa, demokrasi ve özgürlük gibi kurumlar arasındaki bütünlük hâlâ geçerlidir. Burjuva demokratik devrimlerin yol açtığı ekonomik gelişme ve özgürlük, hele bugün ancak millî devletlerle olur. Ülkeler ve milletler arasındaki bağların güçlenmesi, iletişim ağının örülmesi, teknoloji ve ticaretin gelişmesi; günümüz dünyasında millî devletlerin ortadan kalkmasıyla değil, ancak millî devletlerin varlıklarını sürdürmeleriyle mümkündür. Millî devletler, bugün ülkeler ve milletler arasındaki bağların önünde bir engel olmayıp, tersine, bu bağların güçlenmesinin biricik öznelerdir. Millî devletler halinde örgütlenmemiş ülkeler ve milletler arasında, ilişki gelişmez, tam tersine o zaman insanlık emperyalizmin patronu olan ABD’nin zorbalık ve hâkimiyeti altına düşer ve demokratik devrimlerin getirdiği kurumlar ve ilişkiler ayak altında kalır. Ancak gidişin bu yönde olmadığı apaçık görülmektedir. ABD emperyalizmi ile millî devletler arasındaki savaşı, millî devletler kazanacaktır. Bu nedenle küreselleşmenin millî devletleri ortadan kaldırmasının kaçınılmaz olduğu tahlili, bütünüyle yanlıştır. Tersine millî devletler, ABD emperyalizminin önünü kesecek ve insanlığın refah ve özgürlüğe ilerleyiş sürecinde bir süre daha motor görevi yapacaklardır. Millî devletler, emperyalist sistem tarafından bertaraf edilemeyecek, ancak toplumların eşit, özgür ilişkilerle kaynaşacağı, geleceğin kamu ekonomileri ve kolektif sistemleri temelinde aşılacaklardır. Nitekim Atatürk, böyle bir uyum çağının insanlığın ufkunda bulunduğuna da işaret etmiştir. Ancak bunun için, emperyalizmin “mahv ve nabut olması”, yani yok olması gerekmektedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Küreselleşmenin Sözlük Anlamı ve Özel Tarihî Anlamı</p>

      <p class="No-Paragraph-Style-2 para-style-override-5" >Burada küreselleşmenin sözlük anlamı ile özel tarihî anlamını birbirinden ayırmak gerekiyor. Org. Büyükanıt, böyle bir ayrım yapmadığı için, küreselleşmenin “artılarından ve eksilerinden” söz etmekte; millî devletlerin ortadan kaldırılması süreci olarak tanımladığı küreselleşmeyi, aynı zamanda “faydalı” bir gelişme olarak da görebilmektedir. Küreselleşmenin “artıları”na değinilirken sıralanan olgular şunlardır: Ülkelerin ve dünya halklarının bütünlüşmesi, bilgiye ulaşılması, iletişim ve ulaşım maliyetlerinin inanılmaz ölçüde azalması, malların ve sermayenin sınırları aşması.<a class="footnote-link" href="#footnote-225-73" id="footnote-225-73-backlink">73</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-73-backlink" id="footnote-225-73">73</a> Org. Yaşar Büyükanıt, Teori, sayı 163, s.10-11.</p>
      </div>

      <p class="No-Paragraph-Style-2 para-style-override-5" >Oysa bu olgular, ABD merkezli “Yeni Dünya Düzeni” projesinin ürünleri değildir. Tersine bu anlamda küreselleşme, dünyadaki ezen-ezilen çelişmesini keskinleştirdiği için, ülkeleri ve milletleri birbirine yakınlaştırmamakta, tersine uzaklaştırmakta ve sayın komutanların da belirlediği gibi, milletlerarası çatışma ve savaşlara yol açmaktadır. Yine tarihsel bir proje olarak küreselleşme, bilgiye ulaşmayı kolaylaştırmayıp zorlaştırmakta, yoksullaştırdığı milletlerin iletişim ve ulaşım maliyetlerini ağırlaştırmaktadır.</p>

      <p class="No-Paragraph-Style-2 para-style-override-5" >Küreselleşmenin artıları ve eksileri yoktur; küreselleşme adı verilen iki ayrı olgu bulunmaktadır.</p>

      <p class="No-Paragraph-Style-2 para-style-override-5" >Küreselleşme kavramı, 1990 öncesinde de vardı. Bu kavram, dünyada çeşitli ülke ve insan toplulukları arasındaki çitlerin kalkması, ülkeler ve milletler arasındaki bağların gelişmesi, ülkelerin dünyaya ait olma özelliklerinin yoğunlaşması ve genişlemesi anlamına geliyordu. Küreselleşmenin bugün hâlâ böyle bir sözlük anlamı vardır. “Küreselleşmenin artıları” denen olay budur.</p>

      <p class="No-Paragraph-Style-2 para-style-override-5" >Ancak 1990 sonrasında, ABD, küreselleşme kavramına, özel ve tarihî bir anlam yükledi. ABD stratejisi içinde yeri olan bu özel anlam, millî devletlerin ortadan kalkması ve ABD efendiliğinde bir dünya imparatorluğunun kurulmasıdır. “Küreselleşmenin eksileri” denen olay ise, budur.</p>

      <p class="No-Paragraph-Style-2 para-style-override-5" >Küreselleşmenin sözlükteki anlamı ile ABD’nin bu kavrama yüklediği özel anlam, birbirine karşıt iki ayrı olguyu ifade etmektedir. Biri diğerini bastırmaktadır. ABD’nin başını çektiği emperyalist sistem, dünyadaki zengin-yoksul, güçlü-güçsüz çelişmesini derinleştirdiği için, insanlığın bütünleşmesini önlemekte, milletler ve ülkeler arasındaki bağların gelişmesine pranga vurmaktadır. Ülkeler ve milletler, bugün ulaşılan üretici güçler düzeyinde, bugünkü teknolojik imkânlarla, birbirlerine çok daha hızlı yakınlaşabilir, birbirleriyle çok daha kuvvetli bağlarla kaynaşabilirler. Bunun önündeki engel, küreselleşmedir; başka deyişle, milletlerarası sermayenin serbest dolaşımıdır. Ve bu serbest dolaşımı dayatanlar da, emperyalist devletlerdir. Oysa bütün ülkeler ve milletlerin, kendi bağımsız devletleriyle bu bütünleşme sürecine katılabilecekleri dengeler kurulsa, buna elveren çok kutuplu bir dünya oluşsa, insanlığın kaynaşması çok daha hızlı, çok daha adil, çok daha yaygın ve göreli daha barışçı yollardan olacaktır. Bu, hem mümkündür; hem zorunludur ve devrimleri kaçınılmaz kılmaktadır.</p>

      <p class="No-Paragraph-Style-2 para-style-override-5" >ABD’nin propaganda aygıtları, küreselleşmenin sözlükteki anlamı ile ABD patentli özel tarihî anlamının birbirine karıştırılması için yoğun bir kampanya yürütmektedirler. ABD imparatorluğunun kaçınılmazlığı gibi fikirler, insanlığın beynine o sayede işlenmekte ve ABD imparatorluğunun önünde durulamayacağı gibi gerçek dışı görüşler, kuvvet toplamaktadır. Bu tez, son zamanlarda hızla gelen kamyonun önüne çıkılamayacağı ve tek çözümün kamyonun önünü açmak ve mümkünse kamyonda bir yer bulmak olduğu gibi benzetmelerle işlenmektedir.</p>

      <p class="No-Paragraph-Style-2 para-style-override-5" >Oysa herkes kemerlerini bağlamalıdır. Çünkü kamyon, Avrasya kayasına çarpmak üzeredir ve kamyonda kendilerine yer arayanlar da, ABD ile birlikte büyük bir felaketi ve bozgunu paylaşacaklardır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="Paragraph-Style-1" id="toc_marker-2-2">II. DÜNYADAKİ KAMPLAŞMA VE GÜVENLİK</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Karşıt Kampların Karşıt Stratejileri</p>

      <p class="No-Paragraph-Style-2 para-style-override-5" >Org. Büyükanıt ve Korg. Turgut’un bildirilerinin temelinde, dünyanın bugünkü kamplaşması yer almaktadır. Bütün görüş ve sonuçlar, bu zeminde oluşmakta, bu zeminden yön almaktadır.</p>

      <p class="No-Paragraph-Style-2 para-style-override-5" >Org. Büyükanıt’ın da açıkça ve önemle saptadığı gibi, ülkelerin tehdit algılamalarını, bulundukları konum belirlemektedir. Bu açıdan gelişmiş ülkelerin tehdit algılamaları ile gelişmemiş ülkelerin tehdit algılamaları farklıdır, hatta birbirine zıttır. Burada gelişmiş emperyalist ülkeler, kendi tehdit algılamalarını hegemonyaları altındaki gelişmemiş ülkelere dayatmaktadırlar. Buna Org. Büyükanıt, kafaları açan bir terim üreterek “ithal tehdit algılaması” diyor. Başka deyişle, ezilen ülke, kendisine yönelen gerçek tehdidi saptamak yerine, emperyalist ülkeden tehdit kavramı ithal etmektedir.<a class="footnote-link" href="#footnote-225-74" id="footnote-225-74-backlink">74</a>Böylece gelişmekte olan ülke, güvenlik stratejisini, kendisine yönelen tehdide karşı değil, emperyalizmin tehdit saydığı güce karşı oluşturmaktadır. Gelişmemiş ülke, sonuç olarak kendi millî güvenliğini değil, emperyalist devletin güvenliğini savunan konuma düşmektedir. Büyükanıt, bu gerçeğe sık sık vurgu yaparak, Türkiye açısından tarihsel değeri olan bir dersi özetlemektedir: “Başkalarının kafaları ile ürettiğimiz çözümler ve yaklaşımlar, vücutlarımızı, kafalarımıza yabancılaştırmaktan başka bir şeye yaramamaktadır.”<a class="footnote-link" href="#footnote-225-75" id="footnote-225-75-backlink">75</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-74-backlink" id="footnote-225-74">74</a> Org. Yaşar Büyükanıt, Teori, sayı 163, s.11.</p>

        <div class="footnote">
          <p class="Basic-Paragraph" ><a class="footnote-anchor" href="#footnote-225-75-backlink" id="footnote-225-75">75</a> Org. Yaşar Büyükanıt, Teori, sayı 163, s.10.</p>
        </div>
      </div>

      <p class="No-Paragraph-Style-2 para-style-override-5" >Biz de, o zamanki adımızla Türkiye İşçi Köylü Partisi (TİKP) olarak, kendi tecrübelerimizden hareketle, aynı büyük dersi 1970’li yıllarda şöyle özetlemiştik: “Omuzlarımızın üstünde kendi kafamızı taşımalıyız.”</p>

      <p class="No-Paragraph-Style-2 para-style-override-5" >Org. Büyükanıt, “bize dışardan dayatılan” sözde güvenlik modelini çöpe atarak, “ülke gerçeklerimiz ışığında” kendi güvenlik modelini yaratmamız konusunda, Türkiye’nin güvenlik stratejisinde devrim değeri taşıyan ipuçlarını vermektedir. Hayati önemdeki bu saptamalar, fincancı katırlarını ürkütmeden, sorular halinde ortaya konmaktadır. Org. Büyükanıt’ın belirlediği olguları, kendi ifade ve kavramlarıyla şöyle özetlemek mümkündür:</p>

      <p class="No-Paragraph-Style-2 para-style-override-5" >- Gelişmiş ve güçlü ülkelerin tehdit algılamaları ile gelişmekte olan veya gelişmemiş ülkelerin tehdit algılamaları, aynı eksende çakışmaz. Güçsüz ülkeler, ithal malı tehdit algılamaları üzerine kurdukları ulusal güvenlik politikaları ile ne kadar güvenlidirler? [Bu soru kuşkusuz bugün en çok Türkiye için geçerlidir. -DP.]</p>

      <p class="No-Paragraph-Style-2 para-style-override-5" >- Buna karşılık gelişmekte olan ülkelerin tehdit algılamalarını küresel anlamda güçlü ülkeler, dikkate almamakta, bu konuda özen ve duyarlılık göstermemektedirler.</p>

      <p class="No-Paragraph-Style-2 para-style-override-5" >- Güçlü ülkeler, kendi tehdit algılamalarını güçsüz ülkelere dayatarak onların çıkarlarına zarar veriyorlar.</p>

      <p class="No-Paragraph-Style-2 para-style-override-5" >Büyükanıt, küresel boyuttaki güvenlik sorunlarını, dolayısıyla Türkiye’nin güvenlik stratejisini, kendi ifadesiyle “bu esaslar” üzerinde şekillendirmektedir.<a class="footnote-link" href="#footnote-225-76" id="footnote-225-76-backlink">76</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-76-backlink" id="footnote-225-76">76</a> Org. Yaşar Büyükanıt, Teori, sayı 163, s.6.</p>
      </div>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Gelişmiş Ülkelerin Tehdit Algılamaları</p>

      <p class="No-Paragraph-Style-2 para-style-override-5" >Org. Büyükanıt daha sonra dünyadaki iki karşıt kampın tehdit algılamalarını somut olarak inceliyor. Gelişmiş ülkelerin tehdit algılamaları şöyle sıralanıyor:</p>

      <p class="No-Paragraph-Style-2 para-style-override-5" >1. Ekonomik refah seviyelerinin yükselmesine karşı olumsuz yaklaşımlar ve engeller.</p>

      <p class="No-Paragraph-Style-2 para-style-override-5" >2. Güçlü ülkelerin ulusal çıkarlarını ve toplumsal düzenlerini tehdit eden terör faaliyeti.</p>

      <p class="No-Paragraph-Style-2 para-style-override-5" >3. Yasadışı göç ve uyuşturucu trafiği.</p>

      <p class="No-Paragraph-Style-2 para-style-override-5" >4. Bazı gelişmekte olan ülkelerin kitle imha silahlarına sahip olma çabaları.<a class="footnote-link" href="#footnote-225-77" id="footnote-225-77-backlink">77</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-77-backlink" id="footnote-225-77">77</a> Org. Yaşar Büyükanıt, Teori, sayı 163, s.10.</p>
      </div>

      <p class="No-Paragraph-Style-2 para-style-override-5" >Org. Büyükanıt, bu saptamaları yaparken, gelişmiş ülkelerin kendi yayılmacı çıkarlarına hizmet eden terör faaliyetini desteklediklerine, uyuşturucu trafiğini kendi iç dinamikleri ve hukukî düzenlemeleriyle cesaretlendirdiklerine ve asıl kitle imha silahlarına onların sahip olduğuna dikkat çekmektedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Gelişmekte Olan Ülkelerin Tehdit Algılamaları</p>

      <p class="No-Paragraph-Style-2 para-style-override-5" >Gelişmekte olan ülkelerin tehdit algılamaları, Org. Büyükanıt’ın bildirisinin çeşitli yerlerinde belirtilmiştir.</p>

      <p class="No-Paragraph-Style-2 para-style-override-5" >1. İthal malı tehdit algılaması: Bu yanlışın kendisi, bu ülkeler için tehdit oluşturmaktadır. Gelişmekte olan ülkeler, ithal malı güvenlik politikalarıyla kendilerini vurmaktadırlar. Hayatî konu budur. Burada en çok ders çıkarması gereken ülkenin Türkiye olduğu ortadadır.</p>

      <p class="No-Paragraph-Style-2 para-style-override-5" >2. Politik tehdit: Ekonomik ve toplumsal alandaki yıkıcı faaliyet zemininde gerçekleştirilen politik tehdit. Küresel ekonomik yönlendirmeler, ekonomik hassasiyetlerin kötüye kullanılması ve bunların siyasal dayatmalara dönüştürülmesi.</p>

      <p class="No-Paragraph-Style-2 para-style-override-5" >3. Ekonomik tehdit: Uluslararası sermayenin serbest dolaşımının önünde engel oluşturan devlet örgütlenmelerinin ve bürokrasinin ortadan kaldırılmasına yönelik faaliyet.</p>

      <p class="No-Paragraph-Style-2 para-style-override-5" >Uluslararası sermayenin muhatap olarak devlet kurumlarını değil, yerel yönetimleri ve özel kuruluşları almaları, böylece millî devleti devredışı bırakmaları.</p>

      <p class="No-Paragraph-Style-2 para-style-override-5" >Liberal politikaların uygulanması yoluyla millî devlet anlayış ve uygulamalarının bertaraf edilmesi.</p>

      <p class="No-Paragraph-Style-2 para-style-override-5" >4. Toplumsal tehdit: Etnik ve dinsel bölücülük, toplumsal grupların arasındaki çatlakların büyütülmesi.<a class="footnote-link" href="#footnote-225-78" id="footnote-225-78-backlink">78</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-78-backlink" id="footnote-225-78">78</a> Aynı yerde.</p>
      </div>

      <p class="No-Paragraph-Style-2 para-style-override-5" >5. Kültürel tehdit: “Evrensel kültür” ve “dünya vatandaşlığı” gibi söylemler yanında “alt kimlik, üst kimlik” ayrımlarıyla mikro-milliyetçiliğin desteklenmesi ve ulusal kimliklerin ve kültürlerin erozyona uğratılması.-<a class="footnote-link" href="#footnote-225-79" id="footnote-225-79-backlink">79</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-79-backlink" id="footnote-225-79">79</a> Org. Yaşar Büyükanıt, Teori, sayı 163, s.6.</p>
      </div>

      <p class="No-Paragraph-Style-2 para-style-override-5" >Dikkat edilirse, Org. Büyükanıt’ın saptadığı siyasal, ekonomik, toplumsal tehditlerin tamamı, millî devletin ortadan kaldırılması başlığı altında toplanabilmektedir. Bir tarafta uluslararası sermayenin merkezindeki güçlü devletler vardır ve onlar, dünya ölçeğinde serbest dolaşımı her yöntemle dayatmaktadırlar. Karşısında ise, bu serbest dolaşıma direnen millî devletler bulunmaktadır.</p>

      <p class="No-Paragraph-Style-2 para-style-override-5" >Gelişmekte olan ülkeleri hedef alan terör faaliyeti, Org. Büyükanıt tarafından bu tablo içinde yerli yerine oturtulmaktadır: “Dış ülkelerden desteklenmeyen terör faaliyeti asla uzun süreli olamaz.”-<a class="footnote-link" href="#footnote-225-80" id="footnote-225-80-backlink">80</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-80-backlink" id="footnote-225-80">80</a> Org. Yaşar Büyükanıt, Teori, sayı 163, s.6-9.</p>
      </div>

      <p class="No-Paragraph-Style-2 para-style-override-5" >O halde, güvenlik stratejisi ve politikaları oluşturulurken, dış desteklerden soyut bir terör tehdidi değil, dış bağlantısı açıkça belirlenen bir terör tehdidi milletin önüne konmalıdır. Terörü besleyen iç dinamiklerin milletten tecrit edilmesi ve tasfiyesi, ancak bu anlayışla başarılacaktır. Türkiye’nin bugüne kadar “Büyük müttefiki” kızdırmamak için, bu tavrı uygulamaktan çekinmesi, büyük kayıplara mal olmuştur.</p>

      <p class="No-Paragraph-Style-2 para-style-override-5" >Bu gerçekler ışığında, hegemonyacı devletler ile gelişmekte olan ülkeler arasında “ortak bir paydada buluşmanın” mümkün olmadığını belirlemek, doğru olur. Nitekim Org. Büyükanıt da, böyle bir ortamın oluşmadığını ifade etmektedir.<a class="footnote-link" href="#footnote-225-81" id="footnote-225-81-backlink">81</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-81-backlink" id="footnote-225-81">81</a> Org. Yaşar Büyükanıt, Teori, sayı 163, s.11.</p>
      </div>

      <p class="No-Paragraph-Style-2 para-style-override-5" >Yine herkesin “sağduyu ile davranması”, barış için “uluslararası ortak irade” oluşturulması, “dünyayı şefkatle kucaklayacak bir küresel toplum” yaratılması gibi umut ve beklentiler, iyi niyet ifadelerinden öte bir anlam taşımamaktadır.<a class="footnote-link" href="#footnote-225-82" id="footnote-225-82-backlink">82</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-82-backlink" id="footnote-225-82">82</a> Org. Yaşar Büyükanıt, Teori, sayı 163, s.14.</p>
      </div>

      <p class="No-Paragraph-Style-2 para-style-override-5" >Bu itibarla ABD emperyalizmi ile dünyanın geri kalanı arasında işbirliği ve dayanışmayı sağlayacak “yeni bir uluslararası güvenlik mimarisi” yaratılması<a class="footnote-link" href="#footnote-225-83" id="footnote-225-83-backlink">83</a> da mümkün değildir. ABD’nin artık Birleşmiş Milletler’i umursamadığı ortadadır.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-83-backlink" id="footnote-225-83">83</a> Org. Yaşar Büyükanıt, Teori, sayı 163, s.11.</p>
      </div>

      <p class="No-Paragraph-Style-2 para-style-override-5" >Bugün üzerimize düşen görev, bu tür iyimser beklentileri hatıra getirmek yerine, karşılaştığımız tehdidi bütün çıplaklığıyla milletimize ve ordumuza kavratmaktır.</p>

      <p class="No-Paragraph-Style-2 para-style-override-5" >Kuşkusuz milletlerarası alanda yapılacak işler de vardır. Ancak bu faaliyet, tehdidin tecrit edilmesine ve caydırılmasına yönelik olmalıdır. ABD’nin bazı milletlerarası zeminlerde sıkıştırılması ve elinin kolunun bağlanmaya çalışılması, bu anlamda yararlı olabilir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Öncelikli Tehdit</p>

      <p class="No-Paragraph-Style-2 para-style-override-5" >Org. Büyükanıt ve Korg. Turgut, öncelikli tehdidin askerî zeminde değil, politik, ekonomik ve toplumsal zeminde olduğu görüşündedirler. Büyükanıt, “güçlü ülkeler karşısında diğer ülkelerin, öncelikli olarak askerî tehditle karşı karşıya bulunmadıklarını” belirtmektedir.<a class="footnote-link" href="#footnote-225-84" id="footnote-225-84-backlink">84</a>Korg. Reşat Turgut da, güç mücadelesinin “askerî zeminden ekonomik zemine” kaydığını ifade ediyor. Bu görüşler, Genelkurmay Başkanı Hilmi Özkök’ün “Yeni dünyada kan ve barut kokusunun yerini akıl ve itidal aldı” diye özetlediği görüşlerle benzeşmektedir.<a class="footnote-link" href="#footnote-225-85" id="footnote-225-85-backlink">85</a>Oysa dünyaya bakıyoruz, bütün kara parçalarında kan akmaktadır ve her yerden barut kokusu yükselmektedir.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-84-backlink" id="footnote-225-84">84</a> Org. Yaşar Büyükanıt, Teori, sayı 163, s.17.</p>

        <div class="footnote">
          <p class="Basic-Paragraph" ><a class="footnote-anchor" href="#footnote-225-85-backlink" id="footnote-225-85">85</a> Org. Yaşar Büyükanıt, Teori, sayı 163, s.12.</p>
        </div>
      </div>

      <p class="No-Paragraph-Style-2 para-style-override-5" >Sanıyoruz burada “öncelikli” kavramıyla belirleyici kavramı arasında bir ayrım yapmaya ihtiyaç bulunmaktadır. Doğrudur emperyalizm, hegemonyasını yaymak için, öncelikle siyasal, ekonomik ve toplumsal araçlar kullanıyor. Ancak küreselleşme sürecinin kesin sonuca ulaştırılmasında, belirleyici yöntem yine askerîdir. Özellikle Türk Silahlı Kuvvetleri’nin ve komutanlarının, Türkiye’ye yönelik tehdidin en sonunda askerî düzleme çıkarılacağı ve nihaî darbenin ancak silahlı güçle indirilebileceği konusunda berrak bir bilinç oluşturmaları yerinde olur. Nitekim Süleymaniye’de 11 subay ve astsubayımıza karşı yapılan silahlı askerî harekât da, ABD’nin silahlı çatışma ve savaşı göze aldığını göstermiştir. ABD ordusunun 2002 yılının 24 Temmuz’unda başlattığı, “Millennium Challenge 02” başlıklı Türkiye’yi işgal tabikatı da, yaşadığımız sürecin ciddiyeti konusunda yeterli bir fikir vermektedir.</p>

      <p class="No-Paragraph-Style-2 para-style-override-5" >Bunlar beklenen olaylardır. Çünkü millî devletlerin, hele Türkiye Cumhuriyeti devletinin sırf siyasal, ekonomik ve toplumsal operasyonlar yoluyla, silah kullanılmadan tasfiyesi mümkün değildir. Silahla kurulan millî devletler, en sonunda ancak silahla parçalanabiliyor ve yıkılabiliyor. Örnekler, hep bu saptamayı doğruluyor. O nedenle ABD’nin siyasal, ekonomik ve toplumsal yöntemlerinin hepsi, en sonunda askerî yöntem için en uygun koşulları yaratma amacını taşımaktadır.</p>

      <p class="No-Paragraph-Style-2 para-style-override-5" >Öncelikli tehditler, siyasal, ekonomik ve toplumsal düzlemdedir.</p>

      <p class="No-Paragraph-Style-2 para-style-override-5" >Belirleyici, başka deyişle sonuç alıcı tehdit ise, askerîdir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >İthal Değil Millî Tehdit Algılaması</p>

      <p class="No-Paragraph-Style-2 para-style-override-5" >Bir ülkenin güvenlik stratejisinin oluşturulmasında, sanırız en önemli mesele, tehdidin kaynağının doğru saptanmasıdır. Nitekim, Büyükanıt’ın “ithal tehdit algılamaları” uyarısında bulunması, hayati önemdedir. Bu açıdan Korg. Turgut’un bildirisindeki tartışılması gereken nokta, tehdidin kaynağının belirlenmesi konusundaki zorluğa yaptığı göndermedir. Sayın Korg., “Düşmanın kim olduğunu, ne zaman, nerede, hangi vasıtayla, ne yapabileceğini tahmin edebilmek hiçbir zaman bugünkü kadar zor olmamıştır” diyor.<a class="footnote-link" href="#footnote-225-86" id="footnote-225-86-backlink">86</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-86-backlink" id="footnote-225-86">86</a> Org. Yaşar Büyükanıt, Teori, sayı 163, s.8.</p>
      </div>

      <p class="No-Paragraph-Style-2 para-style-override-5" >Bu konuyu açmak gerekiyor. NATO’nun savunma kavramına, hele son belgelere baktığımız zaman, metinler ABD kurmaylarının kaleminden çıktığı için, çok karmaşıktır. Öyle olması gerekiyor. NATO belgelerinde, ABD’nin bütün dünya için tehdit oluşturduğu gibi bir saptamaya rastlanmayacağı açıktır. Herkesin bildiği gibi, NATO belgeleri, aslında ABD dışındaki NATO ülkeleri açısından, “ithal tehdit algılaması”nın en çarpıcı örnekleridir. ABD, kendisine yönelik tehditleri, bütün NATO ülkelerine “tehdit algılaması” olarak ihraç etmektedir. Bu açıdan bu belgeleri doğru okumak için tersten okumak gibi bir hünere ihtiyaç vardır.</p>

      <p class="No-Paragraph-Style-2 para-style-override-5" >Aslında “düşmanın kim olduğu” insanlık açısından hiçbir zaman bu kadar açık değildi. ABD, son Afganistan ve Irak savaşları sonrası ortaya çıkan tabloda, artık herkesin açıkça gördüğü gibi, bütün dünya ülkelerinin baş belası haline gelmiştir. Bu tehdit algılamasını kabul etmeyen ülkeler, İsrail’dir, İngiltere’dir ve İspanya ile Portekiz gibi kenarda köşede kalan birkaç ülkedir.</p>

      <p class="No-Paragraph-Style-2 para-style-override-5" >Artık dünyanın hemen hemen bütün ülkeleri, ABD’nin ihtiraslarıyla gücü arasındaki dengesizlikten kaynaklanan çılgınlığının nerede, nasıl, hangi vasıtalarla durdurulabileceği meselesini önlerine koymuşlardır.</p>

      <p class="No-Paragraph-Style-2 para-style-override-5" >Türkiye, apaçık görüldüğü gibi, bu dünya tablosunda, insanlığın ön cephesi haline gelmiştir.</p>

      <p class="No-Paragraph-Style-2 para-style-override-5" >Her şeyin bu kadar açık olduğu bir ortamda, tehdidin kaynağının milletin önünde ismi konarak açıkça saptanmaması, Türkiye’nin güvenliğindeki en büyük zaafı oluşturmaktadır. Dahası “stratejik müttefik”, “büyük müttefik” gibi kuyruklu yalanlar, ABD’nin Türkiye’ye yönelik düşmanlığını gemleme gibi sihirli bir işlev görmemekte, fakat Türkiye halkının bilincini köreltmektedir. Türkiye, bu yalana kendisini kandırarak, yığınakta hata yapmaktan başka bir sonuca ulaşmamaktadır.</p>

      <p class="No-Paragraph-Style-2 para-style-override-5" >Çağımız savaşında insan etkeni, sayın komutanların da isabetle saptadıkları gibi, daha da belirleyicidir.</p>

      <p class="No-Paragraph-Style-2 para-style-override-5" >Türk Ordusu ve Türk milleti, bugünkü “ithal güvenlik algılamaları”yla uyuşturulmakta ve gaflet uykularına yatırılmaktadır. Türkiye, böylece nereden geldiğini anlayamayacağı tehditler karşısında şaşkına dönecek bir av haline getirilmektedir.</p>

      <p class="No-Paragraph-Style-2 para-style-override-5" >Korg. Reşat Turgut’un saptadığı gibi, “dünyanın değişen güvenlik dinamikleri” karşısında, her ülke, kendi güvenlik stratejisini yeniden belirlemek zorundadır. Burada durumu en berrak ülkelerin başında Türkiye geliyor.</p>

      <p class="No-Paragraph-Style-2 para-style-override-5" >Dünyadaki gelişmeler ve Türkiye’nin konumu adına hiçbir bilgiye sahip olamasak bile, Süleymaniye’de Türk subayının başına geçirilen çuval, bize tehdidin kaynağını öğretmiştir. Bugün hakikati, çuvalın içinde daha iyi görebiliyoruz. Kafamızda çuval yokken, çuvalı göremiyorduk. Yine Kıbrıs’ın güneyinde Agratur ve Dikelya üslerine yerleşen askerî gücün bayrak ve bandırası, bizim için en iyi öğretmendir. Kofi Annan Planı‘nın bir ABD-İngiliz imalatı olmasının da, herhalde öğretici yanları bulunmaktadır.</p>

      <p class="No-Paragraph-Style-2 para-style-override-5" >Dünya savaş tarihlerinde kafasını kuma sokarak savaş kazanan bir devlete ve komuta kademesine rastlanmıyor.</p>

      <p class="No-Paragraph-Style-2 para-style-override-5" >Tehdidin kaynağını gerçekçi olarak saptayacağız.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="Paragraph-Style-1" id="toc_marker-2-3">III. GÜVENLİK STRATEJİSİ</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Stratejik Karar: Millî Devleti Sürdürme İradesi</p>

      <p class="No-Paragraph-Style-2 para-style-override-5" >Tehdidin kaynağını saptayabilmek ve bir güvenlik stratejisi oluşturmak için öncelikle millî stratejik hedefimizi bileceğiz.</p>

      <p class="No-Paragraph-Style-2 para-style-override-5" >Stratejik hedefimiz nedir?</p>

      <p class="No-Paragraph-Style-2 para-style-override-5" >Lafla değil, 20. yüzyılın başlarında Atatürk önderliğinde yaptığımız bir millî demokratik devrimle; çağdaş, halkçı, devletçi, laik, devrimci bir toplum kurma amacımızı ortaya koyduk ve Atatürk zamanında 1937 yılında Anayasamıza yazdık. Şimdi bu stratejik kararımızda ısrar ediyor muyuz? Yoksa millî devletimizden vazgeçerek, ABD emperyalizminin kriz bölgelerinde cepheye sürdüğü bir polis kuvveti ve köleleşmiş bir toplum mu olacağız? Başka deyişle, Atatürk’ün çağdaş Türkiye hedefi yerine mafya güdümünde parçalanmış bir etnik gruplar, tarikatlar, cemaatler coğrafyası mı olacağız?</p>

      <p class="No-Paragraph-Style-2 para-style-override-5" >Eğer çağdaş, bağımsız ve halkçı bir toplum olacaksak, bu hedefimizin önündeki tehdit, ABD’dir.</p>

      <p class="No-Paragraph-Style-2 para-style-override-5" >Yok eğer mafya-tarikat coğrafyasına dönüşeceksek, bir an önce millî devletimizi yıkmamız ve Atatürk’ten kalan her kurum ve ilişkiyi tasfiye etmemiz gerekmektedir. “Batılı dostlarımız” da öyle saptamıyorlar mı? Ve Tayyip Erdoğan iktidarı, millî devlete son darbeleri indirmek için kurulmadı mı?</p>

      <p class="No-Paragraph-Style-2 para-style-override-5" >1950 öncesinde başlayan Küçük Amerika süreci, Kemalist Devrim’in bağımsız, halkçı, devletçi, laik ve devrimci Türkiye programını tasfiye etmiş ve millî devletin kazanımlarını yıkıma uğratma sürecini başlatmıştır. Bütün bu karşıdevrimci hamleye rağmen, Türkiye, 1980 yılına kadar esas olarak Kemalist Devrim’in temel kurumlarını önemli ölçüde koruyabilmişti. Ne var ki, 1980 sonrası yıkım dehşet vericidir. Hele 1999 yılı Aralık ayında Türkiye’nin ABD tarafından Avrupa Birliği kapısına bağlanmasından sonra, millî devletin çözülmesi döneminden dağılması sürecine geçilmiştir.</p>

      <p class="No-Paragraph-Style-2 para-style-override-5" >Türkiye, bu duruma daha ne kadar katlanacaktır?</p>

      <p class="No-Paragraph-Style-2 para-style-override-5" >İşaretler artık bir dönüm noktasına geldiğimizi gösteriyor.</p>

      <p class="No-Paragraph-Style-2 para-style-override-5" >Org. Büyükanıt ve Korg. Turgut’un bildirileri de, o dönüm noktasını işaretlemektedir. Türkiye, yok olmamak için, yeniden Kemalist Devrim rotasına girme iradesini ortaya koyacak, millî devletini sürdürme kararı alacaktır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >“Batı ile Bütünleşme” Hurafesi</p>

      <p class="No-Paragraph-Style-2 para-style-override-5" >Ne var ki, son 50 yıllık yıkımın zihnimizde bıraktığı molozu temizlemek o kadar kolay değildir. Bu zorluklar, Org. Büyükanıt’ın bildirisine de yansımıştır. Baştan sona emperyalist tehdide tavır alan bu bildiri, stratejik tavra gelince, tereddütlere ve tutarsızlığa düşmektedir.</p>

      <p class="No-Paragraph-Style-2 para-style-override-5" >En önemli tutarsızlık, “Batı ile bütünleşmenin” savunulmasındadır. Org. Büyükanıt, “Türkiye’nin kendisini Batı bütünleşmesi içinde tanımlamış” olduğunu belirtiyor.<a class="footnote-link" href="#footnote-225-87" id="footnote-225-87-backlink">87</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-87-backlink" id="footnote-225-87">87</a> Org. Hilmi Özkök’ün bu açıklaması için bkz. Sabah ve diğer gazeteler, 31Ağustos 2003.</p>
      </div>

      <p class="No-Paragraph-Style-2 para-style-override-5" >Hangi “Türkiye”?</p>

      <p class="No-Paragraph-Style-2 para-style-override-5" >Bu tanımlama, Kemalist Devrim’in Türkiye’sine ait değildir.</p>

      <p class="No-Paragraph-Style-2 para-style-override-5" >“Batı ile bütünleşme” projesi, İkinci Dünya Savaşı sonrasında ortaya çıkmıştır. “Küçük Amerika” olacağız diye sunulan bu projenin uygulanmasıyla Kemalist Devrim adım adım tasfiye edilmiştir.</p>

      <p class="No-Paragraph-Style-2 para-style-override-5" >O nedenle Org. Büyükanıt’ın Avrupa Birliği’ni, “Mustafa Kemal Atatürk’ün Türk toplumuna gösterdiği çağdaşlaşma hedefinin, jeopolitik ve jeostratejik açıdan zorunluluğu” olarak göstermesi,<a class="footnote-link" href="#footnote-225-88" id="footnote-225-88-backlink">88</a>tarihsel gerçeğe taban tabana zıttır. Avrupa Birliği’ne katılmayı Atatürk’e bağlamak, bugün Türkiye’de ağızdan ağıza dolaşan bir hurafedir, yani gerçeklere dayanmayan, bilimsel olmayan, boşinançtır.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-88-backlink" id="footnote-225-88">88</a> Korg. Reşat Turgut’un aynı sempozyumdaki bildirisi.</p>
      </div>

      <p class="No-Paragraph-Style-2 para-style-override-5" >Evet, bu bir hurafedir ve o hurafe Org. Büyükanıt’ın baştan sona gerçeklere dayanan tahlili içinde gözden geçirilmemiş bir önyargı, bir saplantı, bir kalıntı olarak durmaktadır.</p>

      <p class="No-Paragraph-Style-2 para-style-override-5" >Türkiye Cumhuriyeti’nin temelini oluşturan Kemalist Devrim, Batı ile bütünleşmeyi hedeflememiş, tam tersine, Batı emperyalizmine karşı savaşarak başarılmıştır. Gerek Millî Kurtuluş Savaşı’mız gerekse Cumhuriyet’in inşası, Batı emperyalizmi ile mücadele mevzisinde yürütülmüştür. Kurtuluş Savaşı’ndan sonra 1925 yılındaki Şeyh Sait İsyanı’nın ve 1930’lardaki gerici isyanların hepsinin arkasında İngiliz emperyalizmi vardır. Hatay, Fransız emperyalizminden kurtarılmıştır. Kapitülasyonların ve borçların tasfiyesi, millîleştirmeler, 1930’larda devletçi ve planlı bir ekonomiyle dünya tarihinin en önemli ekonomik kalkınma örneklerinden birinin yaratılması, toplam olarak bütün Kemalist Devrim, hep Batı emperyalizmiyle ve işbirlikçi gericilikle mücadelenin eseridir.</p>

      <p class="No-Paragraph-Style-2 para-style-override-5" >Büyük devrimci önderimiz Mustafa Kemal Atatürk, Türk devriminin önüne hiçbir zaman “Batı ile bütünleşme” gibi bir hedef koymamış, tersine, ancak Batı’dan bağımsız kalarak gerçekleştirebileceğimiz çağdaş uygarlık projesini uygulamıştır. Millî devlet, bu projenin olmazsa olmaz çerçevesi ve aracıdır.</p>

      <p class="No-Paragraph-Style-2 para-style-override-5" >Atatürk’ün Altı Ok’undan hangisi Batı ile bütünleşerek gerçekleştirilebilirdi ve gerçekleştirilebilir?</p>

      <p class="No-Paragraph-Style-2 para-style-override-5" >Batı ile bütünleştiğimiz zaman Altı Ok’tan hangisi elimizde kalır ve kalmıştır?</p>

      <p class="No-Paragraph-Style-2 para-style-override-5" >Atatürk, gerek 1920’lerde, gerek 1930’larda, “Emperyalizmin mahv ve nabut” olacağını saptamıştı. Emperyalizmin tasfiyesi, Atatürk’ün programında, Türk Devrimi’nin ve genel olarak insanlığın stratejik hedefiydi.</p>

      <p class="No-Paragraph-Style-2 para-style-override-5" >Çok doğru, çünkü artık bütünleşilecek olan bir Fransız Devrimi, bir İngiliz Devrimi, bir Amerikan Devrimi kalmamıştı. Emperyalist Batı, o karanlık ve çürüyen sistemini, 20. yüzyılda Batı’nın devrimci geçmişini çiğneyerek, Batı’nın devrimci kurumlarını yıkarak kurmuştu.</p>

      <p class="No-Paragraph-Style-2 para-style-override-5" >Günümüz Batısı’na bakalım, orada geleceğin dünyasına taşıyacağımız değerler, artık yalnız müzelerin mahzenlerindedir ve yalnız kütüphanelerin el değmeyen raflarındadır. Nitekim Org. Büyükanıt da, bildirisinde Batı’nın Fransız Devrimi’nin eşitlik, özgürlük, barış ve ulusal devlet ilkelerinde ifadesini bulan devrimci değer ve kurumları tasfiye ettiğini kabul etmektedir.<a class="footnote-link" href="#footnote-225-89" id="footnote-225-89-backlink">89</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-89-backlink" id="footnote-225-89">89</a> Org. Yaşar Büyükanıt, Teori, sayı 163, s.15.</p>
      </div>

      <p class="No-Paragraph-Style-2 para-style-override-5" >Atatürk’ün “Mahvolacak” dediği emperyalizm, ABD emperyalizmi değilse, Batı emperyalizmi değilse, bütün olarak emperyalist sistem değilse, nedir?</p>

      <p class="No-Paragraph-Style-2 para-style-override-5" >Hem Atatürk’ün devrim davasına bağlı kalmak, hem de Batı emperyalizmi ile bütünleşmek mümkün müdür?</p>

      <p class="No-Paragraph-Style-2 para-style-override-5" >Peki 1940’lardan sonra yaşadığımız gerçek nedir?</p>

      <p class="No-Paragraph-Style-2 para-style-override-5" >Soruyoruz, arkada kalan 60 yılda Atatürk önderliğinde gerçekleştirdiğimiz devrimi kim yıkmıştır?</p>

      <p class="No-Paragraph-Style-2 para-style-override-5" >Batı emperyalizmi ve işbirlikçileri değil mi?</p>

      <p class="No-Paragraph-Style-2 para-style-override-5" >Peki, bugün başımıza oturmuş olan mafya-tarikat rejimini kim kurmuştur?</p>

      <p class="No-Paragraph-Style-2 para-style-override-5" >Batı emperyalizmi ve işbirlikçileri değil mi?</p>

      <p class="No-Paragraph-Style-2 para-style-override-5" >Bugün Türkiye Cumhuriyeti’ni yıkmak isteyen irtica güçleri ve bölücüler, kuvvetlerini Batı’dan almıyorlar mı?</p>

      <p class="No-Paragraph-Style-2 para-style-override-5" >Onlarla birlikte “Batı ile bütünleşmeyi” savunarak gidilen rota, bugün Türkiye’mizin çamurlara saplanmış olmasından belli değil midir?</p>

      <p class="No-Paragraph-Style-2 para-style-override-5" >Türkiye’nin son 60 yıllık tecrübesi karşısında, Org. Büyükanıt’ın “AB hedefinin bölücü ve çağdışı hedeflerle uyuşamayacağı” tezi,<a class="footnote-link" href="#footnote-225-90" id="footnote-225-90-backlink">90</a>en ufak geçerlik şansı taşımıyor.</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-90-backlink" id="footnote-225-90">90</a> Org. Yaşar Büyükanıt, Teori, sayı 163, s.16.</p>
      </div>

      <p class="No-Paragraph-Style-2 para-style-override-5" >Bugün Türkiye’de AB ile bütünleşmeyi savunanlara baktığımız zaman, en önde emperyalizmle göbek bağı olan mafya ve tarikat güçleri ile bölücüleri görüyoruz. Çünkü ABD’nin Türkiye’ye dayattığı Avrupa Birliği projesi, o amaçlarla tam uyum içindedir.</p>

      <p class="No-Paragraph-Style-2 para-style-override-5" >AB Aday Üyelik Protokolü’ne, “Millî Program” denen gayrimillî programa bakılırsa, orada Türk devletinin bağımsızlık ve bütünlüğü ve çağdaş toplum adına hiçbir şey bulunamaz ve her şey Türkiye’nin bağımsızlık ve egemenliğini yıkmak, tarikat ve cemaatleri güçlendirmek içindir.</p>

      <p class="No-Paragraph-Style-2 para-style-override-5" >Bu gerçekler karşısında, Batı emperyalizmine tavır almadan Atatürk Devrimi’nin son kalelerini savunmak mümkün müdür?</p>

      <p class="No-Paragraph-Style-2 para-style-override-5" >ABD merkezli Batı emperyalizmine karşı cepheden bir mücadele yürütmeden, Türkiye’yi yeniden Kemalist Devrim rotasına sokma olasılığı var mıdır?</p>

      <p class="No-Paragraph-Style-2 para-style-override-5" >Türkiye’nin güvenliğini Kıbrıs, Ege, Kuzey Irak cephelerinde kime karşı savunmak durumundayız?</p>

      <p class="No-Paragraph-Style-2 para-style-override-5" >Batı ile bütünleşme türünden stratejiler, milletimizin ABD emperyalizmine karşı vatanı savunma bilincini tarumar etmiyor mu?</p>

      <p class="No-Paragraph-Style-2 para-style-override-5" >Günümüz dünya koşullarında Batı ile bütünleşerek, Türkiye Cumhuriyeti devletini, Türkiye’nin toprak bütünlüğünü, özetle vatanı ve milleti savunma olanağı var mıdır?</p>

      <p class="No-Paragraph-Style-2 para-style-override-5" >ABD merkezli Batı emperyalizmi, Türk ordusunu yıpratan uygulamalarıyla ve gerekirse silah kullanma provalarıyla, bir bütünleşme adresi değil, fakat bir tehdit kaynağı olduğunu kanıtlamamış mıdır?</p>

      <p class="No-Paragraph-Style-2 para-style-override-5" >Kuşkusuz Org. Büyükanıt ve Korg. Turgut’un bildirilerinin esas içeriğinde, bu soruların doğru cevapları bulunmaktadır. Getirdikleri tahlil ve güvenlik algılaması, millî devleti savunma ve sürdürme anlayışından hareket ettiklerini göstermektedir. O nedenle, “Batı ile bütünleşme” stratejisi, Büyükanıt’ın bildirisinin içinde elmanın içindeki kurt gibi durmaktadır ve izin verilecek olsa elmayı yiyecek ve çürütecektir.</p>

      <p class="No-Paragraph-Style-2 para-style-override-5" >Meseleye Türkiye’nin millî devletini sürdürmesi açısından baktığımız zaman, AB’den veya başka bir ülkeden bağımsız bir devlete sahip olma zorunluluğu kesin çizgilerle görülür. Çünkü AB, millî devletlerin biraraya geldiği bir devletler ittifakı değil, fakat içinde millî devletlere yer vermeyen, yeni bir birleşik devlettir. Hem AB’ye girilecek, hem de Türk devleti kalacak: İşte bu mümkün değildir. Çünkü Almanya-Fransa eksenli yeni bir birleşik devlet kurulmaktadır.</p>

      <p class="No-Paragraph-Style-2 para-style-override-5" >Biliyoruz, “Yeter ki Avrupalı olalım, Türk devleti ortadan kalkabilir” diyenler de var. O zaman, Türkiye çağdaşlaşma hedefinden vazgeçmiş olacaktır. Millî devlet ile çağdaşlaşma arasındaki ilişki, bir tunç kanunudur. Aksi takdirde, gelişmemiş ülkeleri emperyalizmin çağdaşlaştıracağı gibi bir iddia ileri sürülecektir ki, 19. ve 20. yüzyıl tarihi, böyle bir iddiaya hayat hakkı tanımamaktadır.</p>

      <p class="No-Paragraph-Style-2 para-style-override-5" >Almanya, Fransa ve Belçika gibi gelişmiş kapitalist ülkelerin, ABD ve Japonya karşısında daha güçlü bir emperyalist devlet oluşturmaları, kendi büyük sermaye sınıflarının çıkarları açısından yerindedir. Ancak Türkiye, onlardan farklı bir kamptadır, gelişmiş bir kapitalist ülke değildir. Çağımızda emperyalizme bağımlılık yolundan çağdaş bir toplum kurmuş tek bir ülke yoktur. Tersine bütün örnekler, çağdaş uygarlığa ancak bağımsız gelişme çizgisi izlenerek ulaşılacağını gösteriyor. Çin, bunun en parlak örneğidir.</p>

      <p class="No-Paragraph-Style-2 para-style-override-5" >Kaldı ki, Türkiye’nin AB’ye alınma olasılığı da yoktur. Türkiye ancak geçmişteki Cezayir gibi emperyalist Avrupa’nın sömürgesi olabilir. Ve Türkiye, Avrupa kapısına, AB’ye alınmak için değil, başka bir yere kaçmaması için, ABD tarafından bağlanmıştır. Bundan AB de hoşnut değil. Çünkü AB’ye önderlik eden güçler, kendileri gibi gelişmiş kapitalist ülke durumunda olmayan bir Türkiye ile tutarlı ve birleşik bir Avrupa kuramayacaklarını biliyorlar.</p>

      <p class="No-Paragraph-Style-2 para-style-override-5" >Bu nedenlerle Türkiye ile AB arasındaki ilişkileri, iki ayrı, egemen, bağımsız ülke arasındaki karşılıklı yarar zeminine oturtmak, her iki tarafı da rahatlatacak, bir tek ABD’yi zor duruma düşürecektir. Çünkü o zaman Türkiye ile AB arasında, ABD’nin emellerine set çekecek bir ittifak olanağı doğacaktır.</p>

      <p class="No-Paragraph-Style-2 para-style-override-5" >Meseleye bugünkü dünya dengeleri içinde Türkiye’nin güvenliği açısından baktığımız zaman, Türkiye ile AB arasında ABD tehdidine karşı işbirliğinin geliştirilmesi, hiç şüphesiz her iki tarafın yararınadır ve kaçınılmazdır. Ancak bu yararın sağlanması için dahi, Türkiye’nin bağımsız bir millî devlet olarak, AB ile egemenliğe ve toprak bütünlüğüne saygılı, eşit ilişkiler kurması gerekir. AB ile dostluk başkadır; AB’ye katılmak başkadır. AB ile iyi dostluk ilişkileri geliştirmenin şartı, Türkiye’nin bağımsız bir millî devlet olarak yaşamasındadır.</p>

      <p class="No-Paragraph-Style-2 para-style-override-5" >Türkiye, Kurtuluş Savaşı’ndaki ittifaklarını da bağımsız devlet özelliğini sonuna kadar koruyarak kurdu ve yürüttü. Türk-Sovyet dostluğunun inşasında, Atatürk’ün bu konuda gösterdiği duyarlılık, ittifaka zarar vermemiş, tam tersine ittifakın sağlam bir zemin üzerinde yükselmesini güvence altına almıştır. Bu ders, bugün için de geçerlidir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Belirleyici Olan Daima İç Dinamiktir</p>

      <p class="No-Paragraph-Style-2 para-style-override-5" >AB ile bütünleşme tartışması, Türkiye’de haklı olarak dış dinamik mi, iç dinamik mi tartışmasını getirmiştir.</p>

      <p class="No-Paragraph-Style-2 para-style-override-5" >Türkiye’nin çağdaşlaşma yönünde ilerlemesinin itici gücü dışarda aranamaz. Dünya tarihinde hiçbir toplum, dış dinamikle atak yapmamıştır ve yapamaz da. Çünkü doğadaki ve insan toplumlarındaki bütün gelişmelerin itici gücü, daima ve daima iç dinamiktir. Herhangi bir varlık veya toplum, eğer iç dinamiği elvermiyorsa, başka bir kuvvet tarafından herhangi bir yere sürüklenemez.</p>

      <p class="No-Paragraph-Style-2 para-style-override-5" >Dış ortam, iç dinamiğin kendisini ortaya koyabilmesi için ancak uygun koşullar yaratabilir; yoksa itici gücün kendisi olamaz. Bir kurbağa yumurtasından, herhangi bir dış dinamiğin etkisiyle ceylan balası çıkmaz.</p>

      <p class="No-Paragraph-Style-2 para-style-override-5" >Gen teknolojisi dahi, en sonunda iç dinamiğin, yani bir canlının genlerinin kullanılmasıdır. Bir toplum da, ancak kendi genlerinde mevcut olan imkân ve kabiliyetin elverdiği hedeflere ulaşabilir. Hiçbir toplum, kökleri kendi birikiminde bulunmayan bir sıçramayı gerçekleştiremez. O nedenle temel mesele, bir toplumun kendi iç dinamiğinin, bağımsız itici ve yaratıcı gücünün harekete geçirilmesidir.</p>

      <p class="No-Paragraph-Style-2 para-style-override-5" >Tekerlekli arabayla taşınan bir insanın adaleleri nasıl gelişmezse, bir toplum da dış güçler tarafından geliştirilemez. Tıpkı bir atlet gibi kendi adalesini çalıştıran, bağımsız gelişme yeteneğini harekete geçiren bir toplum güçlenebilir ve ilerleyebilir. O nedenle bütün ilerlemelerin kaynağı, son tahlilde özgüçtedir. İklim, dış imkânlar, dış etkenler; ancak ve ancak bu özgücün azamî verim göstermesine yardımcı olurlar.</p>

      <p class="No-Paragraph-Style-2 para-style-override-5" >Nitekim Org. Büyükanıt da, Atatürk’ün çağdaşlaşma hedefine ilerlemede Türk halkına ve onun dinamik güçlerine güvendiğini saptamaktadır.<a class="footnote-link" href="#footnote-225-91" id="footnote-225-91-backlink">91</a>Bugün bizim için en gerekli olan doğru budur:</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-91-backlink" id="footnote-225-91">91</a> Org. Yaşar Büyükanıt, Teori, sayı 163, s.5 vd.</p>
      </div>

      <p class="No-Paragraph-Style-2 para-style-override-5" >Atatürk, herhangi bir yabancı güce güvenmeyi ilerlemenin önündeki en büyük engel olarak görmüştür. Her büyük devrimci önder gibi Atatürk de, özgüce güvenmeyi ve özgücü seferber etmeyi, ilerlemenin biricik dinamiği olarak kabul etmiştir. Bütün sorunların çözümünde esas mesele, öncelikle kendimize güvenmektir.</p>

      <p class="No-Paragraph-Style-2 para-style-override-5" >Özgüven, hiçbir değerle değiştirilemez, çünkü en büyük itici güçtür, en büyük enerji kaynağıdır. Bir örnek verelim. 1980 öncesi Çin’in en büyük sanayi kentlerinden Tiencin’de yaşanan ve 1 milyondan fazla insanın ölümüne yol açan, dünya tarihinin en büyük depreminden sonra, ABD Çin’e 10 milyarlarca dolarlık çok büyük bir yardım önerisinde bulundu. Çin, bunu derhal reddetti. Sebebini, o zamanki Çin ziyaretimde, Mao’dan sonraki Çin Komünist Partisi Genel Başkanı ve Çin Başbakanı Hua Guofeng bana şöyle açıklamıştı: “Hiçbir maddî imkân, bizim halkımızın kendine güvenmesi kadar değerli değildir. Özgüveni sarsmanın ve bulandırmanın maliyeti çok ağır olur ve kaybedeceğimiz değer, Çin’in geleceğini inşa eden insan kaynağımızdır.”</p>

      <p class="No-Paragraph-Style-2 para-style-override-5" >Atatürk’ün devrimciliğinde de, insan kaynağının kendine güvenmesi, değerlerin en üsütünde yer alır. Bağımsız ve devrimci Türkiye davasını reddederek “Küçük Amerika” projesine yönelenler, milletimizi bile bile aşağılık duyguları içine atmışlardır. Türkiyemiz varken, başka bir ülkenin “küçüğü” olmak gibi alçaltıcı sloganlarla en kıymetli varlığımız olan halkımızın bilincinde derin yaralar açmışlar, onu zavallı bir kötürüme döndürmüşlerdir. Bugün milletimizin, “Küçük Amerika” ve AB masallarıyla yıkıma uğratılmış bulunan kendine güven duygusunu onarmak ve canlandırmak, en temel meselemizdir. Çünkü biricik kuvvet kaynağımız, Türkiye halkı ve onun dinamik, öncü kuvvetleridir.</p>

      <p class="No-Paragraph-Style-2 para-style-override-5" >Türk Ordusu’nun komuta kademesinden yapılan çeşitli açıklamalarda, “AB’ye şerefli giriş” diye özetlenebilecek görüşlerin açıklanması, Türk Ordusu’nun millî güvenlik görevini başarıyla yerine getirmesine zarar vermektedir. Hiçbir mecburiyet olmadığı halde, bu tür açıklamalar, millî güvenliğin temelindeki millî devlet stratejisini bulandırmaktadır.</p>

      <p class="No-Paragraph-Style-2 para-style-override-5" >Bu yanlış, TSK’nın stratejik iradesini zaafa uğratmakta ve kavram disiplinini bozmaktadır.</p>

      <p class="No-Paragraph-Style-2 para-style-override-5" >Bu zaaf, stratejik düzlemden geldiği için her alana yansıyor. Örneğin millî stratejinin vazgeçilmez bir parçası olan dil disiplinini de bozmaktadır. Yalnız Org. Büyükanıt’ın bildirisine bakarak söylemiyoruz bunu, TSK’nın yayınlarını izlediğimiz zaman Türkçeye özen duygusunun zayıfladığını ve Batı dillerine öykünmenin adeta bir meslek hastalığı haline geldiğini görüyoruz. Türkçeleşmiş olan model kavramı varken, niçin “paradigma”? Değişken kavramı gibi güzelim bir Türkçe terim varken, niçin “parametre”? Etken varken, niçin “faktör”?</p>

      <p class="No-Paragraph-Style-2 para-style-override-5" >Dil disiplini, çok önemlidir; bir milletin bağımsız yaşama kararının en önemli araçlarındandır. Dil disiplini, millî kültürün ve millî özgüvenin yapıtaşlarındandır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Kolektif Güvenlik Eğilimi</p>

      <p class="No-Paragraph-Style-2 para-style-override-5" >Önce kendi gücümüze güveneceğiz. Bütün güvenlik sistemlerinin temel ilkesi budur. Kendisini savunma kararında olmayanı, başkaları savunmaz. Evvelâ kendimizi savunma iradesine sahip olacağız ki, müttefikler bulma kabiliyetimiz de olsun. Dikkatinizi rica ederim: Müttefik, bize kendimizi savunma kararı aşılamaz. Biz, bu karara sahipsek, müttefikler bulabiliriz ve ona bizimle ittifak iradesini aşılayabiliriz.</p>

      <p class="No-Paragraph-Style-2 para-style-override-5" >Hale bakınız! Teslimiyetçi güçler, Türkiye’ye yönelik ABD tehdidi karşısında sürekli olarak, Rusya, Çin, İran, Almanya ve Fransa’dan bir dayanışma umudu olmadığını yaymışlardır. Türkiye’nin kendi millî bağımsızlığını koruma kararı, dış desteğe bağlanmıştır. Yani onlar bizi destekleyecekler ise, biz bağımsız olmaya niyet edeceğiz, desteklemeyeceklerse kendimizi koyvereceğiz. Dış destek yok gösterilmiş ve buradan teslimiyete varılmıştır.</p>

      <p class="No-Paragraph-Style-2 para-style-override-5" >Teslimiyetten yola çıkanlar, hiçbir müttefik bulamaz ve teslimiyete varırlar.</p>

      <p class="No-Paragraph-Style-2 para-style-override-5" >Millî devleti savunma kararından yola çıkanlar ise, önce özgücü seferber etme iradesi gösterir, buna bağlı olarak müttefikleri ve dolaylı müttefikleri bulurlar ve direnme kararlarını pekiştirirler.</p>

      <p class="No-Paragraph-Style-2 para-style-override-5" >Org. Büyükanıt, “geleceği tahmin etmenin en sağlıklı yolunun o geleceği yaratmak olduğunu” belirtiyor.<a class="footnote-link" href="#footnote-225-92" id="footnote-225-92-backlink">92</a>Alkışlanacak bir saptama, teori ve pratiğin birliği, bilmek ile yapmak arasındaki şahane diyalektik!</p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-92-backlink" id="footnote-225-92">92</a> Org. Yaşar Büyükanıt, Teori, sayı 163, s.16.</p>
      </div>

      <p class="No-Paragraph-Style-2 para-style-override-5" >Türkiye’nin büyük müttefik potansiyelini tahmin etmek için, o müttefik potansiyelini yaratma çabası içine girmek gerekir. Bilmezsen yapamazsın, ve yaparsan öğrenirsin.</p>

      <p class="No-Paragraph-Style-2 para-style-override-5" >Her iki komutan da bildirilerinde haklı olarak, küreselleşme sürecinin getirdiği tehditler karşısında, ülkelerin ortak hareket etme ihtiyacının belirdiğine dikkat çekiyorlar. Korg. Reşat Turgut, bu koşullarda “ulusal ve bölgesel güvenliğin kolektif güvenlik anlaşmalarıyla sağlanması eğiliminin güçlendiğini” saptamaktadır. Bu bağlamda Sayın Komutan, AB’nin AGSP’yi hayata geçirmeye başladığına, NATO’nun yeni üyelerin katılımıyla genişlediğine, AGİT’in kıta güvenliğinde daha büyük sorumluluklar üstlendiğine ve Asya’da Rusya ile Çin Halk Cumhuriyeti öncülüğünde Şanghay İşbirliği Örgütü’nün oluşturulduğuna işaret etmekte ve haklı olarak ülkelerin güvenlik stratejilerini değişen durumlara göre oluşturmaları gerektiğini önemle saptamaktadır.<a class="footnote-link" href="#footnote-225-93" id="footnote-225-93-backlink">93</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-93-backlink" id="footnote-225-93">93</a> Org. Yaşar Büyükanıt, Teori, sayı 163, s.17.</p>
      </div>

      <p class="No-Paragraph-Style-2 para-style-override-5" >Genelkurmay Başkanı Org. Hilmi Özkök’ün de ABD’nin Irak’a saldırısının arifesinde Diyarbakır’da yaptığı basın toplantısında belirttiği gibi, Avrasya’da oluşan kamplaşmada, Türkiye’nin önündeki mesele, hangi devletler ittifakının içinde yer alacağıdır.</p>

      <p class="No-Paragraph-Style-2 para-style-override-5" >Yani Türkiye, ABD emperyalizmi ve İsrail’in güdümünde Avrasya’nın üzerine mi sürülecektir, yoksa millî devletini savunma kararı alarak Avrasya İttifakı’nın kilit ülkesi mi olacaktır?</p>

      <p class="No-Paragraph-Style-2 para-style-override-5" >Demek ki Türkiye, önce millî stratejisini belirleyecektir, yani Atatürk önderliğinde verdiği kararı devam ettirmek veya o karardan vazgeçme noktasına gelmiştir. İttifakları belirleyecek olan stratejidir, doğru mevzilenmedir ve millî hedefi uygulama kararıdır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Bölge Merkezli Politika ve Avrasya İttifakı</p>

      <p class="No-Paragraph-Style-2 para-style-override-5" >Türkiye’nin olağanüstü büyük bir ittifak potansiyeli vardır. Bütün dünya ABD’nin durdurulması ihtiyacı içindedir. Bu ihtiyacın çapı ve ağırlığı, Türkiye’nin ittifak potansiyelinin kapsam ve gücünü belirler.</p>

      <p class="No-Paragraph-Style-2 para-style-override-5" >Türkiye, bugün Irak, İran, Suriye ve Afganistan’la birlikte ön cephe konumundadır. Irak ve Afganistan, işgal edildiği için, orada savaş iç hatlardadır. Türkiye ve İran ise, ABD tehdidine hem iç hatlardan hem dış hatlardan karşı koymak durumundadırlar. Suriye de öyle. Türkiye’nin güney cephesi, insanlığın ön cephesi haline gelmiştir.</p>

      <p class="No-Paragraph-Style-2 para-style-override-5" >Türkiye, Kıbrıs’ı birbirinden ayıran hattan ta Kuzey Irak sınırlarının doğu ucuna kadar uzanan cephede, ABD’den gelen tehdide karşı koymaktadır. Türkiye’nin bu cephede çözülmesi, başta İran ve Arap dünyası olmak üzere, Çin Halk Cumhuriyeti’nden Hindistan, Orta Asya Cumhuriyetleri, Rusya, Almanya ve Fransa’ya kadar bütün Avrasya coğrafyası üzerindeki tehdidin olağanüstü ağırlaşması anlamına gelir. Türkiye’nin güney hattının savunulması, bir bakıma Avrasya sathının savunulmasıdır. Türkiye için oluşan tehdit, aynı zamanda Türkiye’nin ittifak potansiyelinin kaynağıdır. Pasifik Okyanusu’ndan Atlas Okyanusu’na kadar uzanan alandaki devletler, Türkiye’nin potansiyel müttefikleridir. Ne var ki, ittifakların inşası kendiliğinden olmaz, ittifaklar bilinçli ve planlı olarak inşa edilir; Atatürk’ün Kurtuluş Savaşı’nda ve sonrasında yaptığı gibi.</p>

      <p class="No-Paragraph-Style-2 para-style-override-5" >Şanghay İşbirliği Örgütü ve Avrupa Birliği’nin varlığı, Avrasya seddinin kurulmakta olduğu anlamına gelir.</p>

      <p class="No-Paragraph-Style-2 para-style-override-5" >Türkiye, İran’la birlikte bu iki güvenlik sistemini birleştiren kilit konumundadır. Bu koşullarda bölge merkezli politika, Türkiye’nin kısa ve orta vadeli ihtiyaçları açısından tarihin gündemindedir. Türkiye ile İran’ın güvenlikleri, birbirine kenetlenmiş bulunmaktadır. Bu iki ülkeyi hiçbir güç ayıramaz. İran, Türkiye için aynı zamanda çok güçlü bir ekonomik işbirliği imkânı sunmaktadır. Türkiye’nin enerji ihtiyaçları için güvenilir bir kaynak, sanayi ve tarım ürünleri için ise, 70 milyonluk alım gücü olan, zengin bir pazardır. Türkiye, ayrıca gelişmiş insan kaynaklarıyla İran’ın ekonomik inşasına önemli katkılarda bulunabilir. İki ülke arasındaki gümrüklerin kaldırılması, Türkiye’nin bir direnme ekonomisi kurmasına çok önemli katkılarda bulunur. Bölge merkezli politikanın gereği olarak, Türkiye, Suriye ve diğer Arap ülkeleriyle işbirliğini de her alanda geliştirmelidir.</p>

      <p class="No-Paragraph-Style-2 para-style-override-5" >Türkiye, Avrasya seddinin inşasında kilit bir role sahiptir. Bu görevin bilincinde olmak için, Türkiye’nin kendini savunma kararı vermesi yeterlidir. Kendini savunan Türkiye, bütün Avrasya savunmasını harekete geçirir ve kendini savunan Avrasya, bütün dünyayı savunmuş olur.</p>

      <p class="No-Paragraph-Style-2 para-style-override-5" >Bu savunma her cephededir. Şanghay İşbirliği Örgütü’nün kuruluş programına ve bildirilerine baktığımız zaman, hep etnik ayrılıkçılığa, dinsel yobazlığa ve milletlerarası terörizme karşı, Asya’da ortak güvenliğin inşası amacını görüyoruz. Bu program, bizim Millî Güvenlik Kurulu bildirileri ile ve Büyükanıt’ın konuşmasıyla aynı güvenlik algılamasını ve politikalarını içermektedir. Türk Cumhuriyetlerinin bu sistemin içinde olmaları, bizim için ayrıca değerlendirilecek bir imkândır.</p>

      <p class="No-Paragraph-Style-2 para-style-override-5" >O zamanki Genelkurmay Başkanı Org. Hüseyin Kıvrıkoğlu’nun 30 Ağustos 2002 günü yapılan görev devri töreninde, “Avrasya’da bağımsız devlet olma” stratejisini dile getirmesinin temelinde yatan olgular, sanırım bunlardır.</p>

      <p class="No-Paragraph-Style-2 para-style-override-5" >Org. Büyükanıt ve Korg. Turgut’un ortak güvenlik tehditleriyle karşı karşıya bulunan gelişmekte olan ülkeleri kucaklayan ortak güvenlik paydası da, bizi zorunlu olarak Avrasya’nın Ortak Güvenliği kavramına ve Avrasya İttifakı’na götürür.</p>

      <p class="No-Paragraph-Style-2 para-style-override-5" >Komutanların da dikkatle belirledikleri üzere, günün görevi, artık bu ortak güvenlik paydasını bir ortak eylem zeminine dönüştürmektir. Türkiye, burada dünya ölçeğinde bir rol üstlenebilir, üstlenecektir. Bu işin gökten inecek bazı tanrısal görevliler tarafından yapılmayacağını kuşkusuz hepimiz tahmin edebiliyoruz.</p>

      <p class="No-Paragraph-Style-2 para-style-override-5" >Oluşan denklemde, ABD’nin bozguna uğrayacağı kesindir. Bütün mesele, bu bozgunun hızlandırılmasında ve insanlığa maliyetinin düşürülmesindedir.</p>

      <p class="No-Paragraph-Style-2 para-style-override-5" >Önümüzdeki zaman, güvenlik açısından yok denecek kadar azdır. Çünkü psikolojik, siyasal, ekonomik ve askerî yönleriyle ittifakların hazırlanmasında yıllar, dakikalar kadar kısadır.</p>

      <p class="No-Paragraph-Style-2 para-style-override-5" >Türkiye, tepesindeki Amerikancı iktidarlar yüzünden iç hatlardan da kuşatılmıştır ve ittifaklarını inşa etmek için çok gecikmiştir. Bu gecikmeyi gidermenin biricik yolu, ABD’nin güdümünde olan bu iktidarın bir an önce devrilmesi ve Türkiye’nin millî kuvvet ve imkânlarını harekete geçirecek bir Millî Hükümetin derhal kurulmasıdır. Hiçbir düşünce, hiçbir kaygı, bu yakıcı görevden daha üstün değildir. Türkiye’de demokrasi de, insanca yaşamak da, her şey ama her şey buna bağlıdır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="Konu-Ba-l---" id="toc_marker-3" xml:lang="tr-TR">ÜÇÜNCÜ BÖLÜM - KÜRESEL MAFYANIN YEREL YÖNETİM SİSTEMİ</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" ></p>

      <p class="Paragraph-Style-1" id="toc_marker-3-1">I. YEREL YÖNETİMLERİN YENİDEN DÜZENLENMESİ</p>

      <p class="No-Paragraph-Style-2 para-style-override-7" ></p>

      <p class="No-Paragraph-Style-2 para-style-override-7" >Merkezin ve Yerelin Tarih İçindeki Değişken Rolü</p>

      <p class="No-Paragraph-Style-2 para-style-override-5" >Emperyalist sistem, Ezilen Dünya ülkelerinde millî devletleri etkisizleştirme ve çökertme hedefine ulaşmada, yerel yönetimlerin yeniden düzenlenmesine özel bir önem veriyor. Dünya mafyası, yerel yönetimleri birer iç yıkıcılık etkeni olarak devreye sokma planını, “Kamu Yönetimi Reformu” perdesi altında uyguluyor.</p>

      <p class="No-Paragraph-Style-2 para-style-override-5" >Türkiye’de de 1990’lardan başlayarak yerel yönetimlerin yeniden düzenlenmesi sorunu, bizzat emperyalist merkezler tarafından gündeme getirilmiştir. Bu amaçla yasalar hazırlanmış, ancak Meclis’ten çıkarılamamıştır. En son Tayyip Erdoğan yönetiminin Meclis‘ten geçirmeye çalıştığı, başlangıçtaki adıyla “Kamu Yönetimi Temel Kanunu Tasarısı”nı incelemek, mafya sisteminin yerel yönetim düzenini anlamamıza hizmet edecektir.</p>

      <p class="No-Paragraph-Style-2 para-style-override-5" >Yerel yönetimlerin güçlendirilmesi, yaşadığımız süreçten kopartılarak değerlendirilmektedir. Ne yazık ki, birçok uzman bu tuzağa düşmüştür.</p>

      <p class="No-Paragraph-Style-2 para-style-override-5" >Bugün merkezde kim var, yerelde kim var sorularına somut cevap vermeden, tarih boyunca merkezde hep şeytanların, yerelde ise hep meleklerin oturduğunu varsayan meşhur sivil toplumcu safsatalar, aydınlarımızın beyinlerini zehirlemiştir. Bugün millî devleti savunanlar, “Siz, eski, muhafazakâr devletin kalıntıları olarak demokrasinin önüne geçiyorsunuz, halk inisiyatifini bastırıyorsunuz” diye suçlanıyorlar.</p>

      <p class="No-Paragraph-Style-2 para-style-override-5" >Demokrasi eşittir yerellik diye özetleyebileceğimiz bir hurafe, emperyalist merkezlerde uyduruldu. Oysa somut sürece bakmak gerekiyor. Örneğin 15-16. yüzyılda, kapitalizmin şafağında, burjuvazinin yerel millî pazarın oluşumunu zorlaması üzerine, krallar köylü ile birleşerek yerel feodallere darbe indirdiler. Bizim Osmanlı ıslahatçılığı da, merkezin âyana (yerel beylere) karşı yürüttüğü harekâtla başlamıştır.</p>

      <p class="No-Paragraph-Style-2 para-style-override-5" >Fransız Büyük Devrimi’ne karşı ayaklanmalar, örneğin Vandê isyanında olduğu gibi, yerelden geldi.</p>

      <p class="No-Paragraph-Style-2 para-style-override-5" >Anzavur, Çapanoğlu da öyle. Kurtuluş Savaşı’nın merkezine karşı, İngiliz emperyalizmi ve İstanbul hükümeti, yerel ayaklanmalar örgütledi.</p>

      <p class="No-Paragraph-Style-2 para-style-override-5" >Bütün devrimler, devrimci sınıfın, merkezi ele geçirmesi ve toplumu devrimci merkez önderliğinde yeniden düzenlemesidir. Karşıdevrimler de yine merkezden yerele doğrudur.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >En Merkezin Merkeze Karşı Yerelle İttifakı</p>

      <p class="No-Paragraph-Style-2 para-style-override-5" >Bugün olay şudur: En merkez, yereli harekete geçirerek merkezî tasfiye etmek istiyor ve tasfiye etmektedir.</p>

      <p class="No-Paragraph-Style-2 para-style-override-5" >En merkez, emperyalizmdir. Yerelde, mafya, tarikat, cemaat, bölücü örgüt iktidarları oluşmuştur. Merkezde ise, ikili bir iktidar durumu var. Tayyip Erdoğan yönetimi ve millî kuvvetler iki karşıt iktidar odağı olarak cepheleşmiş bulunuyorlar. Tayyip Erdoğan yönetimi, bütünüyle ABD’yi temsil etmektedir, yani en merkezin vurucu gücünü oluşturuyor. ABD, yerel yönetim reformu adı altında millî devletin merkezdeki son kalelerini de tasfiye ederek, yerel yönetimleri kendine bağlama peşindedir. Olayın özü budur.</p>

      <p class="No-Paragraph-Style-2 para-style-override-5" >Tayyip Erdoğan iktidarının yerel yönetimleri yeniden düzenleme girişimi, millî devleti ve Türk milletini tasfiye planı içinde işlev kazanmaktadır.</p>

      <p class="Paragraph-Style-1" id="toc_marker-3-2">II. YENİ KAMU YÖNETİMİ DÜZENİNİN GETİRDİKLERİ</p>

      <p class="No-Paragraph-Style-2 para-style-override-7" ></p>

      <p class="No-Paragraph-Style-2 para-style-override-5" >Tayyip Erdoğan yönetiminin, kamu yönetimini yeniden düzenlemek için hazırladığı beş kanun tasarısıyla kalkıştığı işler şöyle sıralanabilir:</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >1. Yerelde Fiilen Mafya, Cemaat ve</p>

      <p class="No-Paragraph-Style-2 para-style-override-8" >Bölücü Örgüt Hükümetleri Kuruluyor</p>

      <p class="No-Paragraph-Style-2 para-style-override-5" >Günümüz Türkiye’sine bakınca, taşrada demokrasi kaleleri görülmüyor. Tam tersine, kıyı şeritlerinde yerel mafyalar, daha iç bölgelerde tarikatlar ve Güneydoğu’da ise PKK, yerel iktidar odağı haline gelmiştir. “Kamu Yönetimi Kanunu Tasarısı”, o iktidar odaklarını yerel hükümet yetkileriyle donatmaktadır. Bu yasa tasarısı, ABD emperyalizminin dayattığı plan gereği, büyük şehirlerimizi mafyaların yönetimi altında, metropol denen dünya çöplüklerine dönüştürmek içindir. Merkezî devletten kopartılan taşra yönetimi ise, cemaat liderlerinin ve yeraltı dünyasının hükmü altına girecektir. Güneydoğu bölgesi yerel yönetimleri ise, belli bir süreç içinde Kandil Dağı’ndan indirilerek yasallaştırılacak PKK yöneticilerinin eline teslim edilecektir. “Yerelleşme” ve “demokratlaşma” perdesi altında yapılmak istenen işte budur.</p>

      <p class="No-Paragraph-Style-2 para-style-override-5" >Bu yasa, ABD emperyalizminin güdümündeki gericiliğin ve bölücülüğün hizmetindedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >2. Dünya Merkezinin Diktası Getiriliyor</p>

      <p class="No-Paragraph-Style-2 para-style-override-5" >Ülkemizde ne yazık ki, “Gerici de olsa bölücü de olsa yerel olan bizdendir” anlayışıyla yerel hükümetler kurulmasına hoşgörüyle yaklaşanlar vardır. Oysa aslan payını kapan, dünya merkezleridir. Zaten yasa, onların yasasıdır. Tayyip Erdoğan’lar, kökü dışarıda olan bir kanunu TBMM’den geçirmek gibi bir görev üstlenmiş bulunuyorlar. Bu gerçek, bütün kanıtlarıyla çırılçıplak gözler önündedir. ABD ve AB’nin Türkiye’ye dayattığı bütün programlarda, Uyum Yasaları’nda, IMF ve Dünya Bankası reçetelerinde, hep bu “Kamu Yönetimi Reformu” bulunmaktadır. O nedenle hazırlanan düzenleme, Türkiye halkının insanca yaşama ihtiyacına değil, emperyalist devletlerin Türkiye’nin merkezî yönetimini dağıtma programına hizmet etmektedir. İngiliz muhibbi Prens Sabahattin’in liberal merkezkaççılığı, her zaman olduğu gibi yerel gericilikle birliktedir. En merkez (emperyalizm), merkeze (millî devlet) karşı, her zaman olduğu gibi, yerel gericilikle ve etnik bölücülükle birleşmiştir. Emperyalist merkeziyetçilik, millî merkeziyetçiliğe karşı savaş ilan etmiştir. Hedef, Cumhuriyet’i yıkmak ve yerel iktidarları Washington yönetimine bağlamaktır; özetle dünya merkezlerinin diktasını kurmaktır. Bu nedenle Tasarı, aslında aşırı merkeziyetçidir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >3. Kamu Hizmeti Ortadan Kaldırılıyor</p>

      <p class="No-Paragraph-Style-2 para-style-override-5" >“Devleti küçültme” sloganı, yasanın ekonomik ve toplumsal cephesini özetliyor. Türkiye küçültülüp “Küçük Amerika” haline getirilirken, ABD devleti büyütülmektedir. Kamu hizmeti, kamu yararı gibi millî devletin halkçılık döneminden kalan kurumları, Amerikan devleti büyüsün diye, bütün araçlarıyla yıkıma uğratılmıştır. Ve şimdi son kalıntılar da bu yasayla yok edilmektedir. Cumhuriyet’in, Atatürk’ün ifadesiyle “Kimsesizlerin Cumhuriyeti” olma hedefi, bütün temelleriyle yok edilmektedir. Kamu yönetimi özelleştirilmekte, kamu hizmetinin temeli olan kamu mülkiyeti yok edilmektedir. Böylece ilerde kurulabilecek olan millî hükümetin kamu hizmeti yapmasını önlemek için, bütün imkân ve araçlar ortadan kaldırılmaktadır. Artık her ihtiyaç, özel girişimciliğin insafına teslim edilmektedir. Hizmet, bundan böyle yalnız ve yalnız bir avuç para babası ve onların menecer takımı içindir. Vatandaş kavramı ortadan kaldırılmakta, yurttaşlar müşteriye dönüştürülmektedir. Bu açıdan devlet ile vatandaş arasındaki bağlar da dinamitlenmekte ve Devlet baba kavramının geçmişten kalan son kalıntıları da ortadan kaldırılmaktadır. Özetle, devlet özelleştirilmektedir; daha doğrusu yok edilmektedir. Çünkü devlet bir sınıfa ait olsa dahi kamusaldır; özel değildir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >4. Memur Kıyımı Yapılacak</p>

      <p class="No-Paragraph-Style-2 para-style-override-5" >Bu yasa tasarısı, 2 milyon 400 bin kamu çalışanını Kamu-Sen’in yaptığı hesaplara göre, 700 bine indirecektir. Kamu hizmeti ortadan kaldırıldığı için, kamu emekçisine ihtiyaç kalmıyor. Çünkü memur ne de olsa “kamu hizmeti” görevlisidir. 50 yıldır devleti arpalıkları haline getirenler, şimdi “hantallaştırdıkları devletin” bütün suçlarını çilekeş memurun sırtına yıkmaktadırlar. AB ülkelerinde kamu hizmetlileri, nüfusun yüzde 7 ila 13’ü arasında iken, Türkiye’de bu oran, yüzde 3’tür. Bu orana bile tahammül yoktur.</p>

      <p class="No-Paragraph-Style-2 para-style-override-5" >Memurun tasfiyesi, aynı zamanda Türkiye’yi bölme planına hizmet etmektedir. Çünkü yerel yönetimlere bırakılan görevlere, bundan sonra mafyanın, bölücü örgütlerin ve tarikatların adamları alınacaktır. Yerel talepler ön plana geçecektir. Diyarbakırlının İstanbul’da, Trabzonlunun Mardin’de görev yaptığı, bütün milleti kaynaştıran merkezî idare tarihe karışmaktadır.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >5. Türkiye’yi Parçalamanın Hukuki Zemini Döşeniyor</p>

      <p class="No-Paragraph-Style-2 para-style-override-5" >Millî devletin tasfiyesi ve Türk milletinin çözülmesi için, 1990 yılından bu yana bir dizi uygulama gerçekleştirildi.</p>

      <p class="No-Paragraph-Style-2 para-style-override-5" >1. Özelleştirmeler ve Avrupa Gümrük Birliği’ne girilmesi yoluyla, millî devletin ekonomik temeli yıkıma uğratılıyor.</p>

      <p class="No-Paragraph-Style-2 para-style-override-5" >2. Uyum Yasaları’yla Türkiye’nin egemenliği, bağımsızlığı, toprak bütünlüğü ve millî ekonomi adım adım tasfiye ediliyor.</p>

      <p class="No-Paragraph-Style-2 para-style-override-5" >3. 2003 yılında çıkartılan İkiz Yasalar, halkların kaderini tayin hakkını, bölgelerin kendi ekonomik kaynaklarına sahip olma hakkını tanıdı ve bu konularda uluslararası organlara yetki verdi.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >6. Türkiye, AKP ile PKK Arasında Parselleniyor</p>

      <p class="No-Paragraph-Style-2 para-style-override-5" >Yasa tasarısının arkasında, Türkiye’de iki parti bulunmaktadır: AKP ve PKK. Bu iki partinin ittifakı, apaçık ortaya çıkmıştır. Çünkü bu yasa tasarısı, Türkiye’yi bu iki parti arasında parselleyerek bölmeyi amaçlamaktadır. Güneydoğu’da PKK’nin yerel hükümetleri, diğer bölgelerde de AKP’nin yerel hükümetleri kurulacak ve ABD’ye bağlanacaktır. Millî devleti ve Cumhuriyet’i yıkmaya yönelik bir koalisyon oluşmuştur.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >7. Millî Devrimci Kültür Tasfiye Ediliyor</p>

      <p class="No-Paragraph-Style-2 para-style-override-5" >Bu yasa, Cumhuriyet kültürünü bütün araçlarıyla birlikte yok etmektedir. Millî kültürün tarihsel dayanakları olan müzeler, kitaplıklar ve tarihsel zenginlikler özelleştirme kapsamına alınmakta, böylece milletin tarihsel temelleri yıkılmaktadır.</p>

      <p class="No-Paragraph-Style-2 para-style-override-5" >Türkiye’de yıllardan beri milleti birbirine bağlayan bütün bağlara, millî değerlere karşı yoğun bir saldırı kampanyası yürütülmektedir. Etnik ve mezhepsel kimliğin öne çıkarılması, dinler arası diyalog, Hıristiyanlaştırmak için misyoner faaliyetleri, uyuşturucunun yayılması, eşcinsellik propagandası, Anarşizmin örgütlenmesi ve kışkırtılması, millî kültürü tasfiye uygulamalarından başlıklardır.</p>

      <p class="No-Paragraph-Style-2 para-style-override-5" >İslamcı gelenekten geldiğini iddia eden bir grup, ABD güdümüne girdikten sonra açıkça Müslüman Türkiye halkını gâvurlaştırma planını uygulamaktadır. “Dinler arası diyalog” ve “insan hakları” gibi kavramlar, bu planın hizmetindedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >8. Millet Çözülüyor ve Dağıtılıyor</p>

      <p class="No-Paragraph-Style-2 para-style-override-5" >Bu yasa, Türk milletini çözme ve dağıtma yasasıdır. Millet, tarikatlara, cemaatlere, etnik gruplara, mezheplere vb. bölünmektedir. Bütün Ortaçağ kalıntısı unsurlar harekete geçirilmektedir. Yurttaşın yerini mürit, cemaat mensubu, aşiret bağımlısı ve müşteri alsın diye bu yasa çıkarılmaktadır. Türkiye yeniden şeyhler, müritler, mensuplar ülkesi haline dönüştürülmektedir. Zaten yaşıyoruz bunları. Fatih Camisi’nin avlusunda sarıklı bereli gösteri yapan kalabalık, kendisini milletin parçası olarak görmemekte, ümmet olarak adlandırmaktadır. Yasa tasarısı, getirdiği uygulamalarla bütün halkı, o cami avlusunda toplanan ümmete dönüştürmektedir.</p>

      <p class="No-Paragraph-Style-2 para-style-override-7" >9. İç Savaşın Önkoşulları Hazırlanıyor</p>

      <p class="No-Paragraph-Style-2 para-style-override-5" >Toplam olarak bakılırsa, bu tasarı, Türkiye’yi istikrarsızlaştırma operasyonunda yeni bir hamledir. Fetret Devri’ne geçiş öngörülmektedir. Düşman, bu yasa tasarısıyla, kuvvetlerini iç savaş için yerel hükümet mevzilerine yerleştirmekte ve savaş düzenine sokmaktadır. Hükümet yetkisi verilecek Anzavur’lar ve Çapanoğlu‘lar, Cumhuriyet’in son kalelerinin üzerine sürülecektir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >10. Millî Devlet Tasfiye Ediliyor</p>

      <p class="No-Paragraph-Style-2 para-style-override-5" >Esas mesele budur. Devlet, bu yasayı çıkarmak isteyenlerin arpalıkları iken, “yüce devlet” idi. Şimdi o “yüce devleti” verip kurtulmak isteyen yine onlar! Ve ne ilginçtir, onların viran ettiği o devlet, şimdi emekçi halkın son kalesidir. Çünkü bağımsız millî devlet, en başta emekçilerle birlikte millî sermayedarlara gereklidir.</p>

      <p class="No-Paragraph-Style-2 para-style-override-5" >Herkes bilmektedir ki, Türk devleti barışçı yoldan tasfiye edilemez. Bu yasa Türk devletini en sonunda silahla tasfiye etmenin koşullarını yaratmaktadır. Amaçları, Türkiye’nin zaaflarını artırmak, direnme imkânlarını ortadan kaldırmak, direncini kırmaktır. Bu açıdan yasa tasarısı, tarımın çökertilmesi, sanayinin tasfiyesi, çarşı pazarın yabancıların eline geçmesi programını tamamlamaktadır. Zaafa uğramış, ekonomisi direnemeyen, millî bağlantıları köreltilmiş, diğer millî kurumları yok edilmiş ve ordusu zaafa uğratılmış bir millete en sonunda silahlı darbe indirilecektir. Onun koşulları hazırlanmaktadır. Körfez Savaşı’ndan sonra Saddam Hüseyin’in devletinin 13 yıl boyunca zayıflatılıp, son darbenin 2003 yılında indirilmesi gibidir bu olay. Oraya doğru gitmektedir.</p>

      <p class="No-Paragraph-Style-2 para-style-override-5" >Bunu anlatmak çok önemli. Bu yasa, en sonunda Türkiye’ye yapılacak bir silahlı müdahalenin önkoşullarını hazırlama planının parçasıdır. Bunun üzerinde önemle durulmalıdır. Zaten bilindiği gibi, ABD 24 Temmuz 2002 tarihinde Türkiye’yi işgal tatbikatını başlatmıştı.</p>

      <p class="No-Paragraph-Style-2 para-style-override-5" ></p>

      <p class="Paragraph-Style-1" id="toc_marker-3-3">III. “KAMU YÖNETİMİ REFORMU”NUN BÜYÜK ORTADOĞU PROJESİYLE BAĞLANTISI</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Diyarbakır’ı Kukla Devletin Merkezi Yapma Girişimi</p>

      <p class="No-Paragraph-Style-2 para-style-override-5" >Türkiye, 1990’dan beri adım adım uygulanan bir planla karşı karşıyadır. En son “Büyük Ortadoğu Projesi” adı verilen bu plan, ABD güdümlü İsrail-Kürdistan eksenine dayandırılmaktadır. Türkiye’ye verilen rol, ABD’nin kriz bölgelerine müdahale gücü olmaktadır. Bu amaçla Türkiye’nin parçalanarak denetlenebilir ve güdülebilir hale getirilmesi gerekiyor. Tayyip Erdoğan yönetimi bu planın hizmetinde olduğunu gizlemiyor. Başbakan sıfatını taşıyan zat, en son, “ABD’nin Büyük Ortadoğu Projesi içinde Diyarbakır merkez olacak” sözleriyle Türkiye’nin parçalanması planına açıkça dahil olmuştur.<a class="footnote-link" href="#footnote-225-94" id="footnote-225-94-backlink">94</a></p>

      <div class="footnote">
        <p class="Basic-Paragraph" ><a class="footnote-anchor" href="#footnote-225-94-backlink" id="footnote-225-94">94</a> Org. Yaşar Büyükanıt, Teori, sayı 163, s.4.</p>
      </div>

      <p class="No-Paragraph-Style-2 para-style-override-5" >“Kamu Yönetimi Reformu” dedikleri, bu kapsamlı planın parçasıdır. Yasanın, doğrudan doğruya Türkiye’yi kuşatan uygulamalarla birlikte değerlendirilmesi gerekir.</p>

      <p class="No-Paragraph-Style-2 para-style-override-5" >Bir: ABD Kuzey Irak’taki kukla devleti resmîleştirme ve genişletme planını uygulamaktadır. Birleşik bir Irak devleti kuramamıştır. Ancak kuzeyde bir kukla Kürt devleti kurabilmiştir. ABD, kukla devleti güneye Kerkük petrollerine ve kuzeye Türkiye’ye doğru genişletmek ve ayakta durabileceği sınırlara kavuşturmak için uygulamalara başlamıştır.</p>

      <p class="No-Paragraph-Style-2 para-style-override-5" >İki: Türkiye, Kıbrıs üzerinden de ABD tehdidiyle yüz yüze gelmiştir. Washington yönetimi, Türkiye’yi Batı’da Kıbrıs’tan baskı uygulayarak, Doğu’da teslim almaya çalışmaktadır.</p>

      <p class="No-Paragraph-Style-2 para-style-override-5" >Üç: ABD’nin eski Türkiye büyükelçisi Pearson, Erzurum’dan Bağdat’a kadar tek bir ekonomik havza bulunduğunu belirtmiştir. Böylece, “Büyük Kürdistan” planının ekonomik temelini yaratma çabası içinde bulunduklarını itiraf etmiştir. Arkasından 2004 Mayıs’ında Bağdat’ta açılacak Fuar, Diyarbakır’da gerçekleştirildi.</p>

      <p class="No-Paragraph-Style-2 para-style-override-5" >Dört: Güneydoğumuz ile Kuzey Irak belediyelerini birleştirme girişimleri de bir hayli mesafe almış bulunmaktadır.</p>

      <p class="No-Paragraph-Style-2 para-style-override-5" >Beş: Irak’ta federasyon girişimi, uygulama aşamasındadır. Ne yazık ki, Türkiye Genelkurmay Başkanlığı adına yapılan açıklamalarda bile, “Etnik federasyona hayır, coğrafi federasyona evet” gibi garip görüşler yer almaktadır. Talabani ve Barzani de coğrafi federasyonu savunduklarını ilan etmiş bulunuyorlar. Zaten dünyada “etnik federasyon” diye bir kavram yoktur ve olamaz. Çünkü federe devlet yetkisi, yalnız ve yalnız belli bir coğrafya üzerindeki otoriteye verilir. Öyle görülmektedir ki, bu kavram karmaşası, Türkiye kamuoyunu Irak’ta federasyon çözümüne ısıtmak içindir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="Paragraph-Style-1" id="toc_marker-3-4">IV. TEK ÇÖZÜM: KEMALİST DEVRİM’İ TAMAMLAMAK</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Devrimci Merkeziyetçilik</p>

      <p class="No-Paragraph-Style-2 para-style-override-5" >Bugünün koşullarında yereli kuvvetlendirmek, çöküş ve dağılma getirir. Tam tersine Türkiye için gerekli olan, bugün devrimci bir merkezin yaratılmasıdır. Ancak devrimci bir merkez, millî hükümetin kurulması mücadelesini başarıya ulaştırabilir ve ancak millî hükümet, karşılaştığımız tehdidi göğüslemek için, milletin bütün imkân ve yeteneklerini harekete geçirebilir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Atatürk’ün Demir Süpürgesi</p>

      <p class="No-Paragraph-Style-2 para-style-override-5" >Geldiğimiz noktada, Türkiye Cumhuriyeti devleti, bu harap haliyle değil, artık yalnız halkçılaştırılarak ve devrimcileştirilerek savunulabilir. Bu yıkıntı, ancak onarılarak bir savunma mevzisi haline getirilebilir. İşte en önemli nokta budur. Devleti savunmak ile devrim yapmak, artık bir elmanın iki yarısıdır. Türkiye’yi savunurken onu yenilemek zorundayız.</p>

      <p class="No-Paragraph-Style-2 para-style-override-5" >Atatürk’ün demir süpürgesini elimize alma zamanı gelmiştir. Emperyalizmin bütün dayanaklarını temizlemek, ortaçağ güçlerinin kökünü kazımak, artık yalnız özgürlük ve refahın şartı değil, millî devleti var etmenin, toprak bütünlüğümüzü korumanın şartıdır.</p>

      <p class="No-Paragraph-Style-2 para-style-override-5" >Halkı harekete geçirir ve yerel iktidarların efendisi olmasına önderlik edersek, işte o zaman yerel demokrasi de olur, halkçı devlet de olur, insanca yaşamak da olur. Ortaçağ kalıntılarının temizlenmesinden ve halkın özgürleştirilmesinden sonra yerel yönetimlerin merkezle uyum içinde güçlendirilmesi, demokrasiye hizmet eder.</p>

      <p class="No-Paragraph-Style-2 para-style-override-5" >1921 Anayasası’nı alın, bu getirilen tasarıdan çok daha yerelcidir. Ülkenin, merkezde TBMM ve yerelde nahiye ve vilayet şûraları tarafından yönetilmesi öngörülmüştü. Fransız sisteminden alınan ikili idari yapı tasfiye ediliyordu. 1921 yılında kararlaştırılmış olan bu şûralar sistemi uygulanamadı. Uygulanamazdı, çünkü yerel otorite büyük ölçüde ortaçağ kuvvetlerinin elindeydi.</p>

      <p class="No-Paragraph-Style-2 para-style-override-5" >Bir devrim, yerel olan gericiliğin kökünü kazıyıp, kendi devrimci yerelini, yani halk inisiyatifini yaratarak, ilerici bir yerel yönetim kurabilir. Atatürk’ün 1921’deki şûra meclisleri projesinin temelindeki anlayış buydu. Lenin’in, “Bütün iktidar Sovyetler’e!” formülü de aynı anlayıştan kaynaklanır. O da bir yerellik. Ama aynı zamanda çok kuvvetli bir devrimci merkezle birlikte olan bir olay.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-7" >Kendi Yerel Hareketimizi Yaratmak Durumundayız</p>

      <p class="No-Paragraph-Style-2 para-style-override-5" >Biz de halkçı-devrimciler olarak, kendi yerel inisiyatifimizi, yani halk hareketini yaratmak durumundayız. Şu anda şu güçler görülüyor:</p>

      <p class="No-Paragraph-Style-2 para-style-override-5" >Birincisi, işçi sendikaları ve kamu çalışanı sendikaları. Özellikle Yol-İş gibi işçi sendikaları, Kamu-Sen ve KESK gibi memur sendikaları için, bu yasanın önlenmesi hayati önem taşıyor. İkincisi, üniversiteler. Onları da ilgilendiriyor. Üçüncüsü, genel yurtseverlik. Bu yasa tasarısının diğerlerinden çok önemli bir farkı vardır. Millî devlet ve millet konularında hassasiyeti olan tüm kuvvetler, iyi bir çalışmayla belli bir mücadele zeminine kazanılabilir.</p>

      <p class="No-Paragraph-Style-2 para-style-override-5" >Bu yasa tasarısının diğerlerinden farkı, milletin bütününü ilgilendirmesidir. Çünkü millî devlet ve milletin geleceği hedef alınmaktadır. Mücadele, işte bu zeminde yürütülürse başarıya ulaşır.</p>

      <p class="No-Paragraph-Style-2 para-style-override-5" >Ama örneğin KESK’in tutumuyla başarı şansı yoktur. Çünkü onlar, yasa tasarısını millî zeminden kopartarak, milletin geniş güçlerinin mücadeleye katılması imkânını da ortadan kaldırıyorlar. Böylece AKP ve PKK ile üstü örtülü bir ittifakı temsil ediyorlar. Sosyal devlet ile millî devletin birbirinden koparılması vahim bir yanlıştır. “Millî devlet de neymiş” gibi tavırları olanlarla bu yasaya karşı mücadele edilemez. KESK’in ortaya koyduğu fikirlerle veya platformla bu yasa yıpratılamaz ya da önlenemez. PKK’nin denetimindeki kuvvetlerle eylem birliği yapmak, bu yasaya karşı mücadeleyi baltalamaktan başka bir anlam taşımaz. ABD ve Avrupa Birliği de zaten bunu istemektedir.</p>

      <p class="No-Paragraph-Style-2 para-style-override-5" >Millî devleti ve milleti tasfiyeyi amaçlayan bir girişimle karşı karşıya olduğumuz meydandadır. Bu tehdidi Türk Ordusu dahil, bütün millete anlatmakla yükümlüyüz. Türkiye’de ağırlığı olan bütün kuvvetleri harekete geçirecek bir çizgi izlemek gerekir. Bu yasaya karşı mücadelede başarı kazanmak için, milletin geniş kesimlerini birleştirmek ve ayağa kaldırmak şarttır. Türk Ordusu’nu da buna katıyorum. Çünkü, yerel yönetimde yapılmak istenen “reform”, en başta güvenliğimizi tehdit etmektedir. Bu nedenle Türk Ordusu’nun ilgi alanının merkezindedir.</p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      <p class="No-Paragraph-Style-2 para-style-override-5" ></p>

      </div>
  </div>
</body>
</html>