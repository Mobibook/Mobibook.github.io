<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>katap2</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_4">KONSTANTİNOPOLİS’İN FETHİ<span class="ideitalik"><br class="chapter" />
  Geoffroi de Villehardouin</span></h1>

  <p class="ortayazi"><span class="idebold">I. Foulques de Neuilly Haçlı Seferi çağrısı yapıyor.</span></p>

  <p class="normal">1. Biliniz ki efendimiz İsa’nın doğuşundan bin yüz doksan yedi yıl sonra, Roma’da Innocentius’un Papa ve Fransa’da Philippe’in ve İngiltere’de Richard’ın kral oldukları dönemde, Fransa’da Foulques de Neuilly adında bir aziz çıktı. Neuilly, Lagny-sur-Marne ile Paris arasında bir yerdir: Ve bu rahip o köyün kilisesini yönetiyordu. Ve size söz ettiğim bu Foulques tüm Ile-de-France’ı ve civar ülkeleri dolaşarak Tanrı’yı anlatmaya başladı: Ve biliniz ki efendimiz onun için birçok mucize gerçekleştirdi.</p>

  <p class="normal">2. Bu azizin ünü öylesine yayıldı ki Roma’ya, Papa Innocentius’a kadar ulaştı; ve Papa Fransa’ya haber gönderip, onu kendi adına Haçlı Seferi çağrısı yapmakla görevlendirdi. Ve daha sonra kendi kardinallerinden birini, Haçlı olan Perron di Capua’yı Fransa’ya gönderdi ve onunla şimdi size söyleyeceğim şu affı bildirdi: Haçlı olan ve bir yıl boyunca orduda Tanrı’ya hizmet eden herkes günah çıkartabilecek ve bu günahların hepsi affedilecekti. Bu çok büyük bir af olduğu için insanlar çok heyecanlandı; ve pek çoğu da bu geniş kapsamlı aftan ötürü Haçlı oldu.</p>

  <p class="ortayazi"><span class="idebold">II. Haçlı Seferi’ne katılanlar.</span></p>

  <p class="normal">3. Aziz Foulques’un Tanrı hakkındaki bu vaazlarının ertesi yılı, Champagne’da Ecry adında bir şatoda turnuva düzenlenmişti; ve Tanrı’nın bir lütfu sonucu Champagne ve Brie kontu Thibaut Haçlı oldu ve Blois ve Chartres kontu Louis de onu izledi; ve bu olay 28 Kasım 1199’da Avents’ın girişinde gerçekleşti. Biliniz ki bu Kont Thibaut genç bir adamdı, yaşı henüz yirmi ikiden fazla değildi ve Kont Louis de ancak yirmi yedisindeydi. Bu iki kont bir yandan Fransa kralının yeğenleri ve baba tarafından kuzenleri, diğer yandan da İngiltere kralının yeğenleriydiler.<sup class="calibre3"><a href="../Text/kitap2_split_021.html#footnote-600-4" id="footnote-600-4-backlink">[4]</a></sup></p>

  <p class="normal">4. Bu iki kontla birlikte Fransa’nın çok yüksek iki baronu, Simon de Montfort ve Renaud de Montmirail da Haçlı oldu. Bu iki ulu adamın Haçlı olmalarının şanı da büyük oldu.</p>

  <p class="normal">5. Champagne kontu Thibaut’nun topraklarında Troyes piskoposu Garnier, Brienne kontu Gautier, yüksek yargıç<br class="chapter" />
  (seneşal) Geoffroi de Joinville, kardeşi Robert, Gautier de<br class="chapter" />
  Vignory, Gautier de Monbéliart,<sup class="calibre3"><a href="../Text/kitap2_split_021.html#footnote-600-5" id="footnote-600-5-backlink">[5]</a></sup> Eustache de Conflans,<sup class="calibre3"><a href="../Text/kitap2_split_021.html#footnote-600-6" id="footnote-600-6-backlink">[6]</a></sup> kardeşi Gui de Plessis, Henri d’Arzillières, Oger de Saint-Chéron, Villain de Neuilly, Champagne mareşali Geoffroi de Villehardouin, onun yeğeni Geoffroi, Guillaume de Nully, Gautier de Fuligny, Evrard de Montigny, Manassès de l’Isle, Macaire de Sainte-Menehould, Milon le Brébant, Guy de Chappes, yeğeni Clerembaud, Renaud de Dampierre, Jean Foisnons ve kitabımızda adı sayılmayan daha birçok soylu insan Haçlı oldu.</p>

  <p class="normal">6. Kont Louis ile birlikte Gervais du Châtel, oğlu Hervée, Jean de Virsin, Olivier de Rochefort, Henri de Montreuil, Payen d’Orléans, Pierre de Bracieux,<sup class="calibre3"><a href="../Text/kitap2_split_021.html#footnote-600-7" id="footnote-600-7-backlink">[7]</a></sup> kardeşi Hugues,<br class="chapter" />
  Guillaume de Sains, Jean de Friaize, Gautier de Gaudonville, Hugues de Cormeray, kardeşi Geoffroi, Hervée de Beauvoir, Robert de Frouville, kardeşi Pierre, Orri de l’Isle, Robert du Quartier ve kitabımızda adı sayılmayan daha birçok kişi Haçlı oldu.</p>

  <p class="normal">7. Ile-de-France’ta Soissons piskoposu Nevelon, Mathieu de Montmorency, yeğeni Coucy Şatosu’nun komutanı Guy, Robert de Ronsoi, Ferri d’Yerres, kardeşi Jean, Gautier de Saint-Denis, kardeşi Henri, Guillaume d’Aunoi, Robert<br class="chapter" />
  Mauvoisin, Dreux de Cressonsacq, Bernard de Moreuil,<br class="chapter" />
  Enguerran de Boves, kardeşi Robert ve kitabımızda adı sayılmayan daha pek çok saygın kişi Haçlı oldu.</p>

  <p class="normal">8. Bir sonraki Büyük Perhiz’in (<span class="ideitalik">carème</span>) başlangıcında, 23 Şubat 1200 günü, Flandre ve Hainaut kontu Baudouin ile karısı Kontes Marie (Champagne kontu Thibaut’nun kız kardeşi) Bruges’de Haçlı oldular. Daha sonra kardeşi Henri, Kont Philippe de Flandre’ın oğlu olan yeğeni Thierri, Béthune yargıcı Guillaume, kardeşi Conon, Bruges şato komutanı<br class="chapter" />
  Jean de Nêle [veya Nesle], Renier de Trit, oğlu Renier,<br class="chapter" />
  Mathieu de Wallincourt, Jacques d’Avesnes, Baudouin de Beauvoir, Hugues de Beaumetz, Girard de Mancicourt,<br class="chapter" />
  Eudes de Ham, Guillaume de Gommegnies, Dreux de<br class="chapter" />
  Beaurain, Roger de Marck, Eustache de Saubruic, François de Colemi, Gautier de Bousies, Renier de Mons, Gautier des Tombes, Bernard de Somergen ve kitabımızda adı sayılmayan daha birçok saygın kişi Haçlı oldu.</p>

  <p class="normal">9. Daha sonra, Kont Hugues de Saint-Paul Haçlı oldu. Onunla birlikte yeğeni Pierre d’Amiens, Eustache de Canteleu, Nicolas de Mailly, Anseau de Cayeux, Gui de Houdain,<br class="chapter" />
  Gautier de Nêle, kardeşi Pierre ve daha bilmediğimiz birçok kişi Haçlı oldu.</p>

  <p class="normal">10. Bunun hemen ardından Kont Geoffroi du Perche, kardeşi Etienne, Rotrou de Montfort, Ives de la Jaille,<br class="chapter" />
  Aimeri de Villeroi, Geoffroi de Beaumont ve isimlerini bilmediğim daha birçok kişi Haçlı oldu.</p>

  <p class="ortayazi"><span class="idebold">III. Haçlılar Venedik’e altı haberci gönderiyor.</span></p>

  <p class="normal">11. Sonra baronlar, ne zaman yola çıkacaklarını ve hangi yolu izleyeceklerini kararlaştırmak üzere bir toplantı yaptılar. Anlaşamadılar, çünkü toplanan Haçlıların sayısını yeterli bulmadılar. O yıl boyunca (1200) en çok iki ay arayla Compiègne’de toplanıp durdular. Haçlı olan tüm kontlar ve baronlar oradaydı. Karşılıklı birçok öğüt alındı verildi; ama sonuçta bulabilecekleri en iyi habercileri, kendilerine her türlü yetkiyi vererek gönderme kararına vardılar.</p>

  <p class="normal">12. Bu habercilerden ikisini Champagne kontu Thibaut, ikisini Flandre ve Hainaut kontu Baudouin ve diğer ikisini de Blois ve Chartres kontu Louis gönderdi. Kont<br class="chapter" />
  Thibaut’nun habercileri Champagne mareşali Geoffroi de Villehardouin ve Milon le Brébant’dı; Kont Baudouin’in habercileri Conon de Béthune ve Alard Maquereau idi; ve Kont Louis’nin habercileri Jean de Friaize ve Gautier de Gaudonville idi.</p>

  <p class="normal">13. Tüm işin yürütülmesini tamamen bu altı kişiye bıraktılar, öyle ki ellerine boş fermanlar ve mühürlerini verdiler; böylelikle bu altı kişinin nereye giderlerse gitsinler ve hangi limanlarla anlaşırlarsa anlaşsınlar, yapacakları anlaşmaları baştan kabulleniyorlardı.</p>

  <p class="normal">14. İşittiğiniz gibi böylece altı haberci yola çıktı ve aralarında bir toplantı yaptılar. Hep birlikte Venedik’te başka hiçbir limanda bulunmayacak kadar çok gemi olacağına karar verdiler. Ve her gün at koşturarak, 1201 Şubat’ında, Perhiz’in ilk haftasında oraya vardılar.</p>

  <p class="ortayazi"><span class="idebold">IV. Habercilerin gelişi; istekleri.</span></p>

  <p class="normal">15. Enrico Dandolo adındaki Venedik dukası çok bilge ve çok dindar bir adamdı, o ve yanındakiler gelenleri çok onurlandırdı ve onları gönülden karşıladı. Ve ulaklar senyörlerinin mektuplarını uzattıklarında, duka bu adamları topraklarına getiren neden karşısında şaşırdı. Bu mektuplar güven mektuplarıydı ve kontlar bu mektupları getiren kişilere kendileri gibi inanılmasını ve altı habercinin her yaptığını kabul edeceklerini belirtiyorlardı.</p>

  <p class="normal">16. Ve duka onları yanıtladı: “Senyörler, mektuplarınızı gördüm; efendilerinizin taçsız insanların en üst sırasında yer alan adamlar olduklarını anladık; ve bu adamlar bize söylediklerinize inanmamızı ve yaptıklarınıza sonuna kadar sahip çıkacaklarını bildiriyorlar. Şu halde lütfen diyeceğinizi deyin.”</p>

  <p class="normal">17. Ve ulaklar yanıtladılar: “Sir, meclisinizi toplamanızı istiyoruz ve kabul ederseniz, efendilerimizin bize bildirdikleri mesajı yarın meclisinizin önünde söyleyeceğiz.” Ve duka onlardan dört gün mühlet istediğini ve dört günün sonunda meclisini toplayacağını ve onların da istediklerini söyleyebileceklerini bildirdi.</p>

  <p class="normal">18. Duka tarafından saptanan dördüncü güne kadar beklediler; çok zengin ve güzel olan saraya girdiler ve duka ile meclisini bir odada buldular, getirdikleri haberi şöyle ilettiler: “Sir, bizi sana Tanrı izin verirse İsa’nın utancının intikamını almak ve Kudüs’ü yeniden fethetmek için Haç giyen Fransa’nın yüksek baronları gönderdi. Ve onlar kimsenin kendilerine siz ve sizin insanlarınız kadar yardım edemeyeceklerini bildiklerinden, sizden Tanrı aşkına denizaşırı Kutsal Topraklar’a ve İsa’nın utancına acımanızı ve kendilerinin emrine ulaşım ve savaş gemileri verilmesi için çalışmanızı rica ediyorlar.”</p>

  <p class="normal">19. Duka, “Ne şekilde?” diye sordu. Haberciler, “Onlara önerebileceğiniz ya da öğütleyebileceğiniz her şekilde” diye yanıtladılar, “yeter ki bu öğütler yapılabilecek ve katlanılabilecek sınırlar içinde olsun.” Duka, “Bizden istedikleri kesinlikle çok büyük bir şey” dedi, “ve yüce bir iş peşinde koştukları da belli; size sekiz gün içinde yanıt vereceğiz. Mühletin uzunluğu sizi şaşırtmasın; çünkü bu derece büyük bir iş hakkında çok düşünmek gerekir.”</p>

  <p class="ortayazi"><span class="idebold">V. Duka tarafından önerilen anlaşmalar.</span></p>

  <p class="normal">20. Dukanın saptadığı mühletin sonunda yeniden saraya geldiler. Orada söylenen ve açıklanan tüm sözleri size anlatamam, ama toplantının sonucu şöyle oldu: Duka, “Senyörler” dedi, “eğer büyük meclisimizin ve kent meclisinin de rızalarını alabilirsek size nasıl bir karara vardığımızı söyleyeceğiz; ve siz de aranızda danışarak bu kararı uygulatıp uygulatamayacağınızı, destekletip destekletemeyeceğinizi bize bildireceksiniz.”</p>

  <p class="normal">21. “Dört bin beş yüz atı ve dokuz bin seyisi taşıyacak yelkenli nakliye gemileri (<span class="ideitalik">huissier</span>) yapacağız; ve dört bin beş yüz şövalye ile yirmi bin yaya askeri navelerde (<span class="ideitalik">nef</span>) taşıyacağız. Ve tüm bu atlar ve insanlar için yapılacak anlaşmaya göre, yanlarında dokuz aylık erzak bulunacak. At başına dört ve adam başına iki mark verilmesi koşuluyla yapacaklarımız en azından bunlar.”</p>

  <p class="normal">22. “Ve size açıkladığımız tüm bu anlaşmalara, Tanrı’ya ve Hıristiyanlığa hizmet etmek üzere Venedik limanından ayrıldığımız günden başlayarak nerede olursa olsun bir yıl boyunca uyacağız. Yukarıda belirtilen bu harcamanın toplamı seksen beş bin marktır.”</p>

  <p class="normal">23. “Ayrıca şunu da yapacağız: Tanrı aşkına silahlandırılmış elli kadırga (<span class="ideitalik">galère</span>) da vereceğiz; tek koşulumuz, toplumumuz ayakta kaldığı sürece, denizde ya da karada, toprak ya da para olarak ele geçirilecek her ganimetin yarısı bizim, yarısı sizin olacak. Bu kararları uygulatabilir misiniz ya da destekletebilir misiniz anlamak için aranızda bir görüşün.”</p>

  <p class="normal">24. Haberciler saraydan ayrıldılar; aralarında konuşacaklarını ve yarın yanıt vereceklerini söylediler. Hep birlikte bütün gece görüştüler ve konuştular ve sonra anlaşmayı kabul etmeye karar verdiler. Ertesi gün dukanın önüne gelip, “Sir, biz bu anlaşmayı sonuçlandırmaya hazırız” dediler. Duka adamlarıyla görüşeceğini ve sonucu onlara bildireceğini söyledi.</p>

  <p class="normal">25. Üçüncü günün sabahı, çok bilge ve dindar bir adam olan duka büyük meclisini topladı. Bu, ülkenin en bilge adamlarından oluşan kırk kişilik bir meclisti. Ve duka sağduyusu ve son derece duru zekâsı sayesinde onları bu anlaşmayı kabule ve benimsemeye ikna etti. Önce onları ikna etti, sonra yüz kişiyi, sonra iki yüz, sonra bin kişiyi ikna etti, bu ikna işi herkes bu anlaşmayı kabul edinceye ve onaylayıncaya kadar sürdü. Sonra en az on bin kişiyi mevcut en güzel kilise olan San Marco Kilisesi’ne topladı; onlara Kutsal Ruh için yapılan ayine kulak vermelerini ve habercilerin istekleri konusunda kendilerine yol göstermesi için Tanrı’ya yalvarmalarını söyledi. Ve toplananlar da bu işi canıgönülden yaptılar.</p>

  <p class="ortayazi"><span class="idebold">VI. Anlaşmanın sonucu; habercilerin geri dönüşü.</span></p>

  <p class="normal">26. Ayinden sonra, duka habercilere halkın bu anlaşmanın yapılmasına onay vermesini sağlamak için, isteklerini alçakgönüllü bir şekilde tüm halka açıklamalarını bildirdi. Haberciler kiliseye geldiler. Kendilerini daha önce hiç görmemiş bir sürü insanın gözleri üzerlerine dikilmişti.</p>

  <p class="normal">27. Diğer habercilerin de onayı ve isteğiyle sözü Champagne mareşali Geoffroi de Villehardouin aldı ve şöyle dedi: “Senyörler, bizi sizlere Fransa’nın en yüce ve en güçlü baronları gönderdi; ve onlar, Türklerin elinde esir bulunan Kudüs’e acımanız ve Tanrı aşkına İsa’nın utancının intikamını almalarına yardım etmeniz için merhametinize sığınıyorlar. Ve onlar sizi seçtiler, çünkü denizlerde hiç kimsenin siz ve sizin insanlarınız kadar güçlü olmadıklarını biliyorlar. Ve bize ayaklarınıza kapanmamızı ve denizaşırı Kutsal Topraklar’a acıyacağınızı, bize yardım edeceğinizi söyleyinceye kadar yerden kalkmamamızı emrettiler.”</p>

  <p class="normal">28. Bu sözlerin ardından altı haberci gözyaşları içinde topluluğun önünde diz çöktü ve duka ile tüm diğerleri acıma duyguları içlerinden taşarak gözyaşlarına boğuldular ve ellerini yukarı kaldırarak hep bir ağızdan haykırdılar: “Yardım edeceğiz! Yardım edeceğiz!” Öyle büyük bir gürültü ve kargaşa yaşandı ki sanki yer yarılıyordu.</p>

  <p class="normal">29. Ve bu büyük kargaşa ve acıma duygusu (bugüne dek hiçbir insanın görmediği kadar büyük bir acıma duygusuydu bu) yatıştığında, çok bilge ve dindar bir adam olan Venedik’in iyi kalpli dukası kürsüye çıktı ve halka seslendi: “Tanrı’nın size verdiği onuru görüyorsunuz; çünkü dünyanın en soylu insanları efendimizin kurtarılması kadar yüce bir işi beraber yapmak için tüm diğer insanları bir yana bırakıp size geldiler.”</p>

  <p class="normal">30. Dukanın söylediği tüm o güzel ve iyi sözlerin hepsini burada size nakledemeyeceğim; ama sonuçta anlaşmaları ertesi gün yapmak üzere sözleşildi; ve anlaşmalar yapıldı ve kopya edildi. Anlaşmalar yapıldığında, Babiloine<sup class="calibre3"><a href="../Text/kitap2_split_021.html#footnote-600-8" id="footnote-600-8-backlink">[8]</a></sup> üstünden gidileceği, çünkü Türklerin en kolay Babiloine üstünden gidilerek yok edilebilecekleri meclise açıklandı. Ve halkın önüne çıkıldığında, sadece denizaşırı topraklara gidileceği söylenildi. O sırada Perhiz sürüyordu (Mart 1201); ve bir yıl sonraki Saint-Jean yortusunda, baronlar ve Haçlılar Venedik’te olacaklar, gemiler de yola çıkmaya hazır bir şekilde onları bekleyeceklerdi.</p>

  <p class="normal">31. Anlaşmalar yapılıp mühürlendikten sonra, büyük sarayda dukaya götürüldü; büyük ve küçük meclisler de sarayda toplanmıştı. Ve duka anlaşmaları onlara verdiğinde, çok gözyaşı dökerek diz çöktü ve anlaşmalardaki koşulları yerine getireceğine kutsal emanetler üzerine yemin etti; kırk altı kişiden oluşan meclisi de aynı yemini etti.<sup class="calibre3"><a href="../Text/kitap2_split_021.html#footnote-600-9" id="footnote-600-9-backlink">[9]</a></sup> Haberciler de anlaşmaya uymaya yemin ettiler ve hem senyörlerinin, hem kendilerinin iyi niyetle yeminlerinde duracaklarını açıkladılar. Biliniz ki bu sahne sırasında pek çok merhamet gözyaşı döküldü. Ve her iki taraf da anlaşmayı onaylatmak üzere hemen Roma’ya, Papa Innocentius’a haberci gönderdiler ve o da canıgönülden bu onayı verdi.</p>

  <p class="normal">32. O zaman haberciler kentte beş bin mark gümüş<sup class="calibre3"><a href="../Text/kitap2_split_021.html#footnote-600-10" id="footnote-600-10-backlink">[10]</a></sup> borç buldular ve donanmayı hazırlamaya başlaması için bu parayı dukaya verdiler. Sonra da ülkelerine dönmek için izin aldılar ve Lombardiya’daki Plaisance’a [Piacenza] gelinceye dek at koşturdular. Orada ayrıldılar: Mareşal Geoffroi ve Alard Maquereau doğrudan Fransa’ya gitti; diğerleri denizaşırı Kutsal Topraklar için ne tür bir yardım alabileceklerini öğrenmek üzere Cenova ve Piza’ya yöneldi.</p>

  <p class="normal">33. Champagne mareşali Geoffroi, Cenis tepesini aştığında, Brienne kontu Gautier ile karşılaştı. Kont, Haçlı olduktan sonra evlendiği ve Kral Tancredi’nin kızı olan eşinin topraklarını ele geçirmeye gidiyordu.<sup class="calibre3"><a href="../Text/kitap2_split_021.html#footnote-600-11" id="footnote-600-11-backlink">[11]</a></sup> Beraberinde hepsi haç giymiş olan Gautier de Montbéliard ve Eustache de<br class="chapter" />
  Conflans, Robert de Joinville ve Champagne soylularının büyük bir bölümü vardı.</p>

  <p class="normal">34. Ve Villehardouin onlara nasıl bir iş becerdiklerini anlatınca, büyük bir sevince kapıldılar ve bu işe büyük değer verdiler ve şöyle dediler: “Biz şimdiden yürüyüşe geçtik; ve geldiğinizde bizi hazır bulacaksınız.” Ama Tanrı’nın isteğiyle öyle maceralar içine düştüler ki, orduya katılma olanağını bulamadılar. Çok yazık oldu; çünkü çok dindar ve yiğit insanlardı. Ve böylece ayrıldılar ve herkes kendi yoluna gitti.</p>

  <p class="ortayazi"><span class="idebold">VII. Champagne kontu Thibaut’nun ölümü.</span></p>

  <p class="normal">35. Mareşal Geoffroi at koşturarak geçen günlerin ardından Champagne’da Troyes kentine vardı ve senyörü Kont Thibaut’yu hasta ve can çekişir durumda buldu; ama kont yine de onun gelişine çok sevindi. Ve Geoffroi ona yaptıklarını anlattığında, o kadar neşelendi ki ata bineceğini söyledi; uzun bir süredir at sırtına çıkamamıştı; ve ayağa kalktı ve ata bindi. Heyhat! Ne kadar yazık oldu! O günden sonra bir daha hiç ata binemedi.</p>

  <p class="normal">36. Hastalığı ilerledi ve kötüleşti, öyle ki vasiyetnamesini ve bağışlarını yaptı ve sefere çıkarken yanında götürmek için ayırdığı parayı adamları ile silah arkadaşları arasında paylaştırdı; pek çok iyi adamı vardı ve o günlerde hiç kimsede ondaki kadar iyi adam yoktu. Ve sonra her biri miras payını alırken, daha önce söz verdiği gibi Venedik seferini sürdüreceğine kutsal emanetler üzerine yemin etmesini emretti. Yeminlerini tutmayan çok kişi çıktı ve sonra bundan dolayı çok ayıplandılar. Kont paranın bir bölümünün de orduya götürülmesini ve en çok işe yarayacağının düşünüldüğü yerde kullanılmasını emretti.</p>

  <p class="normal">37. Kont böyle öldü; ve o bu dünyadaki insanlar içinde en güzel sonu yaşayanlardan biri oldu. Kendi soyundan ve adamlarından büyük bir kalabalık toplandı. Orada tutulan yastan söz etmeye gerek yok; çünkü hiçbir adam için daha büyük bir yas tutulmamıştı, ve bu da doğaldı, çünkü akranları içinde kendi adamları ve başkaları tarafından onun kadar sevilen biri daha yoktu. Troyes’daki Saint Etienne Kilisesi’nde babasının yanına gömüldü. Navarre kralının kızı olan karısı Kontes Blanche güzelliğini ve iyiliğini korudu; bir kızı vardı, oğlu da karnındaydı.</p>

  <p class="ortayazi"><span class="idebold">VIII. Haçlılar kendilerine başka bir komutan arıyor.</span></p>

  <p class="normal">38. Kont gömüldüğünde, Mathieu de Montmorency,<br class="chapter" />
  Simon de Montfort, Seneşal Geoffroi de Joinville ve Mareşal Geoffroi, Bourgogne dükü Eude’e gidip şöyle dediler: “Sir, kuzenin öldü; Kutsal Topraklar’ın başına ne büyük bir felaket geldiğini görüyorsun. Tanrı aşkına, senden onun yerine Haç’ı eline almanı ve Kutsal Topraklar’ın yardımına koşmanı istiyoruz; ve onun tüm parasını sana verdireceğiz ve sana da ona yapacağımız gibi iyi niyetle hizmet edeceğimize kutsal emanetler üzerine yemin edecek ve diğerlerine de yemin ettireceğiz.”</p>

  <p class="normal">39. Ama dük bu isteği reddetti. Biliniz ki daha iyi davranabilirdi. Haberciler, ölen kontun kuzeni olan Bar-le-Duc kontu Thibaut’ya aynı öneriyi yapması için Geoffroi de<br class="chapter" />
  Joinville’i görevlendirdiler; bu kont da öneriyi reddetti.</p>

  <p class="normal">40. Champagne kontu Thibaut’nun ölüm haberi, Haçlıların ve Tanrı hizmetinde yola düşeceklerin gönüllerine huzursuzluk sokmuştu; ne yapabileceklerini görüşmek üzere ay başında Soissons’da bir meclis topladılar. Flandre ve Hainaut kontu Baudouin, Blois ve Chartres kontu Louis, Perche kontu Geoffroi, Saint-Paul kontu Hugues ve daha pek çok saygın kişi oradaydı.</p>

  <p class="normal">41. Mareşal Geoffroi onlara seslendi. Bourgogne düküne ve Bar kontuna yaptıkları öneriyi ve onların bunu nasıl reddettiğini anlattı. “Senyörler” dedi, “dinleyiniz; eğer kabul ederseniz size bir tavsiyede bulunmak istiyorum. Monferrato markisi çok bilge bir kişidir ve bugün yaşayanların en değerlilerinden biridir. Ondan buraya gelip Haçlı olmasını ve Champagne kontunun yerini almasını isterseniz, ve ona ordunun komutasını verirseniz, bunu hemen yapacaktır.”</p>

  <p class="normal">42. Bu konu enine boyuna çok tartışıldı; ama söz sonuçta öyle bağlandı ki, büyük, küçük herkes anlaştı; mektuplar yazıldı ve haberciler seçildi ve marki çağrıldı. Marki belirtilen günde Champagne ve Ile-de-France’tan geçerek geldi. Ile-de-France’ta kuzeni olduğu Fransa kralı tarafından da onurlandırıldı.</p>

  <p class="ortayazi"><span class="idebold">IX. Monferrato markisi Bonifacio Haçlı Seferi’nin komutanı oluyor; yeni Haçlılar; Perche kontu Geoffroi’nın ölümü.</span></p>

  <p class="normal">43. Böylece marki, Soissons’da toplanan meclise katıldı; kontların, baronların ve Haçlıların çoğu oradaydı. Markinin geldiğini işitince, onu karşılamaya çıktılar ve onu çok onurlandırdılar. Toplantı sabah, Notre-Dame de Soissons Manastırı’nın bahçesinde yapıldı. Orada markiden kendisinden isteneni yapmasını rica ettiler ve Tanrı aşkına Haç’ı eline alması, ordunun komutasını kabul etmesi, Champagne kontu Thibaut’nun yerine geçmesi ve onun adamlarıyla parasını alması için yalvardılar. Hepsi ağlayarak onun ayaklarına kapandı; ve o da onların ayaklarına kapandı ve bu işi canı gönülden yapacağını söyledi.</p>

  <p class="normal">44. Böylelikle Marki onların ricalarını kabul etti ve ordunun komutasını aldı. Hemen Soissons piskoposuyla birlikte Aziz Monsenyör Foulques ve markinin ülkesinden getirdiği iki beyaz keşiş,<sup class="calibre3"><a href="../Text/kitap2_split_021.html#footnote-600-12" id="footnote-600-12-backlink">[12]</a></sup> onu Notre-Dame Kilisesi’ne götürerek, Haç’ı omzuna bağladılar.<sup class="calibre3"><a href="../Text/kitap2_split_021.html#footnote-600-13" id="footnote-600-13-backlink">[13]</a></sup> Bu toplantı böyle sona erdi ve ertesi gün, marki memleketine dönüp sefere hazırlanmak için izin aldı ve herkesin de hazırlanmasını söyledi; çünkü onlarla birlikte Venedik’te olacağını açıkladı.</p>

  <p class="normal">45. Marki Eylül ayında (14 Eylül 1201) Sainte-Croix’da yapılan Citeaux dinî meclisine katıldı. Manastır başrahiplerinin, baronların ve diğer Bourgogne’lu insanların çoğu oradaydı; ve Monsenyör Foulques da Haçlı Seferi’ni vazetmek üzere oraya gitmişti. Champagne’lı Eudes de Champlitte ve kardeşi Guillaume, Richard de Dampierre, kardeşi Eudes, Gui de Pesmes, kardeşi Edmond, Gui de Conflans ve adları burada yazılmayan daha pek çok Bourgogne’lu soylu insan orada Haçlı oldu. Daha sonra Autun piskoposu, Forez kontu Guigues, baba ve oğul Hugues de Bergi’ler, Hugues de Colemi de haç giydi. Pierre Bromont ve isimlerini bilmediğimiz birçok kişi de Provence’ta Haçlı oldu.</p>

  <p class="normal">46. Böylece bütün yörelerde Haçlılar hazırlandı. Heyhat! Bir sonraki Perhiz’de (Mart 1202), yola çıkmadan önce başlarına ne büyük bir felaket geldi! Perche kontu Geoffroi hastalandı ve parasını kardeşi Etienne’in alıp, adamlarını orduya katılmak için götürmesini bildiren vasiyetnamesini yaptı. Eğer Tanrı izin verseydi, Haçlılar bu yer değişiminin hiç olmamasını dilerdi. Kontun günleri böyle sona erdi ve öldü; ve bu çok yazık oldu. Kont arkasından üzülünmesini hak eden bir insandı; çünkü çok yüce ve onurlu bir barondu ve iyi bir şövalyeydi. Tüm topraklarında büyük bir yas yaşandı.</p>

  <p class="ortayazi"><span class="idebold">X. Haçlıların Venedik’e doğru yola çıkışı; başka bir yoldan gidenler.</span></p>

  <p class="normal">47. Paskalya’dan sonra, Pentecôte’a doğru (2 Haziran 1202), Haçlılar memleketlerinden yola çıkmaya başladılar. Ve memleketlerini, insanlarını ve dostlarını terk ederken, biliniz ki çok gözyaşı döküldü. Bourgogne, Mont-Joux tepeleri, Cenis tepesi ve Lombardiya üzerinden at sürdüler; ve böylece Venedik’te toplanmaya başladılar. Limanda, Saint-Nicolas [San Nicola] adasında kalıyorlardı.</p>

  <p class="normal">48. O sırada Flandre’dan bir donanma denizyolundan hareket etti; donanmaya pek çok silahlı soylu insan katılmıştı. Başlarında Bruges şato komutanı Jean de Nêle, Flandre kontu Philippe’in oğlu Thierri ve Nicolas de Mailly vardı. Kont Baudouin’e, nereye giderse gitsin, Fas boğazından [Cebelitarık] geçerek Venedik ordusuna ve ona katılacaklarına söz vermiş ve kutsal emanetler üzerine yemin etmişlerdi. Ve bu nedenle Flandre kontu ve kardeşi Henri onlara giyecek, yiyecek ve başka erzakla yüklü naveler göndermişlerdi.</p>

  <p class="normal">49. Bu donanma çok güzel ve çok zengindi, ve Flandre kontu ile diğer Haçlılar ona çok güveniyorlardı, çünkü en iyi askerlerinin çoğu bu donanmadaydı. Ama bunlar kendi senyörlerine ve diğerlerine verdikleri sözü hiç de iyi tutmadılar, çünkü onlar ve daha pek çokları Venedik’tekilerin göze aldıkları büyük tehlikeden korktular.</p>

  <p class="normal">50. Autun piskoposu, Forez kontu Guigues ve Pierre Bromont ve daha pek çok insan geri adım attı ve bundan ötürü çok ayıplandılar, gittikleri yerlerde de pek hoş karşılanmadılar! Fransızlardan da Bernard de Moreuil, Hugues de Chaumont, Henri d’Araines, Jean de Villers, Gautier de Saint-Denis, kardeşi Hugues ve daha pek çokları eksildi; onlar da çok tehlikeli olduğu için Venedik’e uğramayıp, denizi geçmeye Marsilya’ya gittiler. Bu onlar için büyük bir utanç oldu ve bu yüzden çok ayıplandılar ve sonra da başlarına gelmeyen kalmadı.</p>

  <p class="ortayazi"><span class="idebold">XI. Venedik’e götürülen Haçlılar ve Pouille’a [Apulia] gidenler.</span></p>

  <p class="normal">51. Bunlar hakkında daha fazla konuşmayacak ve sözü büyük bir bölümü zaten Venedik’e varmış olan Haçlılara getireceğiz. Flandre kontu Baudouin ve daha pek çokları oraya varmıştı. Birçok Haçlının başka yollardan başka limanlara gittikleri haberi onlara orada ulaştı; ve bundan çok rahatsızlık duydular, çünkü o zaman ne anlaşmayı yerine getirebilecek, ne de Venediklilere söz verdikleri parayı ödeyebileceklerdi.</p>

  <p class="normal">52. Ve aralarında toplanıp Haçlıları ve henüz Venedik’e gelmemiş Blois ve Chartres kontu Louis’yi karşılamaya iyi haberciler çıkarmaya karar verdiler. Haberciler gelenleri rahatlatacak, deniz ötesindeki Kutsal Topraklar’a acımaları için onlara yakaracak ve Venedik dışında hiçbir limanın deniz yolculuğu için kazançlı olmadığını anlatacaklardı.</p>

  <p class="normal">53. Bu mesajı taşımak üzere Saint-Paul kontu Hugues ve Champagne mareşali Geoffroi seçildi; Lombardiya’daki<br class="chapter" />
  Pavua’ya kadar at sürdüler. Yanında birçok şövalye ve soylu insanla birlikte Kont Louis’yi orada buldular. Onların teşvikleri ve duaları başka yollardan başka limanlara gidecek pek çok insanı Venedik’e döndürdü.</p>

  <p class="normal">54. Yine de Plaisance’tan [Piacenza] yola çıkan pek çok iyi insan başka yollardan Pouille’a [Apulia] gittiler. Dünyadaki iyi şövalyelerden biri olan Villain de Neuilly, Henri d’Arzillières, Renaud de Dampierre, Henri de Longchamp, Flandre ve Hainaut kontu Baudouin’in vasalı Gilles de<br class="chapter" />
  Trasegnies onların arasındaydı; ve kont, yolculuğu kendisiyle beraber yapması için Trasegnies’ye cebinden beş yüz lira vermişti. İsimleri yazılı olmayan çok sayıda şövalye ve asker de onlarla birlikte gitti.</p>

  <p class="normal">55. Bu ayrılık Venedik üstünden giden ordunun mevcudunu çok azalttı ve biraz sonra işiteceğiniz gibi, büyük bir talihsizliğe yol açtı.</p>

  <p class="ortayazi"><span class="idebold">XII. Haçlıların parası Venediklilere olan borcu ödemeye yetmiyor.</span></p>

  <p class="normal">56. Böylece Kont Louis ve diğer baronlar Venedik’e gitti ve büyük bir tören ve sevinçle karşılanıp diğerleriyle birlikte Saint-Nicolas adasına yerleştiler. Ordu ve soylu insanlar çok güzeldi; o zamana dek bu kadar çok ve güzel insan bir arada görülmemişti. Venedikliler de atlar ve insanlar için gerekli her şeyle dolup taşan uygun bir pazar kurdular; ve hazırladıkları donanma o kadar zengin ve güzeldi ki, o güne dek hiçbir Hıristiyan bu kadar güzel ve zengin bir donanma görmemişti; bu donanma, nave, kadırga ve nakliye gemisi sayısı olarak, ordudaki adamların üç katı kadar insanı da rahat rahat taşıyabilirdi.</p>

  <p class="normal">57. Ah! Diğer limanlara gidenlerin oraya gelmemeleri ne büyük bir talihsizlik oldu! Gelselerdi, Hıristiyanlık kazançlı, Türkler kayıplı çıkacaktı. Venedikliler anlaşmalarına sonuna kadar bağlı kalmış, hatta fazlasını bile yapmışlardı. Kontlarla baronlardan da kendi sözlerini tutmalarını ve parayı teslim etmelerini istediler; çünkü yola çıkmaya hazırdılar.</p>

  <p class="normal">58. Orduda geçiş parasının toplanması istendi; ama birçok kişi geçiş parasını ödeyemeyeceğini bildiriyor ve baronlar ne çıkarsa onu topluyorlardı. Toplayabildikleri parayı ödediler. Ama onların ödediği para, Venediklilerin istediği paranın yarısı bile değildi.</p>

  <p class="normal">59. Ve o zaman baronlar bir araya gelip görüştüler ve dediler ki: “Senyörler, Venedikliler bize verdikleri sözleri sonuna kadar tuttular ve hatta fazlasını da yaptılar; ama biz geçiş paralarımızı ödeyerek sözümüzü tutabilecek kadar kalabalık değiliz; ve bundan da diğer limanlara gidenler suçludur. Bu nedenle Tanrı aşkına herkes üstündeki parayı versin de sözlerimizi yerine getirmiş olalım; çünkü daha önce yatırdığımız paraları kaybetmek ve sözümüzü tutmamış duruma düşmektense, tüm varımızı yoğumuzu ortaya koymamız yeğdir; çünkü bu ordu yola çıkmazsa, denizaşırı fetih işi yatar.”</p>

  <p class="normal">60. Bu noktada baronların büyük çoğunluğu ve diğer insanlar arasında büyük bir anlaşmazlık çıktı ve şöyle dediler: “Biz geçiş bedellerimizi ödedik ve bizi götürmek isterlerse seve seve buradan geçeceğiz; yok, götürmek istemezlerse o zaman yeni arayışlara yönelecek ve başka geçiş yerlerine gideceğiz.” Aslında bunu, ordu dağılsın da herkes memleketine geri dönsün diye söylüyorlardı. Ve diğer taraf diyordu ki: “Ordu dağılıp bu iş başarısızlığa uğrayacağına, tüm varlığımızı verip fakir bir ordu halinde yola çıkmayı tercih ederiz; çünkü Tanrı bu verdiklerimizi bize iade edecektir.”</p>

  <p class="normal">61. O zaman Flandre kontu, Kont Louis, Saint-Paul markisi ve kontu ve onların yanında kalanlar ellerindeki ve ödünç bulabildikleri her şeyi vermeye başladılar. Ödemeyi yapmak için dukanın sarayına taşınan tüm o altın ve gümüş kap kacağı görmeliydiniz! Ve tüm ödemelerden sonra, söz verilen bedelden otuz dört bin mark gümüş eksik geldi. Paralarını saklayıp bir şey vermeyenler buna çok sevindiler, çünkü bu başarısızlığın ardından ordunun dağılacağını düşünmüşlerdi. “Ama terk edilenlere umut veren Tanrı onun böyle acı çekmesini istemedi.”</p>

  <p class="ortayazi"><span class="idebold">XIII. Haçlılar, Jadres’ın [Zadar]</span><sup class="calibre3"><a href="../Text/kitap2_split_021.html#footnote-600-14" id="footnote-600-14-backlink">[14]</a></sup> <span class="idebold">ele geçirilmesinde Venediklilere yardım sözü vererek bir anlaşma sağlıyorlar.</span></p>

  <p class="normal">62. O zaman duka kendi insanlarına konuştu ve şöyle dedi: “Senyörler, bu insanlar daha fazla para ödeyemiyor ve anlaşmayı onlar bozduğu için bugüne kadar ödedikleri bütün para da bizde kalır. Ama bu hakkımız her yerde kabul görmeyebilir ve bu yüzden biz ve ülkemiz büyük bir utançla karşı karşıya kalabiliriz. Bu nedenle onlarla bir anlaşma yapmanın yolunu bulalım.”</p>

  <p class="normal">63. “Macaristan kralı, Esklavonya’da [bugünkü Hırvatistan] bulunan ve dünyanın en sağlam kalelerinden biri olan Zadar’ı elimizden aldı; ve bu insanların yardımı olmadan biz ne yaparsak yapalım orayı geri alamayız. Onlardan buranın fethi için bize yardım etmelerini isteyelim. Kabul ederlerse bize borçlu oldukları otuz dört bin mark gümüş için onlara vade tanırız. Tanrı hem bize, hem onlara para kazandırınca borçlarını öderler.” O zaman bu anlaşmanın yapılması istendi. Ordunun bölünmesini isteyenler buna karşı çıktı, ama sonuçta uzlaşma sağlandı ve onaylandı.</p>

  <p class="ortayazi"><span class="idebold">XIV. Duka ve çok sayıda Venedikli Haçlı oluyor.</span></p>

  <p class="normal">64. O zaman bir pazar günü San Marco Kilisesi’nde toplanıldı. Çok büyük bir tören yapıldı; ülke halkı, baronların çoğu ve Haçlılar da oradaydı.</p>

  <p class="normal">65. Büyük ayin başlamadan önce, Enrico Dandolo adındaki Venedik dukası kürsüye çıktı ve halka konuştu; şöyle dedi: “Senyörler, dünyanın en iyi insanlarıyla ve şimdiye dek girişilmiş en yüce işe ortak oldunuz; ben yaşlı ve zayıf bir adamım ve dinlenmeye ihtiyacım var ve hastayım; ama görüyorum ki sizleri senyörünüzden iyi yönetebilecek ve komuta edebilecek kimse yok. Sizleri korumak ve yönetmek için elime haçı almamı ve ülkeyi korumak üzere yerime oğlumun geçmesini kabul ederseniz, sizlerle ve Haçlılarla birlikte ben de ölüm kalım yollarına düşeceğim.”</p>

  <p class="normal">66. Bu sözleri duyanlar hep bir ağızdan haykırdı: “Bunu bize bahşetmeniz için size Tanrı aşkına yalvarıyoruz; yapın bu dediğinizi ve gelin bizimle birlikte.”</p>

  <p class="normal">67. O zaman ülke halkı ve Haçlılar çok duygulandı; çok gözyaşı döküldü; çünkü bu saygın adamın kalmak için öyle çok sayıda haklı nedeni vardı ki... Çünkü yaşlı bir adamdı ve yüzünde güzel gözleri olmakla birlikte hiçbir şey görmüyordu; çünkü kafasına aldığı bir yara nedeniyle görme özürlüydü. Ama mangal gibi bir yüreği vardı. Ah! Tehlikelerden sakınmak için diğer limanlara gidenler ona hiç benzemiyorlardı!</p>

  <p class="normal">68. Böylece kürsüden indi, mihrabın önüne gitti ve hıçkıra hıçkıra ağlayarak diz çöktü; ve onun haçını büyük bir pamuklu şapkanın ön tarafına diktiler, çünkü insanların o haçı görmelerini istiyordu. Ve Venedikliler yığın yığın Haçlı olmaya başladı; o güne kadar Haçlılar pek kalabalık değildi. Haçlılarımız içi sağduyu ve yiğitlikle dolu bu dukanın da Haçlı olmasına çok sevindiler ve duygulandılar.</p>

  <p class="normal">69. Duka işte böyle, işittiğiniz gibi Haçlı oldu. O zaman yola çıkılması için naveler, kadırgalar ve nakliye gemileri baronlara teslim edilmeye başladı. Aslında o kadar geç kalınmıştı ki, 1202’nin Eylül ayı yaklaşıyordu.</p>

  <p class="ortayazi"><span class="idebold">XV. Tahtından indirilmiş Konstantinopolis imparatoru İsaakios’un oğlu Aleksios’un gönderdiği haber. Foulques de Neuilly’nin ölümü. Almanların gelişi.</span></p>

  <p class="normal">70. Şimdi hayatınızda işitmediğiniz kadar büyük ve inanılmaz bir macera dinleyeceksiniz. O sırada Konstantinopolis’te İsaakios adında bir imparator vardı. Bu imparatorun fidye vererek Türklerin elinden kurtardığı Aleksios adında bir de kardeşi vardı. Bu Aleksios imparator olan kardeşinin gözlerini oydurdu ve işittiğiniz bu ihanetin sonucunda kendisi imparator oldu. İsaakios’u ve onun Aleksios adındaki oğlunu çok uzun zaman zindanda tuttu. Bu oğul hapisten kaçtı ve bir gemiye sığınarak deniz kıyısında bir kent olan Ancona’ya gitti. Oradan kız kardeşi ile evli olan Almanya kralı Philipp’in yanına gitmek üzere yola çıktı; ve Lombardiya’da Verona’ya geldi ve o kentte kaldı ve orada orduya katılmak üzere yola çıkan çok sayıda insan ve Haçlı bulunduğunu gördü.</p>

  <p class="normal">71. Onun kaçmasına yardım etmiş yanındaki insanlar şöyle dediler: “Sir, işte yanı başımızda, Venedik’te denizaşırı topraklara giden dünyanın en iyi insanlarından ve en iyi şövalyelerinden oluşmuş bir ordu var; onları yardıma çağır; inanılmaz haksızlıklar sonucunda mirası gasp edilen sana ve babana acısınlar. Ve eğer sana yardım etmek isterlerse, sen de onların her dediğini yaparsın. Belki de sana acırlar.” Ve Aleksios bu söyleneni yapacağını ve bunun iyi bir öğüt olduğunu söyledi.</p>

  <p class="normal">72. Bunun üzerine habercilerini ordu komutanı Marki Bonifacio del Monferrato’ya ve diğer baronlara gönderdi. Ve baronlar onları görünce, anlattıklarından şaşkınlığa düştüler ve habercilere şöyle dediler: “Ne demek istediğinizi anlıyoruz; onunla birlikte gittiği yere, Kral Philipp’e bir haber göndereceğiz. Eğer denizaşırı toprakları geri almamızda bize yardımcı olursa, biz de onun toprağını ele geçirmesine yardım ederiz; çünkü bu toprakların onun ve babasının elinden haksızlıkla alındığını biliyoruz.” Böylece Almanya’ya, Konstantinopolis’in vârisine ve Almanya kralı Philipp’e haberciler gönderildi.</p>

  <p class="normal">73. Bu anlattıklarımızdan önce, baronları ve diğer insanları çok üzen bir haber gelmişti. Monsenyör Foulques, Haçlı Seferi’ni ilk vazeden o iyi, o aziz insan günlerinin sonuna gelmiş ve ölmüştü.</p>

  <p class="normal">74. Ve bu maceradan sonra, onları çok sevindiren bir gelişme yaşandı ve Almanya’dan çok yiğit insanlardan oluşan bir topluluk geldi. Bu kafilede, Halberstadt piskoposu, Catzenelnbogen kontu Bertoud, Garnier de Borlande, Thierri de Loos, Henri d’Orme, Thierri de Diest, Roger de Suitre,<br class="chapter" />
  Alexandre de Villers, Orri de Tone ve kitabımızda adlarını yazamadığımız daha pek çok soylu insan vardı.</p>

  <p class="ortayazi"><span class="idebold">XVI. Haçlılar Zadar’ı kuşatmak üzere Venedik’ten yola çıkıyor.</span></p>

  <p class="normal">75. O zaman naveler ve kadırgalar baronlar arasında paylaştırıldı. Ah Tanrım! Gemilere ne güzel savaş atları konmuştu. Ve naveler silah ve erzakla, şövalyeler ve askerlerle dolunca, bordalara ve köprülere armalı kalkanlar asıldı ve içlerinde çok güzelleri de bulunan sancaklar gönderlere çekildi.</p>

  <p class="normal">76. Ve şunu da bilin ki navelerde üç yüzden fazla mancınık ve çakalos ve bir kenti almak için gerekli, her türden çok miktarda savaş makinesi vardı. Ve hiçbir limandan hiçbir zaman bu kadar güzel bir donanma yola çıkmamıştı. Bin iki yüz iki yılının Saint-Rémi yortusunu izleyen sekizinci gün (8 Ekim) yola çıkıldı. İşittiğiniz üzere, Venedik limanından yola çıktılar.</p>

  <p class="normal">77. Saint-Martin yortusu arifesinde (10 Kasım) Esklavonya’da Zadar önüne geldiler ve yüksek surlarla ve yüksek burçlarla çevrili kenti gördüler. Bundan daha güzel, daha korunaklı ve daha zengin bir kenti arasanız da bulamazdınız. Haçlılar onu görünce hayran oldular ve birbirlerine şöyle dediler: “Eğer Tanrı yardım etmezse, böyle bir kent nasıl zorla ele geçirilebilir?”</p>

  <p class="normal">78. Kentin önüne gelen ilk naveler demir atıp diğerlerini beklediler. Sabah çok güzel ve açık bir hava vardı ve bütün kadırgalar ve nakliye gemileri geride kalan diğer navelerle birlikte geldiler; ve limanı zorla ele geçirip çok sağlam ve iyi düzenlenmiş zincirini kırdılar ve karaya çıktılar. Öyle ki liman onlarla kent arasında kaldı. O zaman navelerden çıkan sayısız şövalye ve askeri, nakliye gemilerinden dışarı çekilen sayısız güzel savaş atını ve çok zengin çadırları ve armalı tenteleri görecektiniz. Ordu böylece yerleşti ve Zadar, Saint-Martin günü (11 Kasım 1202) kuşatıldı.</p>

  <p class="normal">79. Daha bütün baronlar gelmemişti: Örneğin bir işi nedeniyle geride kalan Marki del Monferrato henüz gelmemişti. Etienne du Perche ve Mathieu de Montmorency hasta oldukları için Venedik’te kalmışlardı; ve iyileştiklerinde Mathieu de Montmorency gelip Zadar’da orduya katıldı. Ama Etienne du Perche bu kadar iyi davranmadı; çünkü o ordudan ayrıldı ve Pouille’a [Apulia] geri döndü. Rotrou de Montfort, Ives de la Jaille ve birçokları da onun gibi geri döndü ve çok ayıplandı. Bunlar Mart ayında Suriye’ye geçtiler.</p>

  <p class="ortayazi"><span class="idebold">XVII. Zadar sakinleri önce teslim olmayı teklif ediyor, sonra sözünden cayıyor. Kent alınıyor.</span></p>

  <p class="normal">80. Saint-Martin’in ertesi günü (12 Kasım 1202) Zadar’dan çıkan insanlar, çadırında bulunan Venedik dukası ile görüşmeye geldiler. Kenti ve tüm mülklerini (canlarına dokunulmaması koşuluyla) onun bağışlayıcılığına teslim edeceklerini söylediler. Duka, kontlar ve baronlar meclisine danışmadan, tek başına ne bu kararı ne de bir başkasını alabileceğini ve onlarla konuşacağını söyledi.</p>

  <p class="normal">81. O, kontlar ve baronlarla konuşmaya giderken, daha önce de söz ettiğimiz orduyu dağıtmak isteyen hizip elçilerle görüştü ve onlara şöyle dedi: “Niye kentinizi teslim etmek istiyorsunuz? Haçlılar size saldırmaz ve onlardan korkmanıza neden yok. Eğer kendinizi Venediklilere karşı savunabilirseniz, hiç kaygılanmayın.” Ve içlerinden birini, ismi Robert de Boves’du, seçtiler, o da kent surlarına gidip aynı şeyleri söyledi. O zaman elçiler kente geri döndü ve anlaşma yarıda kaldı.</p>

  <p class="normal">82. Venedik dukası kontların ve baronların yanına geldiğinde şöyle dedi: “Senyörler, içerdeki insanlar kenti (canları bağışlanmak koşuluyla) bana teslim etmek istiyor, ama ben size danışmadan ne bu anlaşmayı ne de bir başkasını yapabilirim.” Ve baronlar ona şu yanıtı verdiler: “Sir, biz size bu anlaşmayı yapmanızı öğütleriz ve hatta bunu rica ederiz.” Ve duka da bunu yapacağını söyledi ve anlaşmayı yapmak için hep birlikte dukanın çadırına döndüler; ama oraya vardıklarında orduyu dağıtmak isteyenlerin telkinleriyle elçilerin gitmiş olduğunu gördüler.</p>

  <p class="normal">83. O zaman Citeaux tarikatından Vaux Manastırı başrahibi<sup class="calibre3"><a href="../Text/kitap2_split_021.html#footnote-600-15" id="footnote-600-15-backlink">[15]</a></sup> ayağa kalktı ve onlara şöyle dedi: “Senyörler, Roma’daki Papa’dan aldığım yetkiyle bu kente saldırmanızı yasaklıyorum; çünkü burası bir Hıristiyan kentidir ve sizler hacısınız.” Duka bunu duyunca çok rahatsız oldu ve kontlara ve baronlara şöyle dedi: “Senyörler bu kent kendi isteğiyle benimle anlaşmaya gelmişti, ama bunu sizin insanlarınız bozdu; ve siz de bana bu kenti fethetmem için yardıma söz vermiştiniz, ben şimdi sizden bu yardımı yapmanızı istiyorum.”</p>

  <p class="normal">84. O zaman kontlar ve baronlar, ve onların tarafını tutanlar, aralarında konuştular ve şöyle dediler: “Bu anlaşmayı bozanlar çok büyük bir saygısızlık yapmıştır ve onlar her gün bu orduyu dağıtmak için uğraşmaktadır. Biz bu kentin alınmasına yardım etmezsek rezil oluruz.” Ve dukanın yanına gelip şöyle dediler: “Sir, bunu engellemek isteyenlere rağmen, biz bu kenti almanıza yardım edeceğiz.”</p>

  <p class="normal">85. Böylece karar alındı; ve sabah kent kapıları önüne yerleştiler ve mancınıklarını, çakaloslarını ve ellerinde yeterli miktarda bulunan diğer aletlerini kurdular; ve deniz tarafında da navelerin üzerine merdivenler diktiler. O zaman çakaloslar kent surlarını ve burçları dövmeye başladı. Bu saldırı beş gün sürdü; ve ondan sonra lağımcılarını bir kuleye yerleştirip surun altına lağım döşemeye başladılar. Ve içerdekiler bunu görünce, daha önce orduyu dağıtmak isteyenlerin telkinleriyle reddettikleri türden bir anlaşma yapmak istediler.</p>

  <p class="ortayazi"><span class="idebold">XVIII. Haçlılar kente yerleşiyor. Fransızlar ile Venediklilerin kavgası.</span></p>

  <p class="normal">86. Böylece kent, ahalinin canı bağışlanmak koşuluyla, Venedik dukasının insafına teslim edildi. Ve o zaman duka kontların ve baronların yanına gelip şöyle dedi: “Senyörler, bu kenti Tanrı’nın ve sizlerin inayetiyle fethettik. Kış geldi ve Paskalya’ya kadar artık buradan kımıldayamayız; çünkü başka bir yerde pazar bulamayız. Bu kent çok zengin ve her tür malla dolu. Kenti ikiye böleriz. Yarısını biz alırız, siz de diğer yarısını alın.”</p>

  <p class="normal">87. Böyle söylendi ve böyle yapıldı. Venedikliler navelerin bulunduğu liman tarafını aldılar; Fransızlar da diğer tarafı aldılar. O zaman konaklar da her iki taraf içinde gerektiğince pay edildi. Ve ordu kampı bozup kente yerleşti.</p>

  <p class="normal">88. Ve herkes yerleştikten üç gün sonra, akşam duasına yakın bir saatte ordu içinde büyük bir tatsızlık çıktı. Venedikliler ile Fransızlar arasında çok büyük ve sert bir kavga başladı; ve iki taraf da silahlarına sarıldı. Kılıçların, mızrakların, arbaletlerin [kundaklı yay] ve kargıların kullanıldığı kavga öyle büyüdü ki, tüm sokaklara sıçradı; ve birçok kişi yaralandı ve öldü.</p>

  <p class="normal">89. Ama Venedikliler kavgaya fazla dayanamadı ve çok adam kaybetmeye başladılar. Ve kötülük istemeyen saygın büyük adamlar tepeden tırnağa silahlı olarak kavga yerine geldi ve onları ayırmaya başladı. Ama onlar bir yerdeki kavgacıları ayırırken, diğer yerde dövüş yeniden başlıyordu. Bu olay gecenin ilerleyen saatlerine kadar sürdü ve sonunda büyük zorluk ve çabayla taraflar ayrıldı. Ve biliniz ki bu bir ordunun başına gelebilecek en acı şeydir ve ordunun tamamen elden gitmesine ramak kalmıştı. Ama neyse ki Tanrı buna izin vermedi.</p>

  <p class="normal">90. Her iki taraftan da büyük kayıp vardı. Gilles de<br class="chapter" />
  Landas ismindeki büyük bir Flandre senyörü orada öldürüldü; gözünden vurulmuş ve bu darbeyle kavganın içinde ölüp gitmişti. Adı o kadar duyulmamış pek çok insan daha öldü. O zaman Venedik dukası ve baronlar kavganın ardından barışı sağlamak için bütün hafta boyunca uğraştılar. Ve Tanrı’ya şükürler olsun, o kadar uğraştılar ki sonunda bu barış yapıldı.</p>

  <p class="ortayazi"><span class="idebold">XIX. Aleksios, Konstantinopolis’in fethi için Haçlıların yardımını hangi koşullarla istiyor?</span></p>

  <p class="normal">91. Henüz gelmemiş olan Marki Bonifacio del Monferrato, Mathieu de Montmorency, Pierre de Bracieux ve daha pek çok saygın kişi ilk on beş günün ardından geldi. Ve bir on beş gün sonra, Almanya’dan Kral Philipp’in ve Konstantinopolis tahtının vârisinin habercileri geldi. Ve baronlar ile Venedik dukası, dukanın kaldığı sarayda toplandı. O zaman haberciler konuştu ve şöyle dedi: “Senyörler, bizi Kral Philipp ve karısının kardeşi olan Konstantinopolis imparatorunun oğlu gönderdi.”</p>

  <p class="normal">92. “Kral diyor ki, senyörler size karımın erkek kardeşini göndereceğim ve onu Tanrı’ya (onu ölümden korusun!) ve size emanet ediyorum. Siz Tanrı adına, hak ve adalet adına yürüdüğünüz için, elinizden geliyorsa haksız yere mirasından mahrum edilenlerin hakkını da almalısınız. Ve o da sizinle şimdiye dek kimseyle yapılmamış çok güzel bir anlaşma yapacak ve denizaşırı Kutsal Topraklar’ı fethetmek için gereken en güçlü yardımı sağlayacaktır.”</p>

  <p class="normal">93. “Öncelikle, eğer Tanrı’nın izniyle ona mirasını geri verebilirseniz, tüm Romania İmparatorluğu’nu uzun süredir ayrı olduğu Roma’ya itaat ettirecek. Sonra varınızı yoğunuzu harcadığınızı ve yoksul olduğunuzu biliyor; ve size iki yüz bin mark gümüş ve ordudaki küçük büyük herkese erzak verecek. Ve sizinle birlikte bizzat Mısır’a gidecek ya da (siz öyle daha iyi olur diye düşünürseniz) masraflarını kendisinin karşılayacağı on bin adamı sizinle birlikte gönderecek. Ve size bu hizmeti bir yıl boyunca yapacak; ve denizaşırı Kutsal Topraklar’da, bu toprakları koruyacak beş yüz şövalyeye hayatı boyunca bakacak.</p>

  <p class="normal">94. Haberciler şöyle dedi: “Senyörler, eğer siz de onaylamak isterseniz, biz bu anlaşmayı sonuçlandırmak konusunda tam yetkiliyiz. Ve biliniz ki bugüne dek hiç kimseye bu kadar güzel bir anlaşma sunulmamıştır ve bu anlaşmayı reddeden fetih yapmak istemiyor demektir.” Bu konuyu görüşeceklerini söylediler ve meclisin ertesi gün toplanması kararlaştırıldı. Bir araya geldiklerinde teklif edilen anlaşma meclise açıklandı.</p>

  <p class="ortayazi"><span class="idebold">XX. Haçlılar arasında anlaşmazlık. Genç Aleksios’un önerilerini kabul edenler.</span></p>

  <p class="normal">95. Orada konu birçok açıdan konuşuldu. Citeaux tarikatından Vaux Manastırı başrahibi ve orduyu dağıtmak isteyen hizip konuştu; ve onlar bu anlaşmayı kabul etmeyeceklerini bildirdi; bunun Hıristiyanlara karşı yürümek anlamına geleceğini, ama kendilerinin bunun için yola çıkmadığını, Suriye’ye gitmek istediklerini söylediler.</p>

  <p class="normal">96. Ve diğer taraf onları şöyle yanıtladı: “Güzel senyörler, Suriye’de hiçbir şey yapamazsınız ve bizi bırakıp başka limanlara gidenlerin haline bakarsanız bunu anlarsınız. Ve bilin ki, eğer Kutsal Topraklar ele geçirilecekse, ya Mısır ya da Yunanistan üstünden giderek ele geçirilecektir. Ve bu anlaşmayı reddedersek, ebediyen rezil oluruz.”</p>

  <p class="normal">97. İşittiğiniz gibi, ordu anlaşmazlığa düşmüştü. Ve din adamı olmayanlar arasında anlaşmazlık çıkması sizi şaşırtmasın, çünkü ordu içindeki Citeaux tarikatından beyaz keşişler bile aralarında anlaşamıyordu. Çok aziz ve saygın bir adam olan Loos Manastırı başrahibi ve ona bağlı kalan diğer rahipler insanlara Tanrı adına ordunun birliğini bozmamalarını ve bu anlaşmayı yapmalarını vazediyor, “çünkü Kutsal Topraklar’ı en iyi bu şekilde ele geçirebiliriz” diyorlardı. Vaux Manastırı başrahibi ve yanındakiler ise sık sık verdikleri vaazlarda, bütün bunların kötü işler olduğunu, bir an önce Suriye topraklarına geçip orada ellerinden geleni yapmanın en doğrusu olduğunu söylüyorlardı.</p>

  <p class="normal">98. O zaman Marki Bonifacio del Monferrato, Flandre ve Hainaut kontu Baudouin, Kont Louis ve Kont Hugues de Saint-Paul ve onların yanındakiler geldiler; ve bu anlaşmayı yapacaklarını söylediler; bunu reddedersek rezil oluruz dediler. Böylece dukanın sarayına gittiler ve haberciler çağırtıldı; ve daha yukarıda dinlediğiniz biçimiyle anlaşmayı sonuçlandırdılar, yeminler edildi, fermanlar mühürlendi.</p>

  <p class="normal">99. Ve elinizde tuttuğunuz kitap, Fransızların tarafında sadece on iki kişinin yemin ettiğini, bu sayıyı artıramadıklarını bildiriyor. Bunların içinde ilk sıralarda Marki del Monferrato, Kont Baudouin de Flandre, Blois ve Chartres kontu Louis ve Kont de Saint-Paul yer alıyordu ve onlarla birlikte hareket eden sekiz kişi de yemin etmişti. Anlaşma böylece sonuçlandı, mühürlü fermanlar alındı verildi ve Konstantinopolis tahtı vârisinin hangi tarihte geleceği saptandı; bu tarih, bir sonraki Paskalya’nın on beşiydi.</p>

  <p class="ortayazi"><span class="idebold">XXI. Suriye’ye gitmek üzere ayrılanlar ve Flandre kontunun donanması.</span></p>

  <p class="normal">100. Böylece Fransız ordusu Macaristan kralına karşı bütün kış (1202-1203 kışı) Zadar’da kaldı. Ve biliniz ki insanların yürekleri huzursuzdu; çünkü hiziplerden biri ordunun bölünmesi, diğeri ise bir arada kalması için çalışıyordu.</p>

  <p class="normal">101. Önemsiz insanlardan pek çoğu tüccarların navelerine binip kaçtı. Bir navede beş yüz kişi kaçtı ve hepsi boğularak öldü. Bir diğer bölük karadan kaçtı ve Esklavonya üstünden gidebileceklerini düşündüler; köylüler üstlerine saldırdı ve içlerinden çoğunu öldürdü; sağ kalanlar kaçıp geri döndü ve yeniden orduya katıldı. Böylece ordunun mevcudu her gün hızla azalıyordu. O sırada Almanya ordusunun yüksek bir senyörü, Garnier de Borlande, bir tüccar navesine binip gitti ve orduyu terk etti; bu nedenle çok ayıplandı.</p>

  <p class="normal">102. Aradan uzun bir süre geçmeden bu kez yüksek bir Fransa baronu Renaud de Montmirail, Kont Louis’nin de aracılığıyla o kadar çok yalvardı ki, donanmanın navelerinden birine bindirilip Suriye’ye haberci olarak gönderildi. O ve yanında giden diğer şövalyeler Suriye’ye varıp mesajlarını ilettikten sonra on beş gün içinde orduya geri döneceklerine sağ ellerini kaldırıp kutsal emanetler üzerine yemin ettiler. Orduyu bu koşulla terk etti ve yanında yeğeni Hervée du Chastel, Chartres piskoposluğu komutanı Guillaume,<br class="chapter" />
  Geoffroi de Beaumont, Jean de Frouville, kardeşi Pierre ve daha pek çokları vardı. Ve ettikleri yemini pek tuttukları söylenemez; çünkü geri dönmediler.</p>

  <p class="normal">103. O zaman orduya çok ilgi uyandıran bir haber ulaştı; daha yukarıda söz ettiğimiz Flandre donanması Marsilya’ya varmıştı. Bu orduya komuta eden Bruges şato komutanı Jean de Nêle, Flandre kontu Philippe’in oğlu Thierri ve Nicolas de Mailly senyörleri olan Flandre kontuna gönderdikleri haberde, kışı Marsilya’da geçireceklerini ve kendilerine emirlerini iletmesini ve neyi emrederse onu yapacaklarını bildirdiler. Ve o da Venedik dukasının ve diğer baronların da tavsiyesiyle, onlara Mart sonunda yola çıkmalarını ve Romania’daki Modon [Methoni] limanında<sup class="calibre3"><a href="../Text/kitap2_split_021.html#footnote-600-16" id="footnote-600-16-backlink">[16]</a></sup> kendisini bulmalarını bildirdi. Heyhat! Onlar da pek kötü davrandı, çünkü sözlerini hiç tutmadılar, hiçbir işe yaramayacaklarını bildikleri halde Suriye’ye gittiler.</p>

  <p class="ortayazi"><span class="idebold">XXII. Haçlılar Zadar’ın alınışının Papa tarafından kutsanmasını sağlıyor.</span></p>

  <p class="normal">104. Ama şunu da biliniz ki efendiler, o kadar çok insan bu ordunun kötülüğünü istiyordu ki, eğer Tanrı onu sevmeseydi çoktan dağılırdı.</p>

  <p class="normal">105. O zaman baronlar toplanıp konuştu ve Roma’ya, Papa’nın huzuruna haberci yollamaya karar verdiler, çünkü Papa Zadar’ın alınışını hoş karşılamamıştı. Haberci olarak iki şövalye ve iki din adamı seçtiler; bu mesaj için böyle habercileri uygun görmüşlerdi. İki din adamından biri Soissons piskoposu Nevelon, diğeri ise Kont Baudouin de Flandre’ın şansölyesi Jean de Noyon’du; ve şövalyelerden de biri Jean de Friaize, diğeri Robert de Boves’du. Ve hepsi mesajı iyi niyetle aktarıp sonra orduya geri döneceğine kutsal emanetler üzerine yemin etti.</p>

  <p class="normal">106. Üçü yeminini çok iyi tuttu, dördüncüsü, Robert de Boves tutmadı. Çünkü mesajı elinden geldiğince kötü aktardı ve sonra yemininden dönüp diğerlerinin ardından Suriye’ye gitti. Diğer üçü ise çok iyi davrandı ve mesajı baronların istediği şekilde söyledi ve Papa’ya şöyle dedi: “Zadar’ın alınması konusunda baronlar affınıza sığınıyor; çünkü diğer limanlara giden insanlar yüzünden onların elinden başka bir şey gelmedi, yoksa orduyu bir arada tutamayacaklardı. Ve bu nedenle iyi babaları olarak size başvuruyor ve sizin emirlerinizi bekliyorlar.”</p>

  <p class="normal">107. Ve Papa habercilere bu büyük hatayı başkaları yüzünden işlediklerini bildiğini söyledi ve bu duruma çok acıdı. Baronlara ve Haçlılara selamet dilediğini, onları kendi oğulları olarak kutsadığını ve orduyu bir arada tutmaları isteğini dualarıyla da desteklediğini bildirdi. Çünkü bu ordu olmadan Tanrı’nın hizmetine koşulamayacağını biliyordu. Ve kardinal orduya ulaşıncaya kadar, Haçlıları bir arada tutmak ve suçlarını bağışlamak konusunda Soissons piskoposu Nevelon ile şansölye Jean de Noyon’a tam yetki verdi.</p>

  <p class="ortayazi"><span class="idebold">XXIII. Haçlılar’ın Korfu’ya doğru yola çıkışı.<br class="chapter" />
  Genç Aleksios’un gelişi. Durazzo’nun [Draç] alınışı.</span></p>

  <p class="normal">108. O kadar zaman geçmişti ki, Büyük Perhiz’e gelinmişti ve Paskalya’da yola çıkmak üzere gemilerini hazırladılar. Naveler yüklenince, Paskalya’nın ertesi günü (7 Nisan 1203) Haçlılar kent dışında, limanda kaldılar. Venedikliler de kenti, surları ve burçları yıktılar.</p>

  <p class="normal">109. O zaman ordu üzerinde kötü etki yapan bir macera yaşandı; ordunun yüksek baronlarından biri olan Simon de Montfort, ordudakilerin düşmanı Macaristan kralı ile anlaşmıştı ve orduyu terk edip ona gitti. Kardeşi Gui de Montfort, Simon de Neauphle, Robert Mauvoisin, Dreux de Cressonsacq, Citeaux tarikatından Vaux Manastırı başrahibi ve pek çokları da onunla birlikte gitti. Ve hemen onların ardından, ordunun bir başka yüksek senyörü, Enguerran de<br class="chapter" />
  Boves ve kardeşi Hugues ve yanlarında götürebildikleri kendi memleketlerinden insanlar da Macaristan kralının yanına gitti.</p>

  <p class="normal">110. İşittiğiniz gibi, bunlar ordudan ayrıldı: Bu olay orduya büyük darbe indirdi, yapanları da utanca boğdu. O zaman naveler ve nakliye gemileri yola çıkmaya başladı. Gemilerin Romania’da bir ada olan Korfu’da demirleyeceği ve hepsi bir araya gelinceye kadar ilk varanların son gelenleri bekleyeceği söylendi ve böyle de yapıldı.</p>

  <p class="normal">111. Duka, marki ve kadırgalar Zadar limanından ayrılmadan önce, Konstantinopolis imparatoru İsaakios’un oğlu Aleksios geldi. Onu Almanya kralı Philipp göndermişti; büyük sevinç ve onurla karşılandı. Duka ona gerektiği kadar kadırga ve gemi verdi. Böylece Zadar limanından yola koyuldular. Rüzgâr iyiydi. Durazzo’da demirleyinceye kadar yol aldılar. Karadakiler imparatorlarını görünce kenti gönüllü olarak teslim edip kendisine bağlılık yemini ettiler.</p>

  <p class="normal">112. Oradan yola çıktılar ve Korfu’ya geldiler, kent önüne yerleşmiş orduyu buldular. Çadırlar kurulmuş ve armalı tenteler gerilmiş, atlar sulanmak üzere gemilerden dışarı çekilmişti. Konstantinopolis imparatorunun oğlunun limana geldiği duyulunca, sayısız şövalye ve sayısız askerin yanlarında çok güzel savaş atlarıyla onu nasıl karşılamaya gittiğini görecektiniz! Böylece onu büyük bir sevinç ve onurla karşıladılar. Ve Aleksios çadırını ordunun ortasına kurdurdu ve onunkinin hemen yanına Marki del Monferrato’nun çadırı kuruldu. Çünkü Kral Philipp karısının kardeşi olan Aleksios’u ona emanet etmişti.</p>

  <p class="ortayazi"><span class="idebold">XXIV. Haçlı önderleri orduyu terk etmek isteyenleri nasıl durdurdu?</span></p>

  <p class="normal">113. Çok zengin ve bitki örtüsü gür bu adada üç hafta kaldılar. Ve bu sırada başlarına oldukça acı ve tatsız bir talihsizlik geldi; çünkü orduyu dağıtmak isteyenlerin büyük bir bölümü ve eskiden buna karşı çıkmış olanların çoğu toplanıp konuştu; bu işin oldukça uzun ve tehlikeli gözüktüğüne ve orduyla birlikte gitmeyip adada kalmaya ve o sırada Brindisi’yi elinde bulunduran Kont Gauthier de Briennes’e Korfulular aracılığıyla (tabii ordu gittikten sonra) haberciler gönderip, kendilerini Brindisi’ye götürecek gemiler yollamasını istemeye karar verdiler.</p>

  <p class="normal">114. Bu iş için uğraşanların hepsini size sayamam, ama en önemli önderlerden bir bölümünün isimlerini vereceğim. Bunların içinde Champagne’lı Eudes de Champlitte, Jacques d’Avesnes, Pierre d’Amiens, Coucy şato komutanı Gui, Oger de Saint-Cheron, Gui de Chappes ve yeğeni Clerembaud, Guillaume d’Aunoi, Pierre Coiseau, Gui de Pesmes ve kardeşi Edmond, Gui de Conflans, Richard de Dampierre, kardeşi Eudes ve gizlice onların yanını tutmaya söz verse de bunu açıkça göstermeye utanan pek çok kişi; öyle ki ordunun yarısından fazlasının onların yanında olduğunu söyleyebiliriz.</p>

  <p class="normal">115. Marki del Monferrato, Kont Baudouin de Flandre, Kont Louis ve Kont de Saint-Paul ve onlarla birlikte davranan baronlar bunu işitince, çok rahatsız oldular ve şöyle dediler: “Senyörler, durumumuz kötü. Daha önce çekip gidenlerden sonra bir de bu insanlar bizden ayrılırsa ordumuz yok olur ve hiçbir fetih yapamayız. Ama onlara gidelim, ayaklarına kapanalım ve aman dileyelim; Tanrı aşkına kendilerine ve bize acısın ve onurlarını ayaklar altında bırakmasın ve Kutsal Topraklar’ı kurtarma şansını elimizden almasınlar.”</p>

  <p class="normal">116. Meclis bu kararı aldı ve hep birlikte diğerlerinin toplantı yaptığı vadiye gittiler ve yanlarında Konstantinopolis imparatorunun oğlunu, ordunun bütün piskopos ve başrahiplerini de götürdüler. Oraya varınca atlarından indiler. Ve oradakiler de onları görünce atlarından inip onları karşılamaya gittiler. Ve baronlar onların ayaklarına kapandı ve çok ağladı; ve kendilerini terk etmeyecekleri sözünü alıncaya kadar yerden kalkmayacaklarını söylediler.</p>

  <p class="normal">117. Diğerleri bu durumu görünce çok duygulandı; senyörlerinin, atalarının ve dostlarının ayaklarına kapandığını görünce gözyaşlarına boğuldular. Bunu konuşacaklarını söylediler ve ayrı bir yere çekilip kendi aralarında konuştular. Ve toplantının sonunda Saint-Michel yortusuna kadar onlarla birlikte kalacaklarını açıkladılar, ama o tarihten sonra ne zaman isterlerse kendilerini Suriye’ye götürecek bir donanmanın on beş gün içinde verileceğine ve bu konuda hiçbir aldatmaca yapılmayacağına kutsal emanetler üzerine yemin edilmesini şart koştular.</p>

  <p class="normal">118. Anlaşma böylece sonuca bağlandı ve yemin edildi; o zaman tüm orduyu büyük bir sevinç dalgası kapladı. Ve hemen navelere doluştular, atlar da nakliye gemilerine sokuldu.</p>

  <p class="ortayazi"><span class="idebold">XXV. Korfu’dan yola çıkış. André [Andros]</span><sup class="calibre3"><a href="../Text/kitap2_split_021.html#footnote-600-17" id="footnote-600-17-backlink">[17]</a></sup> <span class="idebold">ve Avie’nin [Abydos]</span><sup class="calibre3"><a href="../Text/kitap2_split_021.html#footnote-600-18" id="footnote-600-18-backlink">[18]</a></sup> <span class="idebold">alınışı.</span></p>

  <p class="normal">119. Böylece, İsa efendimizin doğumundan bin iki yüz üç yıl sonra, Pentecôte arifesinde (24 Mayıs) Korfu limanından yola çıktılar. Ve ordunun bütün naveleri, bütün kadırgaları, bütün nakliye gemileri bir aradaydı; ayrıca birçok ticaret gemisi de onlara katılmış, birlikte yol alıyordu. Hava güzel ve açık, rüzgâr yumuşak ve iyiydi; pupa yelken yol alıyorlardı.</p>

  <p class="normal">120. Bu eseri yazdıran Champagne mareşali Geoffroi (tüm meclislere katılan biri olarak bu eserde tek bir yalanı yoktur) o güne dek asla bu kadar güzel bir şey görülmediğine tanıktır. Bu donanmanın toprak fethedeceği anlaşılıyordu; çünkü ufku göz alabildiğine navelerin ve diğer gemilerin yelkenleri kaplamıştı ve insanların yüreği sevinçle doluyordu.</p>

  <p class="normal">121. Cademelée’ye [Maleas burnu],<sup class="calibre3"><a href="../Text/kitap2_split_021.html#footnote-600-19" id="footnote-600-19-backlink">[19]</a></sup> deniz üstündeki bir boğaza gelinceye dek böyle denizde yol aldılar. Orada Suriye’den dönen hacı, şövalye ve asker dolu iki naveye rastladılar; bunlar Marsilya’dan denize açılan kafiledendi. Bu navelerdekiler o çok güzel ve zengin donanmayı görünce, öylesine utandılar ki, kendilerini göstermeye cesaret edemediler. Ve Flandre kontu Baudouin onların kim olduğunu öğrenmek için navesinin kayığını gönderdi; ve onlar da kim olduklarını söylediler.</p>

  <p class="normal">122. Bir asker naveden aşağı sallanıp kayığın içine atladı ve navedekilere şöyle seslendi: “Navede kalan eşyalarımı size bırakıyorum; çünkü ben bunlarla birlikte gideceğim: Bana öyle geliyor ki onlar gerçekten toprak fethedecek.” Bu askere çok iyi davranıldı ve hemen orduya alındı. İnsanın binbir kötü yoldan bile geri dönebileceği, işte bu nedenle söylenir.</p>

  <p class="normal">123. Ordu böylece <span class="ideitalik">Nigre</span>’e [Euboia; Eğriboz adası]<sup class="calibre3"><a href="../Text/kitap2_split_021.html#footnote-600-20" id="footnote-600-20-backlink">[20]</a></sup> kadar yolculuk etti. Nigre çok güzel bir adadır ve üzerinde <span class="ideitalik">Negrépont</span> [Khalkis] adında çok güzel bir site vardır. Baronlar orada meclisi topladı. O zaman Marki Bonifacio del Monferrato, Flandre ve Hainaut kontu Baudouin yanlarına nakliye gemileri ve kadırgaların büyük bir bölümünü ve Konstantinopolis imparatoru İsaakios’un oğlunu da alarak Andre [Andros] adında bir adaya gittiler ve orada karaya çıktılar. Şövalyeler silah kuşandı ve adanın içlerine doğru ilerledi. O zaman adalılar Konstantinopolis imparatorunun oğlundan aman diledi ve barış yapmak için ne isterse verdiler.</p>

  <p class="normal">124. Ve sonra gemilerine dönüp, deniz yolculuğuna devam ettiler. O zaman büyük bir kayıp verdiler; ordunun yüksek bir senyörü, Coucy şato komutanı Gui öldü ve denize atıldı.</p>

  <p class="normal">125. O tarafa yönelmeyen diğer naveler <span class="ideitalik">Avie</span> [Abydos] ağzına girdiler; <span class="ideitalik">Bras de Saint-Georges</span> [Çanakkale Boğazı ve Marmara Denizi] <span class="ideitalik">La Grande Mer’</span>e [Ege Denizi] orada bağlanır. Abydos adında bir kente gelinceye dek boğazdan yukarı çıktılar. Bu güzel ve korunaklı kent Çanakkale Boğazı’nın Türkiye<sup class="calibre3"><a href="../Text/kitap2_split_021.html#footnote-600-21" id="footnote-600-21-backlink">[21]</a></sup> yakasındaydı. Orada demirleyip karaya çıktılar ve kent sakinleri onları karşılamaya geldi. Kendilerini korumaya cesaret edemediklerinden kenti onlara teslim ettiler. Ve o kadar sıkı bir denetim yapıldı ki, kentlilerin bir meteliği bile yağmalanmadı.</p>

  <p class="normal">126. Böylece orada sekiz gün kalıp, arkadaki naveleri, kadırgaları ve nakliye gemilerini beklediler. Ve bu sürede karada buğday topladılar; çünkü hasat zamanıydı ve buğdaya çok gereksinimleri vardı, ellerinde çok az kalmıştı. Ve bu sekiz gün içinde tüm gemiler ve baronlar geldi. Ve Tanrı’nın yardımıyla hava güzeldi.</p>

  <p class="ortayazi"><span class="idebold">XXVI. Saint-Etienne’e [Ayastefanos; Yeşilköy] varış.<br class="chapter" />
  Nerede karaya çıkılacağına karar veriliyor.</span></p>

  <p class="normal">127. O zaman Abydos limanından hep birlikte yola çıktılar. Çanakkale Boğazı naveler, kadırgalar ve nakliye gemileriyle göz alabildiğine kaplanmıştı ve bu inanılmaz güzellikte bir manzaraydı. Ve böylece Çanakkale Boğazı ve Marmara Denizi’nden yukarı doğru ilerlediler ve Haziran’da Saint Jean-Baptiste [Vaftizci Yahya] yortusu arifesinde (23 Haziran 1203) Konstantinopolis’e üç fersah uzaklıktaki bir manastır olan Ayastefanos’a vardılar. Ve o zaman nave, kadırga ve nakliye gemilerindekiler uzakta Konstantinopolis’i olduğu gibi gördüler ve sahile yanaşıp gemilerini demirlediler.</p>

  <p class="normal">128. Konstantinopolis’i hiç görmemiş olanlar uzun uzun kenti seyretti; çünkü bütün yeryüzünde bu kadar zengin bir kent bulunabileceği akıllarının köşesinden geçmemişti. Kenti çepeçevre kuşatan o yüksek surlara ve zengin burçlara, insan kendi gözleriyle görmese bu kadar çok olduklarına asla inanmayacağı o zengin saraylara ve yüksek kiliselere ve tüm diğer kentleri geride bırakan bu kentin enine ve boyuna uzun uzun baktılar. Ve biliniz ki içlerinden, bu görüntü karşısında tüyleri diken diken olmayacak kadar yiğit kimse çıkmadı. Bunda da şaşılacak bir şey yoktu; çünkü dünya yaratıldığından bu yana hiçbir insan hiçbir zaman bu kadar büyük bir işe girişmemişti.</p>

  <p class="normal">129. O zaman kontlar ve baronlar ve Venedik dukası karaya çıktı ve meclis Ayastefanos Kilisesi’nde toplandı. Orada bir sürü görüş alışverişi yapıldı. Kitap tüm sözleri aktarmayacak; ama meclisin sonunda Venedik dukası ayağa kalktı ve şöyle dedi:</p>

  <p class="normal">130. “Senyörler, ben bu ülkenin durumunu sizden daha iyi bilirim, çünkü vaktiyle burada bulundum. Siz insanların şimdiye dek giriştikleri en büyük ve en tehlikeli işe atıldınız; bu nedenle akıllıca davranmak yerinde olacaktır. Biliniz ki karadan gidersek, toprak büyük ve geniştir ve insanlarımız yoksul ve erzak açısından kıtlık içindedir. Bu nedenle erzak aramak için etrafa dağılacaklardır; ve bu topraklar çok kalabalıktır; ve kendi adamlarımızı koruyabilecek kadar sıkı bir güvenlik alamayız. Ama adam kaybetmeye tahammülümüz de yok; çünkü yapmak istediğimiz iş için elimizdeki adam sayısı zaten yetersiz.”</p>

  <p class="normal">131. “İleride, buradan da görebileceğiniz meskûn adalar var ve oralarda buğday ve diğer yiyecekler yetiştirilir, çeşitli mallar bulunur. Gidip orada demirleyelim ve oradan buğday ve yiyecek toplayalım. Yeterli erzakı edinince, o zaman kentin önüne gidelim ve Tanrı’nın bizden beklediği işi yapalım. Çünkü erzağı olan asker erzağı olmayandan daha güvenli savaşır.” Kontlar ve baronlar da bu görüşe katıldı ve hepsi navelerine ve gemilerine geri döndü.</p>

  <p class="ortayazi"><span class="idebold">XXVII. Haçlılar Chalcidoines [Halkedonya; Kadıköy] ve Escutaire’e [Scutari; Üsküdar] çıkıyor.</span></p>

  <p class="normal">132. O gece dinlendiler. Saint Jean-Baptiste yortusu sabahı (24 Haziran 1203) navelerin köşklerine sancaklar ve flamalar çekildi, armalı kalkanlar kılıflarından çıkarıldı, navelerin bordaları süslendi. Herkes silahını kontrol ediyor; çünkü kısa bir süre sonra onlara ihtiyaç duyacağını biliyordu.</p>

  <p class="normal">133. Tayfalar demir aldı ve yelken açtı; ve Tanrı istedikleri iyi rüzgârı onlara verdi. Böylece Konstantinopolis’in önünden, surların ve burçların o kadar yakınından geçtiler ki navelerin çoğu ok yağmuruna tutuldu. Surlarda ve burçlarda o kadar çok insan vardı ki, sanki kentte başka insan kalmamış gibiydi.</p>

  <p class="normal">134. Ve böylece bir gün önce alınan adalara gitme kararı Tanrı’nın arzusuyla değişti, sanki böyle bir şey hiç konuşulmamıştı. Ve şimdi en kısa yoldan karaya çıkmaya çalışıyorlardı. Halkedonya denen yerde, İmparator Aleksios’un bir sarayı önüne demirlediler; burası Konstantinopolis’in tam karşısında, boğazın Türkiye yakasındaydı. Bu saray şimdiye dek görülmüş en güzel ve en hoş saraylardan biriydi; içinde insanların seveceği ve bir prens evinde bulunması gereken her türlü keyif vardı.</p>

  <p class="normal">135. Ve kontlar ve baronlar karaya çıktılar; sarayda ve çevresindeki kentte kaldılar; ve birçoğu da çadır kurdu. O zaman atlar nakliye gemilerinden dışarı çekildi ve şövalyelerle askerler silahlarıyla birlikte karaya çıktı; öyle ki gemilerde tayfalardan başka kimse kalmadı. Yöre güzel, zengin ve her açıdan verimliydi ve biçilmiş buğdaylar tarlalarda kümeler oluşturuyordu. Öyle ki herkes istediği kadar aldı, çok ihtiyacı olan insanlar gibi her yerini tıka basa doldurdu.</p>

  <p class="normal">136. Böylece ertesi gün de bu sarayda kaldılar ve üçüncü gün Tanrı onlara iyi bir rüzgâr verdi; ve tayfalar demir alıp yelken açtı. Böylelikle boğazdan yukarı çıkıp Konstantinopolis’in bir fersah ilerisine kadar gittiler. İmparator Aleksios’a ait olan ve Scutari [Üsküdar] denen bir saraya vardılar. Naveler, nakliye gemileri ve bütün kadırgalar orada demirledi; ve Halkedonya Saray’ında kalan tüm şövalye takımı sahil boyunca karadan gitti.</p>

  <p class="normal">137. Böylece Fransızların ordusu boğaza, Scutari’ye ve yukarısına yerleşti. İmparator Aleksios bunu görünce kendi ordusunu Konstantinopolis’ten çıkardı; ve diğer yakada, onların tam karşısında mevzilendi. Toprak zapt edemesinler diye çadırlarını kurdurdu. Fransızların ordusu bulunduğu yerde dokuz gün kaldı ve ihtiyacı olan erzağı edindi; ve tüm ordu ihtiyaçlarını karşıladı.</p>

  <p class="ortayazi"><span class="idebold">XXVIII. Haçlıların atlı devriyeleri Bizanslıları bozguna uğratıyor.</span></p>

  <p class="normal">138. Bu konaklama sırasında, çok soylu insanlardan oluşan bir birlik, orduyu korumak için devriyeye çıktı. Saldırıya uğramaktan korktukları için bu devriye tüm yöreyi dolaştı. Bu birlikte Champagne’lı Eudes de Champlitte, kardeşi Guillaume, Oger de Saint-Chéron, Manassès de l’Isle, Kont Girard (Marki del Monferrato’nun maiyeti içinde yer alan Lombardiyalı bir kont) ve beraberlerinde de çok iyi insanlardan seksen şövalye vardı.</p>

  <p class="normal">139. Ve ordudan üç fersah ötede, dağın eteğinde çadırlar kurulu olduğunu gördüler; Bu, Konstantinopolis imparatorunun büyük düküydü<sup class="calibre3"><a href="../Text/kitap2_split_021.html#footnote-600-22" id="footnote-600-22-backlink">[22]</a></sup> ve beraberinde beş yüz Bizans şövalyesi vardı. Bizimkiler onları görünce, adamlarını dört savaş birliği halinde düzenlediler ve gidip savaşmaya karar verdiler. Ve Bizanslılar onları gördüklerinde savaş düzeni aldılar ve çadırlarının önünde saf tutup beklediler; bizimkiler çok sert bir biçimde saldırıya geçtiler.</p>

  <p class="normal">140. Tanrı’nın da yardımıyla bu savaş kısa sürdü ve Bizanslılar ilk çarpışmada dağılıp tabanları yağladı; bizimkiler onları en az bir fersah kovaladı. Birçok tören ve savaş atı, katırlar, çadır ve armalı tenteler ve ganimet olarak akla gelecek ne varsa ele geçirdiler. Böylece kampa geri döndüler ve çok iyi karşılandılar ve ganimeti gerektiği biçimde paylaştılar.</p>

  <p class="ortayazi"><span class="idebold">XXIX. İmparator Aleksios’un mesajı; Haçlıların yanıtı.</span></p>

  <p class="normal">141. Ertesi gün İmparator Aleksios kontlara ve baronlara, yetkili olduğunu belirten mektuplar taşıyan bir haberci gönderdi. Bu habercinin ismi Nicolas Roux idi ve Lombardiya’da doğmuştu. Baronları toplantı halinde oldukları Skutari’deki zengin sarayda buldu ve onları Konstantinopolis imparatoru Aleksios adına selamladı ve mektupları Marki Bonifacio de Montserrat’ya uzattı, ve marki onları aldı. Ve mektuplar tüm baronların önünde okundu; ve mektuplarda kitapta yer vermediğimiz pek çok süslü söz vardı; ve ayrıca Nicolas Roux adlı kişiye inanılması için güven verici ifadeler de yer alıyordu.</p>

  <p class="normal">142. Meclistekiler, “Güzel sir, mektuplarınızı gördük ve onlar size inanmamızı söylüyor ve biz de size inanıyoruz. Şimdi dilediğinizi söyleyin” dediler.</p>

  <p class="normal">143. Ve haberci baronların önünde ayakta duruyordu ve konuştu: “Senyörler, İmparator Aleksios sizin taçsız insanların en soyluları olduğunuzu ve en soylu ülkeden geldiğinizi bildiğini bildiriyor. Ve topraklarına ve krallığına neden ve ne hakkında geldiğinizi çok merak ediyor. Çünkü siz Hıristiyansınız, o da Hıristiyan; ve sizin Kutsal Topraklar’ı, Kutsal Haç’ı ve İsa’nın mezarını kurtarmak için yola çıktığınızı da biliyor. Eğer yoksulsanız ve kıtlık çekiyorsanız, o size topraklarından çekilmeniz koşuluyla yiyecek ve para verecek. Size hiçbir kötülük yapmak istemiyor, ama bunu yapabilecek güce de sahip; çünkü siz şimdi olduğunuzdan yirmi kez daha kalabalık bile olsanız, (o size kötülük yapmak isterse) burada hepiniz kılıçtan geçirilmeden gidemezsiniz.”</p>

  <p class="normal">144. Diğer baronların ve Venedik dukasının da onayı ve tavsiyesiyle iyi bir şövalye, bilge bir kişi ve iyi bir hatip olan Conon de Béthune ayağa kalktı ve haberciyi yanıtladı: “Güzel sir, senyörünüzün bizim senyörlerimiz ve baronlarımızın neden kendi krallığına ve topraklarına girdiğini merak ettiğini, buna çok şaşırdığını söylediniz. Ama bu kimseler onun topraklarına girmedi, çünkü o bu toprakları haksızlıkla ve günah işleyerek, Tanrı’ya ve mantığa karşı gelerek elinde bulunduruyor; bu topraklar kardeşi İmparator İsaakios’un oğlu olan ve şurada, aramızda bir tahtın üstünde oturan yeğenine aittir. Ama gelip yeğeninden aman dilemek ister ve tacını ve imparatorluğunu ona geri verirse, biz de yeğeninden onu affetmesini ve zengin bir yaşam sürmesine yetecek malı mülkü kendisine vermesini rica ederiz. Ve bir kez daha geldiğinizde getirdiğiniz mesaj bu türden olmazsa, sakın yeniden gelme cesaretini göstermeyin.” Haberci böyle yollandı ve Konstantinopolis’e, İmparator Aleksios’un yanına döndü.</p>

  <p class="ortayazi"><span class="idebold">XXX. Haçlılar Genç Aleksios’u Konstantinopolis halkına gösteriyor. Savaşa hazırlanıyorlar.</span></p>

  <p class="normal">145. Ertesi gün baronlar bir araya gelip konuştular ve Konstantinopolis imparatorunun oğlu genç Aleksios’u kent halkına göstereceklerini söylediler. O zaman bütün kadırgaları getirttiler. Venedik dukası ve Monferrato markisi gemilerden birine binip İmparator İsaakios’un oğlu Aleksios’u da yanlarına aldılar; ve diğer kadırgalara da isteyen şövalye ve baronlar bindi.</p>

  <p class="normal">146. Böylece Konstantinopolis surlarının yanı başına kadar gittiler ve çocuğu Bizans halkına göstererek şöyle dediler: “İşte sizin gerçek efendiniz; ve şunu bilin ki biz size kötülük etmeye değil, eğer gerekeni yaparsanız sizi korumaya ve kollamaya geldik. Çünkü senyörünüze itaat eder gibi itaat ettiğiniz kişi, sizi Tanrı’ya ve mantığa karşı gelerek, günah işleyerek emri altında tutuyor. Onun senyörü ve kardeşi olan adama nasıl ihanet ettiğini de biliyorsunuz; çünkü onun gözlerini oydurdu ve imparatorluğunu haksızca, günah işleyerek elinden aldı. Ama işte gerçek mirasçı burada; eğer ona bağlanırsanız, gerekeni yapmış olacaksınız; eğer bunu yapmazsanız, biz de size karşı elimizden geleni ardımıza komayız.” Ne topraktakilerden ne de kentten hiç kimse bağlılığını belli edecek bir şey yapmadı, çünkü İmparator Aleksios’tan korkuyorlardı. O zaman şövalyeler kamplarına geri döndü ve her biri kendi çadırına gitti.</p>

  <p class="normal">147. Ertesi gün, ayini dinledikten sonra, meclisi topladılar; bu toplantı at üstünde, tarlaların ortasında yapıldı. Orada olsanız, o güzel savaş atlarını ve üzerlerindeki güzel şövalyeleri görürdünüz. Bu meclis, savaş birliklerini düzenlemek, kimlerden kaç birlik oluşturulacağını kararlaştırmak üzere toplanmıştı. Her kafadan bir ses çıktı, bir sürü tartışma oldu; ama meclis şöyle bir sonuca vardı: Öncülük görevi Flandre kontu Baudouin’e verildi; çünkü en iyi adamlar, en çok okçu ve arbaletçi onun emrindeydi.</p>

  <p class="normal">148. Ve daha sonra onun kardeşi Henri’nin ve Mathieu de Wallincourt ile Baudouin de Beauvoir’ın, yanlarındaki kendi topraklarından ve memleketlerinden birçok iyi şövalye ile birlikte ikinci savaş birliğini oluşturmaları kararlaştırıldı.</p>

  <p class="normal">149. Kont Hugues de Saint-Paul üçüncü birliğin komutasını aldı; emrinde yeğeni Pierre d’Amiens, Eustache de<br class="chapter" />
  Canteleu, Anseau de Cayeux ve kendi topraklarından, memleketlerinden bir sürü iyi şövalye vardı.</p>

  <p class="normal">150. Blois ve Chartres kontu Louis dördüncü savaş birliğini oluşturdu; bu birlik çok zengin, büyük ve ürkütücüydü; çünkü çok sayıda iyi şövalyesi ve adamı vardı.</p>

  <p class="normal">151. Beşinci savaş birliğini Champagne’lılarla birlikte Mathieu de Montmorency oluşturdu. Champagne mareşali Geoffroi da bu birliğin içindeydi. Oger de Saint-Cheron, Manasses de l’Isle, Milon le Brébant, Macaire de SainteMenehould, Jean Foisnons, Guy de Chappes, yeğeni<br class="chapter" />
  Clerembaud, Robert de Ronsoi: Tüm bu insanlar beşinci savaş birliğindeydi. Ayrıca bir sürü iyi şövalye de buradaydı.</p>

  <p class="normal">152. Bourgogne’lular altıncı savaş birliğini oluşturdu. Bu birlikte Champagne’lı Eudes de Champlitte, kardeşi Guil-laume, Gui de Pesmes, kardeşi Edmond, Othon de la Roche, Richard de Dampierre, kardeşi Eudes, Gui de Conflans ve onların topraklarından, memleketlerinden insanlar vardı.</p>

  <p class="normal">153. Marki Bonifacio del Monferrato çok büyük olan yedinci savaş birliğindeydi. Lombardiyalılar, Toscanalılar ve Almanlar ve Cenis tepesinden Rhône nehri üstündeki Lyon’a kadar olan yerlerin bütün insanları oradaydılar. Hepsi markinin birliğindeydi ve onların artçılık yapması kararlaştırıldı.</p>

  <p class="ortayazi"><span class="idebold">XXXI. Haçlılar limanı ele geçiriyor.</span></p>

  <p class="normal">154. Navelere ve gemilere binip ölüm kalım kavgasıyla zorla karaya çıkacakları gün kararlaştırıldı; ve bilin ki bu iş o güne dek yapılmış en ürkütücü işlerden biriydi. O zaman piskoposlar ve din adamları halkla konuştu ve günah çıkarıp vasiyet yapma zamanı olduğunu açıkladılar. Çünkü Tanrı’nın onları ne zaman yanına çağıracağı belli olmazdı. O zaman tüm orduda bu söylenenler çok dindar bir hava içinde yerine getirildi.</p>

  <p class="normal">155. Kararlaştırılan gün geldi; ve şövalyelerin hepsi savaş atlarıyla birlikte nakliye gemilerine bindi; hepsi silahlıydı, zırhlar, tolgalar bağlandı, atlar örtüldü ve eyerlendi. Ve savaşa bu kadar donanımlı katılmayan tüm diğer insanlar da büyük navelere bindi; kadırgaların da hepsi silahlandırıldı ve hazırlandı.</p>

  <p class="normal">156. Ve sabah güneş doğduktan biraz sonra hava açtı; ve İmparator Aleksios onları kalabalık ordusu ve yaptığı büyük hazırlıklarla bekliyordu. Ve borular çalındı; ve her kadırga karşıya daha kolay geçebilmesi için bir nakliye gemisine bağlandı. Kimse öne kimin geçmesi gerektiğini sormuyor, ama ilk varan hemen sahile yanaşıyordu. Ve şövalyeler gemilerden dışarı çıkıp bellerine kadar gelen denize, dişlerine kadar silahlı, zırhlı ve elde mızrak atladılar. Okçular, askerler ve arbaletçiler de birlikleriyle kıyıya yanaştıkları yerlerde onları izlediler.</p>

  <p class="normal">157. Bizanslılar önce kafa tutar gibi göründü; ve sıra mızrakları indirip saldırıya geçmeye gelince, Bizanslılar sırtlarını döndü: Kaçarak uzaklaştılar ve sahili onlara bıraktılar. Ve biliniz ki, hiçbir zaman hiçbir liman bu kadar onurlu bir şekilde alınmamıştır. O zaman tayfalar nakliye gemilerinin kapaklarını açmaya ve iskele atmaya başladı; ve atlar dışarı çekildi; ve şövalyeler atlarına binmeye başladı; ve savaş birlikleri gerektiği gibi saf tutmaya başladı.</p>

  <p class="ortayazi"><span class="idebold">XXXII. Galata Kulesi’nin alınışı.</span></p>

  <p class="normal">158. Öncü kuvvet durumundaki Flandre ve Hainaut kontu Baudouin at sürdü ve diğer birlikler kararlaştırılan sırayla onu izledi ve İmparator Aleksios’un kamp kurduğu yere kadar gittiler. Aleksios Konstantinopolis’e geri dönmüş ve çadırları, armalı tenteleri kurulu vaziyette bırakmıştı. Bizimkiler burada epey ganimet ele geçirdi.</p>

  <p class="normal">159. Baronlar meclisi Galata Kulesi’nin önündeki, Konstantinopolis’ten gelen zincirin bağlı olduğu limana yerleşmeye karar verdi. Ve şunu da biliniz ki, Konstantinopolis limanına girmek isteyenin bu zinciri aşması gerekiyordu. Ve baronlarımız bu kuleyi alıp, bu zinciri koparmazlarsa, işlerinin biteceğini ve öleceklerini görmüşlerdi. Bu nedenle gece kulenin önüne ve Estanor (Stenon)<sup class="calibre3"><a href="../Text/kitap2_split_021.html#footnote-600-23" id="footnote-600-23-backlink">[23]</a></sup> adı verilen Yahudi mahallesine yerleştiler; burada çok güzel ve zengin bir kent vardı.</p>

  <p class="normal">160. Geceyi sıkı bir güvenlik sağlayarak geçirdiler; ve ertesi gün, sabah saat dokuzda, Galata Kulesi’ndekiler Konstantinopolis’ten kayıklarla kendilerine yardıma gelenlerle birlikte hücuma geçti; ve bizimkiler de silah başına koştu. Orada önce Jacques d’Avesnes ve birliği yaya olarak dövüştü; ve biliniz ki üzerine çok tehlikeli bir saldırı yapıldı, bir mızrakla yüzünden yaralandı ve ölüme çok yaklaştı. Ve onun şövalyelerinden, Nicolas de Jenlain adında biri atına atladı; ve senyörünün yardımına tam zamanında yetişti ve o kadar cesur davrandı ki büyük onur kazandı.</p>

  <p class="normal">161. Ve kampta bir çığlık yükseldi; ve bizimkiler her taraftan koşuşturdu ve saldırganları esaslı bir biçimde püskürttüler; öyle ki geride birçok ölü ve tutsak bıraktılar ve içlerinden pek çoğu kuleye geri dönmeyip geldikleri kayıklara koştu; ve orada da pek çoğu boğuldu ve neredeyse hiçbiri kurtulamadı. Bizim ordudakiler kuleye geri dönenleri öyle yakından izledi ki, kapıyı kapama fırsatı bulamadılar. O zaman kapıda yeniden büyük bir savaş başladı; ve sonunda bizimkiler kapıyı ele geçirip içeri daldı. Orada da pek çok ölü ve tutsak oldu.</p>

  <p class="ortayazi"><span class="idebold">XXXIII. Kente karadan ve denizden saldırı.</span></p>

  <p class="normal">162. Böylece Galata Kulesi ve Konstantinopolis limanı zorla ele geçirildi. Ordudakiler bunun üzerine oldukça rahatladı ve Tanrı’ya duacı oldular, kenttekilerin ise huzuru kaçtı. Ve ertesi gün naveler ve kadırgalar ve nakliye gemileri limana çekildi. Ve o zaman ordudakiler meclis kurup ne yapacaklarına, kente denizden mi, yoksa karadan mı saldıracaklarına karar vermeye çalıştılar. Venedikliler navelerin üzerine merdivenler dikilmesini ve tüm saldırının denizden yapılmasını savundu. Fransızlar denizde, karadaki kadar yardımlaşmayı bilmediklerini, ama atları ve silahları olursa karada daha iyi yardımlaşabileceklerini söylüyordu. Ve meclisin sonunda, Venediklilerin denizden, baronların ve ordudakilerin karadan saldırmasına karar verildi.</p>

  <p class="normal">163. Böylece dört gün geçti. Beşinci gün tüm kamp silahlandı; ve savaş birlikleri düzenlendikleri sırayla at koşturdu, limanın üstünden geçip Blakherna Sarayı’nın [Tekfur Sarayı] karşısına kadar geldiler; ve donanma da limanın içinden tam onların karşısına geldi ve böylece limanın neredeyse ucuna ulaştı. Ve orada denize dökülen bir nehir vardır, üzerinden ancak taş bir köprü sayesinde geçilebilir. Bizanslılar köprüyü yıkmıştı; ve baronlar köprüyü onarmak için orduyu bütün gün ve gece çalıştırdı. Böylece köprü onarıldı ve sabah savaş birlikleri silahlandırıldı ve daha önce düzenlendiği gibi birbiri ardı sıra köprüden geçtiler. Ve kentin önüne gittiler ve kentten hiç kimse onların karşısına çıkmadı. Bu da tam bir mucizeydi, çünkü onların ordusundaki bir kişiye karşı kentte iki yüz kişi vardı.</p>

  <p class="normal">164. O zaman baronlar meclisi Blakherna Sarayı ile etrafı duvarlarla çevrili bir manastır olan Boemond Şatosu<sup class="calibre3"><a href="../Text/kitap2_split_021.html#footnote-600-24" id="footnote-600-24-backlink">[24]</a></sup> arasında konaklamaya karar verdi. Ve çadırlar kuruldu ve armalı tenteler gerildi; ve bakınca gurur veren bir tablo ortaya çıktı: Çünkü bütün ordu, karadan cephesi üç fersah tutan Konstantinopolis’in kapılarından sadece birini kuşatmaya yetmişti. Ve Venedikliler de denizde, kadırgalarda ve navelerdeydi; ve merdivenlerini diktiler, mancınıkları ve çakalosları kurdular ve saldırıya çok iyi hazırlandılar. Ve baronlar da mancınıklar ve çakaloslarla karadaki hazırlıklarını yaptılar.</p>

  <p class="normal">165. Ve şunu da bilin ki hiç rahat değillerdi; çünkü gece gündüz, her saat savaş birliklerinden biri kapının önünde savaş makinelerini korumak ve kentten ani çıkışları kollamak üzere silahlı bekliyordu. Ve bütün bunlara rağmen, Bizanslılar hem o kapıdan, hem de diğerlerinden sık sık çıkarak onları bir an bile rahat bırakmıyordu, öyle ki günde altı ya da yedi kez kamptaki herkes silahlanıyordu. Ve yiyecek aramak için kamptan dört ok atımından daha fazla uzaklaşamıyorlardı. Ama ellerindeki erzak da çok kısıtlıydı; ellerindeki ana yiyecekler un ve salamuraydı; ve bunlardan da az vardı; ama atları savaşta öldürülmediği sürece taze et hiç bulamıyorlardı. Ve şunu da bilin ki bütün orduda ancak üç haftalık yiyecek vardı. Ve durumları da oldukça tehlikeliydi; çünkü hiçbir zaman hiçbir kentte bu kadar çok kişi bu kadar az adam tarafından kuşatılmamıştır.</p>

  <p class="ortayazi"><span class="idebold">XXXIV. Saldırının ilk olayları.</span></p>

  <p class="normal">166. O zaman çok iyi bir savaş düzeni buldular; bütün kampı sağlam kazık duvarlar ve sağlam tahtalar ve sağlam çitlerle çevrelediler; ve böylece çok daha korunaklı ve güvenli bir hale geldiler. Bizanslılar o kadar sık çıkış yapıyordu ki kamptakiler dinlenme fırsatı bile bulamıyor, ama bu çıkışları sert bir şekilde geri püskürtüyorlardı; ve Bizanslılar her çıkışlarında çatışmayı kaybediyorlardı.</p>

  <p class="normal">167. Bir gün Bourgogne’lular nöbet tutuyordu ve Bizanslılar onlara karşı bir çıkış yaptı; ve en iyi adamlarından bir bölümü surlardan dışarı çıktı. Ve kamptakiler hemen üzerlerine üşüşüp onları hırpalayarak surlardan içeri çekilmek zorunda bıraktı. Ve kendileri de kapıya o kadar yaklaştı ki, tepelerine koca koca taşlar atılıyordu. Konstantinos Laskaris adında kentin en değerli Bizanslılarından biri orada öldü; ve Gautier de Neuilly onu atının üstünde hakladı. Ve yine orada atılan taşlardan Guillaume de Champlitte’in kolu kırıldı; bu büyük bir kayıptı, çünkü çok gözü pek ve yiğit bir adamdı.</p>

  <p class="normal">168. Tüm çatışmaları, tüm yaralıları ve tüm ölüleri size sayamam; ama savaş bitmeden önce Flandre ve Hainaut kontu Baudouin’in kardeşi Henri’nin maiyetinden bir şövalye geldi; ismi Eustache du Marchais idi; ve üzerinde sadece içi kıtık doldurulmuş bir ceket ve demir bir şapka vardı, arması boynunda sallanıyordu; ve Bizanslıları geri püskürtürken öyle yararlılık gösterdi ki büyük ün kazandı. Surlardan dışarı çıkış yapılmayan günlerin sayısı çok azdı, ama size bunların hepsini anlatamam. Bizimkileri o kadar baskı altında tutuyorlardı ki, silahsız ne uyuyabiliyor, ne dinlenebiliyor, ne de yemek yiyebiliyorlardı.</p>

  <p class="normal">169. Bizanslılar daha yukarıdaki bir kapıdan da başka bir çıkış yaptı, yine pek çok kayıp verdiler. Ama orada Guillaume du Gi adında bir şövalye de öldürüldü; ve orada<br class="chapter" />
  Mathieu de Wallincourt çok kahramanlık gösterdi ve kapının köprüsünde atı öldürüldü; ve bu çatışmada yer alanların çoğu kahramanca davrandı. Bizanslıların genellikle çıkış yaptıkları Blakherna Sarayı’nın yukarısındaki bu kapıda en büyük kahramanlığı Pierre de Bracieux gösterdi, çünkü onun yeri kapıya daha yakındı ve sık sık oraya gidiyordu.</p>

  <p class="ortayazi">&nbsp;</p>

  <p class="normal">170. Bu tehlike ve bu faaliyet yaklaşık on gün sürdü ve sonunda bir perşembe sabahı (17 Temmuz 1203) saldırıya hazırlanıp merdivenleri çıkardılar. Venedikliler de denizden hücuma geçmeye hazırlanmıştı. Saldırı o şekilde düzenlenmişti ki, yedi savaş birliğinden üçü dışarda kampı koruyacak ve geri kalan dördü de saldırıya geçecekti. Marki Bonifacio del Monferrato yanında Bourgogne birliği, Champagne birliği ve Mathieu de Montmorency ile, kampı tarlalar tarafından korudu. Ve Flandre ve Hainaut kontu Baudouin kardeşi Henri ve adamlarıyla birlikte saldırıya gitti; Blois ve Chartres kontu Louis, ve Kont Hugues de Saint-Paul ve onlara bağlı adamlar da saldırıya gitti.</p>

  <p class="normal">171. Denize yakın bir ön sura iki merdiven dayadılar; ve bu sur İngilizler ve Danimarkalılar ile doluydu;<sup class="calibre3"><a href="../Text/kitap2_split_021.html#footnote-600-25" id="footnote-600-25-backlink">[25]</a></sup> güçlü, sert ve iyi bir saldırı yapıldı. Ve şövalyeler ile iki asker çevik bir şekilde merdivenlere tırmandı ve üstlerindeki suru zapt ettiler. Surun üstüne en az on beş kişi çıkmıştı ve baltalar, kılıçlar kullanarak göğüs göğüse savaşa girdiler. Ve o zaman içerdekiler var güçleriyle davrandı ve onları dışarı püskürttü, bu arada iki kişiyi de tutsak ettiler. Ve bizimkilerden tutsak edilen iki kişi İmparator Aleksios’a götürüldü; imparator bu işe çok sevindi. Fransızların saldırısı böyle sonuçlandı; çok yaralı ve sakat vardı ve baronlar buna çok üzüldü.</p>

  <p class="normal">172. Venedik dukası ise boş durmamış, navelerini, kadırgalarını ve nakliye gemilerini saf halinde dizmişti. Bu safın uzunluğu arbaletle üç ok atımıydı; ve gemiler surların ve burçların altındaki sahile yaklaşmaya başladılar. O zaman kadırgaların ve yelkenlilerin üstünden atışa geçen mancınıkları, havada uçan büyük temrenli arbalet oklarını (<span class="ideitalik">carreau</span>) görecektiniz; yaylar hiç durmadan çalışıyor ve havada demet demet oklar uçuyordu; içerdekiler de surların ve burçların tepesinde sert bir savunma yapıyordu; ve navelerden uzatılan merdivenler surlara öylesine yaklaşıyordu ki, bazı yerlerde kılıç ve mızraklı savaş başlamıştı; ve öyle büyük bir kargaşa vardı ki, sanki yer ve deniz yarılıp birbirine karışmıştı. Ve şunu da bilin ki, kadırgalar karaya yanaşmaya cesaret edemiyordu.</p>

  <p class="ortayazi"><span class="idebold">XXXVI. Yirmi beş burcun alınışı.</span></p>

  <p class="normal">173. Şimdi garip bir yiğitlik hikâyesi dinlemeye hazırlanın; yaşlı bir adam olan ve gözleri hiç görmeyen Venedik dukası baştan ayağa silahlı bir halde kadırgasının başında duruyordu ve önünde San Marco flaması vardı. Adamlarına kendisini karaya çıkarmalarını, yoksa onların bedenlerinden intikam alacağını haykırıyordu. Adamları sözünü dinledi ve kadırga karaya yanaştı ve hepsi dışarı atladı. San Marco flamasını da karaya götürüp, dukanın önünde yere diktiler.</p>

  <p class="normal">174. Ve Venedikliler San Marco flamasını karada ve senyörlerinin kadırgasını da onlardan önce karaya yanaşmış görünce, çok utandılar ve hep birlikte karaya çıktılar; ve nakliye gemilerindekiler de dışarı atlayıp karaya çıktı ve büyük navelerdekiler de kayıklara binip yarış edercesine karaya çıktı. O zaman gerçekleştirilen büyük ve harika saldırıyı görecektiniz; bu eserin sahibi Champagne mareşali Geoffroi de Villehardouin Venedik’in San Marco flamasının burçlardan birinin üstünde görüldüğünü en az kırk kişiden duydu, ama kimse o flamayı oraya kimin diktiğini bilmiyordu.</p>

  <p class="normal">175. Şimdi de garip bir mucizeyi dinlemeye hazırlanın: İçerdekiler kaçtı ve surları terk etti ve diğerleri ellerinden geldiğince çabuk, adeta yarış ederek içeri girdi, öyle ki burçlardan yirmi beşini ele geçirip kendi adamlarını yerleştirdiler. Ve duka bir gemiye binip kamptaki baronlara haberciler gönderdi ve yirmi beş burcu ele geçirdiklerini ve onları yeniden kaybetmelerinin imkânsız olduğunu bildirdi. Baronlar öyle sevindi ki duyduklarına inanamadılar; ve Venedikliler kent içinde ele geçirdikleri savaş ve tören atlarını gemilerle kampa göndermeye başladı.</p>

  <p class="normal">176. Ve İmparator Aleksios onların kent içine girdiğini görünce, öyle çok asker göndermeye başladı ki, buna direnemeyeceklerini gördüler. O zaman Bizanslılar ile aralarına ateşi soktular. Rüzgâr bizimkilerin arkasından esiyordu ve ateş öylesine büyüdü ki, Bizanslılar bizimkileri göremez hale geldi. O zaman bizimkiler zapt ettikleri burçlara geri çekildi.</p>

  <p class="ortayazi"><span class="idebold">XXXVII. İmparator Aleksios savaşa giriyor ve saldırı yapmadan geri çekiliyor.</span></p>

  <p class="normal">177. O zaman Konstantinopolis imparatoru Aleksios kamptan yaklaşık bir fersah uzaklıktaki diğer kapıları kullanarak tüm kuvvetleriyle kentten çıktı; ve öyle çok adam çıkmaya başladı ki, sanki bütün dünya oraya yığılmıştı. O zaman kendi savaş birliklerini ovada düzene soktu ve kampa doğru at koşturdular; ve bizim Fransızlar onları görünce her taraftan silah başına koştular. O gün Blakherna kapısı önündeki savaş makinelerinin başında, Flandre ve Hainaut kontu Baudouin’in kardeşi Henri, Mathieu de Wallincourt ve<br class="chapter" />
  Baudouin de Beauvoir ve onlara bağlı adamlar nöbet tutuyordu. İmparator Aleksios onların tam karşısındaki üç kapıdan çıkış yapacak çok sayıda adam hazırlamış, kendisi ise bir başka yönden doğrudan kampa saldırmayı planlamıştı.</p>

  <p class="normal">178. Ve o zaman düzenlenen altı savaş birliği kamptan dışarı çıktı ve kazık duvarların önünde saf tuttu; askerler ve seyisler atların sağrısının gerisinde yaya durdu ve okçularla arbaletçiler onların önüne geçti; ve yaya şövalyelerden de bir savaş birliği oluşturuldu, çünkü atsız kalmış en az iki yüz şövalye vardı. Böylece duvarların önünde beklediler. Bu, çok akıllıca bir davranıştı, çünkü ovaya gidip Bizanslılara saldırsalardı, diğerlerinin ezici sayı üstünlüğü karşısında, biz aralarında boğulurduk.</p>

  <p class="normal">179. Sanki tüm ova birliklerle kaplanmıştı ve hepsi düzenli, yavaş adımlarla ilerliyordu. Durum oldukça tehlikeli görünüyordu, çünkü bizimkilerin altı savaş birliğine karşılık, Bizanslıların en az kırk birliği vardı. Ama bizimkiler öyle yerleştirilmişti ki, onlara karşı ancak cepheden saldırılabilirdi. Ve İmparator Aleksios karşılıklı ok atımı mesafesine girilinceye kadar at sürdü. Ve Venedik dukası olan biteni duyunca, adamlarını geri çekip ele geçirdikleri burçları boşalttı ve ölecekse de kalacaksa da Haçlıların yanında olacağını söyledi. Böylece kampın diğer yanından geldi ve dışarıdaki adamlarından getirebildiğini getirdi ve ilkönce kendisi atından indi.</p>

  <p class="normal">180. Haçlılar ve Bizanslılar böylece uzun süre karşı karşıya durdu; çünkü Bizanslılar onların saflarına saldırmaya cesaret edemedi ve Haçlılar da kazık duvarlardan uzaklaşmak istemedi. Ve İmparator Aleksios bu durumu görünce adamlarını geri çekmeye başladı; ve adamlarını bir araya getirdikten sonra gerisingeri döndü. Haçlı ordusu da bunu görünce yavaş adımlarla onlara doğru ilerlemeye başladı ve Bizans birlikleri yola koyuldu ve Philopas [Philopatium] adındaki bir saraya kadar geri çekildiler.</p>

  <p class="normal">181. Ve biliniz ki, Tanrı bugüne kadar hiç kimseyi Haçlı ordusundakilerin o gün karşılaştığı kadar büyük bir tehlikeden çekip çıkarmamıştır; ve şunu da biliniz ki bunu başaracak kadar büyük yiğitlik gösteren de çıkmamıştır. O günkü savaş böyle kaldı; Tanrı’nın da isteği doğrultusunda başka hiçbir şey olmadı. İmparator Aleksios kente geri döndü ve ordudakiler de çadırlarına gitti; silahlarını ve zırhlarını çıkardılar, çünkü oldukça bitkin ve yorgundular; ve az yiyip az içtiler, çünkü yiyecekleri azdı.</p>

  <p class="ortayazi"><span class="idebold">XXXVIII. Aleksios Konstantinopolis’i terk ediyor; kardeşi İsaakios yeniden tahta çıkıyor; Haçlılar ona bir mesaj gönderiyor.</span></p>

  <p class="normal">182. Şimdi Tanrımızın yarattığı mucizeleri, o izin verince her yerde ne güzel ortaya çıktıklarını dinleyin! Aynı gece Konstantinopolis imparatoru Aleksios hazinesinden götürebildiği kadarını ve kendisiyle beraber gelmek isteyen adamlarını da alarak yola çıktı; ve kaçarak şehri terk etti. Kenttekiler şaşıp kaldı; ve gözleri oyulmuş İmparator İsaakios’un kapatıldığı zindana gittiler. Ona imparatorluk giysileri giydirdiler ve tahta çıkardılar ve ona senyörleri olarak biat ettiler. O zaman İmparator İsaakios’un tavsiyesine uyup kampa haberciler gönderdiler; ve imparatorun oğluna ve baronlara İmparator Aleksios’un kaçtığını ve İsaakios’u yeniden tahta çıkardıklarını bildirdiler.</p>

  <p class="normal">183. Çocuk bu haberi öğrenince hemen Marki Bonifacio del Monferrato’ya haber gönderdi; o da tüm kamptaki baronlara haberi ulaştırdı. Ve hepsi İmparator İsaakios’un oğlunun otağında toplanınca, onlara bu haberi anlattı. Bunu duyduklarında yaşanan sevinci anlatmaya kelimeler yetmez, çünkü dünyada bu kadar büyük bir sevinç yaşanmamıştır. Bu kadar kısa sürede yardımlarına koştuğu ve kendilerini o kadar aşağıdan en tepeye çıkarıverdiği için hep birlikte Tanrı’ya dua ettiler. Ve zaten bunun için denir ki: “Tanrı’nın yardım etmek istediğine hiçbir fani zarar veremez.”</p>

  <p class="normal">184. O sırada gün doğmaya ve kamp silahlanmaya başladı; ve kamptaki herkes silahlandı, çünkü Bizanslıların sözüne fazla inanmıyorlardı. Ve haberciler ikişer üçer çıkmaya ve aynı haberleri anlatmaya devam ettiler. Baronların ve kontların ve dukanın da tavsiyesi işlerin nasıl gittiğini görmek için kente haberciler göndermekti; ve eğer söylenenler doğru ise, babasından oğluyla yaptıkları anlaşmaları tanımasını isteyecek, yoksa oğulun kente girmesine izin vermeyeceklerdi. Haberciler seçildi: Biri Mathieu de Montmorency, diğeri de Champagne mareşali Geoffroi idi; Venedik dukası da iki Venedikli elçi seçmişti.</p>

  <p class="normal">185. Haberciler kapıya kadar götürüldü ve kapı açıldı ve attan indiler. Ve Bizanslılar kapıdan Blakherna Sarayı’na kadar, ellerinde baltalarıyla İngilizleri ve Danimarkalıları dizmişlerdi. Haberciler böylece saraya kadar götürüldü; İmparator İsaakios’u (giysisi öyle zengindi ki, ondan daha zengin giyinmiş bir adam aramak boşuna çaba olurdu) ve yanında karısı imparatoriçeyi buldular. Güzel bir kadın olan imparatoriçe Macaristan kralının kız kardeşiydi. O kadar çok soylu bay ve bayan da vardı ki, adım atacak yer kalmamıştı. Kadınların takıları o kadar zengindi ki, daha zengini bulunamazdı. Ve bir gün önce imparatora karşı olanların hepsi şimdi onun iradesine boyun eğmişti.</p>

  <p class="ortayazi"><span class="idebold">XXXIX. İsaakios oğlu Aleksios’un verdiği sözleri onaylıyor.</span></p>

  <p class="normal">186. Elçiler İmparator İsaakios’un önüne geldi; imparator ve tüm hazır bulunanlar onları çok onurlandıran sözler söyledi. Ve elçiler, imparatorla özel olarak konuşmak, oğlunun ve kamptaki baronların mesajlarını özel olarak aktarmak istediklerini belirttiler. İmparator ayağa kalktı ve bir odaya girdi; ve yanına sadece imparatoriçeyi ve şansölyesini ve tercümanını ve dört elçiyi aldı. Diğer elçilerin de onayıyla, Champagne mareşali Geoffroi de Villehardouin söz aldı ve İmparator İsaakios’a şöyle dedi:</p>

  <p class="normal">187. “Sir, oğluna yaptığımız hizmeti ve ona verdiğimiz sözü ne kadar iyi tuttuğumuzu görüyorsun. Ama bize verdiği sözler hakkında güvence alıncaya kadar o buraya giremez ve o da oğlun olarak, anlaşmayı onun yaptığı biçim ve koşullarda onaylamanı sana bildiriyor.” İmparator, “Anlaşma nedir?” diye sordu. Elçi, “Şimdi size söyleyeceğim gibi” diye yanıtladı.</p>

  <p class="normal">188. “İlk olarak tüm Romania Krallığı’nın çok uzun süre önce ayrıldığı Roma’ya itaat etmesi; sonra ordudakilere iki yüz bin mark gümüş ve küçük ve büyük rütbelilere bir yıllık erzak vermek; ve (istediğimiz kadarı yaya, istediğimiz kadarı da atlı) on bin atlı ve yaya adamı kendi gemilerinde ve masrafı ona ait olmak üzere Mısır’a götürmek ve onları bir yıl boyunca orada tutmak; ve hayatı boyunca Kutsal Topraklar’da bu toprağı koruyacak ve masrafları onun tarafından karşılanacak beş yüz şövalye bulundurmak. Oğlunuzun bizimle yaptığı anlaşma bu; ve bunu yeminle ve üzerine mühür asılı<sup class="calibre3"><a href="../Text/kitap2_split_021.html#footnote-600-26" id="footnote-600-26-backlink">[26]</a></sup> bir fermanla onayladı ve kızınızla evli olan Almanya kralı Philipp de ona tanıklık etti. Bu anlaşmayı sizin de onaylamanızı istiyoruz.”</p>

  <p class="normal">189. İmparator, “Kuşkusuz bu oldukça ağır bir anlaşma” dedi, “ve bunun nasıl yerine getirilebileceğini bilemiyorum; yine de hem bana, hem ona o kadar hizmet ettiniz ki, size bütün imparatorluğumuzu verseydik, bunu bile hak etmiş olurdunuz.” Karşılıklı bir sürü söz söylendi ve yinelendi, ama sonuçta baba, oğlunun yaptığı anlaşmayı kabul etti, hem yeminle hem de altın mühürlü (<span class="ideitalik">bulle d’or</span>)<sup class="calibre3"><a href="../Text/kitap2_split_021.html#footnote-600-27" id="footnote-600-27-backlink">[27]</a></sup><span class="ideitalik">açık senet’</span>le bu anlaşmayı onayladı. Senet elçilere verildi. Onlar da İmparator İsaakios’tan izin alıp kampa geri döndü ve baronlara görevlerini yerine getirdiklerini söylediler.</p>

  <p class="ortayazi"><span class="idebold">XL. Haçlıların Konstantinopolis’e girişi; genç Aleksios’un taç giymesi.</span></p>

  <p class="normal">190. O zaman baronlar ata bindi ve çocuğu büyük bir neşe ile kente, babasına götürdüler; ve Bizanslılar ona kapıyı açtı ve onu büyük bir sevinç ve şenlikle karşıladılar. Oğulun ve babanın sevinci büyüktü, çünkü uzun süredir birbirlerini görmemişlerdi ve o kadar yoksulluktan ve o kadar yıkımdan, önce Tanrı’nın, sonra da Haçlıların yardımıyla kurtulup çok büyük bir güce erişmişlerdi. Tanrı’nın onlara verdiği onur ve zafer hem Konstantinopolis’te, hem de dışarıda Haçlıların kampında büyük bir sevinç uyandırdı.</p>

  <p class="normal">191. Ve ertesi gün imparator ile oğlu kontlardan ve baronlardan limanın öbür yakasında Estanor ve Galata tarafına yerleşmelerini rica ettiler; çünkü kente yerleşirlerse Bizanslılarla aralarında çatışma çıkabilir ve bu çatışma kenti harap edebilirdi. Ve bizimkiler ona bugüne dek birçok biçimde hizmet ettiklerini ve bu ricasını da kırmayacaklarını belirttiler. Karşı yakaya yerleşmeye gittiler; orada rahat ve huzur içinde kaldılar. Bol ve güzel yiyecek içecekleri vardı.</p>

  <p class="normal">192. Şunu da biliniz ki, ordudan pek çok kişi Konstantinopolis’i ve onun zengin saraylarını ve büyük kiliselerini ve büyük zenginliklerini (başka hiçbir kentte bu kadar zenginlik yoktu) görmeye gitti. Kutsal emanetlerden hiç söz etmiyoruz; çünkü o sırada bu kentte dünyanın geri kalanındakinin toplamı kadar kutsal emanet vardı. Bizanslılar ve Franklar her şeyde, hem mallar konusunda hem de diğer konularda tam bir uyum içindeydiler.</p>

  <p class="normal">193. Frankların ve Bizanslıların ortak meclisinde yeni imparatorun Ağustos başında, Saint-Pierre bayramında taç giymesi kararlaştırıldı (1 Ağustos 1203). Böyle karar verildi ve böyle yapıldı. O zamanın Bizans imparatorları için yapıldığı kadar saygın ve onurlu bir törenle taç giydi. Daha sonra ordudakilere borcu olan parayı ödemeye başladı; ve bu para herkese paylaştırıldı ve herkes kendisi için Venedik’te ödenmiş geçiş parasını iade etti.</p>

  <p class="ortayazi"><span class="idebold">XLI. Aleksios Haçlılardan kalışlarını uzatmalarını rica ediyor.</span></p>

  <p class="normal">194. Yeni imparator sık sık kampa, baronları görmeye gidiyor ve onları elinden gelen en iyi şekilde onurlandırıyordu; ve bunu yapması da gerekiyordu, çünkü ona çok iyi hizmet etmişlerdi. Bir gün Flandre ve Hainaut kontu<br class="chapter" />
  Baudouin’in konağında sadece baronları görmeye geldi. Sadece Venedik dukası ve yüksek baronlar çağrıldı; ve imparator onlara şöyle seslendi: “Senyörler, ben Tanrı ve sizin sayenizde imparatorum; ve siz bana hiçbir insanın hiçbir Hıristiyana yapamayacağı kadar büyük bir hizmette bulundunuz. Biliniz ki pek çok kişi beni sevmese de yüzüme gülüyor; ve Bizanslılar sizin yardımınızla mirasımı ele geçirmeme çok bozuluyor.”</p>

  <p class="normal">195. “Yola çıkış zamanınız yaklaşıyor ve Venediklilerle aranızdaki anlaşma ancak Saint-Michel bayramına (29 Eylül 1203) kadar geçerli. Bu kadar kısa bir sürede ödemenizi tamamlayamam. Bilin ki, eğer beni bırakırsanız Bizanslılar sizin yüzünüzden benden nefret ettikleri için, topraklarımı yeniden kaybedeceğim ve onlar da beni öldürecekler. Ama size söyleyeceğim bir şeyi yapın: Mart ayına kadar kalın ve ben de donanmanızı Saint-Michel bayramından başlayarak bir yıl süreyle korumanızı sağlayıp masrafları Venediklilere ödeyeyim. Paskalya’ya kadar da gereken ne varsa size vereceğim. Ve bu vadenin sonunda topraklarımı o hale getireceğim ki, artık onları yeniden kaybetmeme olanak kalmayacak; ve sizin anlaşmanızdaki koşullar da bu şekilde yerine getirilecek; çünkü topraklarımdan gelen parayı size ödeyeceğim; ve daha önceden söz verdiğim gibi sizinle birlikte gitmek ya da yanınızda göndermek üzere gemilerim olacak; ve o zaman sizin de önünüzde savaşmak için bütün bir yaz olacak.”</p>

  <p class="normal">196. Baronlar bunu aralarında konuşacaklarını söylediler. Söylediklerinin doğru olduğunu ve bunun hem imparator hem de kendileri için daha iyi olduğunu kabul ettiler. Ama tüm ordunun görüşünü almadan buna karar veremeyeceklerini ve bunu ordudakilerle konuşacaklarını ve sonucu kendisine bildireceklerini söylediler. İmparator Aleksios onlardan böylece ayrıldı ve Konstantinopolis’e döndü. Ve diğerleri kampta kaldı ve ertesi gün bir meclis topladılar. Tüm baronlar ve ordunun bütün komutanları ve şövalyelerin çoğu çağrıldı; ve imparatorun talebi, hepsine aynen söylendi.</p>

  <p class="ortayazi"><span class="idebold">XLII. Haçlıların tartışması; Mathieu de Montmorency’nin ölümü.</span></p>

  <p class="normal">197. O zaman ordu içinde, daha önce de ordunun bölünmesini isteyenlerin birçok kez yol açtığı türden, büyük bir anlaşmazlık çıktı. Çünkü bazıları bu işin çok uzadığını düşünüyordu. Korfu’da da anlaşmazlık çıkaran bu grup diğerlerine yeminlerini hatırlattı ve şöyle dedi: “Yemin ettiğiniz gibi bize gemileri verin; çünkü biz Suriye’ye gitmek istiyoruz.”</p>

  <p class="normal">198. Ve diğerleri onlara yalvarıyor ve “Senyörler, Tanrı aşkına, Tanrı’nın bize verdiği bu büyük onuru zedelemeyelim. Eğer Suriye’ye gidersek, oraya kış başladığında varacağımız için savaşamayacak ve Tanrımızın bize verdiği görevi yerine getiremeyeceğiz. Ama Mart ayına kadar beklersek, bu imparatoru iyi bir vaziyette bırakacak ve buradan hem para hem de erzak açısından zengin olarak ayrılacağız; ve sonra Suriye’ye gideceğiz ve Babiloine’a [Eski Kahire] akın yapacağız. Ve donanmamız Saint-Michel’e kadar ve Saint-Michel’den Paskalya’ya kadar bizimle kalacak, çünkü kış nedeniyle bizden ayrılamayacaklar. Ve böylece Kutsal Topraklar fethedilebilecek.”</p>

  <p class="normal">199. Orduyu bölmek isteyenler bu sözlerin hiçbirine kulak asmıyordu; onlar için önemli olan ordunun bölünmesiydi. Ve orduyu bir arada tutmak isteyenler öyle çok çalıştı ki, Tanrı’nın yardımıyla sonunda Venedikliler Saint-Michel’den başlamak üzere bir yıl daha donanmayı orada tutmaya yemin etti ve İmparator Aleksios da bunun için çok para verdi; ve Haçlılar da aynı süre boyunca önceki ortaklıklarını sürdürmeye yemin etti. Ve böylece orduya yeniden uyum ve huzur geldi.</p>

  <p class="normal">200. O zaman orduda çok büyük bir talihsizlik yaşandı; çünkü Fransa Krallığı’nın en iyi, en değerli ve en çok sevilen şövalyelerinden biri olan Mathieu de Montmorency hastalandı ve hastalığı öyle ağırlaştı ki öldü. Ve bu büyük kayıp büyük bir mateme yol açtı; bir ordunun bir kişinin ölümüyle yaşayabileceği en büyük kayıplardan biriydi bu. Kudüs Saint-Jean Hospitalier tarikatının kiliselerinden birine gömüldü.</p>

  <p class="ortayazi"><span class="idebold">XLIII. Genç Aleksios Haçlılarla birlikte imparatorluğu dolaşıyor.</span></p>

  <p class="normal">201. Sonra Bizanslılar ve Frankların tavsiyesiyle, İmparator Aleksios imparatorluğa barışı getirmek ve herkesi iradesine boyun eğdirmek amacıyla çok kalabalık bir orduyla Konstantinopolis’ten çıktı. Baronların büyük bir bölümü onunla birlikte gitti ve diğerleri kampı korumak için kaldı. Onunla birlikte Marki Bonifacio del Monferrato ve Kont Hugues de Saint-Paul ve Flandre ve Hainaut kontu Baudouin’in kardeşi Henri ve Jacques d’Avesnes ve Guillaume de Champlitte ve Hugues de Colemi ve kitabın hepsini sayamadığı daha pek çok kişi gitti. Flandre ve Hainaut kontu<br class="chapter" />
  Baudouin, Blois ve Chartres kontu Louis ve Haçlıların büyük bölümü kampta kaldı.</p>

  <p class="normal">202. Ve biliniz ki imparatorun çıktığı bu seferde, boğazın iki yakasındaki tüm Bizanslılar ona geldi ve onun komutası ve iradesi altına girdi ve ona senyörleri olarak bağlılık ve saygı gösterdi. Sadece <span class="ideitalik">Blaquie</span> [Valak] ve <span class="ideitalik">Bogrie</span> [Bulgar] kralı olan Johanis [II. İvan Kaloyan; bundan sonra Kaloyan diye geçecek - ç.n.] bunun dışında kaldı. Kaloyan kendi babasına ve amcasına karşı isyan etmiş bir Valaktı; ve onlara karşı yirmi yıl savaşmış ve onlardan o kadar çok toprak almıştı ki güçlü bir kral olmuştu. Ve şunu da biliniz ki Çanakkale Boğazı ile Marmara’nın batı yakasındaki toprakların neredeyse yarısını almasına az kalmıştı. Kaloyan ne imparatorun iradesine girdi, ne de ondan aman diledi.</p>

  <p class="ortayazi"><span class="idebold">XLIV. Konstantinopolis’te Bizanslılarla Latinler çatışıyor: Kent yanıyor.</span></p>

  <p class="normal">203. İmparator Aleksios bu seferdeyken Konstantinopolis’te çok büyük bir talihsizlik yaşandı; çünkü Bizanslılarla Konstantinopolis’te yaşayan Latinler arasında büyük bir çatışma çıktı; ve orada çok Latin yaşıyordu. Ve kimliğini bilmediğim birtakım insanlar kötülük olsun diye kenti ateşe verdi; yangın öyle büyüdü, öyle korkunç bir hal aldı ki kimse onu söndüremedi, bastıramadı. Ve limanın öbür tarafına yerleşmiş olan ordunun baronları bu durumu görünce çok üzüldü ve o güzel kiliselerin ve o zengin sarayların yanarak çökmesine ve o büyük pazar sokaklarının alevler tarafından yutulmasına çok acıdılar; ama ellerinden başka bir şey gelmiyordu.</p>

  <p class="normal">204. Böylece yangın limanın bütün üst tarafını kapladı; kentin en kalabalık yerinden diğer tarafta denize, Ayasofya Kilisesi’nin hemen yanı başına kadar her yer alevler içinde kaldı. Ve bu yangın iki gün iki gece sürdü ve insan eliyle söndürülemedi. Alev alev ilerleyen ateş cephesinin boyu yarım fersahı buluyordu. Zararın, kül olan varlıkların, zenginliğin hesabını kimse çıkaramaz; yanarak ölen erkek, kadın ve çocukların sayısını da kimse söyleyemez.</p>

  <p class="normal">205. Konstantinopolis’te yaşayan Latinler, hangi ülkeden olurlarsa olsunlar orada daha fazla kalmaya cesaret edemediler; karılarını ve çocuklarını aldılar, ateşten kurtarabildikleri neleri varsa yüklendiler ve kayıklara binerek limanın Haçlıların bulunduğu yakasına geçtiler. Sayıları da az değildi, küçük büyük on beş bini buluyordu. Sonraları onların karşıya geçmiş olmaları Haçlıların çok işine yaradı. Böylece Franklar ve Bizanslılar bölündü; çünkü artık eskisi kadar birlik değildiler ve kimse kimi suçlayacağını bilmiyordu; bu durum her iki tarafa da oldukça ağır geldi.</p>

  <p class="normal">206. O sırada başlarına, baronları ve ordudakileri oldukça üzen bir olay geldi; çünkü aziz ve saygın bir insan olan ve hep ordunun iyiliğini istemiş Loos Manastırı başrahibi öldü; Citeaux tarikatından bir keşişti.</p>

  <p class="ortayazi"><span class="idebold">XLV. Genç Aleksios Konstantinopolis’e dönüyor; Haçlılara verdiği sözü tutmuyor.</span></p>

  <p class="normal">207. İmparator Aleksios uzun süre, Saint-Martin’e kadar (11 Kasım) seferde kaldı; ve sonra Konstantinopolis’e döndü. Gelişi büyük sevinç yarattı; Bizanslılar ve Konstantinopolis’in soylu bayanları büyük atlı kafileler halinde dostlarını karşılamaya gitti ve Haçlılar da kendi yakınlarını büyük bir sevinç içinde karşıladı. Böylece imparator Konstantinopolis’e, Blakherna Sarayı’na; Marki del Monferrato ile diğer baronlar da kampa döndü.</p>

  <p class="normal">208. İşini çok iyi başaran ve artık üste çıktığını düşünen imparator, baronlara ve ona o derece iyiliği dokunmuş insanlara karşı böbürlendi; ve her zaman yaptığı gibi onları kampta ziyarete gitmedi. Kamptakiler ise ona adam yolluyor ve söz verdiği gibi paralarını ödemesini rica ediyorlardı. İmparator ise onları durmadan başından savıyor, ödemeyi durmadan erteleyip zaman zaman çok küçük miktarlar ödüyordu ve sonunda hiçbir şey ödememeye başladı.</p>

  <p class="normal">209. Ona diğerlerinden daha çok hizmet etmiş olan ve daha iyi kabul gören Marki Bonifacio del Monferrato yanına sık sık gidiyor, kabahatini yüzüne vuruyor, ona yaptıkları büyük hizmetleri hatırlatıyordu; çünkü o zamana dek hiçbir adama bu kadar büyük bir hizmet yapılmamıştı. Ve imparator da mühlet isteyerek onları idare ediyor ve verdiği sözlerden hiçbirini tutmuyordu; öyle ki sonunda onun beladan başka bir şey aramadığını açıkça görüp anladılar.</p>

  <p class="normal">210. O zaman ordunun baronları Venedik dukasının da katıldığı bir meclis topladı; ve imparatorun hiçbir anlaşmaya uymayacağını ve hiçbir zaman gerçeği söylemediğini anladıklarını söylediler. Sözlerini tutmasını sağlamak için ona iyi elçiler göndermeyi ve yaptıkları hizmetleri hatırlatmayı ve sözlerini tutarsa bunu kabul etmeyi kararlaştırdılar; eğer sözlerini tutmazsa elçilerin ona meydan okuması ve haklarını sonuna dek arayacaklarını söylemeleri kararlaştırıldı.</p>

  <p class="ortayazi"><span class="idebold">XLVI. Haçlıların meydan okuması.</span></p>

  <p class="normal">211. Bu mesajı götürmek üzere Conon de Béthune ve Champagne mareşali Geoffroi de Villehardouin ve Provins’li Milon le Brébant seçildi. Venedik dukası da kendi meclisinden üç üst düzey adam gönderdi. Böylece elçiler kılıçlarını kuşanıp atlarına bindi ve Blakherna Sarayı’na kadar birlikte at sürdüler. Biliniz ki, Bizanslılar kalleş olduğu için, aslında büyük bir tehlike ve maceranın içine atılmışlardı.</p>

  <p class="normal">212. Böylece kapıda attan indiler ve saraya girdiler ve İmparator Aleksios ile babası İmparator İsaakios’u yan yana iki tahtın üstünde oturur buldular. Ve onların da yanında babanın karısı ve oğulun üvey anası, Macaristan kralının kız kardeşi, güzel ve iyi bir kadın olan imparatoriçe oturuyordu. Ve ayrıca pek çok soylu da vardı ve ortalık tam bir zengin prens sarayı gibiydi.</p>

  <p class="normal">213. Diğer elçilerin de isteğiyle, çok bilge bir kişi ve iyi bir hatip olan Conon de Béthune sözü aldı: “Sir, bizi sana ordunun baronları ve Venedik dukası gönderdi. Ve bil ki, sana yaptıkları ve herkesin bildiği ve gördüğü büyük hizmeti hatırlatıyorlar. Sen ve baban onlara, söz verdiğiniz anlaşmaya uyacağınıza yemin ettiniz ve ellerinde mühür vurduğunuz fermanlar var. Ama siz bu anlaşmaya gerektiği gibi uymadınız.”</p>

  <p class="normal">214. “Size bunu defalarca hatırlattılar ve şimdi de biz onların adına tüm baronlarınızın önünde sizinle onlar arasındaki anlaşmaya uymanızı hatırlatıyoruz. Eğer bunu yaparsanız hoşnut kalacaklar ve eğer yapmazsanız biliniz ki artık sizi ne senyör, ne dost kabul edecek, ama ellerindeki tüm imkânlarla haklarını almaya çalışacaklar. Ve şunu da bildiriyorlar ki, onlar ne size ne de başkasına meydan okumadan fenalık yapmaz; çünkü onlar hiç ihanet etmemiştir ve ülkelerinde ihanet âdetten değildir. Söylediklerimizi iyice duydunuz ve istediğiniz kararı almakta serbestsiniz.”</p>

  <p class="normal">215. Bizanslılar bu meydan okumayı inanılmaz bir olay ve büyük bir saygısızlık olarak kabul etti. Hiçbir zaman hiç kimsenin imparatora kendi sarayında meydan okuma cüretini gösteremediğini söylediler. İmparator Aleksios ve daha önce onlara güler yüz gösteren birçok Bizanslı, elçilere surat astı.</p>

  <p class="ortayazi"><span class="idebold">XLVII. Savaş başlıyor: Bizanslılar Haçlıların donanmasını yakmaya çalışıyor.</span></p>

  <p class="normal">216. İçeride büyük bir gürültü koptu ve elçiler geri dönüp kapıya geldi ve atlarına bindiler. Kapıdan çıktıklarında hepsi sevindi ve bunda da şaşılacak bir şey yoktu, çünkü büyük bir tehlike atlatmışlar, ve hepsinin öldürülmesine ya da esir edilmesine ramak kalmıştı. Böylece kampa döndüler ve baronlara nasıl davrandıklarını anlattılar. Savaş böylece başladı ve karada ve denizde gücü gücüne yetene zarar verdi. Franklar ve Bizanslılar birçok yerde savaştı. Neyse ki, Tanrı’ya şükürler olsun, her çatışmada Bizanslılar Franklardan daha çok kayıp verdi. Böylece savaş uzun süre, kış ortasına kadar devam etti.</p>

  <p class="normal">217. Ve o zaman Bizanslılar büyük bir savaş hilesi düşündü. On yedi büyük naveyi inceli kalınlı odunlarla, üstüpüyle, katranla ve fıçılarla doldurdular; ve arkalarından esecek çok güçlü bir rüzgâr beklediler. Bir gece, tam gece yarısında naveleri ateşe verip yelkenleri açtılar; ve alevler iyice yükseldi, sanki bütün dünya yanıyordu. Ve naveler bu halde Haçlı donanmasına yaklaştı ve kamptan çığlıklar yükseldi ve herkes silah başına koştu. Venedikliler ve gemisi olan herkes gemilerine koştu; ve onları aceleyle ateşin dışına çekmeye başladılar.</p>

  <p class="normal">218. Bu eseri yazdıran Champagne mareşali Geoffroi, hiç kimsenin denizde iş görmeyi Venedikliler kadar bilmediğinin tanığıdır; çünkü Venedikliler hemen kadırgalara ve navelerin kayıklarına atlayıp tutuşmuş gemilere kancalar attılar ve onları düşmanın gözü önünde büyük bir gayretle liman dışına çektiler ve alev alev yanan gemileri boğazın akıntısından aşağı doğru bıraktılar. Kıyıya yığılan Bizanslıların haddi hesabı yoktu; ve öyle bir bağırtı çağırtı vardı ki, yer ve deniz yarılıyor gibiydi. Kayıklara ve sandallara binen Bizanslılar da, ateşle savaşan bizimkilere ok atıyorlardı; ve bu saldırıda yaralananlar oldu.</p>

  <p class="normal">219. Kamptaki şövalyeler imdat çığlığını duyar duymaz hep birden silahlandı ve savaş birlikleri ovaya çıktı; her birlik kampta kendi yerleştiği yerin önündeydi. Bizanslıların arkadan dolaşıp kendilerini bastırmasından çekiniyorlardı.</p>

  <p class="normal">220. Bu uğraş ve bu kaygı gün yükselinceye kadar sürdü; ama Tanrı’nın yardımıyla bizimkiler mal yüklü bir Piza navesi dışında hiçbir şey kaybetmedi. Bu nave kül oldu. O gece oldukça büyük bir tehlike atlatmışlardı; çünkü eğer donanmaları yansaydı her şeyi kaybedecek ve ne karadan ne de denizden oradan ayrılabileceklerdi. İmparator<br class="chapter" />
  Aleksios’un yapılan hizmete karşı onlara ödetmek istediği bedel buydu.</p>

  <p class="ortayazi"><span class="idebold">XLVIII. Murtzuphlos imparatorluğu yağmalıyor; İsaakios ölüyor ve genç Aleksios boğuluyor.</span></p>

  <p class="normal">221. Ve o zaman Fransızlarla iyice araları açılan Bizanslılar artık barış umudunun kalmadığını gördü ve senyörlerine ihanet etmek için gizlice bir meclis topladılar. Ona herkesten daha yakın ve Fransızlarla çatışmayı herkesten çok kışkırtan bir Bizanslı vardı. Bu Bizanslının adı Murtzuphlos’tu.<sup class="calibre3"><a href="../Text/kitap2_split_021.html#footnote-600-28" id="footnote-600-28-backlink">[28]</a></sup></p>

  <p class="normal">222. Diğerlerinin de tavsiyesi ve onayıyla, bir akşam, gece yarısına doğru İmparator Aleksios’u koruması gerekenler (başta Murtzuphlos ve onunla birlikte olan diğerleri) onu yatağında uyurken bastırıp bir manastıra hapsettiler ve Murtzuphlos diğer Bizanslıların da yardımı ve onayıyla lal rengi çizmeleri giydi (Ocak 1204). Böylece imparator oldu; sonra ona Ayasofya’da taç giydirdiler. Böyle korkunç bir ihanet hiç duyulmuş mudur?</p>

  <p class="normal">223. İmparator İsaakios oğlunun hapsedildiğini ve diğerinin taç giydiğini duyunca, çok korktu ve fazla sürmeyen bir hastalığa yakalanıp öldü. İmparator Murtzuphlos hapisteki oğulu iki üç kez zehirletmek istedi; ama Tanrı onun ölmesine izin vermedi. Sonra gitti ve onu kendi elleriyle boğdu; ve onu boğduktan sonra, her yerde eceliyle öldüğü dedikodusunu yaydı ve onu bir imparator gibi törenle toprağa verdirdi ve buna çok üzülmüş gibi davrandı.</p>

  <p class="normal">224. Ama bir cinayet gizlenemez. Kısa süre sonra hem Bizanslılar, hem de Fransızlar cinayetin işittiğiniz gibi işlendiğini öğrendi. O zaman kamptaki baronlar ve Venedik dukası bir meclis topladı; ve tüm din adamları ile piskoposlar da bu meclise katıldı. Böyle bir cinayet işleyenin iktidarı elinde tutmaya hakkı olmadığı ve bu işi onaylayan herkesin de cinayetin suç ortağı olduğu ve ayrıca Roma tarafından da aforoz edileceği konusunda tüm din adamları mutabakata vardı (ve Papa’nın yetkilisi olanlar baronlara ve hacılara bunu kanıtladı).</p>

  <p class="normal">225. Din adamları şöyle dedi: “Bu nedenle bunun iyi ve haklı bir savaş olduğunu size söylüyoruz; eğer niyetiniz toprak fethetmek ve bu toprakları Roma’ya itaat ettirmekse, Papa’nın daha önce size tevcih ettiği gibi günahlarınız bağışlanacak ve orada ölecek herkes de günah çıkarmış sayılacaktır.” Bilin ki bu durum baronların ve Haçlıların gönlünü çok rahatlattı.</p>

  <p class="ortayazi"><span class="idebold">XLIX. Haçlılar savaşa devam ediyor: Murtzuphlos bozguna uğruyor.</span></p>

  <p class="normal">226. Fransızlar ile Bizanslılar arasındaki savaş büyük oldu; çünkü hiç yavaşlamadı ve şiddeti hep arttı; karada ya da denizde savaşılmayan günlerin sayısı çok azdı. O zaman Kont Baudouin de Flandre’ın kardeşi Henri ata bindi ve kamptaki savaşçıların çoğunu da yanında götürdü. Jacques d’Avesnes, Baudouin de Beauvoir, Champagne’lı Eudes de Champlitte, kardeşi Guillaume ve onların memleketlileri Henri’yle birlikte gitti. Bir akşam yola çıkıp bütün gece at sürdüler ve ertesi gün, güneş doğduğunda <span class="ideitalik">Filée</span> [Philia]<sup class="calibre3"><a href="../Text/kitap2_split_021.html#footnote-600-29" id="footnote-600-29-backlink">[29]</a></sup> adında bir kente varıp orayı zapt ettiler ve böylece çok sayıda hayvan, esir, giyecek, erzak ele geçirdiler. Bunları kayıklara koyup boğazdan aşağı kampa gönderdiler; çünkü bu kent Rusya Denizi [Karadeniz] kıyısındaydı.</p>

  <p class="normal">227. Bu kentte iki gün kaldılar; erzakları boldu, çünkü bu kentte çok erzak vardı. Üçüncü gün hayvan sürüleri ve bütün ganimetlerle yola çıktılar ve kampa dönmek için at sürdüler. İmparator Murtzuphlos onların kamptan çıktığını duymuştu ve gece adamlarının çoğunu yanına alıp Konstantinopolis’ten çıktı ve onların geçeceği yola pusu kurdu. Ve tüm hayvanların ve ganimetlerin, sonra teker teker savaş birliklerinin geçtiğini gördü; sonunda sıra artçı kuvvete geldi. Artçılık görevini Kont Baudouin de Flandre’ın kardeşi Henri ve adamları üstlenmişti. Ve bir ormanın girişinde İmparator Murtzuphlos adamlarıyla onların üzerine saldırdı ve onlar da yüzlerini düşmana döndü. Böylece oldukça zorlu bir savaşa tutuştular.</p>

  <p class="normal">228. Tanrı’nın yardımıyla İmparator Murtzuphlos bozguna uğradı ve az daha esir edilecekti. İmparatorluk sancağını ve önünde taşıttığı bir başka flamayı kaybetti. O ve diğer Bizanslılar bu flamaya çok güveniyorlardı (bu flamanın üstünde Notre-Dame tasvir edilmişti). En iyi şövalyelerinden yirmi kadarını da yitirdi. İşittiğiniz gibi, İmparator Murtzuphlos bozguna uğradı. Onunla Fransızlar arasındaki savaş büyüktü ve kışın büyük bir bölümü de geride kalmıştı, Chandeleur [Meryem Ana’nın aklanması] yortusuna (2 Şubat 1204) neredeyse gelinmişti ve Büyük Perhiz yaklaşıyordu.</p>

  <p class="ortayazi"><span class="idebold">L. Suriye’ye giden Haçlılar.</span></p>

  <p class="normal">229. Artık Konstantinopolis önündekilerden söz etmeyi biraz kesip diğer limanlara gidenlerden ve kışı Marsilya’da geçirip yazın hep birlikte Suriye’ye giden Flandre donanmasından bahsedeceğiz. Onlar öyle kalabalıktı ki, sayıları Konstantinopolis önündekilerden çok daha fazlaydı. Onlara katılmamalarının ne kadar yazık olduğunu anlayın; çünkü öyle yapsalardı Hıristiyanlığın bileğini bir daha kimse bükemezdi. Ama onlar günahkâr oldukları için Tanrı bunu istemedi: Kimileri kötü havadan öldü; diğerleriyse ülkelerine geri döndü. Bu toprak üstünde nereye gittilerse işe yarar ve iyi bir iş yapmadılar.</p>

  <p class="normal">230. Soylu insanların bir bölümü de Antakya’ya, Antakya prensi ve Trablusşam kontu Prens Bohémond’un yanına gitti; bu prens <span class="ideitalik">Hermin’</span>lerin [Ermeniler] senyörü olan Kral <span class="ideitalik">Livon</span>’la [Léon] savaş halindeydi. Bu insanların masrafları prens tarafından karşılanmıştı. Yörenin Türkleri bunu öğrendi ve onların yoluna pusu kurdular. Ve onlara saldırıp savaştılar ve Franklar yenildi, hepsi ya öldü ya da esir edildi.</p>

  <p class="normal">231. Dünyanın en iyi şövalyelerinden biri olan Villain de Neuilly ve Gilles de Trasegnies ve başka pek çok kişi orada öldü; Bernard de Moreuil, Renaud de Dampierre, Jean de Villers ve hiçbir suçu olmayan Guillaume de Nully esir düştü. Ve şunu da bilin ki, bölükteki seksen şövalyeden hiçbiri kurtulamadı; hepsi ya öldü, ya esir oldu. Ve bu kitap da tanıktır ki, Venedik ordusunu atlatan herkes ya bir kötülük ya da utançla karşılaştı. Bu nedenle en iyi şeye bağlı kalırsanız akıllılık etmiş olursunuz.</p>

  <p class="ortayazi"><span class="idebold">LI. Konstantinopolis’e saldırmadan önce Fransızlarla Venedikliler arasında yapılan anlaşma.</span></p>

  <p class="normal">232. Artık onlardan söz etmeyeceğiz. Konstantinopolis önündekileri, savaş makinelerini çok iyi hazırlayıp, navelerde ve nakliye gemilerinde mancınıkları ve çakalosları ve bir kenti almak için gereken tüm diğer makineleri kuranları ve gemi direklerinin tepesine inanılmayacak yükseklikteki seren merdivenlerini dikenleri anlatacağız.</p>

  <p class="normal">233. Ve Bizanslılar bunu gördüklerinde yüksek surlar ve burçlarla zaten çok iyi korunan kenti Haçlılara karşı tahkim etmeye başladılar. Ve her yüksek burcu iki ya da üç ahşap katla daha da yükselttiler; ve hiçbir zaman bu kadar iyi tahkim edilmiş bir kent görülmemişti. Böylece Büyük Perhiz’in büyük bir bölümünde Bizanslılar ve Fransızlar karşılıklı çalışıp durdular.</p>

  <p class="normal">234. O zaman kamptakiler bir araya gelip konuştu ve izlenmesi gereken tavır konusunda birbirlerine danıştılar. Oldukça uzun bir süre ve etraflıca konuşuldu; ama sonunda öyle bir karara varıldı ki, eğer Tanrı zor kullanarak kente girmelerine izin verirse, orada sağlanacak tüm kazanç birlikte dışarı taşınacak ve hep birlikte paylaşılacaktı, öyle de yapılması gerekirdi; ve eğer kenti ele geçirmeyi başarırlarsa Fransızlardan altı ve Venediklilerden altı adam seçilecek; ve dünyanın yararına en iyi aday olduğunu düşündükleri adamı imparator seçeceklerine kutsal emanetler üzerine yemin edeceklerdi. Ve onların seçimiyle imparator olacak kişi hem kent içindeki, hem de dışındaki tüm fetih ganimetinin dörtte birine sahip olacak ve ayrıca <span class="ideitalik">Bouchelion</span> [Bukoleon] Sarayı ile Blakherna Sarayı’nı da alacaktı; ve geri kalan dörtte üç ikiye bölünecek, yarısını Venedikliler, yarısını da kamptakiler alacaktı. Ve o zaman Haçlı kampından seçilen en bilge on iki kişi ve Venediklilerden seçilen on iki kişi, fiefler ile unvanları paylaştıracak ve bunları alanların imparatora karşı yükümlülüklerini düzenleyeceklerdi.</p>

  <p class="normal">235. Bu anlaşma hem Fransızlar hem de Venedikliler tarafından güvence altına alındı ve bir yıl sonraki Mart ayı sonunda isteyenin gidebileceği koşulu da konarak her iki taraf da yemin etti. Orada kalmak isteyecekler imparatora karşı belirlenen yükümlülükleri yerine getireceklerdi. Anlaşma böylece yapıldı ve bağlandı. Bu anlaşmaya uymayanlar din adamları tarafından aforoz edilecekti.</p>

  <p class="ortayazi"><span class="idebold">LII. Haçlıların saldırısı püskürtülüyor; yeni saldırı&nbsp; hazırlıkları.</span></p>

  <p class="normal">236. Gemiler çok iyi hazırlandı ve silahlandırıldı ve Haçlıların tüm erzağı bir araya toplandı. Perhiz ortasından sonraki perşembe (8 Nisan 1204) hepsi navelere bindi ve atları da nakliye gemileriyle götürdüler. Ve her savaş birliğinin kendi gemileri vardı ve hepsi yan yana gidiyordu; ve naveler kadırgalarla nakliye gemilerinin arasındaydı. Seyrine doyum olmaz bir manzaraydı ve kitap bu hazırlanan saldırı cephesinin uzunluğunun yarım Fransa fersahı olduğuna tanıktır.</p>

  <p class="normal">237. Cuma sabahı (9 Nisan) naveler, kadırgalar ve diğer gemiler düzenlerini koruyarak kente yaklaştı; ve saldırı çok güçlü ve sert bir biçimde başladı. Birçok yerden karaya çıktılar ve surlara kadar ilerlediler; ve birçok yerde navelerin merdivenleri o kadar yaklaştı ki burç ve surlardakilerle merdivenlerdekiler mızrak mızrağa savaşıyordu. Böylece yüzden fazla noktada bu saldırı çok sert, çok güçlü ve çok gururlu bir biçimde akşamüstüne kadar sürdü.</p>

  <p class="normal">238. Ama günahlarımızdan ötürü Haçlıların saldırısı geri püskürtüldü; ve kadırgalarla nakliye gemilerinden karaya çıkanlar gemilere geri dönmek zorunda kaldı. Ve bilin ki ordudakiler o gün Bizanslılardan çok kayıp verdi ve Bizanslılar da bu işe çok sevindi. Kimileri içinde bulundukları gemilerle saldırı bölgesinden geriye çekildi; kimileri de şehrin çok yakınında demirli kaldı; o kadar yakındılar ki karşılıklı mancınık ve çakalos atışları yapılıyordu.</p>

  <p class="normal">239. O zaman ordudakiler ve Venedik dukası akşam bir meclis kurdu ve öbür yakada (yerleştikleri yaka) bir kilisede toplandılar. Orada çok görüş alışverişi yapıldı. O gün yaşanan başarısızlık ordudakileri sarsmıştı. Ve pek çok kişi kentin o kadar iyi tahkim edilmemiş öbür tarafına gidilmesini tavsiye etti. Ve denizi daha iyi bilen Venedikliler, eğer o tarafa giderlerse akıntının kendilerini boğazın aşağısına doğru sürükleyeceğini ve gemilere hâkim olamayacaklarını söylediler. Ve bilin ki, gemilerin akıntı ya da rüzgârla boğazın aşağısına (neresi olursa olsun) sürüklenmesini isteyenler de vardı; yeter ki bu ülkeden ayrılıp yola koyulsunlardı. Bunu düşünmelerinde de şaşılacak bir şey yoktu, çünkü büyük bir tehlike içindeydiler.</p>

  <p class="normal">240. Etraflıca, uzun uzadıya konuşuldu; ama sonunda meclis şöyle bir karar aldı: Ertesi gün, yani cumartesi ve pazar kendilerine bir çekidüzen verecek ve pazartesi (12 Nisan) saldırıya geçeceklerdi. Merdivenleri taşıyan naveleri ikişer ikişer birbirlerine bağlayacaklardı. Böylece bir burca iki nave saldıracaktı, o gün bir burca bir nave saldırdığında, bu işte zorlanıldığını görmüşlerdi; çünkü burçtakiler merdivene tırmananlardan daha kalabalıktı. Ve bu nedenle bir burca karşı iki merdiven dayamanın karşıdakilere bir merdivenden daha çok zarar vereceği düşüncesi doğruydu. Söylendiği gibi de yapıldı; ve böylece cumartesi ve pazarın geçmesini beklediler.</p>

  <p class="ortayazi"><span class="idebold">LIII. Haçlılar kentin bir bölümünü ele geçiriyor.</span></p>

  <p class="normal">241. İmparator Murtzuphlos savaş hattındaki bir meydanda tüm kuvvetleriyle birlikte kamp kurmuş ve lal rengi armalı tentelerini dikmişti. Pazartesi sabahına kadar savaşa ara verildi; ve pazartesi navelerdekiler, nakliye gemilerindekiler ve kadırgalardakiler silahlandı. Ve kenttekiler artık onlardan daha az ürküyordu; ve cesaretleri öyle artmıştı ki surlar ve burçlar insan kaplıydı. Ve o zaman saldırı gururlu ve harika bir biçimde başladı; ve her gemi tam karşısına saldırıyordu. Savaş çığlıkları öyle bir yükseliyordu ki, sanki yer yarılıyordu.</p>

  <p class="normal">242. Saldırı böyle uzun süre devam etti, sonunda Tanrımız <span class="ideitalik">Boire</span> adı verilen bir yel çıkartıp navelerle gemileri sahile doğru itti. Ve birbirine bağlanmış olan iki nave, birinin adı Pèlerine, diğerinin Parvis idi, burca biri bir yanından, diğeri öbür yanından öyle yaklaştılar ki (Tanrı ve rüzgâr onları böyle sürüklemişti) Pèlerine’in merdiveni burca ulaştı. Ve o anda bir Venedikli ve André d’Urboise isminde bir Fransız şövalyesi burca girdi; ve onların ardından başkaları da girmeye başladı ve burçtakiler bozguna uğrayıp kaçtı.</p>

  <p class="normal">243. Nakliye gemilerindeki şövalyeler bunu görünce karaya çıktı ve sura merdivenler dayayıp kılıç zoruyla üstüne tırmandılar; ve böylece dört burç ele geçirdiler. O zaman navelerdekiler, nakliye gemilerindekiler ve kadırgalardakiler, büyük bir hızla ve birbirlerinin önüne geçerek saldırmaya başladı; ve kapılardan üçünü kırıp kente girdiler; ve atlar yelkenlilerden dışarı çekilmeye başladı; ve şövalyeler ata binmeye başladı ve İmparator Murtzuphlos’un kampına doğru at sürdüler. İmparator savaş birliklerini çadırların önüne yerleştirmişti; ve onlar şövalyelerin dörtnala geldiğini görünce dağıldılar. İmparator sokaklardan kaçarak Bukoleon Sarayı’na sığındı.</p>

  <p class="normal">244. O zaman Bizanslıların nasıl doğrandığını ve at ve tören atları ve katırlar ve diğer ganimetlerin nasıl ele geçirildiğini görmeliydiniz. Orada öyle çok ölü ve yaralı oldu ki haddi hesabı yoktu. Bizans’ın soylu adamlarından büyük bir bölümü Blakherna kapısına doğru geri çekildi. Akşam olmuştu ve vakit geçti; ordudakiler de savaşmaktan ve öldürmekten yorulmuştu. Konstantinopolis içinde büyük bir meydanda toplanmaya başladılar; ve geceyi zapt ettikleri surların ve burçların yanında geçirmeye karar verdiler; çünkü bütün kenti, sağlam kiliseleri, sarayları ve içlerindeki kalabalığı bir aydan önce yenemeyeceklerini düşünüyorlardı. Söylendiği gibi yapıldı.</p>

  <p class="ortayazi"><span class="idebold">LIV. Murtzuphlos’un kaçışı; Konstantinopolis yeniden yanıyor.</span></p>

  <p class="normal">245. Böylece gemilerinin yakınında, surların ve burçların önünde kaldılar. Flandre ve Hainaut kontu Baudouin İmparator Murtzuphlos’un kurulu vaziyette bıraktığı lal rengi çadırlara, kardeşi Henri Blakherna Sarayı’nın önüne, Monferrato markisi Bonifacio ve adamları kentin göbeğine doğru yerleşti. Ordu işittiğiniz gibi yerleşti ve Konstantinopolis Paskalya’nın pazartesi günü (12 Nisan 1204) alındı. Blois ve Chartres kontu Louis bütün kış hummadan yattığı için silah kuşanamamıştı. Bu durum ordudakiler için büyük kayıptı, çünkü o çok iyi bir şövalyeydi ve şimdi bir gemide can çekişiyordu.</p>

  <p class="normal">246. Çok yorgun olan ordudakiler o gece böylece dinlendi. Ama İmparator Murtzuphlos dinlenmedi ve tüm adamlarını toplayarak Fransızlara saldırıya geçeceğini söyledi. Ama söylediğini yapmadı ve başka sokaklardan, ordudan mümkün olduğunca uzak kalarak at sürdü ve Altın Kapı denen bir kapıya geldi. Oradan çıkıp kenti terk etti ve onun ardından kaçabilen herkes kaçtı; ve ordudakiler bütün bunlardan haberdar değildi.</p>

  <p class="normal">247. O gece, Bizanslıların saldırısından korkan bazıları, bilmiyorum kimler, Marki Bonifacio del Monferrato’nun kampı yakınında kendileriyle Bizanslılar arasında ateş yaktı. Ve kent gürül gürül yanmaya başladı; ve bütün gece ve ertesi gün akşama kadar yandı. Ve bu, Franklar ülkeye geldiğinden beri Konstantinopolis’te çıkan üçüncü yangındı; Fransa Krallığı’nın en büyük üç kentinde bulunandan fazla ev yandı.</p>

  <p class="normal">248. O gece geçti ve salı sabahı oldu (13 Nisan 1204); ve o zaman kampta herkes, şövalyeler ve askerler silahlandı ve herkes kendi savaş birliğine gitti. Ve kamptan çıktılar; karşılarında bir gün öncekinden daha çok düşman bulacaklarını düşünüyorlardı; çünkü imparatorun gece kaçtığından haberleri yoktu. Ve karşılarında kimseyi bulamadılar.</p>

  <p class="ortayazi"><span class="idebold">LV. Haçlılar tüm kenti işgal ediyor.</span></p>

  <p class="normal">249. Marki Bonifacio del Monferrato kıyı boyunca Bukoleon Sarayı’na kadar at sürdü ve oraya geldiğinde içeride kalanların canları bağışlanmak koşuluyla saray kendisine teslim edildi. Şatoya kaçmış olan soylu kadınların çoğu oradaydı; eski imparatoriçe olan Fransa kralının kız kardeşi ve yine eski imparatoriçe olan Macaristan kralının kız kardeşi ve daha birçok soylu hanım oradaydı. Bu sarayda bulunan hazineden söz etmeye bile gerek yok; çünkü oradaki hazinenin haddi hesabı yoktu.</p>

  <p class="normal">250. Marki Bonifacio del Monferrato’ya teslim edilen bu saray gibi, Blakherna Sarayı da Kont Baudouin de Flandre’ın kardeşi Henri’ye içerdekilerin hayatı bağışlanmak koşuluyla teslim edildi. Orada da çok büyük bir hazine bulundu; çünkü buradaki hazinenin de Bukoleon Sarayı’ndakinden geri kalır bir yanı yoktu. Her ikisi de teslim edilen şatoları adamlarıyla doldurdu ve hazineleri koruma altına aldı; ve şehre dağılan diğer insanlar da çok ganimet kazandı. Ganimet öyle büyüktü ki, altın ve gümüşün, kıymetli kap kacak ve değerli taşların, satenlerin ve ipek kumaşların, beyaz kürkten ve kül rengi kürkten ve ermin kürkten giysilerin ve dünyada o zamana dek rastlanmamış zenginlikte malların hesabını kimse çıkaramaz. Ve Champagne mareşali Geoffroi de Villehardouin, ne dediğini bilerek ve gerçeği söyleyerek, dünya yaratıldığından beri hiçbir şehirde bu kadar büyük ganimet kazanılmadığına tanıktır.</p>

  <p class="normal">251. Herkes hoşuna giden konağı aldı ve herkese yetecek kadar konak vardı. Haçlı ordusu ve Venedikliler böylece yerleşti ve Tanrı’nın onlara bahşettiği zafer ve onur büyük sevinç yarattı: Çünkü dün yoksulluk içinde olanlar şimdi zenginlik ve keyif içindeydi. <span class="ideitalik">Pâques fleuries’</span>yi<sup class="calibre3"><a href="../Text/kitap2_split_021.html#footnote-600-30" id="footnote-600-30-backlink">[30]</a></sup> (18 Nisan 1204) ve sonra Paskalya’yı (25 Nisan) Tanrı’nın onlara verdiği bu onur ve sevinç içinde kutladılar. Ve gerçekten de Tanrımıza şükretmeliydiler, çünkü bütün silahlı adamları yirmi bin kişiden fazla değildi ve Tanrı’nın yardımıyla bütün dünyanın en kuvvetli ve en iyi korunan kentinde (ve büyük bir kent) en az dört yüz bin kişiyi esir almışlardı.</p>

  <p class="ortayazi"><span class="idebold">LVI. Ganimetin paylaşılması.</span></p>

  <p class="normal">252. O zaman, ordu komutanı Marki Bonifacio del Monferrato, baronlar ve Venedik dukası tarafından bütün ordu içinde çığırtkan dolaştırılarak ele geçen ganimetin getirilip bir araya toplanması bildirildi. Çünkü daha önceden buna söz verilmiş, yemin edilmiş ve uymayanın aforoz edileceği açıklanmıştı. Ganimetin üç kilisede toplanması kararlaştırıldı ve oralara en güvenilir Fransız ve Venedikli muhafızlar kondu. Ve o zaman herkes ganimetini getirmeye ve bir araya koymaya başladı.</p>
</body>
</html>
