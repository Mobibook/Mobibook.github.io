<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x4.html" xml:lang="en-GB">
<div class="Basic-Text-Frame">
<p class="ARA" id="toc_marker-4-2">Maddî Kültür-Manevî Kültür</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Toplumun maddî üretimi, üretim araçları ve deneyimi,</span> <span class="char-style-override-7">maddî</span> <span class="char-style-override-7">kültür</span> <span class="char-style-override-6">kapsamı içindedir. Devlet ve hukuk düzeni, felsefe, bilim, sanat, ahlâk ve eğitim alanındaki faaliyet ve ürünler ise,</span> <span class="char-style-override-7">manevî kültürü</span> <span class="char-style-override-6">oluşturuyor. Kültür dendiği zaman, genellikle manevî kültür anlaşılmaktadır. Aydın, toplumun manevî kültürünü işler. Biz, bu kitapta esas olarak manevî kültür üzerinde duruyoruz.</span></p>

      <p class="Normal-2 para-style-override-5"><span class="char-style-override-6">Tarihe baktığımız zaman, toplumların maddî üretimleri ile manevî kültürleri arasında bir bağlantı görüyoruz. Maddî üretim teknolojisindeki her sıçrama, manevî kültür alanındaki devrimlerin de temelini oluşturmaktadır.</span></p>

      <p class="Normal-2 para-style-override-5"><span class="char-style-override-6">İnsanlar, toplumsal üretim sürecinde, iradelerinden bağımsız, belirli ve zorunlu ilişkiler içine girerler. Bu üretim ilişkileri, maddî üretim güçlerinin belli bir gelişme aşamasına denk düşer ve topluma hâkim olan manevî-kültürel yapının, ideoloji, siyaset, ahlâk ve hukukun temelini oluşturur. Maddî hayatın üretim tarzı, toplumun politik ve manevî süreçlerini belirlemektedir. Başka deyişle insanın</span> <span class="char-style-override-6">varlığını belirleyen, bilinci değil; fakat tersine insanın bilincini belirleyen, onun toplumsal varlığıdır. Altyapı-üstyapı ilişkisi dedikleri budur. Her ikisi birlikte, toplumsal kuruluşu veya başka deyişle toplumsal sistemi meydana getirir. Demek ki, bir toplumun maddî ve manevî kültürüne, bir bütün olarak toplumsal sistem denir.</span><span class="char-style-override-8"><a class="footnote-link" href="#footnote-225-96" id="footnote-225-96-backlink">96</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-96-backlink" id="footnote-225-96">96</a> <span class="char-style-override-9">Bu konuda ayrıntılı ve derin bir açıklama için bkz. Marx,</span> <span class="char-style-override-10">Zur Kritik der Politischen Ökonomie</span><span class="char-style-override-9">, Dietz Verlag, Berlin 1971, s.15 vd.</span></p>
      </div>

      <p class="ARA" id="toc_marker-4-3">Kültürün Sınıfsal Karakteri</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Her kültür, emekçinin emeğiyle yaratılır. Ancak toplumsal sisteme damgasını vuran sınıf, hâkim kültürün içeriğini de belirler. Hâkim sınıfın manevî kültürü, kısmen toplumsal sürecin ihtiyaçlarını, kısmen de hâkim sınıfın ihtiyaçlarını karşılar. Hâkim kültürün sınıf ilişkilerindeki pratik işlevi, emekçinin ürettiği değerlere sömüren sınıflarca el konmasını haklılaştırmak ve güvence altına almaktır.</span></p>

      <p class="Normal-2 para-style-override-5"><span class="char-style-override-6">Sınıflı toplumda, ezilen sınıfın kendi manevî kültürünü özgürce yaratma ve geliştirme olanağı yoktur. Çünkü topluma hâkim üretim ilişkilerini ve siyasal yapıyı, ezenlerin çıkarı belirlemiştir. Ezilen sınıf, buna rağmen, emeğinin ürünlerini koparıp alan hâkim sınıfa karşı koyma çabası içinde belli değerleri geliştirir; ancak kendi bilim ve sanatını yaratma olanağına esas olarak ezilen sınıf durumundan kurtulmakla kavuşabilir.</span></p>

      <p class="Normal-2 para-style-override-5"><span class="char-style-override-6">Tarihte, ideolojik üstünlüğü, siyasal hâkimiyetten önce ele geçiren sınıfa örnek, burjuvazidir. Sermaye sınıfı, daha iktidar olmadan, çürüyen feodal kültürün karşısına kendi bilim ve sanatını çıkarabildi ve belli bir üstünlük sağlayabildi.</span></p>

      <p class="Normal-2 para-style-override-5"><span class="char-style-override-6">Ancak proletaryanın durumu farklıdır. İşçi sınıfı, burjuvazi gibi mülk sahibi bir sınıf değildir; üretim araçlarından yoksundur; baskı altındadır. Bu nedenlerle kendi kültürünü serbestçe geliştirme olanaklarına sahip değildir. 19. yüzyıl devrimcileri, proletaryanın ezilen sınıf konumunda yapabileceğini şöyle saptadılar:</span></p>

      <p class="Normal-2 para-style-override-8"><span class="char-style-override-7">“Burjuvazinin kültürünü burjuva gericiliğinin Vandalizmine karşı korumak ve özgür kültürel gelişmenin toplumsal koşullarını yaratmak.”</span><span class="char-style-override-8"><a class="footnote-link" href="#footnote-225-97" id="footnote-225-97-backlink">97</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-97-backlink" id="footnote-225-97">97</a> <span class="char-style-override-9">Rosa Luxemburg,</span> <span class="char-style-override-10">Gesammelte Werke</span><span class="char-style-override-9">, c.1/2, s.367.</span></p>
      </div>

      <p class="Normal-2 para-style-override-8"></p>

      <p class="Normal-2 para-style-override-5"><span class="char-style-override-6">Ancak bu yüzyılın emekçi devrimleri, belli ülkelerde ve dünya ölçeğinde, emperyalist kültüre karşı emekçilerin sosyalist kültürünü geliştirme koşullarını da yarattı.</span></p>

      <p class="Normal-2 para-style-override-5"><span class="char-style-override-6">Kültürün içeriğini toplumsal sistem ve sınıflar belirliyor. Ancak farklı kültürler; genellikle coğrafya, kavim, ulus, devlet, din, mezhep, bölge, şehir ve yerleşim alanı adlarıyla belirtilir: Avrupa kültürü, Asya kültürü, Balkan kültürü, Kafkas kültürü, Yunan kültürü, Çin kültürü, Arap kültürü, Türk kültürü, Süryani kültürü, Latin kültürü, Emevî kültürü, Selçuklu kültürü, İslam kültürü, Hıristiyan kültürü, Ortodoks kültürü, Alevî kültürü, Doğu Karadeniz kültürü, İstanbul kültürü, gecekondu kültürü, kırsal kültür gibi.</span></p>

      <p class="Normal-2 para-style-override-5"><span class="char-style-override-6">Bu adlandırmalar, kültürün üretildiği</span> <span class="char-style-override-7">alanı veya toplumsal çevreyi</span> <span class="char-style-override-6">açıklamak bakımından anlam taşıyor kuşkusuz. Ancak aynı adlandırmalar, sık sık kültürün sınıfsal karakterinin üzerini örtmek için kullanılmaktadır. Burjuva ideolojisi, kültürün sistemle ve sınıfla ilişkisini gözlerden kaçırmak için; coğrafya, kavim, millet veya çevre adlarını kullanmaktadır. Böylece aynı toplum içinde, karşıt sınıfların kültürleri inkâr edilmekte ve onları birleştiren tek bir ortaklaşa kültür varmış gibi gösterilmektedir. Tersi de olanaklı; aslında aralarında karakter farkı olmayan, ancak farklı coğrafyalarda veya farklı ulusların hâkim sınıflarına ait kültürler, farklıymış gibi yansıtılabilmektedir.</span></p>

      <p class="Normal-2 para-style-override-5"><span class="char-style-override-6">Belli bir kültürün üretildiği coğrafyayı, bölgeyi veya siyasal, dinsel ve ulusal çevreyi belirtmek için, bu tür kavramların kullanılması doğaldır elbette. Ancak aynı kavramlar, kültürün karakterini açıklamada kullanıldığı zaman, ideolojik çarpıtmaların at oynattığı alana girilmiş oluyor.</span> <span class="char-style-override-7">“Ulusal kültür” kavramı ve Doğu kültürü-Batı kültürü, İslam kültürü-Hıristiyan kültürü</span> <span class="char-style-override-6">türünden ikililer, bu alanda icat edilmişlerdir.</span></p>

      <p class="Konu-Ba-l---" id="toc_marker-5" xml:lang="tr-TR"><span class="char-style-override-6">V-ULUSAL KÜLTÜR-ULUSLARARASI KÜLTÜR</span><span class="char-style-override-8"><a class="footnote-link" href="#footnote-225-98" id="footnote-225-98-backlink">98</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-98-backlink" id="footnote-225-98">98</a> <span class="char-style-override-9">Bu başlığı, henüz ulusların oluşmadığı tarih çağlarını düşünerek, “Yerel Kültür-Evrensel Kültür” diye de koyabilirdik. Ancak sorunu, bugün revaçta olan “ulusal kültür” tartışması ekseninde inceleyeceğimiz için, yukarıdaki başlığı yeğliyoruz.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Bütün tarih boyunca geçerli ve bütün sınıfları birleştiren bir “ulusal kültür” var mıdır? Kültürleri birbirinden ayıran sınırla, ulusları ayıran sınır aynı mıdır?</span></p>

      <p class="Normal-2 para-style-override-5"><span class="char-style-override-6">Bu soruların yanıtını, tarih içinde gezinerek ve somut olarak araştıracağız.</span></p>

      <p class="ARA" id="toc_marker-5-1">Kabilenin Eşitlik ve Kardeşlik Kültürünün Evrenselliği</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Türkler, Kürtler, Araplar, Cermenler, Slavlar veya başka kavimlerden toplumlar, bir zamanlar kabileler halinde yaşıyorlardı. Kabile toplumu, kanbağına dayanıyordu ve sınıfsızdı. Bu toplumların kültürlerinin ortak olduğunu biliyoruz. Asya, Avrupa, Afrika veya Amerika’daki kabilelerin kültürleri arasında bir karakter farkı görülmüyor.</span></p>

      <p class="Normal-2 para-style-override-5"><span class="char-style-override-6">İlkel toplumun teknolojisi, ancak o topluluğu doyuracak kadar üretim yapma olanağı veriyordu. Manevî kültürü belirleyen de, bu ekonomik geriliktir. Teknolojinin ve üretimin gelişmemişliği, kardeşlik kültürünün temelini yaratır. Bir üretim fazlası olmadığı için, eşitlik ve kardeşlik zorunludur. Topluluk, ürettiklerini kardeşçe paylaşarak yaşamak durumundadır. Kabile üyeleri, birbirlerine ve kabileye candan bağlıdır.</span></p>

      <p class="Normal-2 para-style-override-9"><span class="char-style-override-5">Salur Kazan ve Aşil’in Evrensel Kültürleri</span></p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Teknolojinin gelişmesi ve toprağın derinden sürülmesiyle birlikte, bir üretim fazlası yaratılır. Bu fazla, zamanla kabile aristokrasisinin elinde toplanır. Özel mülkiyet doğar ve serpilir. Ürünlerin değişimi (ticaret) başlar, para icat edilir, pazar oluşur. Bu süreç içinde, herkesin silahlı olduğu kabile savaşçılığı da adım adım ortadan kalkar. Silah, kabile şeflerinin ve onlara bağlı yiğitlerin (alpler, nökerler, şövalyeliğin kökeni) tekelindedir. Tarla tarımı veya çobanlık yapan halk kitlesi (Türklerde karabudun) silahsızlandırılır. Toplumun sınıflara bölünmesiyle birlikte, zenginliklere el koyanlar, devleti ve orduyu da örgütlerler. Toplum, uygarlığa geçmektedir.</span></p>

      <p class="Normal-2 para-style-override-5"><span class="char-style-override-6">Engels’in “askerî demokrasi” diye adlandırdığı bu dönemin bütün kültürlerine bakın, içerik olarak aynıdır. Demirin bulunarak sabana takılması, değirmentaşı, yerleşme ve kentlerin kurulması nasıl evrensel ise, toplumların sınıflara bölündüğü dönemin manevî kültürü de evrenseldir. Örneğin Ege’nin</span> <span class="char-style-override-7">İlyada ve Odisse</span> <span class="char-style-override-6">destanlarını alın, Aşil, Hektor, Paris gibi kahramanların kültürü ile</span> <span class="char-style-override-7">Dede Korkut Hikâyeleri’</span><span class="char-style-override-6">ndeki Boğaç Bey, Salur Kazan, Bamsı Beyrek gibi gibi beylerin ve yiğitlerin kültürleri ve değerleri aynıdır. Bu kültürleri,</span> <span class="char-style-override-7">Ege-Yunan kültürü</span> <span class="char-style-override-6">ve</span> <span class="char-style-override-7">Orta Asya-Türk kültürü</span> <span class="char-style-override-6">diye adlandırarak, bir coğrafya ve zaman farkı saptanabilir, gelişme düzeyleri de tartışılabilir, fakat karakter farkı yaratılamaz. Tersine kahramanlık çağının kültürü, hangi toplumda, hangi kavimde ortaya çıkarsa çıksın, içerik olarak aynıdır.</span></p>

      <p class="Normal-2 para-style-override-5"><span class="char-style-override-6">Diller farklı olabilir, o önemli değil, dil biçimdir, dil bir araçtır; bu destanların hepsi, sınıfsız toplumdan sınıflı topluma geçiş çağının kültürüdür. Oluşan aristokrasi, Orta Asyalı olsun, Egeli olsun, Pers, Cermen veya Mısırlı olsun, aynı değerlere sahiptir. Destanları okuduğunuz zaman, sanki o kahramanlar birbirlerini görmüşler; fikirlerini, inançlarını, ahlâk ve güzellik ilkelerini, değer yargılarını, birbirlerine aktarmışlar gibi gelir. Kahramanlık çağındaki aristokrasinin gururu, kandaşı olan eski kabile eşitlerine yukarıdan bakışı, kahramanlık ve mülkiyet tutkusu, kıskançlıkları vb birbirine benzer. Yeni oluşan mülk sahiplerinin hukuku, ahlâkı ve ideolojisi, dünyanın her yerinde ortak bir karaktere sahiptir. Buna karşılık o kavimlerin, o hukuk ve ahlâkı, kapitalist dönemde görülemez. Buradan da anlaşılır ki; ulusları ve kültürleri ayıran sınır, üst üste gelmez. Kültürler arasındaki fark, sistemler ve sınıflar arasındaki farkla çakışır. Farklı sınıflar, farklı kültürlere, farklı ideolojilere sahiptir.</span></p>

      <p class="Normal-2 para-style-override-5"><span class="char-style-override-6">Örneğin,</span> <span class="char-style-override-7">Dede Korkut Hikâyeleri’</span><span class="char-style-override-6">nden birinde Salur Kazan savaşa giderken yanında Karacuk Çoban vardır. Biri beydir, asildir; diğeri çobandır. Bey silahlıdır, çoban ise silahsız. Silah taşımak, aristokrasinin tekelindedir. Ama bir çatışmada Karacuk Çoban, Salur Kazan’ı kurtarır. Bu, Salur Kazan’ı kahreder. Nasıl olur da silah taşımayan bir çoban, bir beyi kurtarır? Karacuk Çoban ile Salur Kazan’ı birleştiren bir ortak değer yoktur. Salur Kazan, Karacuk Çoban’ı aşağıladığı ölçüde vardır. Sınıflaşmayla birlikte, iki karşıt ideoloji de oluşmaktadır.</span></p>

      <p class="ARA" id="toc_marker-5-2">Akkemikli Budunun ve Burjuvazinin Ortak “Ulusal Kültürü” Var mı?</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Göktürklerde bir</span> <span class="char-style-override-7">akkemikli budun</span> <span class="char-style-override-6">vardır, bir de</span> <span class="char-style-override-7">karakemikli budun.</span> <span class="char-style-override-7">Akkemikli budun,</span> <span class="char-style-override-6">aristokrasiyi,</span> <span class="char-style-override-7">karakemikli budun</span> <span class="char-style-override-6">ise halk kesimini ifade eder. İki sınıf arasındaki karşıtlık, kendisini kültürler arasındaki çelişmede de gösterir. Orta Asya kavimlerinde sınıflaşma ve kültürel farklılaşma sürecinin en önemli kanıtlarından biri,</span> <span class="char-style-override-7">Orhun Yazıtları’</span><span class="char-style-override-6">dır.</span></p>

      <p class="Normal-2 para-style-override-5"><span class="char-style-override-6">Bumin Kağan, Göktürk kabile konfederasyonunun kuruluşunu şöyle özetler: “Ordu sevk ederek dört tarafımdaki budunu hep tabi kıldım. İlliyi ilsizleştirip, kağanlıyı kağansızlaştırdım. Başlıya baş eğdirip, dizliye diz çöktürdüm. Doğuda Kadırkan Ormanı’na kadar, batıda Demirkapı’ya kadar kondurdum. İkisi arasındaki pek teşkilatsız Göktürk’ü düzene sokarak öylece oturdum.”</span></p>

      <p class="Normal-2 para-style-override-5"><span class="char-style-override-6">Görüldüğü gibi, devletin ilk basamaklarında olan kabile konfederasyonunun doğuşunda, bir “baş eğdirenler ve diz çökertenler” vardır, bir de “baş eğen ve diz çöken”</span> <span class="char-style-override-7">budun’</span><span class="char-style-override-6">lar. Dolayısıyla iki karşıt kültürün oluşma süreci de başlamıştır.</span></p>

      <p class="Normal-2 para-style-override-5"><span class="char-style-override-7">Budun</span> <span class="char-style-override-6">sözcüğünün, milliyetçi tarihçilerin iddia ettiği gibi,</span> <span class="char-style-override-7">millet</span> <span class="char-style-override-6">anlamına gelmediğini, bizzat Bumin Kağan’ın yukarıdaki sözlerinden anlıyoruz.</span> <span class="char-style-override-7">Budun,</span> <span class="char-style-override-6">tabiiyet ilişkisini ifade ediyor. Bir de Bilge Kağan’a kulak verelim, o da Bumin Kağan gibi konuşuyor: “Türgiş Kağanı türkümüz, budunumuz idi. Dokuz Oğuzlar budunumuz idi” diyor. Hâkim durumda olan Göktürk boyları ile Dokuz Oğuz, On Uygur, Kırgız, Tarduş, Tobi, Tatar, Kıtay vb</span> <span class="char-style-override-7">budunları</span> <span class="char-style-override-6">arasındaki tabiiyet ilişkisi, feodal sınıflaşmanın başlangıç dönemini yansıtıyor. Sayılan</span> <span class="char-style-override-7">budunlar,</span> <span class="char-style-override-6">Bilge Kağan’a bağlı halk topluluklarıdır. Yazıtlarda bağımlılığın üretim sürecindeki içeriği de belirtilir: “İşi gücü vermek.” Bilge Kağan,</span> <span class="char-style-override-7">Orhun Yazıtları’</span><span class="char-style-override-6">nda sık sık şöyle der: “Dört taraftaki budunu hep tabi kıldım, düşmansız kıldım, hep bana itaat etti. İşi gücü veriyor.” “Tabi kılmak”, “itaat ettirmek”, “işi gücü vermek” terimleri, millî bir ilişkiyi değil, feodalizme doğru evrilen bağımlılık ilişkisini gösteriyor.</span></p>

      <p class="Normal-2 para-style-override-5"><span class="char-style-override-6">Bilge Kağan, itaat altına aldığı “budun”ların tüm mal ve mülklerine, karılarına ve çocuklarına el koyduğunu da belirtiyor: “Tengut budununu bozdum. Oğlunu, karısını, at sürüsünü, servetini orda aldım”;</span> <span class="char-style-override-6">“Basmıl Idık Kut, soyumdan olan budun idi. Kervan göndermiyor diye ordu sevk ettim, tabi kıldım, malını çevirip getirdim.”</span></p>

      <p class="Normal-2 para-style-override-5"><span class="char-style-override-7">Orhun Yazıtları’</span><span class="char-style-override-6">ndan aldığımız bu bölümler, Göktürk beylerinin kültürünün özünü vermektedir.</span><span class="char-style-override-8"><a class="footnote-link" href="#footnote-225-99" id="footnote-225-99-backlink">99</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-99-backlink" id="footnote-225-99">99</a> <span class="char-style-override-9">Orta Asya kavimlerinin üretim tarzı ve kültürleri konusunda bkz. Doğu Perinçek,</span> <span class="char-style-override-10">Bozkurt Efsaneleri ve Gerçek</span><span class="char-style-override-9">.</span> <span class="char-style-override-10">Budun</span> <span class="char-style-override-9">sözcüğünü</span> <span class="char-style-override-10">Bodun</span> <span class="char-style-override-9">diye okumak bize de doğru geldi. Fakat yerleşen sözcüğü değiştirmiyoruz. Talat Tekin,</span> <span class="char-style-override-10">Bodun’</span><span class="char-style-override-9">un boylar (kabileler) anlamına geldiği kanısında. Bu görüş bizce de akla yakın. Bkz. Talat Tekin,</span> <span class="char-style-override-10">Orhun Yazıtları,</span> <span class="char-style-override-9">Simurg Yayınları, İstanbul 1995, s.7 vd.</span></p>
      </div>

      <p class="Normal-2 para-style-override-5"><span class="char-style-override-6">“Ulusal kültür”den söz edenler, şimdi şu soruların yanıtlarını vermek durumundalar:</span></p>

      <p class="Normal-2 para-style-override-5"><span class="char-style-override-7">Türklerin ulusal kültürü,</span> <span class="char-style-override-6">“kendi soyundan halkı bozguna uğratıp, oğluna, karısına, at sürüsüne ve servetine el koymak” mıdır?</span></p>

      <p class="Normal-2 para-style-override-5"><span class="char-style-override-7">Türk kültüründe,</span> <span class="char-style-override-6">ulusu birleştiren harç, “baş eğdirmek ve diz çökertmek” midir?</span></p>

      <p class="Normal-2 para-style-override-5"><span class="char-style-override-7">Türk kültürü,</span> <span class="char-style-override-6">oğlanlar ve kadınlar üzerinde mülk sahipliğini kabul ediyor mu?</span></p>

      <p class="Normal-2 para-style-override-5"><span class="char-style-override-7">Türk kültürü,</span> <span class="char-style-override-6">kuş avlamak ve çobanlık yapmak mıdır, yağmayı bir geçim kaynağı haline getirmek midir, savaşla boyun eğdirdiği halklardan kervan kervan haraç almak mıdır?</span></p>

      <p class="Normal-2 para-style-override-5"><span class="char-style-override-6">Böyle bir “Türk kültürü” olmadığını biliyoruz. Şu anda Türk toplumu içinde, ne yağma var, ne ganimet, ne köle, ne de cariye.</span> <span class="char-style-override-7">Orhun Yazıtları</span> <span class="char-style-override-6">ve diğer tarihsel belgeler de kanıtlıyor ki, Türklerin bütün zamanlarda geçerli, değişmeyen bir kültürü yok. Bugünkü kültürümüz, Göktürk, Selçuklu veya Osmanlı kültürüne hiç benzemiyor; eski Kürt aşiretlerinin veya İdrisi Bitlisî zamanındaki Kürt beyliklerinin kültürüne de benzemiyor. Çünkü toplumun üretim tarzı, üretim ilişkileri değişmiş.</span><span class="char-style-override-8"><a class="footnote-link" href="#footnote-225-100" id="footnote-225-100-backlink">100</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-100-backlink" id="footnote-225-100">100</a> <span class="char-style-override-9">“Alparslan ile başlayan ilk Selçuklu çağını, Fatih’ten Kanunî’nin ölümüne kadar Osmanlı devrini, Atatürk önderliğinde Cumhuriyetimizin ilk 15 yılını” kapsayan bir “Türk ideolojisinin” var olduğu yönündeki görüşlere bir örnek: Talat Halman, “Çığır”,</span> <span class="char-style-override-10">Milliyet</span><span class="char-style-override-9">, 25 Temmuz 1983.</span></p>
      </div>

      <p class="Normal-2 para-style-override-5"><span class="char-style-override-6">Kültürün bir parçası olan siyasal örgütlenmeyi ele alalım. Karahanlıların devlet örgütlenmesinin teorisini açıklayan</span> <span class="char-style-override-7">Kutadgu Bilig</span> <span class="char-style-override-6">ile Türklerin Ortadoğu’ya geldikleri zamanki devlet teorilerini ortaya koyan Nizamülmülk’ün yazdığı</span> <span class="char-style-override-7">Siyasetname’</span><span class="char-style-override-6">yi, bugünkü Türkiye Cumhuriyeti’nin devlet örgütlenmesiyle karşılaştıralım; ortak bir siyaset kültürü keşfetmek mümkün mü?</span></p>

      <p class="ARA" id="toc_marker-5-3">Feodal Çağda “Yoksul Eti Yiyenlerin” ve Yoksulların Kültürü</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kaşgarlı Mahmut’un</span> <span class="char-style-override-7">Divan-ı Lügat-it Türk’</span><span class="char-style-override-6">te aktardığı “Yer baskısı dağ, budun baskısı bey” sözü, Orta Asya’daki sınıf baskısının ağırlığını özlü olarak dile getirir. Türk toplumları, uzun bir sınıflara bölünme sürecinden sonra feodal sisteme sıçrayarak, eski kabile kültüründen ve daha sonraki kahramanlık çağı kültüründen kopmuş ve yeni bir kültür yaratmışlardır. Yeni feodal kültür, elbette eski kültürün içinde filizlenmiştir; ancak onun devamı değil, inkârıdır. Orta Asya’nın ilkel döneminde kabile üyelerinin eşiti olan şef, daha sonra zenginleşerek</span> <span class="char-style-override-7">Dede Korkut’</span><span class="char-style-override-6">taki Salur Kazan olmuş ve en son has veya tımar beyi haline gelerek feodal hâkim sınıfa dönüşmüştür.</span></p>

      <p class="Normal-2 para-style-override-5"><span class="char-style-override-6">Yunus Emre,</span> <span class="char-style-override-7">“Geçti beyler mürüvveti / Binmişler birer atı / Yediği yoksul eti / İçtiği kan olmuştur”</span> <span class="char-style-override-6">dizeleriyle bu kültürel değişimi anlatır. Beylerin, kabile toplumundaki gibi, kandaşlarına insanca ve kardeşçe davrandığı çağ geçmiştir. Artık beyler, yoksul eti yiyip, yoksul kanı içmektedirler.</span></p>

      <p class="Normal-2 para-style-override-5"><span class="char-style-override-6">Yine bir halk şiiri, yeni kültürü şöyle özetler:</span> <span class="char-style-override-7">“Şalvarı şaltak Osmanlı / Eğeri kaltak Osmanlı / Ekende yok, biçende yok / Yemede ortak Osmanlı.”</span> <span class="char-style-override-6">Birlikte ekme ve birlikte biçme sistemi (kabile toplumu) artık geride kalmıştır. Osmanlı bey sınıfı, üretimde yoktur; ama ürünün belli miktarına el koymaktadır. Bu sömürü temelinde yükselen sarayların duvarları, saraylarda oturanlarınki ile üreten emekçinin kültürlerini de birbirinden ayırmıştır.</span></p>

      <p class="Normal-2 para-style-override-5"><span class="char-style-override-6">Bir Osmanlı ve Selçuklu sarayının kültürüne bakalım, bir de onlara muhalefet eden göçebe ve köylü kitlelerin kültürüne; ortak bir “ulusal kültür” olmadığını saptarız. Bâki’nin mersiyesi ile Bayburtlu Celâlî’nin ağıtı; Nedim’in gazelleri ile Karacaoğlan’ın koşmaları karşı karşıyadır.</span></p>

      <p class="Normal-2 para-style-override-5"><span class="char-style-override-6">Dillerinde bile derin bir farklılaşma görülür. Feodal hâkim sınıf, yine Türkçe konuşmakta ve yazmaktadır; ama öyle bir Türkçe ki, halkın anlaması pek müşkül.</span></p>

      <p class="ARA" id="toc_marker-5-4">Kavim ve Din Değil, Sınıf Çelişmesi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Beyler ile köylü ve göçebe kitlesi arasındaki kültür farkları, kendisini ideolojik alanda mezhep farklarıyla ortaya koyar. Hem Hıristiyanlık, hem de İslamiyet içinde hâkim sınıfların sapkın (heterodoks) diye niteledikleri muhalif mezhepler ortaya çıkmıştır. Hıristiyan veya İslam, bu sapkın mezheplerde, eski eşitlikçi toplumdan kalma ortak değerler görülür.</span></p>

      <p class="Normal-2 para-style-override-5"><span class="char-style-override-6">Selçuklu ve Osmanlı hâkim sınıfı, Sünnî İslamı kabul ederken, ezilen köylü ve göçebe kitleleri Batınî mezhepleri benimsedi. 15. yüzyıl tarihçileri, Anadolu’daki halk kitlesinin hemen hepsinin Kızılbaş olduğunu belirtirler.</span></p>

      <p class="Normal-2 para-style-override-5"><span class="char-style-override-6">Sünnî olan Osmanlı beyi, Kızılbaş olan Türkmen köylüsünü ve göçebesini ezer, kırar geçirir, dağlara sürer; buna karşılık Balkanlar’daki Hıristiyan feodallerle, din farklarına rağmen, birliktedir, özde aynı kültürü paylaşır. Müslüman veya Hıristiyan köylünün ürettiği artı ürüne el koymak, onların ortak kültürünün temelidir. Özellikle Osmanlı devletinin ilk kuruluş döneminde önemli feodal sülalelerin kökeni Hıristiyandır. Örneğin Mihaloğulları veya Evrenosoğulları, eski Bizans tekfurlarından gelirler. Bizans feodali ile Osmanlı feodali arasındaki fark,</span> <span class="char-style-override-7">Mihail</span> <span class="char-style-override-6">ile</span> <span class="char-style-override-7">Mihal</span> <span class="char-style-override-6">arasındaki farktır. Buna karşılık Müslüman veya Hıristiyan köylünün kültürü de özde ortaktır. Dinler değil, sınıfsal karşıtlıklar, kültür farklarını belirler.</span></p>

      <p class="Normal-2 para-style-override-5"><span class="char-style-override-6">Din farkı gibi kavim farkı da, kültür farkı anlamına gelmez. Ayrı kavimlerden feodallerin ortak kültürleri vardı. Ortaçağ hâkim sınıfının kimliğini veya kültürünü belirleyen, Türklük, Araplık veya Fransızlık değil; bey olmaktır, feodal aristokrasinin içinde yer almaktır. Alparslan, Osman Gazi, Fatih Sultan Mehmet veya Yavuz Sultan Selim, hiçbiri, kendini “Türk” olarak tanımlamıyordu. Kanunî Sultan Süleyman’ın Fransa kralına yazdığı ünlü mektubu bir kez daha okuyalım. Kanunî orada uzun uzun kendisini tanıtır; o kadar sıfat ve kimlik arasında, Türklüğün en arka sıralarda bile yer bulmadığını görürüz. Osmanlı padişahları kendilerine “Türk Sultanı” değil “Rum Sultanı” derlerdi: “Sultan-ı İklim-i Rum”.</span></p>

      <p class="Normal-2 para-style-override-5"><span class="char-style-override-6">Osmanlı, bugün iddia edildiği gibi “ulusal bir kültüre” sahip olsaydı, Enderun ve Yeniçeri Ocağı gibi devletin temel kurumlarında devşirmelik sistemi uygulamazdı. Bu kurumlar, bir tek Türklere kapalıydı.</span></p>

      <p class="Normal-2 para-style-override-5"><span class="char-style-override-6">Osmanlı sülalesi için, 15. yüzyılda bir Kayı soykütüğü yaratıldı. Amaç, Osmanoğullarının Türklüğünü belgelemek değil, onlara tarihsel kök üreterek soyluluklarını sağlama bağlamaktı. Osmanlı sultanlarının kimlikleri, soylu olmaktı; devletin ve mülkün sahibi olmaktı.</span></p>

      <p class="Normal-2 para-style-override-5"><span class="char-style-override-6">Osmanlı padişahlarını ve beylerini, Türklük adına konuşturanlar, 19. ve 20. yüzyılın romancıları, tiyatrocuları olmuştur. Burjuvazi, “ulusal kültür”ünü yaratırken, geçmişe dönmüş ve milliyetçi ideolojinin gereklerine göre yeni bir tarih yapmıştır. İşte aydının rolü buradadır. Aydın, belli bir sınıf adına, o sınıfın tasavvurlarını toplumun zihnine oya gibi işler; hâkim sınıfın yanılsamalarını yetkinleştirir ve topluma özümletir. “Ulusal kültür” uydurmasını, burjuvazi adına aydınları imal eder.</span></p>

      <p class="Normal-2 para-style-override-5"><span class="char-style-override-6">Ortaçağ devletlerinde, çeşitli kavimlerin başına farklı kavimlerden hanedanlar geçti. Çin İmparatorluğu’nu, Türk ve Moğoldan Mançulara kadar çeşitli kavimlerden sülaleler yönetti. Birçok Türk hanedanı, Fars, Arap, Hint ve Kürt kavimlerinin padişahı oldu. Tersi de söz konusu: Türkler bir dönem Abbasî sultanları tarafından yönetildi. Mısır’ı yöneten Memlûkler, Çerkes’ti. Avrupa da öyle:</span> <span class="char-style-override-7">Romanof hanedanı,</span> <span class="char-style-override-6">Tatarların, Letonyalıların, Almanların, Ermenilerin, Rusların, Finlilerin tepesindeydi.</span> <span class="char-style-override-7">Habsburglar;</span> <span class="char-style-override-6">Macarlarla Hırvatları, Slovaklarla İtalyanları, Ukraynalılarla Avusturya Almanlarını yönetiyordu.</span> <span class="char-style-override-7">Hannover hanedanı,</span> <span class="char-style-override-6">İskoç, İngiliz, Galli ve İrlandalıların yanı sıra Bengalliler ve Quebecliler üzerinde de hüküm sürüyordu.</span></p>

      <p class="Normal-2 para-style-override-5"><span class="char-style-override-6">Aynı hanedanın üyeleri, farklı devletlerin, hatta bazen de rakip devletlerin hükümdarıydılar.</span> <span class="char-style-override-7">Bourbonlar,</span> <span class="char-style-override-6">hem Fransa’nın, hem de İspanya’nın kralıydı.</span> <span class="char-style-override-7">Hohenzollernler,</span> <span class="char-style-override-6">hem Prusya’nın, hem de Romanya’nın başındaydılar. Yunanistan, bağımsızlığını kazanınca, krallık tacını bir Yunanlı değil, Bavyera’nın başındaki</span> <span class="char-style-override-7">Wittelsbach</span> <span class="char-style-override-6">hanedanından bir prens giydi. Britanya krallarına bakınız, İngilize rastlayamazsınız. İmparatorluk tahtında oturan, Normandır (Plantagenetler), Gallidir (Tudorlar), İskoçtur (Stuartlar), Hollandalıdır (Orange hanedanı) ve Almandır (Hannoverliler).</span><span class="char-style-override-8"><a class="footnote-link" href="#footnote-225-101" id="footnote-225-101-backlink">101</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-101-backlink" id="footnote-225-101">101</a> <span class="char-style-override-9">Benedict Anderson,</span> <span class="char-style-override-10">Hayali Cemaatler-Milliyetçiliğin Kökenleri ve Yayılması</span><span class="char-style-override-9">, çev. Metis Yayınları, İstanbul 1993, s.99.</span></p>
      </div>

      <p class="Normal-2 para-style-override-5"><span class="char-style-override-6">Eğer ortaçağda bir “ulusal kültür” olsaydı, herhalde çeşitli kavimlerin beyleri, farklı kavimlerden hanedanları başlarına oturtmazlardı.</span></p>

      <p class="Normal-2 para-style-override-5"><span class="char-style-override-6">Feodal devletlerin orduları da, ortaçağda bir “ulusal kültür” ve ulusal bilinç bulunmadığını gösterir. Birçok ortaçağ devleti, ordusunu, özellikle merkezdeki silahlı güçleri, yönettiğinden farklı bir kavimden oluşturur. Devşirmelik sistemine dayanan Yeniçerilik bunun en gelişmiş örneğidir. Selçuklu Veziri Nizamülmülk, ünlü eseri</span> <span class="char-style-override-7">Siyasetname’</span><span class="char-style-override-6">de farklı kavimlerden bir ordu kurmanın teorisini yapar.</span><span class="char-style-override-8"><a class="footnote-link" href="#footnote-225-102" id="footnote-225-102-backlink">102</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-102-backlink" id="footnote-225-102">102</a> <span class="char-style-override-9">Dergâh Yayınları, s.146.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-9"><span class="char-style-override-5">Feodal Kültürün Evrenselliği</span></p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Türklerin Orta Asya’da başlayan sınıflaşma süreci, iniş çıkışlarla MÖ 1000 yıllarından MS 1200 yıllarına kadar devam eder. İki bin yıllık birikim, feodal topluma sıçramayla sonuçlanır. Orta Asya’da kabile konfederasyonları örgütleyen aristokrasi, feodal bir hâkim sınıfa dönüşür ve Ortadoğu’da büyük imparatorlukların kurucusu olur. Burada Türk toplumunun sınıflara bölünme süreci, belirleyicidir. Eğer bu süreç, belli bir olgunluğa ulaşmasaydı, Türkler, Ortadoğu’nun tektanrılı dinini, İran’ın devlet teorisini, Bizans’ın çeşitli kurumlarını özümsemeyeceklerdi.</span></p>

      <p class="Normal-2 para-style-override-5"><span class="char-style-override-6">Selçuklu ve Osmanlı devletlerinin ekonomik temeli, toprak sistemi, örgütlenmesi, ideolojisi, bunların hepsi, “ulusal kültür” safsatasını çürütür.</span></p>

      <p class="Normal-2 para-style-override-5"><span class="char-style-override-6">Eğer kültür “ulusal” ise; Bizans’ın, Arapların, Farsların ve Türklerin toprak sistemleri niye “ulusal” değil de, birbirine benziyor?</span></p>

      <p class="Normal-2 para-style-override-5"><span class="char-style-override-6">Eğer kültür “ulusal” ise, Türkler nasıl oluyor da İran’ın Sasanî devlet teorisini ve kurumlarını özümleyebiliyorlar?</span></p>

      <p class="Normal-2 para-style-override-5"><span class="char-style-override-6">Türklerin Orta Asya’da sınıflara bölünerek kurdukları devletin teorisini açıklayan</span> <span class="char-style-override-7">Kutadgu Bilig</span> <span class="char-style-override-6">ile Ortadoğu’nun devlet teorisi niçin ayrı değil de aynı?</span></p>

      <p class="Normal-2 para-style-override-5"><span class="char-style-override-6">Yeniçeriliğin veya Sipahiliğin köklerini, Orta Asya’nın kabile konfederasyonlarının savaş örgütlenmelerinde bulamazsınız, ama Bizans ve İran’da bulabilirsiniz. Hani kültür “ulusal”dı?</span></p>

      <p class="Normal-2 para-style-override-5"><span class="char-style-override-6">Sultanahmet Camii’nin benzerine, Orta Asya’da rastlanmıyor. Hemen ona bakan Ayasofya, “kökü burada” diyor. Bu gerçeğe “ulusal kültür” ideologları ne diyecekler?</span></p>

      <p class="Normal-2 para-style-override-5"><span class="char-style-override-6">Örnekler uzatılabilir. Selçuklu ve Osmanlı kültürünün, İran, Arap ve Bizans kültürleriyle, hatta ortaçağın Avrupa toplumlarının kültürleriyle aynı içeriğe sahip olması, doğaldır. Çünkü bu devletlerin hepsi, köylünün ürettiği artı ürüne elkoyan beyler sınıfı tarafından kurulmuştur. Aynı üretim tarzı üzerinde elbette aynı içerikte kültürler yükselecektir.</span></p>

      <p class="Normal-2 para-style-override-5"><span class="char-style-override-6">Bu nedenle Selçuklu sarayı Türkçeyi bırakmış, aynı kültürü paylaştığı Fars feodallerinin dilini konuşmaktadır. Selçuklu sultanlarının adları bile Türkçe değildi. Keykavus‘lar, Keykubat’lar, Keyhüsrev’ler, eski Pers imparatorlarına özeniyorlardı. Mevlâna,</span> <span class="char-style-override-7">Mesnevî’</span><span class="char-style-override-6">sini ve diğer eserlerini Farsça yazdı.</span></p>

      <p class="Normal-2 para-style-override-5"><span class="char-style-override-6">Yalnız Selçuklu’ya özgü değil, Prusya sarayında Fransızca konuşulurdu. Rus sarayında da öyle. Avusturya İmparatorluğu’na hükmeden Habsburg hanedanı içinde, Almanca bilmeyenler vardı. Bu örnekler de gösteriyor ki, farklı “ulusal kültürler” değil, evrensel olan bir feodal kültür vardır. Belli bir toplumsal sistemi daha sonra kuranlar, gelişmiş olanların kültür birikimiyle buluşurlar. Tarihsel gecikme, kültür alanında böyle giderilir.</span></p>

      <p class="ARA" id="toc_marker-5-5">Ulusun ve “Ulusal Kültürün” Tarihselliği</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Milliyetçi ideoloji, ulusun ta ezelden gelip sonsuza gittiğini iddia eder. Türk Milliyetçiliğinin ideologlarına bakarsanız, Türkler; Hunlar veya Göktürkler zamanından beri ulus olarak yaşıyorlar. Bu tarih dışı tezlerini kanıtlamak için, tarihsel belgeleri günümüz Türkçesine çevirirken değiştirmişlerdir. Örneğin</span> <span class="char-style-override-7">Göktürk Yazıtları’</span><span class="char-style-override-6">ndaki</span> <span class="char-style-override-7">budun,</span> <span class="char-style-override-6">“millet” diye aktarılmıştır. Oysa budun, ulus değildir, bir bağımlılık ilişkisini belirtir. Türkçe konuşmayan bazı kabile toplulukları da, Göktürk hakanına bağımlı hale gelmiş ve Bilge Kağan’ın budunu olmuşlardır.</span> <span class="char-style-override-7">Orhun Yazıtları’</span><span class="char-style-override-6">nı nesnel olarak inceleyenler, “Türk” denen topluluğun, Bilge Kağan’ın boyu olduğunu saptarlar. Fakat daha sonra o boyun hâkimiyeti altına giren bütün topluluklar, Çinliler ve Araplar tarafından “Tucyu” veya “Türk” diye adlandırılmıştır.</span></p>

      <p class="Normal-2 para-style-override-5"><span class="char-style-override-6">Buradan da görülür ki, Göktürkler zamanında bir Türk milleti yoktu. Daha sonra Selçuklular, Osmanlılar zamanında da bir Türk milleti yoktu; bir Türk kavmi vardı. Kavim, millet demek değildir. Kavim, aynı dili konuşan, ortak bir etnik kökeni olan halk topluluğudur. Bu topluluğun içinde bir ulusal bilinç yoktur. Millî bilinci burjuvazi yaratacaktır.</span></p>

      <p class="Normal-2 para-style-override-5"><span class="char-style-override-6">İnsan topluluklarının uluslar diye sınıflandırılması, günümüz insanına çok doğal gelir; ancak ulus olgusunun tarihi, birkaç yüzyılı geçmez. Türk ulusu ise, taş çatlasa yüz yıldan beri var.</span></p>

      <p class="Normal-2 para-style-override-5"><span class="char-style-override-6">Ulus, tarihsel bir kategoridir; kapitalizmin şafağıyla birlikte ortaya çıktı ve sınıfların sönüp gitmesiyle ortadan kalkacaktır.</span></p>

      <p class="Normal-2 para-style-override-5"><span class="char-style-override-6">Kapitalizm, Avrupa’da yükselişe geçip, adım adım feodal parçalanmaları yok etmeye girişince, milletin ekonomik temeli de oluşmaya başladı. Ortaçağda bildiğimiz gibi, bir meta üretimi vardı. İnsanlar kendi ihtiyaçları için mal ürettikleri gibi, aynı zamanda pazar için de mal üretiyorlardı. Ürettiğini pazarda satıp onun karşılığında başka bir mal almak, daha önce toplumların sınıflaşma sürecinde ortaya çıkmıştı. Feodal dönemde pazar, esas olarak feodal beyliklerle sınırlıydı. Fakat kapitalizmle birlikte, bu feodal pazarlar çatırdadı ve “ulusal” adı verilen ülke çapındaki pazar oluştu.</span></p>

      <p class="Normal-2 para-style-override-5"><span class="char-style-override-6">Burjuvazi, köylünün beye bağımlılığını pekiştiren feodal ideolojinin karşısına, milliyetçi ve özgürlükçü ideolojisiyle çıktı. Bu ideolojinin özü şuydu: İnsanlar, özgür ve eşit doğar, özgür yaşarlar. İnsanlar, eşitleri olan feodal beylerin kulu olamaz. Çünkü köylünün, beyin kulu olmaktan kurtulup (özgürleşmek), kapitalistin işçisi olması gerekiyordu. Kapitalizm, ancak toprağa bağlılıktan kurtulan emekçinin işgücünü sömürerek gelişebilirdi.</span></p>

      <p class="ARA" id="toc_marker-5-6">“Ulusal Kültür”ün İşlevi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Milliyetçi ve liberal ideoloji, daha kapsamlı olarak “ulusal kültür”, tarih içinde iki cephede, iki karşıt işlev gördü.</span></p>

      <p class="Normal-2 para-style-override-5"><span class="char-style-override-7">Birinci işlevi,</span> <span class="char-style-override-6">burjuvazinin ulusal piyasasını yaratmak için uygun ideolojik iklimi oluşturmaktır. Ulusal piyasadaki en önemli meta, işgücüdür. Köylü feodal bağlardan kurtarılmalıdır ki, işgücünü serbestçe piyasaya sunsun. Burjuvazi, devrimci olduğu çağda, bu ideolojisini ‘özgürlük, eşitlik, kardeşlik’ diye sloganlaştırdı.</span></p>

      <p class="Normal-2 para-style-override-5"><span class="char-style-override-6">Ezilen Dünya’daki Devrimci Milliyetçilik de, emperyalizme ve feodalizme karşı ulusal piyasayı yaratan ve koruyan yönüyle aynı işlevi gördü. Bu yüzyılın başında, Türkiye, Çin ve İran dışındaki bütün Asya, Afrika ve Latin Amerika ülkeleri, sömürgeydi, devletsizdi. Buralarda ulusal devletler, emperyalizme karşı kuruldu ve dünya kapitalist sistemi içinde yer alsalar bile emperyalizmin sömürüsüne belli sınırlar getirdiler. Bu nedenle Komünist Enternasyonal, “kapitalizmin boyunduruğundan kurtulan milletlerin ulusal kültürlerinin gelişmesini destekledi ve bu kültürlerin içeriğine proleter bir nitelik kazandırmaya çalıştı”.</span><span class="char-style-override-8"><a class="footnote-link" href="#footnote-225-103" id="footnote-225-103-backlink">103</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-103-backlink" id="footnote-225-103">103</a> <span class="char-style-override-10">Komünist Enternasyonal Programı</span><span class="char-style-override-9">, Aydınlık Yayınları, İstanbul, Mayıs 1977, s.59.</span></p>
      </div>

      <p class="Normal-2 para-style-override-5"><span class="char-style-override-6">“Ulusal kültür”, Ezilen Dünya ülkelerinde, emperyalizme karşı bağımsızlığı ve feodalizme karşı ekonomik bütünlüğü sağlayan ve savunan ideolojik içeriğiyle olumlu işlevini sürdürmektedir.</span></p>

      <p class="Normal-2 para-style-override-5"><span class="char-style-override-6">“Ulusal kültürün”</span> <span class="char-style-override-7">ikinci işlevi</span> <span class="char-style-override-6">ise, burjuvazinin emekçi sınıflar üzerindeki ideolojik hegemonyasını temsil etmesidir. Burjuvazi, kendi kapitalist sistemi içinde, gerçekte eşit ve kardeş olmayan çeşitli sınıflardan insanları, “eşit ve kardeş” diye tanımladı. Onlar arasındaki sınıf çelişmelerini ve çıkar karşıtlıklarını, ulus kavramı sayesinde ortak çıkar olarak gösterdi; “ortak ruhsal biçimlenmeyi” bu ideolojik çarpıtmalara dayandırdı. Ulusun “eşit” ve “özgür” bireyleri sayılan burjuva ile işçi, kardeş haline geliyor; ortak çıkarlara, ortak geleceğe ve ruhsal biçimlenmeye sahip oluyordu. Oysa burjuvazi, ancak işçinin yarattığı değerin bir kısmının karşılığını ödemeyerek, alınterinin bir kısmına el koyarak kâr sağlayabilirdi. Bu ilişkide bir çıkar ortaklığı değil, uzlaştırılması mümkün olmayan bir karşıtlık vardı. Burjuvazinin “ulusal kültürü”, işçiyi makine gibi davranması için eğitiyordu. Oysa işçi, ancak burjuvaziyi yıkarak, kendi geleceğini yaratabilirdi. Burjuvazi ise, işçi sınıfı üzerindeki diktatörlüğünü sağlam tutmak zorundaydı. Kardeşlik, bu ilişkinin neresinde bulunabilirdi?</span></p>

      <p class="Normal-2 para-style-override-5"><span class="char-style-override-6">Ne var ki, “ulusal kültür”, yani “hepimiz bir ulusuz, hepimiz Fransızız, burjuva da Fransız, işçi de Fransız” veya “hepimiz Türküz, sermaye sahibi olanımız da Türk, onun fabrikasında çalışan işçi de Türk; toprak ağası da Kürt, onun toprağında çalışan maraba da Kürt” söylemi, aralarında uzlaşmaz çelişmeler olan sınıfları, aynı ulus kurgusunda topluyordu. Burjuvazinin milliyetçi ideolojisi, işgücünü kiralayanlar ile işgücünü satanları, toprak ağaları ile köylüyü, ulus kavramı içinde birleştirdi. Böylece ulus kavramı ve “ulusal kültür”, piyasada var olan sınıf karşıtlığını, ideoloji ve siyaset düzleminde ortadan kaldırma işlevi gördü.</span></p>

      <p class="ARA" id="toc_marker-5-7">Ulusu Burjuvazi Yarattı</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kısacası ulusu, dünyanın her yerinde burjuvazi, özellikle de burjuva devleti yaratmıştır. Fransız ulusunu, Fransız burjuvazisi yaratmıştır. Alman, Rus, Türk ulusunu vb, hep burjuvazi yaratmıştır. Burjuvazinin milleti yaratmakta kullandığı örgüt, devlettir; ideoloji ise, Milliyetçilik.</span></p>

      <p class="Normal-2 para-style-override-5"><span class="char-style-override-6">Hobsbawm, bu olayı şöyle özetler:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Milliyetçilik, milletlerden önce gelir. Milletler, devletleri ve milliyetçilikleri yaratmaz, doğru olan bunun tam tersidir.”</span><span class="char-style-override-8"><a class="footnote-link" href="#footnote-225-104" id="footnote-225-104-backlink">104</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-104-backlink" id="footnote-225-104">104</a> <span class="char-style-override-9">E.J. Hobsbawm,</span> <span class="char-style-override-10">1780’den Günümüze Milletler ve Milliyetçilik,</span> <span class="char-style-override-9">çev. Osman Akınhay, Ayrıntı Yayınevi, İstanbul, Temmuz 1993, s.24.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Milletleri yaratan burjuvazinin temsilcileri, bazen çok açık sözlü olmuşlardır. Örneğin Polonya’nın kurtarıcısı Albay Piysudsky şöyle der:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Devleti yaratan millet değil, milleti yaratan devlettir.”</span><span class="char-style-override-8"><a class="footnote-link" href="#footnote-225-105" id="footnote-225-105-backlink">105</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-105-backlink" id="footnote-225-105">105</a> <span class="char-style-override-9">Aktaran H. Roos,</span> <span class="char-style-override-10">A History of Modern Poland,</span> <span class="char-style-override-9">Londra, 1966, s.48.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">İtalya’nın birliği gerçekleştirildiği zaman, burjuvazinin önündeki yeni görevi belirleyen şu veciz söz ise, parlamento kürsüsünden söylenmiştir:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“İtalya’yı yarattık, şimdi de İtalyanları yaratmalıyız.”</span><span class="char-style-override-8"><a class="footnote-link" href="#footnote-225-106" id="footnote-225-106-backlink">106</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-106-backlink" id="footnote-225-106">106</a> <span class="char-style-override-9">Massimo d’Azeglio’nun sözlerini E. Latham’ın</span> <span class="char-style-override-10">Ünlü Sözler</span> <span class="char-style-override-9">kitabında bulabilirsiniz. Bkz.</span> <span class="char-style-override-10">Famous Sayings and Their Authors,</span> <span class="char-style-override-9">Detroit, 1970.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Milliyetçilik, kimi zaman önceden var olan kültürleri alıp onları uluslara çevirir, kimi zaman da ulusları icat eder ve genellikle önceden var olan kültürleri bütünüyle yok eder.</span><span class="char-style-override-8"><a class="footnote-link" href="#footnote-225-107" id="footnote-225-107-backlink">107</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-107-backlink" id="footnote-225-107">107</a> <span class="char-style-override-9">Ernest Gellner,</span> <span class="char-style-override-10">Nations and Nationalism,</span> <span class="char-style-override-9">s.48-49’dan aktaran</span> <span class="char-style-override-9">Hobsbawm,</span> <span class="char-style-override-10">aynı yerde.</span></p>
      </div>

      <p class="Normal-2 para-style-override-5"><span class="char-style-override-6">Buradan da anlaşılabileceği gibi, ulusun olması için, önce burjuvazinin ve burjuva kültürünün filizlenmesi gerekir. Burjuvazi, yarattığı kültürle ve elbette aydınları aracılığıyla, daha iktidarı ele geçirmeden ulusu da yaratmaya başlar. Ancak ulusun asıl yaratıldığı dönem, burjuvazinin hâkim sınıf haline gelip, devlete sahip olduğu dönemdir.</span><span class="char-style-override-8"><a class="footnote-link" href="#footnote-225-108" id="footnote-225-108-backlink">108</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-108-backlink" id="footnote-225-108">108</a> <span class="char-style-override-9">Burada devleti olmayan halkların, örneğin Kürtlerin bir ulus olup olmadıkları sorulabilir. Osmanlı devletinin hâkim olduğu topraklarda Türkler, Araplar ve Kürtler en geç uluslaşan topluluklardı. Kürtlerin bir devletinin olmaması, bu süreci daha da geciktirdi. Fakat bu, Kürtlerin şimdi bir ulus olmadıkları anlamına gelmez. Uluslaşma da, bir insanın hayatı gibidir. Doğuyor, sonra çocukluk, gençlik ve yaşlılık çağlarından geçiyor. Bu sürece adımını attığı andan başlayarak, o topluluğu bir ulus olarak tanımlamak gerekir. Ancak şunu da eklemek gerekir ki, Kürtlerin uluslaşma süreci henüz tamamlanmamıştır. Türkiye’de yaşayan Kürtlerin Türklerle kaynaşması da bir olgudur.</span></p>
      </div>

      <p class="Normal-2 para-style-override-5"><span class="char-style-override-6">Çünkü ideolojik hegemonya, toplumun büyük çoğunluğunu belli bir kültürde yoğurmanın koşuludur. Önce burjuvazinin aydınları, “ulusal kültürü” yaratır; sonra da burjuva devleti, ulusu yaratır. İktidarı ele geçirmeden önceki dönemde, ulusun yaratılmasında burjuvazinin kültür adamları ön plandayken, iktidarın ele geçirilmesi ve kullanılması döneminde siyasal aydınlar öncü roller oynarlar. Burjuvazinin “ulusal kültürü”, ancak bir devlet gücüne kavuştuktan sonra, ulusa mal edilir ve “ulusun kültürü” olur.</span></p>

      <p class="Normal-2 para-style-override-5"><span class="char-style-override-6">Burjuva devleti, hem ulusal piyasayı yayarak ve derinleştirerek ulusu yaratır, hem de “ulusal kültürü” bu piyasanın hücrelerine kadar şırınga ederek. Bu süreçte ulusal dil bile devlet tarafından yaygınlaştırılmıştır. İtalya’da, ulusal birliğin sağlandığı sırada, İtalyanca konuşanların oranı yüzde 2.5 idi. İtalyan devleti, bu oranı belli bir süre içinde yüzde 100’e çıkardı. Piyasanın ihtiyacı, ulusal bir dildir. Ulusal dilin çeşitli dilleri ve ağızları sindirmesinde, devlet belirleyici rol oynar. Ulusal devlet, “ulusal kültür” aracılığıyla bir etnik grubun diğerlerini özümlemesini veya etnik grupların yeni bir bileşim içinde kaynaşmasını sağlar. İngiliz, Fransız, Alman veya İtalyan uluslarının karnını açtığımız zaman, içinden çeşitli kavimler ve çeşitli diller çıkar.</span></p>

      <p class="Normal-2 para-style-override-5"><span class="char-style-override-6">Uluslaşmakta geciken toplumların tarihi, bu gecikmeyi açıklar. Bu toplumlar, ya kapitalizm öncesinde kalmışlar ya da uzun zaman devletleri olmamıştır. Bu yüzyılın başında her iki eksiği birden taşıyan toplumlar da vardı ve dünya nüfusunun büyük çoğunluğunu oluşturuyorlardı. O zaman Ezilen Dünya’da bir tek Türkiye, Çin ve İran’da devlet vardı. Diğerleri, sömürge durumundaydı; devletleri yoktu. Asya, Afrika ve Latin Amerika toplumlarının çoğu, Ekim Devrimi ve Çin Devrimi’nden sonraki dünya dengelerinde devlet kurabildiler ve uluslaşma sürecinde önemli bir atak yaptılar. Yeni devletler, daha önceki yüzyıllarda gelişmiş kapitalist ülkelerde yaşandığı gibi, farklı etnik toplulukları özümleyerek bir ulus haline getirme sürecine girdiler. Bunu, elbette ulusal piyasanın gelişmişliği temelinde başardılar.</span></p>

      <p class="Normal-2 para-style-override-5"><span class="char-style-override-6">Demek ki, çağımızda ulus yaratmanın motoru, artık emperyalizme karşı mücadeledir. Çünkü bağımsız devlet de, ulusal piyasa da, ancak emperyalizme karşı kurulabilir ve geliştirilebilir.</span><span class="char-style-override-8"><a class="footnote-link" href="#footnote-225-109" id="footnote-225-109-backlink">109</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-109-backlink" id="footnote-225-109">109</a> <span class="char-style-override-9">Bu konuda bkz. Doğu Perinçek, “Ulusal Sorunun Bugünkü Anlamı”,</span> <span class="char-style-override-10">Teori</span><span class="char-style-override-9">, sayı 33, s.3 vd.</span></p>
      </div>

      <p class="ARA" id="toc_marker-5-8">Türk Ulusunu da Burjuvazi Yarattı</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Türklerin uluslaşma sürecinin, 19. yüzyılda başladığını biliyoruz. Ancak asıl büyük atılım, Kurtuluş Savaşı’ndan sonra ulusal bir Türk devletinin kuruluşuyla gerçekleşti.</span></p>

      <p class="Normal-2 para-style-override-5"><span class="char-style-override-6">Ulusun oluşumu konusunda, Kemalistlerin kafalarının bir hayli karışık olduğu söylenebilir. Çoğu zaman ulusun bütün tarih boyunca var olduğunu düşündüler. Bir kabilenin diğerlerini hâkimiyet altına alarak bir konfederasyon kurmasını, aynı zamanda ulusun oluşması olarak gördüler.</span><span class="char-style-override-8"><a class="footnote-link" href="#footnote-225-110" id="footnote-225-110-backlink">110</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-110-backlink" id="footnote-225-110">110</a> <span class="char-style-override-10">Türk Tarihinin Ana Hatları,</span> <span class="char-style-override-9">“Methal” kısmı, Devlet Matbaası, İstanbul 1931, s.48.</span></p>
      </div>

      <p class="Normal-2 para-style-override-5"><span class="char-style-override-6">Bir yandan da, önderlik ettikleri devrimi, ümmetten ulusa geçiş olarak tanımladılar. Mustafa Kemal, 1923 yılında, İzmir İktisat</span> <span class="char-style-override-6">Kongresi’nde yaptığı konuşmada, üç ayrı yerde, Türklerin o zamana kadar “gerçek, bilimsel, olumlu anlamıyla millî bir devir yaşamadıklarını” ve “millî bir tarihe malik olmadıklarını” kesin ifadeler kullanarak belirtir.</span><span class="char-style-override-8"><a class="footnote-link" href="#footnote-225-111" id="footnote-225-111-backlink">111</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-111-backlink" id="footnote-225-111">111</a> <span class="char-style-override-10">Atatürk’ün Söylev ve Demeçleri,</span> <span class="char-style-override-9">c.I, Türk İnkilâp Tarihi Enstitüsü Yayınları, 2. basım, Ankara 1961, s.100, 101, 105, 106. Mahmut Esat Bozkurt da, İzmir İktisat Kongresi’nde yaptığı konuşmada Türklerin “tarihte millî bir devir yaşamadıklarını” belirtir (Afetinan,</span> <span class="char-style-override-10">İzmir İktisat Kongresi,</span> <span class="char-style-override-9">TTK Yayınları, Ankara 1982, s.78). Kemalist Devrim’in teorisyenlerinden Yusuf Akçura, milliyet fikrinin 15-19. yüzyıllar arasında Batı’da oluştuğunu, “Türk kavimlerinin” bu fikri 19. yüzyılın sonlarına doğru Batı’dan aldıklarını anlatır</span> <span class="char-style-override-10">(Yeni Türk Devletinin Öncüleri,</span> <span class="char-style-override-9">Kültür Bakanlığı Yayınları, Ankara 1981, s.4 vd). Ağaoğlu Ahmet de, Fransız İhtilali’yle başlayan milliyet cereyanının 150 yıl sonra Türkiye’ye geldiğini belirtir (“Tarihi Devirler Arasında Milliyet”,</span> <span class="char-style-override-10">Türk Yurdu</span><span class="char-style-override-9">, Mart 1926, s.534-537’de yayımlanan konferansın tam metni için bkz. Mehmet Kaplan ve arkadaşları (yayına hazırlayan),</span> <span class="char-style-override-10">Atatürk Devri Fikir Hayatı I,</span> <span class="char-style-override-9">Kültür Bakanlığı Yayınları, Ankara, 1992, s.154 vd). Kemalizmin “Kadrocuları” da, milleti tarihsel gelişmenin bir ürünü olarak görürler (Şevket Süreyya,</span> <span class="char-style-override-10">İnkılâp ve Kadro</span><span class="char-style-override-9">, Ankara 1932, s.94).</span></p>
      </div>

      <p class="Normal-2 para-style-override-5"><span class="char-style-override-6">Ağaoğlu Ahmet ise, bu gerçeği günlük dile döker:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Babalarımız Türklüklerini idrak etmeden evvel ölüp gittiler. Bunlardan kim oldukları soruldukları zaman ‘Elhamdülillah İslamım’ demekten başka cevap alınamazdı.”</span><span class="char-style-override-8"><a class="footnote-link" href="#footnote-225-112" id="footnote-225-112-backlink">112</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-112-backlink" id="footnote-225-112">112</a> <span class="char-style-override-9">Ağaoğlu Ahmet,</span> <span class="char-style-override-10">age.,</span> <span class="char-style-override-9">s.158.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">“Millî devir”, Kemalist Devrim’le başlamıştır. Atatürk, önderlik ettiği devrimin bu işlevini, 1925 yılında Ankara Hukuk Fakültesi’ni açarken belirtir:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Türk Devrimi, ‘din ve mezhep bağı yerine, Türk milliyeti bağıyla’ millet fertlerini toplamıştır.”</span><span class="char-style-override-8"><a class="footnote-link" href="#footnote-225-113" id="footnote-225-113-backlink">113</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-113-backlink" id="footnote-225-113">113</a> <span class="char-style-override-10">Atatürk’ün Söylev ve Demeçleri</span><span class="char-style-override-9">, c.II, s.237.</span></p>
      </div>

      <p class="ARA" id="toc_marker-5-9">Ulus Kurgusundaki Gerçek ve Yanılsama</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ulusun üzerinde yaşadığı toprak parçası, ulusu oluşturan insan unsuru ve ulusun ekonomik temelini oluşturan piyasa, hepsi birer gerçekliktir; ancak bu unsurlara “ulusal kültür” ruhu eklenerek oluşturulan ulus, başlangıçta bir ideolojik kurgudur; bir ideolojik tasavvurdur.</span></p>

      <p class="Normal-2 para-style-override-5"><span class="char-style-override-6">Toprak parçası, dünyanın bugünkü jeolojik yapısının oluşmasından beri vardır.</span></p>

      <p class="Normal-2 para-style-override-5"><span class="char-style-override-6">Ulusun insan unsuru, dünya üzerindeki büyük göçlerle ve çeşitli kavimlerin karışmasıyla oluşmuştur ve tarihsel bir mirastır.</span></p>

      <p class="Normal-2 para-style-override-5"><span class="char-style-override-6">Ülke ölçeğindeki piyasa ise, gelişen burjuvazinin feodal parçalanmayı adım adım ortadan kaldırmasıyla kapitalizmle birlikte oluşmaktadır.</span></p>

      <p class="Normal-2 para-style-override-5"><span class="char-style-override-6">Ancak bu gerçeklikler, “ruhsal şekillenme” veya “ulusal kültür” denen manevî unsur yoksa, ulusu oluşturmaya yetmez.</span></p>

      <p class="Normal-2 para-style-override-5"><span class="char-style-override-6">Her ideolojik icat gibi, ulus da belli bir gerçekten kaynaklanır. Ulusun temelinde var olan piyasa ilişkileri, üstyapıya, başka deyişle kültür düzlemine içindeki karşıtlıklar yok edilerek yansıtılır. Feodal toplumun sınıflarının teorisini yapan burjuvazi, kapitalist toplumdaki sınıfları gözlerden kaçırmaya çalışır. Böylece yeni sınıflaşma, ideolojik düzlemde baş aşağı döner. Kapitalist toplumun sınıf karşıtlıklarının böyle tersyüz edilmesiyle oluşan ideolojik kavramlar,</span> <span class="char-style-override-7">ulus’</span><span class="char-style-override-6">tur,</span> <span class="char-style-override-7">ulusçuluk’</span><span class="char-style-override-6">tur ve</span> <span class="char-style-override-7">ulusal kültür’</span><span class="char-style-override-6">dür.</span></p>

      <p class="Normal-2 para-style-override-5"><span class="char-style-override-6">Ulus, piyasa gerçeğine dayanmaktadır; ama piyasa gerçeğini yansıtmak için değil, bir yanılsamaya dönüştürmek için imal edilmiştir. Ulusa bakarak piyasayı göremezsiniz; ancak piyasanın üzerindeki örtüyü görebilirsiniz. Örtü, hiçbir zaman örttüğü nesnenin kendisi değildir. Ancak örtülmesi gereken bir olgu olmasaydı, o örtü de icat edilmeyecekti. O nedenle örtü, yine de bir gerçeği yansıtır. İdeolojik yanılsama, her zaman maddî gerçekle bağlantılıdır.</span></p>

      <p class="Normal-2 para-style-override-5"><span class="char-style-override-6">“Ulus” denen ideolojik icat, daha sonra insan pratiğine yön verdiği için, toplumsal bir gerçekliğe dönüşmüştür. Sermaye sınıfı, imal ettiği yanılsamayı, ulus varsayımını, sömürdüğü sınıflara kabul ettirerek, bütün toplumun paylaştığı bir gerçeklik haline dönüştürmüştür. Bir toplum, burjuvaziden ulus olduğunu “öğrenip” ulus gibi davranınca; işte bu davranışlar bütünü, maddî bir gerçek olduğu için, ulus da yaratılmış olur.</span></p>

      <p class="Normal-2 para-style-override-5"><span class="char-style-override-6">Ulus, bu açıdan bir tiyatro oyununa benzer. Oyunu, burjuvazinin kültür yaratıcıları, dünyanın her yerinde aynı öyküyü konu alarak yazmışlardır. Ancak oyuncular, yanlış bilinçleri nedeniyle rol yapmazlar ve oyunu ciddiye alarak gerçeklik düzlemine çıkarırlar. Bu nedenle tiyatroda insanlar yalancıktan öldürülürken, ulus oyununda yüz binler sahiden öldürülür.</span></p>

      <p class="Normal-2 para-style-override-5"><span class="char-style-override-6">Sınıf ile ulus arasındaki fark da burada ortaya çıkar. Kendiliğinden sınıf (Klasse an sich) vardır; fakat kendiliğinden ulus yoktur. Ulusal ideoloji ve ulusal bilinç, ulustan önce gelir ve ulusu mayalar. Sınıf ise, sınıf bilincinden önce gelir. Ulus, kendiliğinden var olmayan bir toplumsal kategorinin, insan bilincinde üretilmesidir. Sınıf ise, kendiliğinden vardır, biz bilmesek de gerçekliktir. Sınıf bilinci, bu gerçekliğin fark edilmesidir.</span></p>

      <p class="Normal-2 para-style-override-5"><span class="char-style-override-6">Sınıf gerçeğini toplumun zihninden silmek için, topluma “ulusal kültür” büyüsü yapılır. Gerçi sınıf gerçeği, büyü yapıldı diye ortadan kalkmaz, ancak toplumsal pratiğe yansıması engellenir ve toplum, bu yanılsamaya kapıldığı andan itibaren ulus da imal edilmiş olur. Ekonomik güçten kuvvet alan ideolojik hegemonya, kendi “sivil toplumunu” kurmaktadır.</span></p>

      <p class="ARA" id="toc_marker-5-10">Ulusun Mayasındaki Ruh</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Bu nedenlerle ulusun mayası, burjuvazinin “ulusal ideoloji” veya “ulusal kültür” dediği değerler bütünüdür. Bu öyle bir mayadır ki, yoğurt mayası veya peynir mayası gibi maddî değildir; büyü gibi, din gibi manevî niteliktedir. Bu nedenle “ortak ruhsal şekillenme” diye de adlandırılmaktadır.</span></p>

      <p class="Normal-2 para-style-override-5"><span class="char-style-override-6">Ulus, bu açıdan Allah’a benzer. Eski sınıflı toplumun efendisi, nasıl kendi sınıf hâkimiyeti sistemini koruması için gökyüzündeki efendiyi (Rab) yaratmışsa, burjuvazi de kendi hâkimiyet sistemini sürdürmek için ulusu yaratmıştır. Ulus kavramı, gerçi feodalizmin ilahî irade teorisine karşı mücadele içinde imal edildi; ama tıpkı Allah gibi belli bir sınıfın koruyucusu ve bağışlayanıdır.</span></p>

      <p class="Normal-2 para-style-override-5"><span class="char-style-override-6">Görüldüğü gibi, Milliyetçilik, dinle aynı işlevi görür. Din, feodallerin imal ettiği yanılsamalar sistemi iken; Milliyetçilik, burjuvazinin imal ettiği bir yanılsamalar sistemidir. Bu nedenle burjuvazinin ideologlarının, devrim dönemlerinde “Bizim dinimiz, Milliyetçiliktir” demeleri, samimî bir açıklamadır.</span><span class="char-style-override-8"><a class="footnote-link" href="#footnote-225-114" id="footnote-225-114-backlink">114</a></span><span class="char-style-override-6">Doğrudur, milliyetçilik, burjuvazinin dinidir. Ancak burjuvazi, bu yeni dinle de yetinmez; gericileştikçe, kendisine tarihten kalan feodalizmin dinine de sarılır. Dinlerin yayılmasında peygamberler ve rahipler hangi rolü oynadıysa, ulusun yaratılmasında da aydınlar aynı rolü oynamışlardır. Burjuvazi, piyasanın yaratıcısı olarak, ulusun da temelini inşa eder. Ancak burjuvaziyi kültür ve siyaset alanında yoğuran ve yönetenler, her zaman asker ve sivil aydınlardır. Bu açıdan ulusun siyaset ve kültür alanındaki öncüleri, aydın takımıdır.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-114-backlink" id="footnote-225-114">114</a> <span class="char-style-override-9">Kemalist Devrim’in düşünürlerinden Samsun Milletvekili Rûşenî, Atatürk’ün kitaplığında bulunan</span> <span class="char-style-override-10">Din Yok Milliyetçilik Var</span> <span class="char-style-override-9">başlıklı elyazması kitabında böyle diyordu. Atatürk, bu kitabın kenarlarına “bravo”, “alkışlar” gibi notlar yazdırtmıştı. Bu konuda bkz. Doğu Perinçek,</span> <span class="char-style-override-10">Kemalist Devrim 2-Din ve Allah</span><span class="char-style-override-9">, s.52 vd. Dinin yerine milliyetçiliği koyma cereyanı, bütün burjuva devrimlerinde görülür. Bkz.</span> <span class="char-style-override-10">age.,</span> <span class="char-style-override-9">s.111 vd.</span></p>
      </div>

      <p class="ARA" id="toc_marker-5-11">“Ulusal Kültür” ve “Ulusal Kimliğin” Burjuva İçeriği</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ulusal kültür, dünyanın her yerinde burjuvazinin kültürüdür.</span><span class="char-style-override-8"><a class="footnote-link" href="#footnote-225-115" id="footnote-225-115-backlink">115</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-115-backlink" id="footnote-225-115">115</a> <span class="char-style-override-9">Lenin, “ulusal kültür” sloganının “bir burjuva aldatmacası” olduğunu açıkladıktan sonra şöyle der: “Genel olarak ‘ulusal kültür’, büyük tarımcıların, papazların ve burjuvazinin kültürüdür.”</span> <span class="char-style-override-10">(Ulusların Kaderlerini Tayin Hakkı</span><span class="char-style-override-9">, çev. Muzaffer Ardos, Sol Yayınları, 5. basım, Ankara, Nisan 1978, s.20 vd.)</span></p>
      </div>

      <p class="Normal-2 para-style-override-5"><span class="char-style-override-6">Burjuvazi yanında hâkim sınıfların ortaçağ kalıntısı kesimi de, “ulusal kültürü” dinsel kültürle harmanlayarak savunuyorlar. Oysa burjuvazi ile emekçileri birleştiren ortak bir “ulusal kültür” yoktur. Ne var ki, burjuvazi, ezdiği sınıflara, kendi kültürünü “ulusal kültür” diye dayatır. Burjuva kültürü, dünyanın her yerinde, kendisini “bütün ulusun ortak kültürü” olarak takdim eder. Böylece burjuvazi, “ulusal kültür” aracılığıyla, kendi sınıf hâkimiyeti sistemini meşrulaştırır, kendi sınıf çıkarlarını, özellikle hâkim sınıf olma konumunu güvence altına alır. Ancak, ulusal kültür, aynı zamanda emperyalist kültüre karşı bir baraj oluşturur. Bu nedenle ulusal kültür, hem burjuvazinin yükseliş döneminde, hem de Ezilen Dünya ülkelerinde devrimci ve ilerici bir rol oynar.</span></p>

      <p class="Normal-2 para-style-override-5"><span class="char-style-override-6">Burjuvazi, iniş dönemine girince tarihe dönüp, kendi ataları olarak kabul ettiği kavmin feodal ve köleci sınıflarının kültürlerini de, “ulusal kültür” kapsamı içine almıştır.</span></p>

      <p class="Normal-2 para-style-override-5"><span class="char-style-override-6">Son zamanlarda moda olan, daha doğrusu emperyalizmin merkezlerinden bütün dünyaya pompalanan “ulusal kimlik”, milliyetçi ideolojinin veya daha kapsamlı olarak “ulusal kültürün” ürettiği bir kavramdır.</span></p>

      <p class="Normal-2 para-style-override-5"><span class="char-style-override-6">“Kimsiniz?” sorusuna verilen cevap, her zaman ideolojiktir. Kimlik, tarih boyunca ideolojiler tarafından üretilmiştir ve dolayısıyla sınıfsal bir içerik taşır. Ezen sınıflar, kendileri yanında ezdiklerini de tanımlarlar; onlara bir kimlik verirler. Bu tanımlama, ideolojik hegemonyanın özüdür.</span></p>

      <p class="Normal-2 para-style-override-5"><span class="char-style-override-6">Köleci ve feodal dönemde kimlik, dinlerle belirleniyordu. “Hepimiz Müslümanız” dediğimiz zaman, aslında bey ile kulu arasındaki kimlik farkının üzerini örtüyorduk. Bey ile kulu, bir tek mezara giderken eşitleniyordu, dolayısıyla gerçek hayatta hiçbir zaman aynı kimliği taşımıyordu. Müslüman kimliği, bizzat bey sınıfı tarafından ve beylik sisteminin güvencesi olarak imal edilmişti.</span></p>

      <p class="Normal-2 para-style-override-5"><span class="char-style-override-6">Kapitalizmde dinsel kimliğin yerini “ulusal kimlik” aldı. Sistemin hâkim ideolojisine göre, kimlik “insanın kendisini nasıl algıladığı, kimle özdeşleştirdiğidir”. İnsan, “kendi kendisini tanımlar”, kimliğini “özgürce” seçer veya seçmelidir. “Kendi tarihini bilmek”, kimliği belirlemek anlamına gelir.</span><span class="char-style-override-8"><a class="footnote-link" href="#footnote-225-116" id="footnote-225-116-backlink">116</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-116-backlink" id="footnote-225-116">116</a> <span class="char-style-override-9">Bozkurt Güvenç,</span> <span class="char-style-override-10">Türk Kimliği</span><span class="char-style-override-9">, gözden geçirilmiş 2. basım, TC Kültür Bakanlığı Yayınları, Ankara 1994, s.3 vd., özellikle s.6 vd.</span></p>
      </div>

      <p class="Normal-2 para-style-override-5"><span class="char-style-override-6">Bunların hepsi, ideolojik tezlerdir. İnsan, kendisini ancak ideolojilerin yardımıyla algılar. İnsanın, ideolojiler dışında, bağımsız ve özgür bir algılaması yoktur. Algılama, insanın kendi dünyasındaki bağımsız bir süreç değildir. Her algılama, daha önce toplum tarafından (sınıflar tarafından) tanımlanmış kalıplar içinde olur. Yeni bir sınıf yükselirken, kendi algılama kalıplarını da imal eder. İnsan kendi varlığını bu kalıpların içine koyarak tanımlar.</span></p>

      <p class="Normal-2 para-style-override-5"><span class="char-style-override-6">Hele tarih, ideolojinin en yoğun müdahale ettiği alandır. Tarih, hep sınıflar tarafından öğretilir. O nedenle tarih bilinmez, fakat sınıflarca veya ideolojilerce bildirilir. Hâkim sınıf, tarihi bildirirken, kimliği de bildirmiş olur. “Kimlik arayışı”, özgürce gerçekleştirilen bir eylem değildir. Toplumsal bunalımlar ve altüst oluşlar, “kimlik arayışını” da gündeme getirir. Çünkü böyle dönemlerde, belli bir sınıfın hâkimiyeti sorgulanır ve tarih sahnesine yeni hâkim sınıf adayları çıkar. Toplum, yükselen sınıf tarafından “kimlik arayışına” yöneltilir. “Aranan kimlik”, aslında tarih içinde imal edilmiştir. Aslında toplum, kimliği aramaz; fakat kimlik, toplumu yakalar ve tutuklar.</span></p>

      <p class="Normal-2 para-style-override-5"><span class="char-style-override-6">“Kimlik seçimi”, var olanlar arasından yapılır. Var olmayan kimlik, seçilemez. Var olan bütün kimlikler ise, sınıflar tarafından belirlenmiştir. Bu seçimin özgürce olduğunu ilan etmek veya bu seçimi ideolojiler dışında göstermek, burjuvazinin yarattığı yanılsamadır. Kimlik, özgürce seçilmez, tersine insanı kendi gerçeğine yabancılaştırmak, kendi gerçeğinden koparmak içindir.</span></p>

      <p class="Normal-2 para-style-override-5"><span class="char-style-override-6">Bir işçi veya rençber düşünün; cebinde, televizyonda reklam edildiği gibi, Singapur’da bile bankadan para çekmeye yarayan bir bankamatik taşıyor. Ne var ki, o rençber veya işçinin bankalık bir işi yoktur. Kaldı ki, hiçbir zaman Singapur’a gitmeyecektir. İşçinin hayatı bankamatiğe yabancıdır, ama kendisini “bankamatik sahipleri” arasında hissetmektedir. İşte “ulusal kimlik” de böyledir. “Sermayedarı ve işçisiyle hepimiz aynı kimliğe sahibiz” demek, “hepimiz bankamatik sahibiyiz” demek gibidir.</span></p>

      <p class="Normal-2 para-style-override-5"><span class="char-style-override-6">Eğer hepimiz birer Sabancı isek, “ulusal kimlik” de gerçektir. Ama öyle değil; büyük sermayeyi ve mülkiyeti denetleyen küçük bir azınlık ile onların sömürdüğü emekçiler, aynı gerçeği, aynı durumu paylaşmazlar. Onları aynı kimlikte birleştiren, burjuvazidir.</span></p>

      <p class="Normal-2 para-style-override-5"><span class="char-style-override-6">Bu nedenle nüfus kâğıdı, insanların asıl kimliği değildir. Büyük sermaye sahibinin kimliğini, cebindeki çek defteri belli eder. İşçinin kimliği, her sabah bastığı karttır. Köylünün kimliği, Ziraat Bankası’na imzaladığı ipotek senedidir. Ağanın kimliği, elindeki tapulardır. Bunların hepsi farklı kimlikler ve farklı kültürlerdir.</span></p>

      <p class="Normal-2 para-style-override-5"><span class="char-style-override-6">“Ulusal kültür” ve “ulusal kimlik”, aslında farklı kimliği olan sınıfları bir arada göstermek yanında, aynı kimlikten olan emekçileri de böler. Örneğin Türk olan işçi ile Kürt olan işçi arasında kimlik farkı var mıdır? Aynı hayatı yaşıyor, aynı işi yapıyor, üretim sürecindeki konumları aynı, ortak değerlere sahip; ama farklı kültürler içinde gösteriliyor. Burjuvazinin aydın takımı, görevini yapıyor.</span></p>

      <p class="ARA" id="toc_marker-5-12">“Ulusal Kültür”ün Uluslararası Karakteri</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kültürün biçim olarak ulusallığı ile içerik olarak uluslararası karakteri, hep birbirine karıştırılır. Değişik ülkelerin burjuvazileri, dünyanın her yerinde aynı üretim ilişkileri içindedirler. O nedenle kültürleri, biçim olarak farklar taşısa bile içerik olarak aynı karakterdedir. Oysa milliyetçi ideoloji, ulusların ayrı kültürleri olduğu tezini öne sürmüştür. Gelin görün ki, milliyetçiliğin kendisi de uluslararasıdır. Piyasayı denetlemek için birbirleriyle rekabet eden farklı burjuvaziler, kendi uluslarını milliyetçi ideoloji aracılığıyla karşı karşıya getirirler. Bu cepheleşme, burjuvazinin içinde bulunduğu üretim ilişkisini değiştirmez, ancak ona hâkimiyetini sürdürme olanağı verir. Rekabet ve Milliyetçilik, burjuva sınıflarını farklı kültürlere ayırmamış; ancak kültürler arasındaki biçim farklarını koyulaştırmıştır.</span></p>

      <p class="Normal-2 para-style-override-5"><span class="char-style-override-6">Ulusal olan her kültürel değer, istisnasız uluslararasıdır. Çünkü ulusun kendisi evrenseldir. Burjuvazi, devrimci çağında, evrensel kültürüyle bütün dünyada insanlığın o güne kadar görmediği bir rüzgâr estirdi. Fransız aydınlanmasının ve İngiliz demokrasisinin kültürü, dünyanın bütün ülkelerinde oluşan genç burjuvazilerin ortak kültürleri oldu. Türkiye’nin genç burjuvazisini temsil eden ilerici aydınlar da, bu uluslararası kültürü işlediler. Fransız Büyük Devrimi’nin yolundan yürüdüklerini belirten Mustafa Kemal, burjuvazinin devrimci kültürünün evrenselliğini şöyle anlatır:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Efendiler, dünyanın belli başlı milletlerini esaretten kurtaran, hâkimiyetlerine kavuşturan büyük fikir cereyanları, köhne müessesata ümit bağlayanların, çürümüş idare usullerinde rehâ (kurtuluş) kuvveti arıyanların amansız düşmanıdır.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“Avusturya, Almanya, Rusya ve hatta dünyanın en muhafazakâr bir medeniyete mensup Çin imparatorlukları o büyük fikir cereyanlarının kahhar sadmeleriyle, gözlerimizin önünde devrilmiştir.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“İşte efendiler, yeni Türkiye Devleti, cihana hâkim o büyük ve kadir fikrin Türkiye’de tecellisidir, tahakkukudur.”</span><span class="char-style-override-8"><a class="footnote-link" href="#footnote-225-117" id="footnote-225-117-backlink">117</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-117-backlink" id="footnote-225-117">117</a> <span class="char-style-override-10">Atatürk’ün Söylev ve Demeçleri</span><span class="char-style-override-9">, c.I, s.321. 13 Ağustos 1923.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Yine Atatürk, “Memleketler çeşitlidir, fakat medeniyetler birdir ve bir milletin ilerlemesi için de, bu biricik medeniyete iştirak etmesi lazımdır” saptamasında bulunur.</span><span class="char-style-override-8"><a class="footnote-link" href="#footnote-225-118" id="footnote-225-118-backlink">118</a></span> <span class="char-style-override-6">Atatürk, görüldüğü gibi uygarlık ve kültürün milli değil, milletlerarası olduğunu açıkça belirlemiştir.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-118-backlink" id="footnote-225-118">118</a> <span class="char-style-override-10">Atatürk’ün Söylev ve Demeçleri</span><span class="char-style-override-9">, c.III, s.68.</span></p>
      </div>

      <p class="Normal-2 para-style-override-5"><span class="char-style-override-6">İçerikte evrensel olan millî kültür, elbette millî biçimler içinde üretilir. Burjuvaziler, kendi ulusal piyasalarındaki işgücünü sömürme ayrıcalığını başka burjuvazilere kaptırmamak ve birbirinin sömürü alanlarına girebilmek için yürüttükleri rekâbette, bu millî biçimlerin altını çizer ve içerikteki evrenselliğin üzerini örtmeye çalışırlar.</span></p>

      <p class="Normal-2 para-style-override-5"><span class="char-style-override-6">Sermayenin tekelleşmesi ve kapitalizmin emperyalist karakter kazanmasıyla, tek bir kapitalist dünya ekonomisi oluştu. Emperyalizmin sonul eğilimi, Ezilen Dünya’yı devletsiz bırakmak ve sömürgeleştirmektir. Ne var ki, çağımızın sosyalist devrimleri ve bağım</span><span class="char-style-override-6">sızlık savaşları, emperyalizme set çekti. Kapitalist sistem içinde bulunmakla birlikte, siyasal bağımsızlığa sahip olan ülkeler, ulusal piyasalarını belli ölçülerde korudular.</span> <span class="char-style-override-7">Yeni Dünya Düzeni,</span> <span class="char-style-override-6">işte bu ulusal piyasaları yıkmayı ve dünya piyasasıyla sınırsız bütünleştirmeyi amaçlıyor. Burjuvazinin uluslararası kültürü, bu temelde “ulusal kültürler” arasındaki biçim farklarını da ortadan kaldırıyor. Tekelci burjuvazinin kozmopolit kültürü, bütün ulusların burjuvazileri için bir model oluşturuyor. Dünya burjuvazisi, iletişim teknolojisindeki gelişmelerden yararlanarak, bütün insanlığı bir kültür bombardımanına tutuyor.</span></p>

      <p class="Normal-2 para-style-override-5"><span class="char-style-override-6">Henüz feodal ilişkilerden kurtulamamış köyler bile, televizyon ekranlarında Dallas maceralarının veya Brezilya dizilerinin sergilediği kültürle tanıştı. Ceyar’lar, Sue Elen’lar nasıl yaşıyorsa, bizim burjuvazimiz de aynı hayatı yaşıyor, aynı ahlâkı paylaşıyor. ABD büyük sermayesi, hangi kültüre sahipse, bizimkiler de aynı tüketim kalıplarına ve aynı değerlere sahip.</span></p>

      <p class="ARA" id="toc_marker-5-13">“Yabancı Kültür”ün Yerlileşmesi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kültürün sınıfsal ve uluslararası olması, “yabancı kültür” sorununu iki düzlemde önümüze getirir.</span></p>

      <p class="Normal-2 para-style-override-5"><span class="char-style-override-6">Uluslararası olan burjuva kültürü, hangi ülkede yaşarsa yaşasın, burjuvaziye yabancı değildir; buna karşılık kendi ülkesinin işçi sınıfına yabancıdır. Emperyalizmin neoliberal kültürü, Türkiye’nin işbirlikçi sermayesine yabancı değildir, ama Türkiye emekçilerine yabancıdır. Buna karşılık, Avrupa veya Asya işçisinin devrimci kültürü, Türkiye işçi sınıfına yabancı değil, fakat sermaye sınıfına yabancıdır.</span></p>

      <p class="Normal-2 para-style-override-5"><span class="char-style-override-6">Hâkim sınıfın kültürü, dünyanın her yerinde ezilen sınıfa yabancıdır.</span></p>

      <p class="Normal-2 para-style-override-5"><span class="char-style-override-6">Buna rağmen, hâkim sınıf, “yabancı kültür” kavramını, baş aşağı çevirerek emekçileri özkültürlerine yabancılaştırmak için kullanır.</span></p>

      <p class="Normal-2 para-style-override-5"><span class="char-style-override-6">Bu bağlamda, “yabancı kültür” edebiyatının, yazının icadına kadar uzanan bir tarihi var. Örneğin Türklerde</span> <span class="char-style-override-7">Orhun Yazıtları’</span><span class="char-style-override-6">yla başlayan bir tarihtir bu. Ticaret uygarlığını temsil eden Çin, “Ötüken ormanlarında avcılıkla geçinen” Türk için yabancıdır. Ancak sınıflara bölünen Türk kabilelerinin şefleri, ellerinde zenginlik biriktirdikçe, kaçınılmaz olarak Çin’in “yabancı kültürüne” yaklaşacaklardır.</span></p>

      <p class="Normal-2 para-style-override-5"><span class="char-style-override-6">Özel mülkiyete geçen ve sınıflaşan Oğuz ve Karluk Türklerinin 10. ve 11. yüzyılda İslamiyetle temasa gelmeleri, “yabancı kültür” sorununu yeniden gündeme getirir. Eski eşitlikçi kabile toplumunun özlemini taşıyan geniş kitle, İslamiyeti “yabancı” görmüş ve direnmiştir. Ne var ki, aristokrasi ve tüccar, özel mülkiyeti ve ticareti geliştirmeye elverişli bir ideolojik iklim yaratmak için, İslamı benimsemiştir. Müslümanlık, özel mülkiyetin en çok geliştiği, yerleşik hayata ilk geçen ve devletin eşiğine gelen Oğuzlardan ve Karluklardan başlayarak, Türk kavimlerince benimsendi. Beyler ve tüccarlar, İslamiyete uzun süre muhalefet eden geniş kitleleri en sonunda imana getirdiler. Ne var ki, göçebe ve köylü kitlesi, feodal hâkim sınıfa muhalefetini Batınî kültürüyle sürdürdü. Kızılbaş-Alevî kültürü, Şaman mirasıyla Ortadoğu’nun muhalif İslam geleneğini (Batınîlik) kaynaştırdı. Hazar Türkleri ise, aynı aşamada Yahudi dinini benimsediler.</span></p>

      <p class="Normal-2 para-style-override-5"><span class="char-style-override-6">İslamiyet, Araplar içinde doğmuştu ve kutsal kitabı da Arapçaydı. Buna rağmen, Türk toplumunun yüzyıllar boyu İslam kültürünü benimsemesi, tektanrılı dinlerin, Türk toplumunun eşiğine geldiği aşamaya “yabancı” olmadığını gösterir. Orta Asya’daki Türk aristokrasisi, zaten o sırada Ortadoğu dinlerinin Allah’ına benzer bir tanrı kültürüne ulaşmaktaydı. Türk hâkim sınıfı, Göktanrı’nın daha gelişmişini bulduğu an, ona inanmakta zorluk çekmedi.</span></p>

      <p class="Normal-2 para-style-override-5"><span class="char-style-override-6">Bu olayı, Türk milliyetçiliği, 19. yüzyıl sonlarından itibaren “benliği kaybetmek”, “Araplaşmak” diye yorumladı. Ancak Milliyetçi ideolojinin kendisi, “yabancı kültür” değil miydi? Fransız İhtilâli’nin milliyetçi ve hürriyetçi ideolojisi, Osmanlı feodalleri için, kâfirlikten, zındıklıktan başka neydi? Cumhuriyetmiş, özgürlükmüş, bütün bunlar “yabancı ideoloji” idi. Reisülküttap Ahmet Atıf Efendi, 1798 yılında Divan’a sunduğu “Muvazene-i Politikiye” adlı raporunda, Voltaire ve Rousseau’ları “dinsizliği kışkırtan fesatçı ve bozguncular” diye suçluyordu. Babıâli, Mısır ve Ortadoğu’da dağıttığı beyannamelerde, Fransız İhtilâli’ni yapanları “şeytanın bayrağı altında birleşmiş, kötülük ve kâfirlik denizinde yüzen kimseler” diye niteliyordu.</span><span class="char-style-override-8"><a class="footnote-link" href="#footnote-225-119" id="footnote-225-119-backlink">119</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-119-backlink" id="footnote-225-119">119</a> <span class="char-style-override-10">Tarih-i Cevdet</span><span class="char-style-override-9">, c.VI, s.394’ten ve Enver Ziya Karal,</span> <span class="char-style-override-10">Fransa Mısır ve Osmanlı İmparatorluğu</span><span class="char-style-override-9">, İstanbul 1938’den aktaran Münci Kapani,</span> <span class="char-style-override-10">Kamu Hürriyetleri</span><span class="char-style-override-9">, 3. basım, Ankara 1970, s.78 vd.</span></p>
      </div>

      <p class="Normal-2 para-style-override-5"><span class="char-style-override-6">Bu “yabancı ideoloji” lânetlemesinden en büyük pay, Mustafa Kemal’in nasibine düştü. Kemalist Devrim’in önderi, “Fransız Devrimi’nin açtığı yolda” yürüdüğünü belirtiyordu. İlim ve fen için kayıt ve şart yoktu; nerede ise oradan alınacak ve her ferdi milletin kafasına konacaktı.</span><span class="char-style-override-8"><a class="footnote-link" href="#footnote-225-120" id="footnote-225-120-backlink">120</a></span> <span class="char-style-override-6">“Lâkin unutmayalım ki” diyordu, “asıl temeli kendi içimizden çıkarmak mecburiyetindeyiz”.</span><span class="char-style-override-8"><a class="footnote-link" href="#footnote-225-121" id="footnote-225-121-backlink">121</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-120-backlink" id="footnote-225-120">120</a> <span class="char-style-override-10">Atatürk’ün Söylev ve Demeçleri</span><span class="char-style-override-9">, c.II, s.44.</span></p>

        <div class="footnote">
          <p class="Basic-Paragraph"><a class="footnote-anchor" href="#footnote-225-121-backlink" id="footnote-225-121">121</a> <span class="char-style-override-10">Age.,</span> <span class="char-style-override-9">s.141.</span></p>
        </div>
      </div>

      <p class="Normal-2 para-style-override-5"><span class="char-style-override-6">Türk devriminin önderliği, evrensel bir kültür birikiminin alınabilmesi için, belli bir toplumsal-ekonomik temelin olması gerektiğini görüyordu. Türkiye’de kapitalizm, gelişebildiği oranda ve işbirlikçi karakteriyle, o temeli oluşturdu. Burjuvazi, uluslararası düzlemde daha önce yaratılmış olan burjuva kültürünü önce taklit etti, fakat zamanla özümledi. Uluslararası burjuva kültürünün bugün Türkiye büyük burjuvazisinin özkültürü haline geldiğini daha iyi görebiliyoruz.</span></p>

      <p class="Normal-2 para-style-override-5"><span class="char-style-override-6">İşçi sınıfının devrimci kültürü, doğal olarak, 19. yüzyılda dünya devriminin merkezi olan Avrupa’da filizlendi. Bu nedenle Türkiye’ye ilk sosyalist fikirlerin, tıpkı ilk burjuva-demokratik fikirler gibi Batı’dan taşınmasında şaşılacak bir yan yok. Bu devrimci kültür, Türkiye toplumuna “yabancı” değildi. Çünkü Türkiye’nin limanlarında, demiryollarında, madenlerinde ve fabrikalarında çalışan bir işçi sınıfı doğmuştu ve gelişiyordu. Sorun, uluslararası kültürü Türkiye gerçeğiyle yoğurmakta idi.</span></p>

      <p class="Normal-2 para-style-override-5"><span class="char-style-override-6">Bilimsel Sosyalizm, 20. yüzyılda Rusya ve Çin’den Küba’ya kadar yüz milyonlarca insanı ayağa kaldırdı. Çağımızda insanlığın ezici çoğunluğuyla bu kapsamda birleşebilmiş ikinci bir düşünce akımı yoktur. Marx’ın ve Engels’in Avrupa’da ilan ettikleri bir teori, yüz yıla varmadan dünyalılaşmış ve emekçi dünyasının ortak kültürünün ideolojik çekirdeğini oluşturmuştur.</span></p>

      <p class="Normal-2 para-style-override-5"><span class="char-style-override-6">Kültür uluslara değil, sınıflara aittir. Toplumsal sistemler ve sınıflar evrensel olduğu için, hiçbir kültür, başka bir ulusa “yabancı” değildir. Her sistem, her sınıf serpilirken, kendinden önce dünyanın başka bir yerinde gelişmiş olan benzerinin yarattığı kültürle kaçınılmaz olarak temasa gelir, o kültürü kendi koşullarında yoğurarak özümser, kendi kültürü haline getirir. Dolayısıyla her sınıf, uluslararası alandan kendisinin icat etmek üzere olduğu kültürü alır. Adam Smith’in öğretmeni Ferguson, Batı dillerinde “Reception” diye adlandırılan bu tarihsel olayı, ulusu özne haline getirerek ifade eder:</span> <span class="char-style-override-7">“Uluslar,</span> <span class="char-style-override-6">kendilerinin neredeyse bulabilecek durumda oldukları şeyi alırlar dışardan.”</span><span class="char-style-override-8"><a class="footnote-link" href="#footnote-225-122" id="footnote-225-122-backlink">122</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-122-backlink" id="footnote-225-122">122</a> <span class="char-style-override-9">George Thomson,</span> <span class="char-style-override-10">Aiskhylos ve Atina</span><span class="char-style-override-9">, çev. Mehmet H. Doğan, Payel Yayınları, İstanbul, Mart 1990, s.23.</span></p>
      </div>

      <p class="Normal-2 para-style-override-5"><span class="char-style-override-6">Atatürk bu olguyu şöyle ifade etmiştir: “Yüksek bir kültür, onun sahibi olan millette kalmaz, (…) büyük kafalara şamil olur.”</span><span class="char-style-override-8"><a class="footnote-link" href="#footnote-225-123" id="footnote-225-123-backlink">123</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-123-backlink" id="footnote-225-123">123</a> <span class="char-style-override-9">Afetinan,</span> <span class="char-style-override-10">Atatürk Hakkında Hatıralar Belgeler,</span> <span class="char-style-override-9">Türkiye İş Bankası Kültür Yayınları, 4. basım, Ankara 1984, s.202.</span></p>
      </div>

      <p class="Normal-2 para-style-override-5"><span class="char-style-override-6">Bu saptamayı tarihsel derinlik içinde ifade edecek olursak, bir toplum, dünyadan kendi üretici güçlerinin gelişme aşamasına uygun düşen ilişki ve kurumları alabilir. Hiçbir toplum, diğer toplumlardan, kendi gelişme düzeyinde özümleyemeyeceği ilişkileri alamaz. Hiçbir toplum, kendi iç dinamiğiyle gelemeyeceği bir yere, dış etkenin itişiyle sıçrayamaz. Kültür alışverişi, özellikle fatihler ile fethedilenler arasındaki ilişkiyi açıklarken çok tartışılmıştır. Birçok örnekte, fatihler, fethettikleri ülkenin kültürü tarafından fethedilmişlerdir. Başka deyişle bir toplumun tepesine oturan yabancı kavimden efendiler, zaman içinde boyun eğdirdikleri toplumun ekonomik ilişkilerine, devlet sistemine, askerî örgütlenmesine, dinine, diline ve göreneklerine teslim olmuşlardır. Ancak fatihlerin, fethettikleri toplumun kültürünü özümlemeleri için, o kültürü özümleyebilecek, o sıçramayı gerçekleştirebilecek bir düzeyde olmaları gerekir.</span></p>

      <p class="Normal-2 para-style-override-5"><span class="char-style-override-6">Örneğin Türkler, 11 ve 13. yüzyılda Anadolu’ya gelerek, feodal bir uygarlık kurarken, fethettikleri kültürün gelişme yollarını da açtılar. Örneğin büyük ölçüde ekonominin dışında kalan kırsal alanları, ekonomiye kattılar, Anadolu ekonomisini büyüttü ve canlandırdılar. Orta Asya’daki gelişme süreci, onları böyle bir sıçramanın eşiğine getirmişti. Oysa Moğollar, 13. yüzyıldaki büyük fetihlerini böyle bir sıçramayla taçlandıramadılar. Moğollar, Ortadoğu’da fethettikleri kültürü yıkan bir rol oynadılar.</span></p>

      <p class="Normal-2 para-style-override-5"><span class="char-style-override-6">Türkler örneğinde de görüldüğü gibi, yaşanan olay, fethedilen kültürün olduğu gibi alınması değil; o kültürü kendi iç dinamiğiyle yaratmak üzere olan bir toplumun, evrensel düzlemde bularak kendi gelişme sürecine kaynaştırmasıdır.</span><span class="char-style-override-8"><a class="footnote-link" href="#footnote-225-124" id="footnote-225-124-backlink">124</a></span> <span class="char-style-override-6">Bu olay, “hem fatih, hem fethedilmişiz” diye de tanımlanmıştır.</span><span class="char-style-override-8"><a class="footnote-link" href="#footnote-225-125" id="footnote-225-125-backlink">125</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-124-backlink" id="footnote-225-124">124</a> <span class="char-style-override-9">Marx ve Engels,</span> <span class="char-style-override-10">Alman İdeolojisi’</span><span class="char-style-override-9">nde fatihlerle fethedilenler arasındaki kültür ilişkisini açıklarlar. Bkz. s.113. Yine Marx,</span> <span class="char-style-override-10">Felsefe’nin Sefaleti’</span><span class="char-style-override-9">nde ve Engels,</span> <span class="char-style-override-10">Ailenin Özel Mülkiyetin ve Devletin Kökeni’</span><span class="char-style-override-9">nde, toplumsal-ekonomik gelişmişlik ile kültür alımı arasındaki ilişkiyi ele alırlar.</span></p>

        <div class="footnote">
          <p class="Basic-Paragraph"><a class="footnote-anchor" href="#footnote-225-125-backlink" id="footnote-225-125">125</a> <span class="char-style-override-9">Sabahattin Eyuboğlu,</span> <span class="char-style-override-10">Mavi ve Kara</span><span class="char-style-override-9">, Çağdaş Yayınlar, İstanbul 1967, s.11.</span></p>
        </div>
      </div>

      <p class="Normal-2 para-style-override-5"><span class="char-style-override-6">Hıristiyanlık ve İslamiyet, Ortadoğu’da ortaya çıktı, ancak dünyanın her yanına yayıldı. Çünkü Ortadoğu’nun tektanrılı dinleri, köleci ve feodal sınıfların ihtiyaçlarına denk düşüyordu.</span></p>

      <p class="Normal-2 para-style-override-5"><span class="char-style-override-6">Burjuva-demokratik devrimler ve işçi sınıfının devrimci kültürü de, yine dinler gibi evrenseldir. Bu nedenle “yabancılık”, ulusal ayrılıklarda değil, sınıfsal karşıtlıklardadır. Bir sınıfın, kendisini ezen sınıfın kültürüne kelepçelenmesi, o sınıfın kendisine yabancılaşmasıdır.</span></p>

      <p class="ARA" id="toc_marker-5-14">“Ulusal Kültür”ün Ulusal Kültürle Savaşı</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Çağımızda ve özellikle günümüz koşullarında “ulusal kültür”, dünya çapında karşı karşıya gelen iki cephenin de sloganıdır. İnsanlığa küreselleşmeyi dayatan Zenginler Kulübü’nün, Ezilen Dünya ülkelerinde ulusu parçalayan bir “ulusal kültürü” yayması, tuhaf sayılabilir, ama böyledir. Zenginler Kulübü’nün Ezilen Dünya’ya bir patlayıcı madde gibi yerleştirmek istediği “ulusal kültür”, burjuva demokratik devrimlerin getirdiği “ulusal kültür” değildir. Emperyalizm, burjuva demokratik devrimlerin öncesine ait olan binlerce yılın kültürel tortusunu, “ulusal kültür” ve “ulusal kimlik” diye paketleyip piyasaya sürmüştür. Emperyalizm, “ulusal kültür” ve “ulusal kimlik” diye diye Ezilen Dünya ülkelerinin ulusal devletini ve ulusal piyasasını yok etme peşindedir. 1990’da Sovyetler Birliği’nin dağılmasından sonra, tek süper devlet olarak kalan ABD, böyle bir saldırıyı başlatmıştır. Bu saldırı, kültür cephesinde, merkezlerde Kozmopolitizmi ve çevrede dinciliği, mezhepçiliği ve etnik ayrımcılığı güçlendirme ekseninde yürütülüyor. Zenginler Kulübü, Ezilen Dünya’nın mafyalaşan hâkim zümrelerini kozmopolit kültürle yutarken, onların bulundukları ülkeyle olan bütün kültürel bağlarını parçalıyor. Kozmopolitizm, bağımsızlığı ve ulusallığı gözden düşürmeyi amaçlayan çeşitli temalarla piyasaya sürülmektedir. Türkiye’de bugün her türden Avrupamerkezci görüş, Amerika ve Avrupa hayranlığı ve modası, Helenizm, Bizansçılık, Semitizm, “anti-militarizm” kisvesi altında ulusal ordu düşmanlığı, eşcinsel ve hatta ensest ilişkilerin bir kültür olarak yaygınlaştırılması, uyuşturucu bağımlılığı, Hıristiyanlaştırma, Anarşizm, Nihilizm, at yarışı, piyango, toto-lotto vb, sistem tarafından desteklenmektedir.</span></p>

      <p class="Normal-2 para-style-override-5"><span class="char-style-override-6">Ezilen Dünya’nın yoksul kesimleri ise, “ulusal kültür” ve “ulusal kimlik” adı altında ulus öncesi kültürlerle parçalanıyor ve uluslarına yabancılaştırılıyor. Emperyalizmin büyük şehirlerin varoşlarında ve taşrada körüklediği kültür, Şeriatçılıktır, Sünni ve Alevî bağnazlığıdır, etnik bağnazlıktır, aşiretçiliktir, tarikatçılıktır, falcılıktır, büyücülüktür ve medyumluktur vb.</span></p>

      <p class="Normal-2 para-style-override-5"><span class="char-style-override-6">Ulusu parçalayacak ne kadar kimlik varsa, bol bol imal edilmekte ve dağıtılmaktadır. Yugoslavya, kültürel alanda bol keseden “Hır</span><span class="char-style-override-6">vat kimliği”, “Sırp kimliği”, “Boşnak kimliği”, “Sloven kimliği”, “Karadağ kimliği”, “Makedon kimliği”, “Arnavut kimliği” vb dağıtımıyla parçalanmıştır. Türkiye’de “Kopenhag Kriterleri” başlığı altındaki uygulama da aynı yöndedir. “Türkiyeli” kimliğini yok etmek için kullanılan “Kürt kimliği”nden sonra şimdi de “Zaza kimliği”, “Dersimli kimliği”, “Pontus kimliği”, “Alevî kimliği”, “Kızılbaş kimliği” vb, Batı merkezlerinde üretilerek Türkiye’nin derinliklerine pompalanmaktadır.</span></p>

      <p class="Normal-2 para-style-override-5"><span class="char-style-override-6">Öte yandan Ortaçağa, hatta uygarlık öncesi ilkel topluma ait inançlar da, yoksul kitleleri parçalamanın ve sisteme bağlamanın araçları olarak kullanılmakta ve ulusallığı parçalayacak fay hatları olarak derinleştirilmektedir.</span></p>

      <p class="Normal-2 para-style-override-5"><span class="char-style-override-6">Emperyalist merkezler, hem dinler ve mezhepler arası çatışma kışkırtmakta, hem de parçaladığı toplumları “dinler arası uzlaşma” ve “Tevrat ittifakı” tezgâhlarıyla dünya merkezlerine bağlamaktadır. Dahası ulusal devletin ve ulusal piyasanın yıkıma uğratılması için, demokratik devrimlerin “insan hakları”, “özgürlük”, “demokrasi” gibi değerleri ve hatta işçi sınıfının “Enternasyonalizmi” bile, makyaj malzemeleri olarak kullanılıyor.</span></p>

      <p class="Normal-2 para-style-override-5"><span class="char-style-override-6">Ezilen Dünya ise, bu saldırıya yine “ulusal kültür”le direniyor. “Ulusal kültür”ün, bütün kültürler ve toplumsal ilişkiler gibi tarihsel olduğuna yukarıda değinmiştik. Feodal kültüre göre ileri olan “ulusal kültür” (daha doğrusu burjuva demokratik kültür), kuşkusuz emekçilerin evrensel kültürüyle aşılacaktır. Ancak bugün ulusal devrimci kültür, “küreselleşme” başlığı altında yürütülen emperyalist saldırıya direnişin kültürüdür. Artık burjuva demokratik kültürün kalesi, Zenginler Kulübü değil, fakat Ezilen Dünya ülkeleridir. Emperyalist karakter kazanan ve mafyalaşan tekelci burjuvazi, 18 ve 19. yüzyılın sermaye sınıfı gibi burjuva demokratik kültürü savunmuyor, tersine burjuva demokratik kültürü (“ulusal kültür”) yok etmeye çalışıyor. İşte Huntington’un ünlü “uygarlık savaşları” teorisi, böyle bir amaçla piyasaya sürülmüştür.</span></p>

      <p class="ARA" id="toc_marker-5-15">Emperyalizmin “Uygarlık Savaşları” Teorisi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-7">Yeni Dünya Düzeni’</span><span class="char-style-override-6">nin ideologları, artık sınıf savaşları ve devrimler çağının geçtiğini, din, millet ve uygarlık savaşları çağının geldiğini öne sürüyorlar. Piyasanın ve Liberalizmin sonsuza kadar sürecek kesin zaferi ilan edildi bile. Bunlardan Alvin Toffler, Arthur Schlesinger, Fukoyama ve Michael Saudel gibileri, geleceğe ilişkin kehanetleriyle ün yaptılar.</span></p>

      <p class="Normal-2 para-style-override-5"><span class="char-style-override-6">Hele Samuel Huntington’un tezleri, ABD’de “Soğuk Savaş sonrası dönemin, en çarpıcı tahlili” olarak nitelendi. Görüşlerini ABD Dışişleri Bakanlığı’nın yarıresmî yayın organı</span> <span class="char-style-override-7">Foreign Affairs’</span><span class="char-style-override-6">te açıklayan Huntington, dünyayı yedi-sekiz uygarlığa ayırıyor. Bunlar; Batı, Konfüçyus, Japon, İslam, Hindu, Slav-Ortodoks, Latin Amerika ve muhtemelen Afrika uygarlıkları. Önümüzdeki dönemde dünya çapında çatışmaların esas kaynağının, bu uygarlıklar arasında olacağı öngörülüyor. Huntington, uygarlık kavramını, dil, tarih, din, gelenekler, kurumlar ve insanların öznel kimlik duyguları gibi unsurlarla tanımlıyor. Devamı şöyle: “Önümüzdeki dönemde en önemli çatışmalar, uygarlıkları birbirinden ayıran sınır bölgelerinde meydana gelecektir.”</span></p>

      <p class="Normal-2 para-style-override-5"><span class="char-style-override-6">Huntington, bu tezinin nedenlerini, uygarlıklar arasındaki farkların “gerçek ve köklü” olmasına bağlıyor. Yüzyılların ürünü olan bu çelişmeler, emperyalizmin teorisyenine göre, ekonomik, ideolojik ve siyasal farklardan çok daha temellidir ve daha uzun süre çatışmaların zeminini oluşturacaktır. “Komünistler demokrat olabilir, ama Azeriler Ermeni olamaz. Bir kimse yarı-Arap yarı-Fransız olabilir, ama yarı-Müslüman, yarı-Hıristiyan olamaz.”</span></p>

      <p class="Normal-2 para-style-override-5"><span class="char-style-override-6">Huntington, Türkiye’nin tıpkı Yugoslavya ve Sovyetler Birliği gibi iki kültür arasında bölünmüş olduğunu saptadıktan sonra şu soruyu soruyor:</span></p>

      <p class="Normal-2 para-style-override-8"><span class="char-style-override-6">“Mekke’yi reddeden, Brüksel tarafından reddedilen Türkiye, gözlerini nereye çevirecek? Cevap, Taşkent olabilir. Nitekim Türkiye, Batı’nın da teşvikiyle, kendine bu yeni kimliği vermek için yoğun çaba harcıyor.”</span><span class="char-style-override-8"><a class="footnote-link" href="#footnote-225-126" id="footnote-225-126-backlink">126</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-126-backlink" id="footnote-225-126">126</a> <span class="char-style-override-10">Foreign Affairs</span><span class="char-style-override-9">, Yaz 1993, s.22-49. Türkçesi için bkz. Samuel P. Huntington,</span> <span class="char-style-override-10">Medeniyetler Çatışması</span><span class="char-style-override-9">, derleyen Murat Yılmaz, Vadi Yayınları, İstanbul, Eylül 1995. Bu yazı, 16 Ekim 1993 tarihli</span> <span class="char-style-override-10">Sabah</span> <span class="char-style-override-9">gazetesinde de özetlendi.</span></p>
      </div>

      <p class="Normal-2 para-style-override-8"></p>

      <p class="Normal-2 para-style-override-5"><span class="char-style-override-6">Neresinden baksanız Batı merkezli bir teoriyle karşı karşıyayız. Huntington, teorisini, ABD’nin dünya hegemonyası planlarını eksen alarak kuruyor. Batı’nın çatışacağı “kültürler”, aslında iki grupta toplanabilir. Bir grup, Batı’nın emperyalist rakiplerini içeriyor: Japonya ve Rusya (Slav-Ortodoks). Diğer grup ise, Ezilen Dünya’dan oluşuyor: Konfüçyus, İslam, Hindu, Latin Amerika ve Afrika. Huntington, esas hedef olarak, “Konfüçyusçu-İslam ittifakını” alıyor. Bu ittifak, Çin Halk Cumhuriyeti, Kore Demokratik Halk Cumhuriyeti ve merkezde İslam ülkeleri olmak üzere Üçüncü Dünya ülkelerinden oluşuyor. Bu düşmana karşı, Japonya ve Rusya’nın ABD-Avrupa ittifakının yanına çekilmesi öneriliyor.</span></p>

      <p class="Normal-2 para-style-override-5"><span class="char-style-override-6">“Kültür savaşları” teorisi, dünyadaki gerçek çelişmelerin üzerini örtüyor. Kuzey’in zenginleri ile Güney’in yoksulları arasındaki başçelişmeyi, emperyalistlerarası çelişmeleri, kapitalizm ile sosyalizm arasındaki çelişmeyi ve her ülkenin kendi içindeki sınıf çelişmelerini gözlerden kaçırıyor. Huntington, ekonomik, siyasal ve ideolojik diye nitelendirdiği gerçek çelişmelerin yerine, “farklı kültürleri” koyuyor. Kültür kavramı ile ekonomi, siyaset ve ideoloji arasındaki bağlantının koparılması bir yana, aslında aralarında fark olmayan dinler, “farklı kültürler” olarak gösteriliyor. Böylece dinler ve uluslar arasındaki savaşlar meşrulaştırılmakta ve kışkırtılmaktadır.</span> <span class="char-style-override-7">Yeni Dünya Düzeni,</span> <span class="char-style-override-6">bu çatışmaların parçaladığı bir dünyayı ABD patronluğu altında Batı kapitalizmiyle bütünleştirecektir.</span></p>

      <p class="Normal-2 para-style-override-5"><span class="char-style-override-6">Huntington’un teorisinde “uygarlıklar arasındaki fay kırıkları” diye adlandırılan bölgeler, bugün Kaos Coğrafyasındaki din ve ulus çatışmalarının cereyan ettiği alanlardır: Balkanlar, Ortadoğu, Kafkaslar ve Orta Asya. Bunlara önümüzdeki dönem, Pasifik bölgesi ile Kuzey ve Güney Amerika’yı ayıran bölgenin de ekleneceği anlaşılıyor. Emperyalizm, dünyayı paylaşım gündemini teori haline getirmiştir.</span></p>

      <p class="Normal-2 para-style-override-5"><span class="char-style-override-6">Huntington’un teorisi, tıpkı feodallerin din kavramı ve burjuvazinin “ulusal kültür” kavramı gibi, bir yanılsamadır. Bu yanılsama,</span> <span class="char-style-override-7">emperyalizm ile ezilen insanlık arasındaki çelişme</span> <span class="char-style-override-6">temelinde üretilmiştir. Ancak çağımızın bu büyük gerçeğini yansıtmamakta, o gerçeğin üzerini örtmektedir. Gerçek, dünya gericiliğinin merkezi olan emperyalizm tarafından baş aşağı çevrilmiştir. Ekonomik, siyasal ve ideolojik farkların rolünü reddeden Huntington, aslında bal gibi ekonomik, siyasal ve ideolojik amaçlı bir teori imal etmiştir. Bunu en yakından ülkemize ilişkin tezlerde görüyoruz. Yazısını ABD Dışişleri Bakanlığı’nın denetlediği dergide yayımlayan Huntington, Türkiye’ye, ABD dış politikasının gereklerine uygun olarak ABD’nin Orta Asya’daki taşeronluğu misyonunu yüklemek istiyor.</span></p>

      <p class="ARA" id="toc_marker-5-16">Küreselleşme, Uluslara Bölünmeyi Ortadan Kaldıramaz</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-7">Yeni Dünya Düzeni</span> <span class="char-style-override-6">projesi, Ezilen Dünya’da devletlerin yıkılmasını ve ulusal ekonomilerin dünya kapitalist piyasasıyla sınırsız bütünleşmelerini öngörüyor. Kapitalizm, bugün uluslara ve dinlere bölünen insanlığı, kapitalizmin kozmopolit kültüründe buluşturma iddiasını taşıyor. Deniyor ki, ekonomik ve siyasal küreselleşme, kültürel küreselleşmeyi getirecek.</span></p>

      <p class="Normal-2 para-style-override-5"><span class="char-style-override-6">Bu tez, gerçekçi görünmüyor. Dünyadaki tekelleşme, sınıf çelişmelerini keskinleştirdiği için kültür farklarını da derinleştiriyor. Küreselleşme süreci, sınıfsal çelişmeler yanında ulusal çelişmeleri de şiddetlendiriyor. Bu süreç, tek bir emperyalist devlet doğurmuyor, tersine büyük emperyalist devletler arasındaki hegemonya çatışmasına yeni boyutlar getiriyor. Somut olarak bakarsak, ABD-Japonya ve ABD-Avrupa rekabeti derinleşiyor. Bütün emperyalist ülkelerde şovenizm dalgası güçleniyor.</span></p>

      <p class="Normal-2 para-style-override-5"><span class="char-style-override-6">1917 Ekim Devrimi’nden beri, kapitalizmin en güçlü dönemini yaşıyoruz.</span><span class="char-style-override-8"><a class="footnote-link" href="#footnote-225-127" id="footnote-225-127-backlink">127</a></span> <span class="char-style-override-6">Eğer kapitalizm, ulusları, bir dünya kültüründe birleştirme şansına sahip olsaydı, son yıllarda ırkçılığın ve dinciliğin zayıflaması gerekirdi. Tersine, sermayenin atağı, yalnız Ezilen Dünya’da değil, emperyalizmin merkezlerinde de ırkçılığın ve dinciliğin yükselişine yol açtı. O kadar ki, ortaçağın falcılığı, ilkel toplumun büyücülüğü ve her tür hurafe yeryüzünü sarmaktadır.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-127-backlink" id="footnote-225-127">127</a> <span class="char-style-override-9">Bu saptama kitabın yazıldığı 1996 tarihi için geçerli. 2000’lerin başlarından itibaren Yeni Dünya Düzeni projesinin artık Asya kayasına dayandığı görüldü (2. basıma eklenen not, Mart 2002).</span></p>
      </div>

      <p class="Normal-2 para-style-override-5"><span class="char-style-override-6">Ekonomik açıdan bakarsak, piyasa kalkmadan ulus da son bulmaz, ulusun ideolojisi olan milliyetçilik de. Dünya piyasasında bütünleşme süreci, piyasayı ve büyük tekeller arasındaki rekabeti kaldırmıyor ve kaldıramaz. Rekabetsiz bir kapitalizm mümkün değildir. Tekelleşme, rekabeti kaldırmaz, fakat tekeller arasındaki alanda daha da şiddetlendirir. Üretim araçları üzerinde özel mülkiyet olduğu sürece, birden fazla özel mülkiyet bulunacaktır. Özel mülkiyetin tekeller elinde toplanması, sermaye grupları ve emperyalist devletler arasındaki hegemonya mücadelesini yoğunlaştırır. Azami kâr için tekelleşmek ve rakip tekelleri bertaraf etmek, ırkçı ve saldırgan milliyetçiliğin temelini güçlendirmektedir.</span></p>

      <p class="Normal-2 para-style-override-5"><span class="char-style-override-6">Rekabetin ve milliyetçiliğin olmadığı tek bir dünya ekonomisi düşünecek olursak, bu ekonomi, kapitalizm olamaz. Böyle bir dünya ekonomisi, üretim araçları üzerinde özel mülkiyetin, sınıfların ve piyasanın ortadan kalkmasıyla kurulabilir.</span></p>

      <p class="ARA" id="toc_marker-5-17">İşçi Sınıfının Uluslararası Kültürü</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kapitalizmin yeryüzünden silinmesiyle birlikte uluslar da ortadan kalkacaktır. Tek tek bazı ülkelerde sosyalizmin zaferinden sonra, proletaryanın hâkim sınıf olduğu ulusların oluşma süreci de başladı. Ancak sosyalist toplumlar, belli ölçülerde kapitalisttir. Sosyalizm, kapitalizm ile sınıfsız toplum arasındaki bir aşamadır. Hâlâ sınıflar ve devlet vardır. Ulusun varlığı, hâkim ilişki olmasa bile, kapitalist ilişkilerin bütünüyle tasfiye edilmediği anlamına gelir. Ancak meta ekonomisi, başka deyişle piyasa bütünüyle ortadan kalktığı zaman, toplumsal farkların, devletin ve ulusun temeli kalmayacaktır. Burjuvazi tarafından bir kurgu olarak zihinlerimizde yaratılan ulus, proletaryanın hâkim sınıf olduğu bir yok olma süreci sonunda, insan bilincindeki yerini yitirecektir. Böylece “ulusal kültür” ve “ulusal kimlik” gibi yabancılaşmalar da kaybolacaktır.</span></p>

      <p class="Normal-2 para-style-override-5"><span class="char-style-override-6">Sınıfların ve ulusların yok olma süreci, temelde ekonomik bir süreçtir. Çünkü insanlar arasında paylaşım kavgalarının temeli, ancak insanların üretimden ihtiyaçları kadar pay alabildiği bir bolluk toplumunda kalkar. Öte yandan bu süreç, kültürel bir süreçtir. Proletarya, sınıfları ve piyasayı, yalnız ekonomik düzlemde değil, bütün kültürel temelleriyle ortadan kaldırabilecek tek sınıftır. Dünyalı bilincini, yalnız işçi sınıfının enternasyonalist kültürü yaratabilir.</span></p>

      <p class="Normal-2 para-style-override-5"><span class="char-style-override-6">Ancak işçi sınıfı, uluslararası olan kültürünü ulusal biçimlerde geliştirir. Ulusal biçimler yaratılamazsa, uluslararası kültür de alınamaz ve emekçi kitlelere mal edilemez.</span></p>

      <p class="Normal-2 para-style-override-5"><span class="char-style-override-6">İşçi sınıfının enternasyonalist kültürü, kapitalizm döneminde filizlenir ve serpilir. Ücretli işgücü sömürüsü, kapitalist dünyanın ortak olgusudur. İngiliz işçisi ile Türkiyeli işçinin ortak kültürünü, manevî değerlerini, ahlâkını vb bu toplumsal ilişki belirler. İşçi sınıfı, daha önce devrim yapan ve hâkim sınıf haline gelen sınıflardan farklı olarak, çıkarını üretim araçlarının özel mülk sahipliği yoluyla gerçekleştiremez. Tersine, işçi sınıfı, özel mülkiyeti kolektif mülkiyete dönüştürmek ve kendisiyle birlikte bütün sınıfları ortadan kaldırmak durumundadır. İşte bu tarihsel konum, sömürüyü, baskıyı, yabancılaşmayı, sınıfları, uluslara bölünmeyi, devleti, orduyu ortadan kaldırmaya yönelen bir pratiği ve kültürü zorunlu kılar.</span></p>

      <p class="Normal-2 para-style-override-5"><span class="char-style-override-6">Ancak işçi sınıfı, kültürünü, esas olarak iktidara gelerek hâkim sınıf olduktan sonra geliştirir. Çünkü işçi kültürünün altyapısı, sosyalist üretim ilişkileridir. Bu altyapının kuruluşunda bile, işçi sınıfının kitlesel olarak burjuva kültüründen arınması ve kendi kültürünü benimsemesi, uzun bir zaman alacaktır. Dahası, işçi sınıfı, sosyalizmi inşa ederek, bütün sınıflarla birlikte kendisini de ortadan kaldıracağı için, sosyalizm sürecinin sonunda bir işçi kültürü de kalmayacaktır. İnsanların değil, yalnız araçların yönetildiği bir kardeşlik dünyası yaratmak, işçi kültürünün özüdür.</span></p>

      <p class="Normal-2 para-style-override-5"><span class="char-style-override-6">İşçi sınıfı, sömürücü sınıflarınki dahil, kendisinden önceki bütün insanlık kültürünün mirasçısıdır. Tarihsel Materyalizmin taşıdığı önem de buradadır. Lenin’in de vurguladığı gibi,</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Marksizm, burjuva çağının kazandırdığı kültürel değerleri bir yana itmek şöyle dursun, tersine, iki bin yıldan fazla bir geçmişi olan insan kültür ve düşüncesinde değerli olan ne varsa biraraya getirir ve yeniden gözden geçirir.”</span><span class="char-style-override-8"><a class="footnote-link" href="#footnote-225-128" id="footnote-225-128-backlink">128</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-128-backlink" id="footnote-225-128">128</a> <span class="char-style-override-9">Lenin,</span> <span class="char-style-override-10">Proletarya Kültürü</span><span class="char-style-override-9">, çev. Nadiye R. Çobanoğlu, Yar Yayınları, İstanbul, Şubat 1976, s.83.</span></p>
      </div>

      <p class="Normal-2 para-style-override-5"><span class="char-style-override-6">Geleceğin sınıfsız kardeşlik dünyası, ancak insanlığın kültür hazinesi değerlendirilerek kurulabilir.</span></p>

      <p class="Konu-Ba-l---" id="toc_marker-6" xml:lang="tr-TR">VI-DOĞU KÜLTÜRÜ-BATI KÜLTÜRÜ</p>

      <p class="ARA" id="toc_marker-6-1">Doğu’nun ve Batı’nın Kapitalizm Öncesi Ticaret Uygarlıkları</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Eğer</span> <span class="char-style-override-7">tarih boyunca geçerli</span> <span class="char-style-override-6">bir Doğu sistemi olsaydı,</span> <span class="char-style-override-7">Doğu kültürü</span> <span class="char-style-override-6">kavramı da bilimsel bir içerik taşıyabilirdi. Yine</span> <span class="char-style-override-7">bütün çağlar boyunca sürüp gelen</span> <span class="char-style-override-6">bir Batı sistemi saptayabilseydik,</span> <span class="char-style-override-7">Batı kültürü’</span><span class="char-style-override-6">nden söz edebilirdik.</span></p>

      <p class="Normal-2 para-style-override-5"><span class="char-style-override-6">Coğrafya zemininde üretilen bu kavramın ne zaman ortaya çıktığını araştırmış değiliz. Özellikle son yüzyılların Batı yazınında, Doğu-Batı, Orient-Oxident, Sabah ülkesi (Morgenland)-Akşam ülkesi (Abendland) ayrımına sık sık rastlıyoruz.</span><span class="char-style-override-8"><a class="footnote-link" href="#footnote-225-129" id="footnote-225-129-backlink">129</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-129-backlink" id="footnote-225-129">129</a> <span class="char-style-override-9">Örneğin 19. yüzyılın ilk yarısında Osmanlı toplumunu anlatan Avusturyalı Anton Graf Prokesch-Osten’in kitabı:</span> <span class="char-style-override-10">Abendland-Morgenland</span><span class="char-style-override-9">, Stiasny Verlag, Graz 1956.</span></p>
      </div>

      <p class="Normal-2 para-style-override-5"><span class="char-style-override-6">Bu kavramlaştırmanın, çağımızda Doğu Roma-Batı Roma bölünmesi için bile kullanıldığı görülüyor. Yine İslam-Hıristiyan, Avrupa-Osmanlı, kapitalist Batı-ezilen Doğu, kapitalist blok-sosyalist blok ikilileri, bu kavramlarla anlatıldı.</span></p>

      <p class="Normal-2 para-style-override-5"><span class="char-style-override-6">Batı’daki Yunan ve Roma uygarlıkları ile Doğu’daki Çin, Mısır veya Pers uygarlıkları özde farklı kültürleri yansıtmaz. Bunların hepsi de meta üretiminin belli coğrafyalardaki büyük ataklarıyla kurulan ticaret uygarlıklarıdır. Kabile toplumunun çözülmesiyle ortaya çıkan bu büyük imparatorluklara damgasını vuran, kulluk ve kölelik sistemidir. Kimisinde meta üretimi, daha köklü ve derin değişimlere yol açmış ve emekçiyi de alınır satılır mülk haline getirmiştir. Kimisinde ise, kölelik o denli yaygınlaşmamıştır. Buralarda, hâkim sömürü ilişkisi, emekçinin efendisine kişisel bağımlılığı düzeyinde kalmıştır (kulluk). Hâkim sınıfsal sömürü, Roma ve Yunan’da köleliktir; Çin’den Mısır’a kadar uzanan Doğu’da ise, tartışmalı olmakla birlikte kulluk ağır basmaktadır.</span><span class="char-style-override-8"><a class="footnote-link" href="#footnote-225-130" id="footnote-225-130-backlink">130</a></span> <span class="char-style-override-6">Aralarındaki farklar, kölelik ilişkisinin yaygınlığına ilişkindir. Bu nedenle ilkçağın Doğu ve Batı uygarlıkları, temelde farklı sistemler (kültürler) değildirler.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-130-backlink" id="footnote-225-130">130</a> <span class="char-style-override-9">Samir Amin, kapitalizm öncesindeki bütün sınıflı ve devletli toplumlara “haraçlı toplum” adını veriyor. Samir Amin’in Avrupamerkezli tarih teorisine yönelttiği köklü eleştiriler için bkz.</span> <span class="char-style-override-10">Avrupamerkezcilik</span><span class="char-style-override-9">, çev. Mehmet Sert, Ayrıntı Yayınları, İstanbul, Temmuz 1993. Yine</span> <span class="char-style-override-10">Bilim ve Ütopya</span> <span class="char-style-override-9">dergisinin Avrupamerkezcilik konusunu ele alan, Mart 1996 tarihli, 21. sayısına bkz.</span></p>

        <p class="Normal-2 para-style-override-6"><span class="char-style-override-9">Türk toplumlarının Orta Asya’daki gelişmelerini incelediğim zaman, ilkel komünal toplumdan, hâkim bir kölelik ilişkisi yaşanmaksızın, feodalizme geçildiğini saptamıştım (Bkz. Doğu Perinçek,</span> <span class="char-style-override-10">Bozkurt Efsaneleri ve Gerçek</span><span class="char-style-override-9">, s.17, 34 vd., 61 vd.).</span></p>

        <p class="Normal-2 para-style-override-6"><span class="char-style-override-9">Bu konuda yine Samir Amin’le aynı yönde saptamalarda bulunan George Thomson’un Yunan ve Ege toplumları üzerine incelemelerine bkz.</span> <span class="char-style-override-10">Tarih Öncesi Ege I, II,</span> <span class="char-style-override-9">çev. Celâl Üster, Payel Yayınevi, İstanbul, Nisan 1983 ve Kasım 1985;</span> <span class="char-style-override-10">Aiskhylos ve Atina</span><span class="char-style-override-9">, çev. Mehmet H. Doğan, Payel Yayınevi, İstanbul, Mart 1990.</span></p>
      </div>

      </div>

    </div>
</body>
</html>