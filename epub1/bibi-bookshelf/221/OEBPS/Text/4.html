<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x4.html" xml:lang="en-GB">
    <div class="Basic-Text-Frame">
      <p class="Konu-Ba-l---" id="toc_marker-1" xml:lang="tr-TR">I-İDEOLOJİK İNSAN: AYDIN</p>

      <p class="ARA" id="toc_marker-1-1">Aydın Kavramının Nesnelliği</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Neredeyse üç ay boyunca, aydınlarımız</span> <span class="char-style-override-7">aydını</span> <span class="char-style-override-6">tartıştılar. Selim İleri’nin “Neden Eski Kültürümüz?” başlıklı yazısıyla başladı tartışma. Daha sonra benim okuyabildiğim, değerli yazarlarımız Melih Cevdet Anday, Enis Batur, Tahsin Yücel, Ahmet Cemal ve Ataol Behramoğlu, konuya değindiler.</span><span class="char-style-override-8"><a class="footnote-link" href="#footnote-225-1" id="footnote-225-1-backlink">1</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-1-backlink" id="footnote-225-1">1</a> <span class="char-style-override-10">Cumhuriyet</span> <span class="char-style-override-9">gazetesinde yayınlanan yazılar tarih sırasıyla şöyle: Seim İleri, “Neden Eski Kültürümüz?”, 15 Ağustos 1995; Melih Cevdet Anday, “Eski Kültürümüz Dedikleri”, 22 Ağustos 1995; Enis Batur, “Aydınca Tartışmak”, 27 Ağustos 1995; Enis Batur, “Kimiz Biz?”, 3 Eylül 1995; Selim İleri, “Önce ‘Osmanlı Aydını Genç Yazar’”, 12 Eylül 1995; Tahsin Yücel, “Yapay Aydın”, 12 Eylül 1995; Ahmet Cemal, “Düşüncenin Evrimi ve Aydın Kimliği”, 14 Eylül 1995; Ataol Behramoğlu, “Aydın Olmak”, 16 Eylül 1995; Melih Cevdet Anday, “Değinmeler”, 19 Eylül 1995; Selim İleri, “Eskiden Kültürümüz Yok muydu?”, 19 Eylül 1995; Enis Batur, “Değişimin Farkında Olmak”, 24 Eylül 1995; Selim İleri, “Peki, Düzmece Aydın”, 26 Eylül 1995; Ahmet Cemal, “Biz, 20. Yüzyılı Neden Yaşayamadık?”, 12 Ekim 1995.</span></p>
      </div>

      <p class="Normal-2 para-style-override-5"><span class="char-style-override-6">Tartışmaya katılanların ortak yanı, aydını nesnel, bilimsel-sosyolojik bir kavram olarak değil; olumlu bir kavram, bir paye, bir değer yargısı olarak tanımlamaları. Böylece</span> <span class="char-style-override-7">metafizik bir aydın kavramı</span> <span class="char-style-override-6">çıkıyor ortaya. Oysa bilimin, kendine özgü, nesnellik iddiası olan araçları ve kavramları vardır. Bilim, fizikötesi değildir; doğaötesi değildir; değer yargılarıyla yapılmaz.</span></p>

      <p class="Normal-2 para-style-override-5"><span class="char-style-override-6">Yalnız</span> <span class="char-style-override-7">aydın</span> <span class="char-style-override-6">kavramının değil,</span> <span class="char-style-override-7">kültür, düşünce, akıl</span> <span class="char-style-override-6">gibi</span> <span class="char-style-override-7">aydın</span> <span class="char-style-override-6">tanımıyla ilişkili kavramların da sık sık bilimin dışına taşınarak idealleştirildiği görülüyor. Öte yandan</span> <span class="char-style-override-7">ulusal-evrensel,</span> <span class="char-style-override-7">Doğu-Batı</span> <span class="char-style-override-6">gibi karşıtlıklara da, tarihin ve nesnelliğin dışında içerikler veriliyor.</span> <span class="char-style-override-7">Aydın</span> <span class="char-style-override-6">merkezli bir idealizme tanık oluyoruz. Çok şaşırtıcı değil. Çünkü ülkemizde “Aydın Üzerine” tuğla gibi üç cilt kitap yazdığı halde, aydın kavramını fizikötesine taşıyanlar oldu.</span></p>

      <p class="Normal-2 para-style-override-5"><span class="char-style-override-6">Toplumumuzda ve kültür hayatımızda</span> <span class="char-style-override-7">aydın</span> <span class="char-style-override-6">kavramına olumlu bir anlam yüklenmesi yaygındır. Sıradan insanın dilinde,</span> <span class="char-style-override-7">aydın’</span><span class="char-style-override-6">ın bilimdışı bir anlam içermesi olağan karşılanabilir. Ancak, kültür ve bilim üretimi, sıradan insanı izlemez. Tersine sıradan insanın söz dağarcığının, kültür ve bilim üretimini izleyerek zenginleşmesi ve olgunlaşması beklenir. Bilim adamı ve aydınların bir işlevi de, bu sürecin motoru olmaktır.</span></p>

      <p class="Normal-2 para-style-override-5"><span class="char-style-override-6">Sıradan insanın</span> <span class="char-style-override-7">aydın</span> <span class="char-style-override-6">kavramına nesnelliğin dışında olumlu anlam yüklemesi, biraz da bu kavramın sözcük kökeninden geliyor. Batı dillerinde</span> <span class="char-style-override-7">zihin, idrâk</span> <span class="char-style-override-6">ve</span> <span class="char-style-override-7">zekâ</span> <span class="char-style-override-6">kökeninden türetilen</span> <span class="char-style-override-7">intellectual</span> <span class="char-style-override-6">sözcüğü Türkçemizde</span> <span class="char-style-override-7">aydınlanmak</span> <span class="char-style-override-6">eyleminden türetilmiştir.</span> <span class="char-style-override-7">Aydın’</span><span class="char-style-override-6">dan önceki</span> <span class="char-style-override-7">münevver</span> <span class="char-style-override-6">sözcüğü de öyleydi;</span> <span class="char-style-override-7">nurlu, aydınlatılmış, ışıklı</span> <span class="char-style-override-6">anlamına geliyordu.</span> <span class="char-style-override-7">Aydın,</span> <span class="char-style-override-6">Türkçeye bir bakıma</span> <span class="char-style-override-7">intellectual</span> <span class="char-style-override-6">sözcüğünün eşanlamlısı olmaktan çok,</span> <span class="char-style-override-7">münevver</span> <span class="char-style-override-6">sözcüğünün Türkçeleştirilmesiyle girdi. Aydın,</span> <span class="char-style-override-7">intellectual’</span><span class="char-style-override-6">den değil,</span> <span class="char-style-override-7">münevver’</span><span class="char-style-override-6">den geldi. Şöyle de denebilir: Türkiye’deki Aydınlanma hareketinin yetersizliği,</span> <span class="char-style-override-7">aydın</span> <span class="char-style-override-6">sözcüğüne de damgasını vurdu; nesnelliğe ve bilimselliğe vurgulu bir sözcük değil de, değer yargısı çağrıştıran bir sözcük dilimize yerleşti. Ama artık</span> <span class="char-style-override-7">aydın,</span> <span class="char-style-override-6">bizimdir, Türkçemizin kavramıdır; değiştirmeye gücümüz yetmeyeceğine göre, bu kavramı bilimsel içeriğiyle tanımlamak durumundayız.</span></p>

      <p class="ARA" id="toc_marker-1-2">Aydının Doğuşu</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-7">Aydın,</span> <span class="char-style-override-6">üretim fazlasıyla birlikte doğmuştur. Üretim teknolojisini geliştirerek emeğin üretkenliğini artıran, örneğin demiri bularak sabana takan toplumlar, toprağı daha derinden sürdüler ve üretimde belli bir artış sağladılar. Eşitlikçi kabile toplumu, ürettiğinin hepsini tüketiyordu. Oysa bu kez tüketilmeyen bir fazla, bir değişim değeri yaratılmış oldu. Kabile aristokrasisi bu üretim fazlasına el koyarak hâkim sınıfa dönüştü. Veya bazı kabileler veya kabile toplulukları, diğerlerini yağmalayarak zenginlik elde ettiler. Bu üretim fazlası veya talanla elde edilen zenginlik, özel mülkiyetin, değişim değerinin, piyasanın, sınıfların, devletin, ordunun, ideolojinin, bilimin, sanatın, aydının, kısacası uygarlığın doğmasına yol açtı.</span></p>

      <p class="Normal-2 para-style-override-5"><span class="char-style-override-6">Üretim fazlası, toplumun bir kesimi için, üretim çalışması dışında</span> <span class="char-style-override-7">boş zaman</span> <span class="char-style-override-6">anlamına geliyordu. Bu</span> <span class="char-style-override-7">boş zaman,</span> <span class="char-style-override-6">üretim fazlasına el koyan sınıfa ve o sınıf adına politika yapan ve ideoloji üretenlere aitti. Kabile toplumunun eşitliği bozulunca, yeni hâkim sınıf açısından, eski eşit ve kandaş kabile üyelerine boyun eğdirmek sorunu da ortaya çıktı. Devlet ve ideoloji böyle doğdu. Eski kabile eşitlerini baskı altına alan yeni hâkim sınıf, bir yandan onları silahsızlandırıp kendi silah tekelini kurdu ve devleti yarattı; öte yandan ideolojisi aracılığıyla ezilenlerin yeni sınıflı topluma rıza göstermelerini sağladı. Devlet zorunu uygulayacak silahlı güç ve topluma boyun eğmeyi ideolojik araçlarla dayatan</span> <span class="char-style-override-7">aydın,</span> <span class="char-style-override-6">birlikte doğdu.</span></p>

      <p class="ARA" id="toc_marker-1-3">İlk Aydınlar: Enbiya ve Evliya</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aydın, doğuşundan bu yana toplumun temel sınıflarından biri değil, fakat o temel sınıflardan birine manevî üretimde bulunarak hizmet sunandır. Aydın, temel sınıfları belirlemez; temel sınıflaşmayla belirlenir. Bu açıdan aydın, kendi başına bir toplumsal kategori değildir, temel sınıflara bağımlı bir toplumsal katmandır.</span></p>

      <p class="Normal-2 para-style-override-5"><span class="char-style-override-7">Aydın,</span> <span class="char-style-override-6">ilk sınıflı toplumlarda</span> <span class="char-style-override-7">din adamı’</span><span class="char-style-override-6">ydı. Çünkü o zamanın hâkim ideolojisi, dindi. Bu nedenle düşünürlerin ve aydınların başlangıçta peygamberler ve rahipler olması doğaldır. Süleyman, Davud, Musa, İsa, İbrahim, Muhammed ve yüz binlerce nebî ve resûl, gökyüzünden tebliğ getiren elçiler değil; fakat sınıflı topluma geçişi ideolojik alanda düzene sokan ilk aydınlar ve politikacılardır. Hz. Muhammed’in hadislerine göre, 124 bin nebî (peygamber) bulunuyor. Bu nebîler, aslında Ortadoğu’nun ilk sınıflı toplumlarının aydınlarıdır.</span></p>

      <p class="Normal-2 para-style-override-5"><span class="char-style-override-6">Bilimsel düşünce ve inanç, tarihsel olarak birlikte doğmuştur. İnançlar, gökten inmemişlerdir, insan zihninin ürünü olan düşüncelerdir. İlim ve felsefe, başlangıçta dinle iç içeydi ve toplumun sınıflara bölünmesini güvence altına aldı. Bu nedenle hâkim sınıf tarafından eleştiri dışında tutuldu. Zaten başlangıçta krallar, tanrıdır; peygamberdir ve rahiptir. Sınıflı toplumun ilk bütünlüklü düşünce sistemleri, dinsel dogmalardır. Hâkim sınıfların aydınları, bu dogmaları işlemiş ve pekiştirmişlerdir. Hâkim sınıf, bu hizmeti karşılığında aydının, enbiya ve evliyanın geçimini sağlar; ona, el koyduğu üretim fazlasının içinden bir miktar tahsis eder.</span> <span class="char-style-override-7">Üretim fazlası</span> <span class="char-style-override-6">ve</span> <span class="char-style-override-7">boş zaman’</span><span class="char-style-override-6">la ortaya çıkan aydın, artı ürünün içinden bir şerefiye alır. İlk</span> <span class="char-style-override-7">aydın,</span> <span class="char-style-override-6">kapıkuludur; krallar ve aristokrasi sayesinde üretimin dışında kalır; boş zamana sahiptir ve bu boş zamanında felsefe, sanat ve bilimle uğraşır. Dolayısıyla bir üretim fazlasının ortaya çıkması ve bu sayede bazı insanların üretime katılmadan beslenebilmesi, felsefe, bilim ve sanatın da koşullarını yaratmıştır. İnsanlık, derin ve sistemli düşünmeyi, üretim fazlasına, boş zamana ve sınıflaşmaya borçludur.</span></p>

      <p class="Normal-2 para-style-override-5"><span class="char-style-override-6">Dinlerin</span> <span class="char-style-override-7">başlangıçta</span> <span class="char-style-override-6">sınıflaşmaya önderlik eden</span> <span class="char-style-override-7">ileri</span> <span class="char-style-override-6">bir rol oynamaları da buradan gelir. Kabilelerin birbirlerine baskın yapıp, birbirlerinin malını davarını götürdükleri ve birbirlerini öldürdükleri anarşi çağından, savaşta üstte kalanın diğerini öldürmeyip köleleştirdiği hukuk ve devlet çağına geçilmesi, yine de bir ilerlemedir. Uygarlık adı verilen bu ilerleme; din, felsefe, bilim ve sanatla birlikte aydının doğuşuna da neden olmuştur.</span></p>

      <p class="Normal-2 para-style-override-5"><span class="char-style-override-6">Dinlerin başlangıçtaki bu ileri işlevlerini, insan düşüncesinde bir sıçramaya eşlik etmelerinden de anlayabiliriz. Din, soyut düşüncenin başlangıcıdır; bu anlamda felsefe ve bilimin de başlangıcıdır.</span><span class="char-style-override-8"><a class="footnote-link" href="#footnote-225-2" id="footnote-225-2-backlink">2</a></span> <span class="char-style-override-6">Din, aynı zamanda soyut düşüncenin prangasıdır, zinciridir. Dün ileri olan, daha sonra geriliğin eksenini oluşturmuştur. Diyalektik!</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-2-backlink" id="footnote-225-2">2</a> <span class="char-style-override-9">Farklı görüş: Alâeddin Şenel, bilimsel düşünüşün burjuva sınıfıyla başladığını öne sürüyor. Şenel, sınıfsız toplumda büyünün, feodal toplumda dinsel düşünüşün ve burjuva toplumunda bilimsel düşünüşün geçerli olduğu kanısında. Bkz. “Biyoteknoloji: Dinin Sonu mu?”,</span> <span class="char-style-override-10">Bilim ve Ütopya</span><span class="char-style-override-9">, sayı 60, Haziran 1999, s.5 vd.</span></p>

        <p class="Normal-2 para-style-override-6"><span class="char-style-override-9">Kapitalizm, kuşkusuz bilimde büyük bir atılımın yolunu açtı; ancak bilimsel faaliyet, toplumun sınıflara bölünmesiyle birlikte başladı. Üretim fazlasının oluşması, hem dinin, hem de bilimsel faaliyetin koşullarını yaratır. Bu görüş için bkz. Doğu Perinçek, “Büyücünün Çocukları: Şeriat, Sanat ve Bilim”,</span> <span class="char-style-override-10">Papirüs</span><span class="char-style-override-9">, sayı 18, Ağustos 198, s.4 vd.</span></p>
      </div>

      <p class="ARA" id="toc_marker-1-4">İlkçağ ve Ortaçağın Muhalif Aydını</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Nizamülmülk’ün</span> <span class="char-style-override-7">Siyasetname’</span><span class="char-style-override-6">sinde yazar: Süfyan Sevrî adındaki âlim, “En iyi sultanlar âlimlerle düşüp kalkanlar, en fena bilginler padişahlarla birlikte olanlardır” diyor.</span><span class="char-style-override-8"><a class="footnote-link" href="#footnote-225-3" id="footnote-225-3-backlink">3</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-3-backlink" id="footnote-225-3">3</a> <span class="char-style-override-9">Nizamülmülk,</span> <span class="char-style-override-10">Siyasetname</span><span class="char-style-override-9">, çev. N. Bayburtlugil, Dergâh Yayınları, İstanbul 1981, s.92.</span></p>
      </div>

      <p class="Normal-2 para-style-override-5"><span class="char-style-override-6">Doğrudur; hükümdar, bilgiye, dolayısıyla bilgine ve aydına muhtaçtır. Bilim ise, hükümdarın gölgesi altında özgürce geliştirilemez. Bu nedenle muhalif aydın, bizim Sinoplu büyük düşünürümüz Diogenes’in ağzından hükümdara (Büyük İskender’e) “gölge etme” demiştir.</span></p>

      <p class="Normal-2 para-style-override-5"><span class="char-style-override-6">İnsan, doğadaki zorunluluğu bildiği ölçüde özgürleşebilir. Bilmek ve özgürleşmek arasındaki bu ilişkiye, aydın iki cepheden tavır alır. Hükümdarın aydını, hükümdarın özgürlüğüne yetecek kadar ve hizmet ettiği ölçüde bilgi ve fikir üretmekle görevlidir. Toplumun özgürlüğü ise, hükümdara hizmetin bittiği yerde başlar. Bu nedenle ilkçağın ve ortaçağın sistemi, aydına tavrını, aydının hükümdara tavrına göre belirlemiştir. Hükümdarın özgürlüğünü, dolayısıyla sistemi aşan bilgi, zararlı bilgidir. Arap gezgini İbn Fadlan’ın aktardığına göre, bir Tatar atasözü, “Fazla şey bilirsen seni asarlar; çok alçakgönüllüysen, üstüne basarlar” diyor. Fakat daha ilginç olanı, Volga Bulgarlarının bilgili insana karşı tavrıdır. Bulgarlar, 11. yüzyılda zekâsı ve bilgisiyle dikkat çeken bir insan çıkınca, “Bu adam tanrıya hizmet etmeye daha lâyık” deyip, boynuna bir ip geçirip ağaca asıyor ve çürüyene kadar ağacın üstünde bırakıyorlar. Zeki Velidî Togan, bu uygulamayı, toplumun yeniliğe karşı aldığı önlem olarak yorumluyor.</span><span class="char-style-override-8"><a class="footnote-link" href="#footnote-225-4" id="footnote-225-4-backlink">4</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-4-backlink" id="footnote-225-4">4</a> <span class="char-style-override-9">İbn Fazlan,</span> <span class="char-style-override-10">Seyahatnâme,</span> <span class="char-style-override-9">çev. Prof. Dr. Ramazan Şeşen, Bedir Yayınevi, 2. baskı, İstanbul 1995, s.60; Arthur Koestler,</span> <span class="char-style-override-10">Onüçüncü Kabile</span><span class="char-style-override-9">, 2. baskı, Ada Yayınları, İstanbul 1977, s.43 vd.</span></p>
      </div>

      <p class="Normal-2 para-style-override-5"><span class="char-style-override-6">Sınıflı toplum, hem bilgin ve aydını hizmete koşarak gelişmektedir, hem de kendisini bilginin muhalefetine karşı korumaktadır. Üstelik, çıplak zorun egemen olduğu bu toplumlarda, muhalefetin bedeli ağırdır. Bruno ve Galile gibi Batılı örnekleri biliyoruz. Derisi yüzülen Nesimi’ler gibi Doğulu örnekler de var. Osmanlı tarihindeki muhalif bilim adamlarının öykülerini, Adnan Adıvar’ın kitabından okuyabiliriz:</span></p>

      <p class="Normal-2 para-style-override-5"><span class="char-style-override-6">Derslerinde daha çok, dinin vicdan yönüne önem veren Molla Lütfî, dinsiz olduğu iddiasıyla, büyük meclis huzurunda yargılanır, iki yüz şahit dinlendikten sonra, bazı üyelerin muhalefetine rağmen, Hatib-zâde fetvasıyla 1494 yılında Sultanahmet Meydanı’nda idam edilir. Molla Lütfî, yargılanması sırasındaki savunmalarıyla etkili olur; ulemâ ve halk idam edilmesinden büyük üzüntü duyar.</span></p>

      <p class="Normal-2 para-style-override-5"><span class="char-style-override-6">Kanunî Sultan Süleyman’ın saltanatı sırasında, Kabız-i Acemî, İsa’nın Muhammed peygambere tercih edilmesi gerektiği görüşüyle ve diğer bazı iddialarla ortaya çıkıyor. Divan’a getiriliyor. Gösterdiği kanıtları Kadı-asker efendiler çürütemeyince, serbest kalıyor. Yargılamayı kafes arkasından dinleyen Padişahın müdahalesi üzerine ertesi gün tekrar yargılanıyor ve İstanbul Kadısının hükmüyle idam ediliyor.</span></p>

      <p class="Normal-2 para-style-override-5"><span class="char-style-override-6">İstanbul’da Behram Kethüda Medresesi müderrisi Nadajlı Sarı Abdurrahman, evrenin sonsuz olduğunu ve evrende doğa kanunlarının üzerinde olaylar cereyan edemeyeceğini belirtiyor; cennet ve cehennemi inkâr ediyor. Giordano Bruno’nun Roma’da yakıldığının ertesi yılı, 1600’de İstanbul’da darağacına çekiliyor.</span></p>

      <p class="Normal-2 para-style-override-5"><span class="char-style-override-6">Seyyid Mustafa, 1803 yılında bilimler üzerine Fransızca bir kitap yazar ve yayınlar. 1807 yılındaki gericilik hareketinde katledilir.</span></p>

      <p class="Normal-2 para-style-override-5"><span class="char-style-override-6">Bilim tarihiyle ilgili kitap yazan ve Reisülküttaplığa kadar yükselen yenilikçilerden Raif Mahmud Efendi de, 1807 yılında öldürülür.</span><span class="char-style-override-8"><a class="footnote-link" href="#footnote-225-5" id="footnote-225-5-backlink">5</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-5-backlink" id="footnote-225-5">5</a> <span class="char-style-override-9">Abdülhak Adnan-Adıvar,</span> <span class="char-style-override-10">Osmanlı Türklerinde İlim</span><span class="char-style-override-9">, Maarif Matbaası, İstanbul 1943, s.47, 98, 99 vd., 187 vd.</span></p>
      </div>

      <p class="ARA" id="toc_marker-1-5">Aydın Kavramının Yapıtaşları: İdeoloji ve İşlev</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Köle sahibiyle kölenin, toprak beyi ile bağımlı köylünün ve sermayedar ile işçinin kimliğini,</span> <span class="char-style-override-7">üretim sürecindeki yerleri</span> <span class="char-style-override-6">ve birbirleriyle ilişkileri belirler. İşçi, ücret karşılığında işgücünü sermayedara kiralar. Sermayedar, kiraladığı işgücünün ürettiği değerin bir bölümünü işçiye ücret olarak verir, geri kalanını ise sahiplenir. İşte bu ödenmeyen emeğe, artıdeğer veya kâr denir. İşçi ve sermayedarın sınıfsal konumlarını belirleyen, üretim sürecindeki bu karşıt yerleridir. Onların bu konumları nesneldir.</span></p>

      <p class="Normal-2 para-style-override-5"><span class="char-style-override-6">Aydınların durumu farklıdır.</span> <span class="char-style-override-7">Aydınlar’</span><span class="char-style-override-6">ın sınıfsal konumlarını, işçi veya sermayedar gibi, üretim sürecindeki yerleri belirlemez. Başka deyişle</span> <span class="char-style-override-7">aydın</span> <span class="char-style-override-6">olmayı belirleyen nitelik, üretim sürecindeki konumdan gelmez; ideolojiden ve bilinçten kaynaklanır. Aydın, deyim yerindeyse,</span> <span class="char-style-override-7">ideolojik insan’</span><span class="char-style-override-6">dır.</span> <span class="char-style-override-7">Homo economicus’</span><span class="char-style-override-6">a nazire</span> <span class="char-style-override-7">homo ideologicus.</span></p>

      <p class="Normal-2 para-style-override-5"><span class="char-style-override-6">İşçi ve sermayedar, hangi sınıfın üyesi olduklarını bilmeseler bile, o sınıfın üyesidirler. Başka deyişle işçinin veya sermayedarın bu ilişkiyi nasıl yorumladıkları, bu ilişki hakkındaki bilinçleri, onların sınıfsal konumlarını değiştirmez. Örneğin herhangi bir işçi, dünyaya burjuvazinin gözüyle baksa bile, işçidir. İşçinin ideolojik tavrı, işçi olduğu gerçeğini, onun sınıfsal konumunu değiştirmez. İşgücünü satan emekçi, ideolojik yönden burjuva konumunda olabilir; başka deyişle kendi sınıfının değil, karşıt sınıfın bilincini taşıyabilir. Örneğin bir işçi, tıpkı patronu gibi liberal düşünceyi savunabilir veya bir maraba, ağası gibi düşünebilir. Ancak o işçi, burjuvaca düşündüğü için burjuva olmaz. Yine o maraba, ağaca düşündüğü için toprak ağası olmaz.</span></p>

      <p class="Normal-2 para-style-override-5"><span class="char-style-override-7">Aydın</span> <span class="char-style-override-6">ise, hangi ideolojinin</span> <span class="char-style-override-7">hizmetindeyse,</span> <span class="char-style-override-6">o ideolojiye sahip olan sınıfın aydınıdır.</span> <span class="char-style-override-7">Aydın,</span> <span class="char-style-override-6">ideolojisini belirlerken, sınıfını da belirlemiş olur.</span> <span class="char-style-override-7">Aydın,</span> <span class="char-style-override-6">ideoloji değiştirerek sınıfını da değiştirebilir. 1980’li yıllarda bunun birçok örneğini gördük. Dönekler, elbise değiştirir gibi ideolojilerini değiştirerek, sınıflarını da değiştirdiler.</span></p>

      <p class="Normal-2 para-style-override-5"><span class="char-style-override-6">1980 öncesinde bir emekçi hayatı yaşayan, işçi sınıfı davası için hapislere düşen kimi aydınların, ideolojik düzlemde karşı safa geçerek, nasıl sınıf atladıklarını gördük. İşçinin böyle bir “şansı” yoktur.</span></p>

      <p class="Normal-2 para-style-override-5"><span class="char-style-override-6">İşçi, bilinçli olsa da olmasa da işçidir. Marx, bu nedenle sınıf bilincine sahip olmayan işçi sınıfına</span> <span class="char-style-override-7">kendiliğinden sınıf (Klasse an sich)</span> <span class="char-style-override-6">demişti. Bilinçli sınıf ise,</span> <span class="char-style-override-7">kendisi için sınıf (Klasse für sich)’</span><span class="char-style-override-6">tır.</span> <span class="char-style-override-7">Aydın’</span><span class="char-style-override-6">ın farkı buradadır:</span> <span class="char-style-override-7">Kendiliğinden</span> <span class="char-style-override-6">aydın olmaz. Aydın, sınıf bilinçlidir. Aydının konumunu, ideolojisi belirler. Hemen belirtelim, bilinç ve ideolojiye olumlu içerikler yüklemiyoruz. Aydının bilincini ve ideolojisini, ezen sınıflar da belirleyebilir, ezilen sınıflar da.</span></p>

      <p class="Normal-2 para-style-override-5"><span class="char-style-override-6">Bilinç ve ideoloji yoksa, işçi vardır, ama aydın yoktur. Aydın, ürettiği düşün ve sanat eseriyle doğrudan ideolojik faaliyetin içindedir. Bu nedenle ideoloji, hiçbir sınıf ve tabakanın yapıtaşı değildir, fakat aydın takımının (inteligentsia) yapıtaşıdır. Başka deyişle, toplumsal sınıf ve tabakalar, toplumsal-ekonomik ilişkiler düzleminde oluşurken, aydın öncelikle ideoloji, kültür ve siyaset düzleminde oluşur; bu düzlemin unsurlarıyla tanımlanır. Elbette ideolojik-siyasal düzlem, belli bir toplumsal-ekonomik temelde var olur, ona bağlıdır.</span></p>

      <p class="Normal-2 para-style-override-5"><span class="char-style-override-6">Aydın, her zaman</span> <span class="char-style-override-7">kendisi için (für sich)’</span><span class="char-style-override-6">dir; başka deyişle bilinçlidir ve siyasal alandadır. O kadar ki, aydın, sınıfsal konumlanmadaki nesnel yerini, kendi öznel seçişiyle, ideolojik-siyasal tavrıyla saptar. Elbette bu öznel seçiş, bu bireysel irade, belli toplumsal ilişkiler ve deneyimler zemininde ortaya çıkar, ancak yine de bireysel bir seçiştir, bireysel bir iradedir. Bireysel seçişin kendisi, nesnel-sınıfsal koşullar ve pratiklerle kuşatılmıştır ve nesnel bir toplum sahnesinde gerçekleşir. Bu anlamda nesnellikten bağımsız, toplumdan bağımsız bir seçiş yok elbette. Bu, ayrı bir konu.</span></p>

      <p class="Normal-2 para-style-override-5"><span class="char-style-override-6">Bir sanayici veya bir işçi de aydın olabilir. Ancak bu karakteri kazanması için, ekonomik düzlemdeki sanayici ve işçi konumunun ötesinde, ideolojik ve politik düzlemde kendi sınıfının toplum üzerinde hegemonya kurma çabasına yaratıcı veya önder olarak katılması gerekir.</span></p>

      <p class="Normal-2 para-style-override-5"><span class="char-style-override-6">Aydın, ideolojik bir safa girmenin ötesinde, bir</span> <span class="char-style-override-7">işlev</span> <span class="char-style-override-6">sahibidir. Aydın, bir sınıf adına düşünce ve sanat eseri üreterek, o sınıfın toplum üzerindeki ideolojik hegemonyasına veya siyasal yönetimine hizmet eder</span><span class="char-style-override-11"><a class="footnote-link" href="#footnote-225-6" id="footnote-225-6-backlink">6</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-6-backlink" id="footnote-225-6">6</a> <span class="char-style-override-9">Bkz. Antonio Gramsci,</span> <span class="char-style-override-10">Aydınlar ve Toplum</span><span class="char-style-override-9">, çev. Vedat Günyol-Ferit Edgü-Bertan Onaran, Alan Yayıncılık, İstanbul, Ekim 1985, s.31.</span></p>
      </div>

      <p class="Normal-2 para-style-override-5"><span class="char-style-override-6">Bu açıdan siyasal partilerin merkezi ve yerel önderleri, kendi sınıflarının aydın kadrosu içinde yer alırlar.</span></p>

      <p class="ARA" id="toc_marker-1-6">Aydın ile Kafa Emekçisi Farkı</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kafa emekçisi ile aydın, hep karıştırılır. Bu nedenle, üretim faaliyetine ağırlıklı olarak zihinsel emekle katkıda bulunanları, aydın diye tanımlayanlar olmuştur. Bilindiği gibi, insan, hayvanlardan farklı olarak, tasarımlar yaparak (proje) faaliyette bulunur. “Düşüncenin karışmadığı hiçbir insan çabası yoktur.”</span><span class="char-style-override-8"><a class="footnote-link" href="#footnote-225-7" id="footnote-225-7-backlink">7</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-7-backlink" id="footnote-225-7">7</a> <span class="char-style-override-9">Gramsci,</span> <span class="char-style-override-10">age.,</span> <span class="char-style-override-9">s.26.</span></p>
      </div>

      <p class="Normal-2 para-style-override-5"><span class="char-style-override-6">Aydın, üretim sürecine kafa emeğini kiralayarak katılan</span> <span class="char-style-override-7">kafa emekçisi’</span><span class="char-style-override-6">nden farklıdır.</span><span class="char-style-override-8"><a class="footnote-link" href="#footnote-225-8" id="footnote-225-8-backlink">8</a></span> <span class="char-style-override-6">Bir mühendis, bir kimyager, bir doktor kafa emekçisidir; fakat sırf bu meslekleri nedeniyle</span> <span class="char-style-override-7">aydın</span> <span class="char-style-override-6">değildir. Çünkü mühendis ve kimyagerin kimliğini üretim sürecindeki yerleri belirliyor. Onlar, kafa emeklerini patrona ücret veya aylık karşılığında satıyorlar.</span> <span class="char-style-override-7">Aydın’</span><span class="char-style-override-6">ın kimliğini ise, kafa emeğini satması değil, ideolojik faaliyeti ve sınıf mücadelesindeki işlevi belirler. Aydın da, bu ideolojik faaliyeti karşılığında bir ücret veya aylık alabilir, geçimini buradan sağlayabilir. Ancak onun</span> <span class="char-style-override-7">esas niteliği’</span><span class="char-style-override-6">ni belirleyen, bu ücret veya aylık ilişkisi değil, ürettiği ideolojinin sınıfsal karakteridir. Ücretli bir aydın, burjuvazinin ideolojik hegemonyasına katkıda bulunuyorsa, artık ücretli emekçi değil, fakat burjuvadır. Kendisine ideolojik faaliyeti karşılığında verilen değer, emekçilerin ödenmeyen emeğinden ayrılan bir paydır, artıdeğerin bir parçasıdır. Veya bir hekim, hekimliğin ötesinde tiyatro eseri yazıyor veya toplumun ideolojik hayatına katılıyorsa, bu uğraşı hangi sınıf için yaparsa yapsın, aydındır. Politikacılar da, maddi değer üretimine katılmışlar, ancak sınıfların siyasal mücadelesindeki öncü konumlarıyla aydın sınıflamasına girerler.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-8-backlink" id="footnote-225-8">8</a> <span class="char-style-override-9">Aydın ve kafa emekçisi kavramları çoğu zaman karıştırılıyor. Örneğin Sabri Ülgener, aydını “kafası ile iş gören, kafa ürünü ile geçinen kişi” diye tanımlıyor. Örnek olarak kafa emeğiyle geçinen meslek sahiplerini veriyor. Ancak aydının rolü ve işlevini tartışırken, daha doğru bir aydın kavramına ulaşıyor: “Kültür değişimine öncülük etmek; değişeni daha popüler ve yaygın hale getirmek; yeni bir zevkin ve üslubun öncülüğünü sürdürmek; halkın politik, sosyal tercihlerini etkilemek.” (</span><span class="char-style-override-10">Zihniyet Aydınlar ve İzmler</span><span class="char-style-override-9">, Mayaş Yayınları, İstanbul 1983, s.65 vd.)</span></p>

        <p class="Normal-2 para-style-override-6"><span class="char-style-override-9">Batı’daki sosyoloji ve siyaset teorisinde aydın ve kafa emekçisi kavramları birbirinden ayrılıyor. Aydın kavramı,</span> <span class="char-style-override-10">intellectuell</span> <span class="char-style-override-9">sözcüğüyle karşılanırken, kafa emekçileri için İngilizcede</span> <span class="char-style-override-10">intellect workers</span><span class="char-style-override-9">, Almancada</span> <span class="char-style-override-10">Kopfarbeiter</span> <span class="char-style-override-9">veya</span> <span class="char-style-override-10">intellektueler Arbeiter</span> <span class="char-style-override-9">terimi kullanılıyor.</span></p>

        <p class="Normal-2 para-style-override-6"><span class="char-style-override-9">Bu ayrımı yetmiş yıl önce Clara Zetkin, Komünist Enternasyonal’in V. Kongresinde yaptığı konuşmada titizlikle işlemiş. Bkz. Clara Zetkin, “Die Intellektuellenfrage”,</span> <span class="char-style-override-10">Ausgewaehlte Reden und Schriften</span> <span class="char-style-override-9">içinde, Bd. 3, Berlin 1960, s.13.</span></p>

        <p class="Normal-2 para-style-override-6"><span class="char-style-override-9">Paul A. Baran da, aydın ile kafa emekçisini ayırıyor. Bkz. “Das Engagement des Intellektuellen”,</span> <span class="char-style-override-10">Intellektuelle und Sozialismus</span> <span class="char-style-override-9">derlemesi içinde, Verlag Wagenbach, Berlin 1968, s.8. İngilizce aslı: “The Commitment of the Intellectual”,</span> <span class="char-style-override-10">Monthly Review</span><span class="char-style-override-9">, May 1961.</span></p>

        <p class="Normal-2 para-style-override-6"><span class="char-style-override-9">Şu çalışmaya da bakılabilir: Fritz Gloede, “Zur klassentheorethischen Bestimmung der neuen Mittelklassen und der Intelligenz”,</span> <span class="char-style-override-10">Gesellschaft Beitraege zur Marxschen Theorie 3</span> <span class="char-style-override-9">içinde, s.80 vd.</span></p>

        <p class="Normal-2 para-style-override-6"><span class="char-style-override-9">Hilmi Yavuz,</span> <span class="char-style-override-10">entelektüel</span> <span class="char-style-override-9">ile</span> <span class="char-style-override-10">kafa emekçisi’</span><span class="char-style-override-9">ni aynı anlamda görmekle birlikte,</span> <span class="char-style-override-10">aydın’</span><span class="char-style-override-9">ı onlardan ayırıyor. (</span><span class="char-style-override-10">Kültür Üzerine</span><span class="char-style-override-9">, Bağlam Yayınları, İstanbul 1987, s.61 vd.)</span></p>
      </div>

      <p class="Normal-2 para-style-override-5"><span class="char-style-override-6">İşçi ve sermayedar, nesnel olarak üretim sürecindeki konumları nedeniyle bir sınıfın üyesiyken; aydın, hangi sınıfın manevî değerlerini üretirse ve hangi sınıfın siyasal mücadelesine önderlik ediyorsa, o sınıfın üyesidir.</span></p>

      <p class="Normal-2 para-style-override-5"><span class="char-style-override-7">Aydınlar,</span> <span class="char-style-override-6">kafa emekçileri gibi maddî üretime değil, manevî üretime katkıda bulunurlar. Ancak maddî ve manevî üretim, kimi zaman iç içedir. Örneğin bir binanın tasarımını çizen mimar, aynı zamanda estetik yaratıcılıkta bulunur, manevî bir değer üretmiş olur. Eğer bir mimar veya mühendisin esas niteliği, ideolojik, sanatsal, başka deyişle manevî değerler üretmekse, artık o kafa emekçisi olmaktan çok, sanatçıdır, aydındır. Çünkü ağır basan özelliği, maddî üretime kafa emeğiyle katılmak değil, fakat bir sanat veya düşün eseriyle manevî üretimde bulunmaktır. Her düşün ve sanat eseri, ideolojik bir bildiriyi, bu anlamda sınıfsal bir bildiriyi içerir.</span> <span class="char-style-override-7">Aydın,</span> <span class="char-style-override-6">yol ve köprü mimarı değil, ideoloji ve sanat mimarıdır; daha doğrusu bir sınıfın ideolojik hegemonyasının veya ideolojik muhalefetinin mimarıdır.</span></p>

      <p class="Normal-2 para-style-override-5"><span class="char-style-override-6">Aydınlara, ideoloji kuyumcuları da denebilir. Zihinsel ve sanatsal çabalarıyla belli bir sınıfın ideolojisini işler ve politikasını yürütürler. Teori, doktrin, program, politika, roman, resim, heykel, beste, her tür düşün ve sanat eseri, bu ideoloji kuyumculuğunun somut ürünleridir. Bu ürünleri, belli bir sınıf adına, o sınıfın dünya görüşünü bütün topluma mal etmek için, o sınıfın değerlerini bütün toplumun değerleri haline getirmek için üretirler. Teori için teori veya sanat için sanat yapılmaz. Teori de sanat da, toplumun dünyasını, herhangi bir sınıfın dünyasına eklemlemek, bağımlı kılmak için yapılır.</span></p>

      <p class="Normal-2 para-style-override-5"><span class="char-style-override-7">Aydın,</span> <span class="char-style-override-6">özetle siyaset, bilim, düşün ve sanat faaliyetiyle kendi sınıfını seçen insandır. Manevî kültür üretiminin, maddî üretimden koparılması ve bir grup insanın tekeline verilmesi, aydınlara özel ve ayrıcalıklı bir konum kazandırmıştır. Köle sahiplerinin, feodallerin ve burjuvazinin aydınları, ürettikleri ideoloji ve sanatla hem hâkim sınıfın yönetici konumunu hem de aydın olarak kendi ayrıcalıklı konumunu pekiştirmiş, manevî üretim ile maddî üretim arasındaki hiyerarşiyi katılaştırmışlardır.</span></p>

      <p class="ARA" id="toc_marker-1-7">Aydının Üretim İlişkileriyle Bağı</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Prof. Dr. İrfan Erdoğan’ın bu kitabın birinci basımı üzerine</span> <span class="char-style-override-7">Bilim Ütopya</span> <span class="char-style-override-6">ve</span> <span class="char-style-override-7">Teori</span> <span class="char-style-override-6">dergilerinde yayımlanan eleştirileri, elinizdeki ikinci basımda aydın tanımını açmamız ve geliştirmemiz açısından yararlı oldu.</span><span class="char-style-override-8"><a class="footnote-link" href="#footnote-225-9" id="footnote-225-9-backlink">9</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-9-backlink" id="footnote-225-9">9</a> <span class="char-style-override-9">Prof. Dr. İrfan Erdoğan, “Doğu Perinçek’in Aydın Metafiziğine Bir Bakış”,</span> <span class="char-style-override-10">Teori</span><span class="char-style-override-9">, sayı 84, Ocak 1997, s.25 vd; “Doğu Perinçek’in Aydın Metafizikleri Yazısı Üzerine”,</span> <span class="char-style-override-10">Bilim ve Ütopya</span><span class="char-style-override-9">, sayı 22, Nisan 1996, s.40 vd.</span></p>
      </div>

      <p class="Normal-2 para-style-override-5"><span class="char-style-override-6">Erdoğan’ın eleştirisi, bizim üretim ilişkilerinden kopuk bir aydın tanımı yaptığımız, aydını üretim süreci dışına taşıdığımız üzerinde yoğunlaşıyor.</span></p>

      <p class="Normal-2 para-style-override-5"><span class="char-style-override-6">Öncelikle ve bir kez daha vurgulayalım, aydın takımı sınıf değildir; sınıfların öncü kesimleridir. Sınıflar, mülk sahibi ve üretici olarak üretim sürecindeki yerlerine göre tanımlanırlar. Ancak her toplumsal grup, doğrudan üretim sürecindeki konumuna göre tanımlanmaz. Örneğin gençlik de, toplumsal bir gruptur; ancak gençlik kavramını belirleyen, üretim sürecindeki yeri değil, fakat belli bir yaş kesitine ait olmaktır. Yine bürokrasi de, doğrudan üretim sürecindeki yeriyle değil, devlet aygıtında görevli olmasıyla tanımlanır.</span></p>

      <p class="Normal-2 para-style-override-5"><span class="char-style-override-6">Kuşkusuz aydın takımı ve bürokrasi, üretim ilişkileriyle</span> <span class="char-style-override-7">dolaylı</span> <span class="char-style-override-6">bağlantıyları nedeniyle gençlikten farklıdır. Aydın, belli bir sınıfın ideolojik ve siyasal öncüsü olduğu için, bu öncü konumu üzerinden üretim ilişkileri zemininde varolur. Bu, çok önemlidir. Aydını, üretim sürecinde mülk sahibi veya üretici olmasına bakarak değil, bu ideolojik-siyasal öncü konumunu belirleyerek saptarız. Sözgelişi sermaye sahibi bir aydın, sermaye sahibi olduğu için değil, öncü özelliği nedeniyle sermaye sınıfındandır. Hatta sermaye sahibi bir aydın, eğer işçi sınıfının ideolojik-siyasal kadrosunda yer alıyorsa, artık proletaryanın aydınıdır. Örneğin Engels fabrikatördü ama burjuva sınıfından değildi, işçi sınıfının öncüleri arasında yer alıyordu. Yine Lenin ve Mao, hayatlarının büyük bölümünü profesyonel devrimciler olarak yaşadılar. Başka deyişle üretim sürecinde ücretli iş</span><span class="char-style-override-6">çi olarak yer almadılar; geçimlerini üretim fazlası içinden aldıkları payla sağladılar. Bununla birlikte Lenin ve Mao, işçi sınıfının öncüsü içindeki konumlarıyla herhangi bir işçiden daha fazla işçi sınıfına aitlerdi. Tersi de olabilir. Bugün televizyonlarda veya gazetelerde çalışan yazar kadroları, ücretle çalışıyor olsalar da işbirlikçi burjuvazinin aydın takımı içinde yer alırlar. Veya işçi kökenli bir politikacı, ANAP, DYP gibi işbirlikçi burjuva partilerinde politika yapıyorsa, artık o işçi değil, fakat işbirlikçi burjuvazinin aydın takımı içindedir. Aynı şekilde padişahın verdiği şerefiye ve lütuflarla beslenen bir medrese alimi veya şair, emekçi değil, fakat feodal sınıfın aydınıdır</span><span class="char-style-override-6">.</span></p>

      <p class="Normal-2 para-style-override-5"><span class="char-style-override-6">İşte İrfan Erdoğan’ın, aydını üretim sürecindeki yerine bakarak tanımlama girişimi, bu gerçekler nedeniyle açıklayıcı olamıyor. Erdoğan, ideolojik ve siyasal düzlem üzerinden bir aydın tanımı yapmadığı için, aydını da burjuvaya ve işçiye indirgiyor. Sonuç olarak ortada aydın kavramı kalmıyor.</span></p>

      <p class="Normal-2 para-style-override-5"><span class="char-style-override-6">Aydını üretim sürecindeki yerine bakarak tanımlayanlar, aydın ile kafa emekçisini birbirine karıştırıyorlar. İrfan Erdoğan, bu nedenle “Aydın kapitalist sınıfa ait değildir” diyor. Gerçekten de üretim süreci içindeki yerine bakarsak, birçok burjuva aydınını emekçi gibi görebiliriz. Ama ideolojik ve siyasal kurmay içindeki rolüne bakarsak, onların burjuva aydını olduğunu görebiliriz.</span></p>

      <p class="Normal-2 para-style-override-5"><span class="char-style-override-6">Kafa emekçisi, üretim sürecine emekçi olarak katılır; bu nedenle emekçidir, ama aydın değildir. Herhangi bir kafa emekçisinin aydın olabilmesi için, belli bir sınıfın ideolojik, kültürel veya siyasal öncüsü içinde yer alması gerekir.</span></p>

      <p class="Normal-2 para-style-override-5"><span class="char-style-override-6">Aydını biz üretim süreci dışına taşıyor değiliz. Aydının kendisi üretim sürecinin dışında varolur; ancak onun üretim süreci üzerindeki etkisi herhangi bir burjuva veya işçiden çok daha belirleyicidir. Aydın takımı, bir sınıfın ideolojik hegemonyasının uygulayıcısı olduğu için, üretim sürecini ideolojik ve siyasal düzlem üzerinden bilinçli olarak yönlendirir. Oysa bir işçi veya sıradan bir burjuva, üretim sürecini ve üretim ilişkilerinin geleceğini aydınlar gibi etkileyemezler. Aydın, üretim süreciyle ideolojisi ve siyasal konumu üzerinden ilişkilidir; sonuç itibariyle üretim ilişkileri zemini üzerinde oluşmuş sınıflardan birine bağlıdır. Ancak o sınıfa ait oluşunu, üretimdeki yeri değil, ideolojisi belirler.</span></p>

      <p class="Normal-2 para-style-override-5"><span class="char-style-override-6">Sınıflar, altyapı dediğimiz üretim ilişkileri temelinde oluşurlar. Ancak o sınıfların içinde yer alan her kesim, altyapı kavramlarıyla tanımlanmaz. Unutmayalım sistem, yalnız alt yapıdan oluşmaz. Üretim ilişkileri (altyapı) ile bu üretim ilişkileri temelinde varolan kültürel, ideolojik, siyasal kurum ve ilişkiler (üst yapı), hep birlikte sistemi (toplumsal kuruluşu) oluştururlar. Sınıfların bürokrasi ve aydın takımı gibi kesimleri, sistemin üst yapısına ilişkin özellikleriyle sınıfın bütünü içine girerler. Çünkü bürokrat ve aydının ayırdedici niteliği, üretim sürecindeki konumu değil, ideoloji ve siyaset düzlemindeki konumudur. Aydın veya bürokrat deyince kimsenin aklına, mülk sahibi veya ücret olması gelmez. Aydın deyince, zihnimizde hemen ideolojik işlev çağırışımı uyanır; bürokrat deyince de devlet aygıtını düşünürüz. Çünkü aydını ideolojik konumu, bürokratı ise devlet aygıtındaki konumu tanımlamıştır. İşte burada yeniden bir ayrım yapma gereği ortaya çıkar. Nasıl aydın ile kafa emekçisini birbirinden ayırıyor isek, bürokrat ile kamu emekçisini de birbirinden ayırıyoruz. Bürokrat, devlet aygıtında işlev sahibidir. Kamu emekçisinin özelliği ise, devlet denen işverene emeğini satıyor olmasıdır. Bu nedenle bürokrat ve kamu emekçisi, üretim süreci açısından birbirlerine benzedikleri halde, ülkemizde biri hakim sınıfa diğeri emekçi sınıflara mensuptur.</span></p>

      <p class="Normal-2 para-style-override-5"><span class="char-style-override-6">Aydını belirleyen belli bir ideolojiyi savunmak değil, o ideolojinin toplum üzerindeki hegemonya mücadelesine katılmaktır; yani öncü konumda yer almaktır. Bilinçli olmak aydın olmaya yetmez, aydın tanımına girebilmek için bilinç taşıyıcısı olmak gerekir. Bizim aydına “ideolojik insan” dememizin nedeni budur. Yoksa her insanın zorunlu olarak ideolojisi vardır. İrfan Erdoğan’ın aydın kavramını ortadan kaldıran teorisi, bilinç taşıma işlevine de yer tanımı</span><span class="char-style-override-6">yor; çünkü bilinçlenmenin kendiliğinden olduğu kanısındadır. Erdoğan, bu görüşünü en özlü biçimde şöyle ifade etmiş: “Bilinç üretimi aydınların bilinç üretimi içine sıkıştırılamaz. Sıkıştırılırsa elitizm olur.” Buradan da anlaşılacağı üzere Erdoğan’a göre, işçiler yalnız bakır tel üretmez, aynı zamanda kendi bilinçlerini de üretirler; yani dışardan bir “elitin” taşımasıyla değil, kendiliğinden bilinçlenirler. Oysa kendiliğinden bilinç her zaman varolan ideolojik hegemonya alanı içine sıkışmış olan bilinçtir; işçi sınıfının burjuva bilincidir. Devrimci bilinç ise, sınıfa öncüleri, yani aydınları aracılığıyla götürülür.</span></p>

      <p class="Normal-2 para-style-override-5"><span class="char-style-override-6">Görüldüğü gibi, Erdoğan, bilincin “mülkiyet ve egemenlik ilişkileri içinde” otomatik kazanılacağı kanısındadır.</span><span class="char-style-override-8"><a class="footnote-link" href="#footnote-225-10" id="footnote-225-10-backlink">10</a></span> <span class="char-style-override-6">O zaman aynı “mülkiyet ve egemenlik ilişkileri içinde” olan işçilerden bir kısmının burjuva bilinçli bir kısmının proleter bilinçli olması nasıl açıklanacaktır?</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-10-backlink" id="footnote-225-10">10</a> <span class="char-style-override-9">Prof. Dr. İrfan Erdoğan, “Doğu Perinçek’in Aydın Metafiziğine Bir Bakış”,</span> <span class="char-style-override-10">Teori</span><span class="char-style-override-9">, sayı 84, Ocak 1997, s.30.</span></p>
      </div>

      <p class="Normal-2 para-style-override-5"><span class="char-style-override-6">Dostumuz, bilincin sınıfa dışardan taşınacağını kabul etmiyor. O nedenle bilinç taşıyıcısı işlevini, yani öncü işlevini de kabul etmiyor. O zaman aydın diye bir şey kalmıyor ortada. Aydın, kafa emekçisine indirgeniyor. Ayrıca, sistemlerin ideolojik hegemonya aygıtları ve kurumları da anlaşılmaz hale geliyor.</span></p>

      <p class="Normal-2 para-style-override-5"><span class="char-style-override-6">Dahası, İrfan Erdoğan, “kendiliğinden işçi de olmaz” diyerek,</span><span class="char-style-override-8"><a class="footnote-link" href="#footnote-225-11" id="footnote-225-11-backlink">11</a></span> <span class="char-style-override-6">Marx’ın “kendiliğinden” (in sich) kavramına bilimin dışından bizim bilmediğimiz bir anlam yüklüyor. Erdoğan’ın mülkiyet ilişkileri sürecinde otomatik olarak kazanılan bilinç anlayışı nedeniyle bilinçli-bilinçsiz işçi ayrımı da ortadanr kalkıyor.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-11-backlink" id="footnote-225-11">11</a> <span class="char-style-override-9">Aynı yerde, s.35.</span></p>
      </div>

      <p class="Normal-2 para-style-override-5"><span class="char-style-override-6">Oysa “Kendiliğinden işçi” olur ve bugün işçinin çoğunluğu kendiliğinden işçidir. Üretim sürecinde işgücünü ücret karşılığı satan emekçi, “kendiliğinden işçi”dir. O işçinin “kendisi için işçi” (für sich) olabilmesi için öncü (sınıfın aydın müfrezesi) tarafından bilinçlendirilmesi gerekir. Öncüsü (aydınları) olmayan bir işçi sınıfı yüzlerce yıl aynı mülkiyet ilişkileri içinde yaşasa, devrimci bilinçli işçi haline gelmeyecektir.</span></p>

      <p class="Normal-2 para-style-override-5"><span class="char-style-override-6">Son olarak şunu da eklemeliyiz: Biz, aydının ideolojisini “özgür” olarak seçtiğini söylemiyoruz. Tam tersine bu iradenin belli toplumsal ilişkiler yumağı içinde oluştuğunu vurguladık; ancak bu konuya girmedik. Aslında “özgür seçim” kavramının kendisi, gerek Ali Akay gerekse İrfan Erdoğan’ın yükledikleri içeriğiyle bilimsel değildir. Her seçim, en sonunda toplumsal ilişkiler zeminindedir; tarihsel sahneyle çerçevelenmiştir; tarihseldir.</span></p>

      <p class="ARA" id="toc_marker-1-8">İdeolojik Arenanın Gladyatörleri</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aydın, ideolojiler dışında veya ideolojiler üstünde duramaz. Bu açıdan aydın, sınıfsız toplumdaki büyücüden farklıdır. Büyücünün ideolojisi yoktu. Çünkü o zaman ne sınıf vardı, ne de ideoloji. Aydın, toplumun sınıflara bölünmesiyle ve ideolojiyle birlikte ortaya çıktı.</span></p>

      <p class="Normal-2 para-style-override-5"><span class="char-style-override-6">Herhangi bir aydın için, ezenlerin ya da ezilenlerin aydını olmak dışında üçüncü bir seçenek yoktur. Aydın, verili bir toplumda toplumsal ilişkilerin belirlediği temel sınıflardan birinin safındadır. Bu temel sınıfların dışında ideoloji yaratma iddiaları, bütünüyle metafiziktir. Düşün ve sanat yaratıcıları, ne kadar güçlü yaratıcılar olurlarsa olsunlar, yeni bir ideoloji yaratamazlar. Çünkü yeni bir üretim tarzı, yeni bir sınıf yaratamazlar. Ancak çağlarının toplumsal ilişkileri temelinde var olan ideolojilerden birine katılırlar. O ideolojiyi işler ve zihinsel çabalarıyla yeniden üretirler (düşün eseri) veya insan duygularını belli bir ideolojiye göre yönlendirirler (sanat eseri).</span></p>

      <p class="Normal-2 para-style-override-5"><span class="char-style-override-6">İdeoloji ile tez, ideoloji ile doktrin veya ideoloji ile düşün sürekli karıştırılır. İdeoloji ile siyaset de karıştırılır. Doktrinler, eserler, tezler, düşünceler ve siyasetler, kuşkusuz bir sınıfın ideolojisi zemininde, ancak bireysel faaliyetle üretilirler. İdeoloji ise, bir düşünürün veya düşünür grubunun eseri değildir; bir sınıfa ait değerler sisteminin bütünüdür. İdeoloji, belli bir düşünür tarafından icat edilmez; doktrin ve teoriden farklı olarak, ait olduğu sınıfla birlikte tarih içinde oluşur, o sınıfın girdiği üretim ilişkileri temelinde filizlenir ve serpilir. İdeoloji, toplumsal ilişkilerin biçimlendiği tarihsel süreçte, yaşanan maddî hayatla bağlantılı olarak, manevî hayat düzleminde yeşerir; manevî kültür, sanat, ahlâk, hukuk ve siyasetle aynı düzlemi paylaşır (üstyapı).</span></p>

      <p class="Normal-2 para-style-override-5"><span class="char-style-override-6">Herhangi bir aydın, belli bir zihinsel üretimde bulunduğu anda, belli bir ideolojiyle bağlantısını da ortaya koyar. O bağlantı, daha önce hayatın içinde deneyimle ve kültürel birikimle kurulmuştur. Ancak belli bir ideolojik safa katılma olgusu, eserle açıklanır.</span></p>

      <p class="Normal-2 para-style-override-5"><span class="char-style-override-6">İdeoloji, sınıflara ait olduğu için, aydın da sınıflara aittir. Üstelik aydının konumu, herhangi bir insandan daha yayılmacı, daha dayatmacı, daha savaşçı ve daha etkilidir. Çünkü bütün sınıflar, kendi değerlerini aydınları aracılığıyla yayar ve etkili kılarlar. Aydınlar, bu anlamda sınıfların ideoloji ve siyaset arenasındaki gladyatörleridir.</span></p>

      <p class="Normal-2 para-style-override-5"><span class="char-style-override-6">Köle sahibi efendiler, toprak beyleri, burjuvazi, ezilen sınıflar ve işçi sınıfı, bütün sınıflar; kültür ve sanat faaliyetini kendi aydınları aracılığıyla yürütürler. Örneğin 1640 İngiliz, 1789 Fransız ve 18. yüzyıl sonundaki Amerikan devrimlerinde, burjuvazinin siyaset, kültür, sanat ve düşün yapıcılarına bakınız; banker, sanayici, tüccar veya müteahhit değillerdir. Ya kimlerdir? Aydınlardır. Bizde Selçuklu ve Osmanlı dönemine, Jön Türk Devrimi ve Kemalist Devrim’e bakınız, yine öyle.</span></p>

      <p class="ARA" id="toc_marker-1-9">Hâkim Sınıf Aydınının “Asil Yalanları”</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Romalıların dediği gibi, “Culus regio, elus regio”. Türkçesi: “İdeoloji, hüküm sürenlerin peşinden gider.” Büyük imparatorluklar kuran Arap, hiç Romalıdan geri kalır mı, o da hikmet sahibidir: “Mülûkün sözü, sözlerin mülûküdür.”</span><span class="char-style-override-8"><a class="footnote-link" href="#footnote-225-12" id="footnote-225-12-backlink">12</a></span> <span class="char-style-override-6">Hükümdarların sözü, sözlerin hükümdarı oluyor. Melik (hükümdar) sözcüğünün, mülk kökünden gelmesi de önemli. Bir teorik saptamadır bu. Tarih boyunca efendinin sözü, sözlerin efendisi olmuştur.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-12-backlink" id="footnote-225-12">12</a> <span class="char-style-override-9">Sabri F. Ülgener,</span> <span class="char-style-override-10">Zihniyet Aydınlar ve İzmler</span><span class="char-style-override-9">, s.101, dipnot 7.</span></p>
      </div>

      <p class="Normal-2 para-style-override-5"><span class="char-style-override-6">Marx ve Engels, sınıflı toplumun bu gerçeğini,</span> <span class="char-style-override-7">Alman İdeolojisi’</span><span class="char-style-override-6">nde çok güzel açıklamışlardır: “Her çağın hâkim fikirleri, o çağın hâkim sınıfının fikirleridir. Yani, toplumun hâkim</span> <span class="char-style-override-7">maddî</span> <span class="char-style-override-6">kuvveti olan sınıf, aynı zamanda, onun hâkim</span> <span class="char-style-override-7">manevî</span> <span class="char-style-override-6">kuvvetidir.”</span><span class="char-style-override-8"><a class="footnote-link" href="#footnote-225-13" id="footnote-225-13-backlink">13</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-13-backlink" id="footnote-225-13">13</a> <span class="char-style-override-9">Marx-Engels,</span> <span class="char-style-override-10">Alman İdeolojisi Feurbach</span><span class="char-style-override-9">, çev. Selahattin Hilav, Sosyal Yayınlar, İstanbul 1968, s.83 vd.</span></p>

        <p class="Normal-2 para-style-override-7"><span class="char-style-override-9">Türkçede Marx ve Engels’in</span> <span class="char-style-override-10">Alman İdeolojisi Feuerbach</span> <span class="char-style-override-9">adlı eserlerinin Sevim Belli tarafından yapılan bir çevirisi daha var: Sol Yayınları, 1. baskı, Ankara, Eylül 1976.</span></p>

        <p class="Normal-2 para-style-override-7"><span class="char-style-override-9">Her iki çeviri de eksik. Biri eserin bazı bölümlerini dışarda bırakırken, diğeri başka bölümlerini atlamış. Okuyucularımıza her iki çeviride de 83. sayfada başlayan bölümü incelemelerini hararetle öneririz.</span></p>
      </div>

      <p class="Normal-2 para-style-override-5"><span class="char-style-override-6">Her hâkim sınıf, maddî üretim süreci yanında manevî üretim sürecini, başka deyişle zihinsel üretim sürecini de denetler. Yalnız düşünce ve bilim değil, sanat da bu zihinsel üretimin, başka deyişle manevî üretimin parçasıdır. Maddî üretim araçlarının mülkiyetine sahip olan sınıf, toplumdaki zihinsel, manevî üretim araçlarını da</span> <span class="char-style-override-7">esas olarak</span> <span class="char-style-override-6">denetler. Her üretim tarzı, yalnız silah zoruyla değil, aynı zamanda ideoloji aracılığıyla güvence altına alınır ve istikrar sağlar. Hâkim sınıf, kendisini hâkim sınıf kılan üretim ilişkilerini geliştiren ve koruyan bir ideolojiye sahiptir. İşte o ideolojiyi, hâkim sınıf adına işleyenler, düşün ve sanat ürünleriyle toplumun zihnine yeniden ve yeniden yerleştirenler, hâkim sınıfın aydınlarıdır.</span></p>

      <p class="Normal-2 para-style-override-5"><span class="char-style-override-6">Her hâkim sınıf, aydınları aracılığıyla kendi çıkarını toplumun bütününün çıkarı olarak gösterir. Toplumsal gerçek, ideoloji düzlemine, hâkim sınıfın çıkarına göre baş aşağı yansıtılır; böylece yanılsamaya dönüştürülür. Eski Yunan’da köleci hâkim sınıfların filozofu Eflatun,</span> <span class="char-style-override-7">Cumhuriyet</span> <span class="char-style-override-6">adlı eserinde, yöneticilere, topluma hükmetmek için, “asil yalanlarını” yaymalarını öğütlemişti.</span><span class="char-style-override-8"><a class="footnote-link" href="#footnote-225-14" id="footnote-225-14-backlink">14</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-14-backlink" id="footnote-225-14">14</a> <span class="char-style-override-9">Aktaran Maurice Cornforth,</span> <span class="char-style-override-10">Bilgi Teorisi</span><span class="char-style-override-9">, çev. H. Selman, Maya Yayınları, İstanbul, Nisan 1975, s.89.</span></p>
      </div>

      <p class="Normal-2 para-style-override-5"><span class="char-style-override-6">Bu “asil yalanları” üretmek, hâkim sınıf aydınının işlevidir. Düşünür ve sanatçılar, Marx’ın belirttiği gibi, sınıflarının kendi kendisi hakkındaki yanılsamalarını geliştirip yetkinleştirmeyi başlıca geçim kaynağı yapmışlardır.</span><span class="char-style-override-8"><a class="footnote-link" href="#footnote-225-15" id="footnote-225-15-backlink">15</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-15-backlink" id="footnote-225-15">15</a> <span class="char-style-override-9">Marx-Engels,</span> <span class="char-style-override-10">Alman İdeolojisi Feurbach</span><span class="char-style-override-9">, çev. Hilav, s.85 vd.</span></p>
      </div>

      <p class="ARA" id="toc_marker-1-10">“Bağımsız” ve “Özerk” Aydın</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ülkemizde ilginç aydın manzaralarıyla karşılaşıyoruz. Bakıyoruz kimi aydınlar, hem Kemalist hem sosyal demokrat. Kimileri ise, hem demokrat hem sosyalist. Öte yandan hem liberal hem muhafazakâr, hem demokrat hem dinci olanlar da var.</span></p>

      <p class="Normal-2 para-style-override-5"><span class="char-style-override-6">Oysa aynı anda iki koltukta oturulamaz. Demokratlık başka bir sınıfın (devrimci çağdaki burjuvazinin) ideolojisidir, Sosyalizm başka bir sınıfın (işçi sınıfının).</span></p>

      <p class="Normal-2 para-style-override-5"><span class="char-style-override-6">Bu tür ideolojik karmaşa, bakkal için, kahveci için, sıradan insan için olağandır; ancak aydın için aydın niteliğini zedeleyen bir kimlik bunalımı anlamına gelir. Çünkü aydın, yukarda gördüğümüz gibi</span> <span class="char-style-override-7">ideolojik insan’</span><span class="char-style-override-6">dır. İdeolojisi sisli aydınların aydın karakterleri yeterince oluşmamış, yeterince olgunlaşmamış demektir.</span></p>

      <p class="Normal-2 para-style-override-5"><span class="char-style-override-6">Ne var ki, ideolojik konumu bulandırmak, burjuva aydınının bir özelliği haline gelmiştir. Düşün ve sanat alanındaki aydın, sermayeden daha bağımsız konumlarda görünmeye çalışır. Onlardan böyle yapmalarını özellikle burjuvazi ister. Çünkü burjuvazi, ezdiği ve sömürdüğü sınıfları, aydınlar aracılığıyla ideolojik denetim altına alır. Sermaye sınıfı, piyasanın değerlerini halka kazık gibi dayayan bir düşün ve sanat üretimiyle bunu başaramaz. Burjuvazinin ideolojik hegemonyasını, ancak burjuvaziden “özerkmiş” gibi görünen, hatta burjuvaziye karşı sevimli yaramazlıklar yapan ve kimi zaman “kafa tutuyormuş” gibi davranan bir aydın takımı gerçekleştirebilir. Geniş emekçi kitleler ve küçük burjuvazi, aydınlar aracılığıyla kendi gerçeklerinden koparılır ve büyük sermayenin değerleriyle bütünleştirilirler.</span></p>

      <p class="Normal-2 para-style-override-5"><span class="char-style-override-6">Prof. Dr. Ali Akay, bu kitabın ilk basımına “bağımsız aydın” konumundan itirazlarda bulundu. Ali Akay’a göre, entelektüel, “ideolojilerin etkisi altında kalmaz”, ideolojilerden ve sınıflardan “bağımsız”dır; ideolojilerin ve yönetimlerin “vesayeti altında değildir”; “kendi beğenilerini, kendi anlakını, kendi aklını kullanır.”</span><span class="char-style-override-8"><a class="footnote-link" href="#footnote-225-16" id="footnote-225-16-backlink">16</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-16-backlink" id="footnote-225-16">16</a> <span class="char-style-override-9">Ali Akay, “Kant’ın Aydınlanması Işığında Doğu Perinçek’in Aydını”,</span> <span class="char-style-override-10">Cumhuriyet</span> <span class="char-style-override-9">gazetesi,</span> <span class="char-style-override-10">Kitap</span> <span class="char-style-override-9">eki, 8 Haziran 2001. Ali Akay’ın “kendi aklı”, “kendi beğenisi”, “kendi anlakı” kavramlarına ileride “Aydın Metafizikleri” bölümünde, “Düşüncenin ve Aklın İdealleştirilmesi” başlığı altında yeniden değineceğiz.</span></p>
      </div>

      <p class="Normal-2 para-style-override-5"><span class="char-style-override-6">Bırakalım aydını, sınıflı toplumun oluşmasından beri, ideolojilerin etkisi altında kalmayan, ideolojilerden bağımsız olan insan yoktur. Çocuk bile insan ilişkileri dairesi içine girdiği andan itibaren ideolojinin etki alanına da dahil olur. Kuşkusuz ideolojiden bağımsız canlılar vardır, fakat onlar insan değil, örneğin çayır kuşları, merinos koyunları ve maydonozlardır. Hele aydın, yaptığı her işte, attığı her adımda ideolojinin vesayeti altındadır. Aydının faaliyeti, ideolojinin dışında ve üstünde olamaz. Aydın bu faaliyette, “kendi aklını, kendi beğenilerini, kendi anlakını” hep verili ideolojik zemin üzerinde kullanır. Toplumla, varolan üretim ilişkileriyle, varolan uygarlıkla belirlenmiş olan bu zeminin dışında ve üstünde bir akıl, bir beğeni ve bir anlak yoktur. Varolan uygarlığa ve hakim ideolojiye muhalefet dahi, yine o uygarlıkla ve hakim ideolojiyle ilişki içindedir. Çelişki de bir ilişkidir ve çelişmenin karşıt kutbu tarafından belirlenmiştir. Örneğin kapitalist uygarlık ve ideolojiye karşıtlığın aklı veya beğenileri, kapitalist toplumda boy verir; köleci veya feodal toplumda ortaya çıkmaz. Ali Akay’ın “bağımsız”, “özgür” ve “özerk” aklı da, hepimizin aklı gibi bu toplumun hakim ya da muhalif ideolojisi zemininde işler, ne kadar yaratıcı olursa olsun o zeminden bağımsız değildir; bağımsız olması mümkün değildir. Örneğin Karl Marx, 5. veya 17. yüzyılda değil, 19. yüzyılda ortaya çıktı. Çünkü Marx’ın teorisinin hayat bulması için, sanayi devriminin yaşanması, işçi sınıfının serpilmesi, İngiliz ekonomi politiğinin, Alman felsefesinin ve Fransız sosyalizminin ortaya konması gerekiyordu. Ali Akay’ın savunduğu Kant’ın Akılcılığı da, örneğin Eski Yunan’da veya Arap uygarlığı döneminde değil, burjuva devrimleri çağında ortaya çıkmıştır. Bütün felsefî akımlar gibi, Kantın Akılcılığı da tarihseldir. Kant’ın kendisi de, ideolojilerden bağımsız, ideolojilerin etkisi dışında ve özerk değildi. “Bağımsızlık” ve “özerklik” iddiası, aslında en bağımlı aydınların özelliğidir.</span></p>

      <p class="Normal-2 para-style-override-5"><span class="char-style-override-6">Burjuvazi, dikkat edilirse, “bağımsız” ve “özerk” görünümlü aydınlara değer verir ve onlara üretim fazlasından daha büyük paylar ayırırlar. Piyasanın değerlerini ve hâkim sınıfların hegemonyasını kaba saba savunan aydın ve sanatçılar, daima ikinci-üçüncü sınıf aydın işlemi görürler. Burjuva ideolojisini, muhalif havalarda, daha üstü örtülü ve daha incelmiş bir estetikle yayan aydın ve sanatçılar, el üstünde tutulur. İtibar ve ödüller onlar içindir. Bu tür aydınlara, Hasan Yalçın’ın deyişiyle, bir “aydın rantı” sağlanmıştır. Çünkü onlar, var olan sistemi, toplumun zihninde ve duygularında yeniden üretme görevlerini daha hissettirmeden yapmaktadırlar.</span></p>

      <p class="Normal-2 para-style-override-5"><span class="char-style-override-6">Bulanık mesaj, içerikten kopuk biçimsel atraksiyonlar, özel bir anlaşılmama gayreti, içeriksizliğin süslenmesi; bütün bunlar, “bağımsız” düşünür ve sanatçının numaralarıdır. Ve “bağımsız” aydın numarası, bir burjuva numarasıdır.</span></p>

      <p class="Normal-2 para-style-override-5"><span class="char-style-override-6">Kendilerini ideolojiüstü ve “bağımsız” ilan eden bütün aydınlar, bütün düşün ve sanat adamları, aslında ezen sınıfların aydınlarıdır. Türkiye’de burjuvazinin “bağımsız” aydını için çeşitli mevziler oluşturulmuştur. Revizyonizm, Anarşizm, Nihilizm, Feminizm, Yeşilcilik, Devrimci Demokratlık gibi tavırlar, böyledir.</span></p>

      <p class="ARA" id="toc_marker-1-11">Sistem, Aydın Takımını Döneklerden Devşiriyor</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Altanlar’dan Cengiz Çandar’a kadar sistemin entel kadrosuna bakınız, bütünüyle döneklerden oluşuyor. Bugün mafyalaşan acente sınıfı, ideolojik hegemonya görevlilerini bir zamanların sosyalist aydınlarından devşirmiştir. Dünya tekellerinin küreselleşme saldırısıyla birlikte, büyük sermaye çevrelerinde ve muhafazakâr mahfillerde yetişmiş aydınlar görevden alınmış, ön cepheye Marksizmden dönmüş entel tayfası sürülmüştür.</span></p>

      <p class="Normal-2 para-style-override-5"><span class="char-style-override-6">Bu olay, sistemdeki yapı değişikliğiyle birlikte yaşandı. 1990 öncelerine kadar Türkiye’nin hâkim sınıfı, malî sermayenin, sanayicilerin ve tüccarların iri kıyımlarından oluşuyordu. Artık ülkemiz yönetimi, uluslararası kara para krallarının, dünya tefecilerinin, uyuşturucu ve silah kaçakçılarının, hortumcunun, dolar ve borsa vurguncusunun eline geçmiştir. Bunlar, üretimi örgütlemiyor, üretileni yağmalıyor. Bu nedenle yeni yönetici sınıfımız, dünya mafyasının acentesi konumundadır.</span></p>

      <p class="Normal-2 para-style-override-5"><span class="char-style-override-6">Büyük sermayenin vatanı vardı, ama küreselleşmiş mafya vatansızdır. Yeni hâkim sınıfın paraları kıyı bankalarındadır; yatırımları, uyuşturucu ve silah işinedir, kara para aklayan kumarhaneleredir ve televizyon şirketlerinedir.</span></p>

      <p class="Normal-2 para-style-override-5"><span class="char-style-override-6">Ülkeden ipini koparmış olması, hâkim sınıfın ideolojisini ve entel takımının karakterini de belirliyor.</span></p>

      <p class="Normal-2 para-style-override-5"><span class="char-style-override-6">Büyük sermaye, aydın kadrosunu kendi kurumlarında, üniversitelerinde, Aydınlar Ocağı’nda vb yetiştiriyordu. Mafya ise, entel takımını döneklerden oluşturuyor.</span></p>

      <p class="Normal-2 para-style-override-5"><span class="char-style-override-6">Küresel sistem, ideolojik cephede bu milletin üzerine dönekler dışında hangi aydını sürebiliyor?</span></p>

      <p class="Normal-2 para-style-override-5"><span class="char-style-override-6">Mafyalaşan sistemin devşirmeler dışında bir entel kadrosu bulunmuyor. Çünkü burjuva aydını, vatana millete kurşun sıkma işini üstlenemiyor. Onun vatanla milletle kanbağı vardır. Devşirme ise, devrimci ideolojiden, üretimden, o üretimi gerçekleşiren emekçiden, üretimin coğrafyası olan vatandan, milletten koparılmıştır. Dönek, eskiden ağacın dalıydı; artık kırılmış bir daldır, bir sopadır; kimin elindeyse o elin devamı olmuştur.</span></p>

      <p class="Normal-2 para-style-override-5"><span class="char-style-override-6">Herhangi bir burjuva aydınına “kahrolsun bağımsızlık” diye bağırttırabilir misiniz? Herhangi bir burjuva bilimadamına “Türklerin Kurtuluş Savaşı’yla Anadolu’yu yeniden işgal ettikleri” türünden teorileri seslendirtebilir misiniz? Türklerin “kıçını sıkarak yaşayan mesleksiz bir millet” olduğu tezlerini, hangi burjuva sosyal bilimcisi piyasaya sürebilir? Eşcinselliğe övgüler, ensest ilişkiye ve sübyancılığa güzellemeler döktürecek burjuva yazarı nerede?</span></p>

      <p class="Normal-2 para-style-override-5"><span class="char-style-override-6">Burjuva aydını, bu küresel mafya görevlerini yapamadığı için gözden düşmüştür; emekliye sevk edilmiştir. Dönek ise, ipini satmış, dizgininden boşanmıştır; kuralsız mafyanın tam aradığı personeldir.</span></p>

      <p class="Normal-2 para-style-override-5"><span class="char-style-override-6">Devşirme entel, vatansız ve kuralsız mafyanın tetikçisi olarak, “modern burjuvaziyi” de eleştiriyor. Çünkü “modern burjuvazi” küresel diktayı kurmada mafya kadar gaddar davranamıyor ve küresel mafyanın Ankara’yı ele geçirme savaşına ayak uydurmakta zorluk çekiyor:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Modern burjuvazi, meşru hakkı olan yönetimi paylaşmak için yumruk indiremiyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“Ekonomik dinamizmini politikaya tahvil edecek iradeyi ortaya koyamıyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“Dolayısıyla Brüksel’i fetheden burjuvazi Ankara’da yelken mayna ediyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“OYSA, modern sermayenin artık kendi hakkını söke söke alması dayatıyor. (…)</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-6">“Üstelik, şimdi en demokratik katman niteliğini de hakeden bu öncü kesimin arkasında ona müttefik sınıflar ve kısmî bir ‘intelligentsia’ da saf tutuyor.”</span><span class="char-style-override-8"><a class="footnote-link" href="#footnote-225-17" id="footnote-225-17-backlink">17</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-17-backlink" id="footnote-225-17">17</a> <span class="char-style-override-9">Şahin Alpay, Hadi Uluengin ve Gülay Göktürk’ün yazıları,</span> <span class="char-style-override-10">Milliyet</span><span class="char-style-override-9">, 8 Temmuz 1995;</span> <span class="char-style-override-10">Hürriyet</span><span class="char-style-override-9">, 20 Temmuz 1995.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kendilerini burjuvazinin aydınlarından “kısmî bir intelligentsia” diye ayıran dönekler, ayrım çizgisini de belirliyorlar. Devşirme takımı, sermayenin “evrensel dil konuşan dünyasına” bağlılıkla iftihar ediyor; kirli para sahiplerine, sermaye sınıfının diğer kesimlerine karşı cihat açma öğüdünde bulunuyor.</span></p>

      <p class="Normal-2 para-style-override-5"><span class="char-style-override-6">Döneğin bir görevi de, yeni dönekler için bir model oluşturmaktır. “Emperyalizme karşı yazmalar çizmeler gençlik yıllarında” olurmuş. Ama “zamanla bilgi ve görgüleri artmış”, artık bırakalım evrensel sermayeyi, açıktan açığa ABD Büyükelçisini, CIA’nın masumiyetini ve ABD’nin özgürlükçülüğünü savunacak kadar imanlı, tutarlı ve cesur olmuşlar!</span><span class="char-style-override-8"><a class="footnote-link" href="#footnote-225-18" id="footnote-225-18-backlink">18</a></span> <span class="char-style-override-6">Ağabey ve abla olarak, bütün dönek adaylarına sundukları istikbal budur.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-18-backlink" id="footnote-225-18">18</a> <span class="char-style-override-9">Hadi Uluengin,</span> <span class="char-style-override-10">Tempo,</span> <span class="char-style-override-9">2 Ağustos 1995.</span></p>
      </div>

      <p class="Normal-2 para-style-override-5"><span class="char-style-override-6">Dönekler içinde büyük burjuva ailelerden gelmeyenlerin önemli eksikleri, dünya merkezlerinin hegemonyasını gizleyecek entelektüel ve bilimsel incelikten yoksun olmalarıdır. Devşirildikleri için köksüzdürler, büyük sermayenin tecrübe birikimini almaya vakit bulamamışlardır. Hele Bilimsel Sosyalizme o zapt edemedikleri kinleri yok mu, büyük sermayenin intelligentsia ölçülerine sığmıyor. Bunlar, intelligentsia’dan çok, erketeciye, tetikçiye veya özel tim görevlisine benziyorlar. IMF uzmanlarından çok, IMF’nin Siyasî Şube memurlarını, Dünya Bankası’nın gorillerini, mafyanın tetikçilerini çağrıştırıyorlar. Hürriyet gazetesinin bir yazarı, “Hadi Uluengin’e niçin maaş veriliyor sanıyorsunuz, onun görevi işareti aldığı zaman Doğu Perinçek’e küfretmektir” diyor.</span></p>

      <p class="Normal-2 para-style-override-5"><span class="char-style-override-6">Dönekler, çok önemli bir gerçeği ispatladılar: Bilimsel Sosyalizmden dönen, vatandan da dönüyor. Bilimsel Sosyalizme düşmanlık, vatan ve millet düşmanlığına dönüşüyor. Bu da bir tunç kanunu, işte örnekler:</span></p>

      <p class="Normal-2 para-style-override-5"><span class="char-style-override-6">Ahmet Altan: “Vatan nedir ki, Yemen de vatandı, vatan nihayet coğrafyadır. Ben vatanı bir kiraz ağacına ve kadın memesine satarım.”</span><span class="char-style-override-8"><a class="footnote-link" href="#footnote-225-19" id="footnote-225-19-backlink">19</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-19-backlink" id="footnote-225-19">19</a> <span class="char-style-override-9">CNN-Türk’te Hakkı Devrim’in Ahmet Altan ile söyleşisi, Ağustos başı, 2000; Ahmet Altan ile “Ortak Bir Zekâ Sorunu Var” başlıklı söyleşi,</span> <span class="char-style-override-10">Ülkede Gündem</span> <span class="char-style-override-9">gazetesinin eki, 15 Ağustos 1998. Neoliberal döneklerin vatansızlık edebiyatının eleştirisi içn bkz. Doğu Perinçek,</span> <span class="char-style-override-10">ÖDP’nin Kimliği</span><span class="char-style-override-9">, 3. basım, Aralık 1998, s.98 vd; Asaf Güven Aksel, “Kiraz Ağacı ve Kadın Memesidir Vatan”,</span> <span class="char-style-override-10">Papirüs</span><span class="char-style-override-9">, sayı 18, Ağustos 1998, s.2 vd; Tunca Arslan, “Bir Düşünsel Hastalık: Vatansızlık”,</span> <span class="char-style-override-10">Papirüs</span><span class="char-style-override-9">, sayı 19, Eylül 1998, s.2 vd.</span></p>
      </div>

      <p class="Normal-2 para-style-override-5"><span class="char-style-override-6">Çetin Altan’ın Türklere ilişkin tanımı: “Kıçını sıkarak yaşayan mesleksizler.”</span><span class="char-style-override-8"><a class="footnote-link" href="#footnote-225-20" id="footnote-225-20-backlink">20</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-20-backlink" id="footnote-225-20">20</a> <span class="char-style-override-10">Sabah,</span> <span class="char-style-override-9">7 Temmuz 2000.</span></p>
      </div>

      <p class="Normal-2 para-style-override-5"><span class="char-style-override-6">Yine Çetin Altan’dan Türkçeye idam fetvası: “Eğer Türkçe dili de, 100-200 yıla kadar dünyadan silinecekse, bunu engelleme olanağı yok gibidir.”</span><span class="char-style-override-8"><a class="footnote-link" href="#footnote-225-21" id="footnote-225-21-backlink">21</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-21-backlink" id="footnote-225-21">21</a> <span class="char-style-override-10">Sabah,</span> <span class="char-style-override-9">6 Temmuz 2000.</span></p>
      </div>

      <p class="Normal-2 para-style-override-5"><span class="char-style-override-6">Oral Çalışlar’ın duygu zenginliği: “Bu ülkenin yurttaşı olmaktan derin bir utanç duyuyorum.”</span><span class="char-style-override-8"><a class="footnote-link" href="#footnote-225-22" id="footnote-225-22-backlink">22</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-22-backlink" id="footnote-225-22">22</a> <span class="char-style-override-10">Cumhuriyet,</span> <span class="char-style-override-9">2 Ağustos 2000.</span></p>
      </div>

      <p class="Normal-2 para-style-override-5"><span class="char-style-override-6">Murat Belge’nin zor durumlar için çaresi: “Rodos’a kaçarım.”</span><span class="char-style-override-11"><a class="footnote-link" href="#footnote-225-23" id="footnote-225-23-backlink">23</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-23-backlink" id="footnote-225-23">23</a> <span class="char-style-override-9">Murat Belge, Samanyolu Televizyonu’nda Etiyen Mahçupyan’ın yaptığı görüşme.</span></p>
      </div>

      <p class="Normal-2 para-style-override-5"><span class="char-style-override-6">Oral Çalışlar’ın yakın silah arkadaşı Cengiz Çandar’dan Türk Silahlı Kuvvetleri hakkında bir kuvvet değerlendirmesi: “Kurşunları bile kalmamış.”</span><span class="char-style-override-8"><a class="footnote-link" href="#footnote-225-24" id="footnote-225-24-backlink">24</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-24-backlink" id="footnote-225-24">24</a> <span class="char-style-override-10">Yeni Şafak,</span> <span class="char-style-override-9">3 Nisan 2001.</span></p>
      </div>

      <p class="Normal-2 para-style-override-5"><span class="char-style-override-6">Çetin Altan’ın, ABD gizli servislerine çağrısı: “Türk Ordusu’nun komutanları hakkındaki gizli belgeleri açıklayın ve onları ‘okka altına götürün.’”</span><span class="char-style-override-8"><a class="footnote-link" href="#footnote-225-25" id="footnote-225-25-backlink">25</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-25-backlink" id="footnote-225-25">25</a> <span class="char-style-override-10">Sabah,</span> <span class="char-style-override-9">17 Haziran 2000.</span></p>
      </div>

      <p class="Normal-2 para-style-override-5"><span class="char-style-override-6">Cüneyt Ülsever’den bir meydan okuma: “Amerika, Türkiye’ye karşı ‘Seve Seve-1 modeli’nden sonuç almayınca, artık zorla zorla anlamına gelen ‘SS-2’ modelini uygulayacak!</span><span class="char-style-override-8"><a class="footnote-link" href="#footnote-225-26" id="footnote-225-26-backlink">26</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-26-backlink" id="footnote-225-26">26</a> <span class="char-style-override-10">Hürriyet,</span> <span class="char-style-override-9">28 Mart 2001.</span></p>
      </div>

      <p class="Normal-2 para-style-override-5"><span class="char-style-override-6">Ertuğrul Özkök’ün ABD-Türkiye kuvvet ilişkileri konusundaki düzeyli değerlendirmesi: “Amerikalı sarışının ‘cinsel organı’, esmer ve kıllı Türkün ‘cinsel organı‘nın iki misli büyüklükteydi.”</span><span class="char-style-override-8"><a class="footnote-link" href="#footnote-225-27" id="footnote-225-27-backlink">27</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-27-backlink" id="footnote-225-27">27</a> <span class="char-style-override-10">Hürriyet,</span> <span class="char-style-override-9">1 Nisan 2001. Bu konudaki eleştiri için bkz. Doğu Perinçek, “Ertuğrul Özkök’lerin Harp Oyunu”,</span> <span class="char-style-override-10">Aydınlık,</span> <span class="char-style-override-9">8 Nisan 2001.</span></p>
      </div>

      <p class="Normal-2 para-style-override-5"><span class="char-style-override-6">Çetin Altan’dan kaostan çıkış reçetesi: “Ülkemize müdahale edecek olan NATO orduları ‘Türkiye’yi sütliman yapacak.’”</span><span class="char-style-override-8"><a class="footnote-link" href="#footnote-225-28" id="footnote-225-28-backlink">28</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-28-backlink" id="footnote-225-28">28</a> <span class="char-style-override-10">Sabah,</span> <span class="char-style-override-9">21 Aralık 2000.</span></p>
      </div>

      <p class="Normal-2 para-style-override-5"><span class="char-style-override-6">Çetin Altan’dan bir heyheylenme: “Dış dinamik iç dinamiğe bin basar.”</span><span class="char-style-override-8"><a class="footnote-link" href="#footnote-225-29" id="footnote-225-29-backlink">29</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-29-backlink" id="footnote-225-29">29</a> <span class="char-style-override-10">Sabah,</span> <span class="char-style-override-9">23 Haziran 2000.</span></p>
      </div>

      <p class="Normal-2 para-style-override-5"><span class="char-style-override-6">Temel sloganlarını da buraya kaydedelim: “Kahrolsun bağımsızlık” (Ahmet Altan)</span></p>

      <p class="Normal-2 para-style-override-5"><span class="char-style-override-6">Dönek takımının tarih bilgisi de küresel mafyanın ihtiyaçlarıyla belirlenmiştir.</span></p>

      <p class="Normal-2 para-style-override-5"><span class="char-style-override-6">Bülent Uluer’in</span> <span class="char-style-override-6">Kurtuluş Savaşı analizi: “Büyük Kurtulamayış Savaşı, enteresan bir savaş. Kurtuluş diye başlayan ama kurtulamamış olarak biten bir savaş. İkinci İnönü Savaşı diye bir savaş yok. Üç kişi ölmüş, zaten birisi sütçü beygirinden düşmüş. Böyle bir savaşın uyduruk olduğunu, artık bu resmî tarihten vazgeçmek gerektiğini anlamalıyız.</span><span class="char-style-override-11"><a class="footnote-link" href="#footnote-225-30" id="footnote-225-30-backlink">30</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-30-backlink" id="footnote-225-30">30</a> <span class="char-style-override-9">Bülent Uluer’le röportaj,</span> <span class="char-style-override-10">MK</span> <span class="char-style-override-9">dergisi, sayı 1, 15 Nisan 1996, s.28.</span></p>
      </div>

      <p class="Normal-2 para-style-override-5"><span class="char-style-override-6">Halil Berktay’ı “uluslararası bilim adamı” düzlemine çıkaran, Türk vatanı konusundaki parlak teorisi: “Anadolu Türkler için normal bir vatan gibi görülür. Fakat 1915’te Anadolu Türkler tarafından bilinmezdi. Birinci Dünya Savaşı’ndan sonra Türkler burayı tekrar işgal etti.”</span><span class="char-style-override-8"><a class="footnote-link" href="#footnote-225-31" id="footnote-225-31-backlink">31</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-31-backlink" id="footnote-225-31">31</a> <span class="char-style-override-9">Halil Berktay’ın ABD’nin Chicago şehrinde yapılan kapalı bir “Ermeni Soykırım” toplantısında söyledikleri için bkz. http:// www.omroep.nl./human/tv/muur/artikel chgo.htm. Aktaran Arda Odabaşı, “Cumhuriyet İdeolojisi Yıkıcılığı ve Halil Berktay”,</span> <span class="char-style-override-10">Teori,</span> <span class="char-style-override-9">sayı 141, Ekim 2001, s.54 ve</span> <span class="char-style-override-10">Aydınlık,</span> <span class="char-style-override-9">sayı 745, 28 Ekim 2001.</span></p>
      </div>

      <p class="Normal-2 para-style-override-5"><span class="char-style-override-6">Yine Halil Berktay’a göre, Türk Kurtuluş Savaşı’nın sonuçları: “Türk Kurtuluş Savaşı, Küçük Asya’da bir Rum katliamına yol açtı.”</span><span class="char-style-override-8"><a class="footnote-link" href="#footnote-225-32" id="footnote-225-32-backlink">32</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-32-backlink" id="footnote-225-32">32</a> <span class="char-style-override-10">Aydınlık</span><span class="char-style-override-9">, sayı 758, 27 Ocak 2002, s.21.</span></p>
      </div>

      <p class="Normal-2 para-style-override-5"><span class="char-style-override-6">Dikkat edilirse, dökülen kanların sorumlusu, Yunan ordularının Anadolu’yu işgal girişimi değil, fakat Türklerin vatanlarını savunmalarıdır.</span></p>

      <p class="Normal-2 para-style-override-5"><span class="char-style-override-6">Taner Akçam’a Alman servislerinin ısmarladığı ulusal devlet değerlendirmesi: “Bu coğrafyanın ve Avrupalı olmayan bütün milletlerin başına gelmiş en büyük felâket ulus- devlettir.”</span><span class="char-style-override-8"><a class="footnote-link" href="#footnote-225-33" id="footnote-225-33-backlink">33</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-33-backlink" id="footnote-225-33">33</a> <span class="char-style-override-10">İdea Politika</span><span class="char-style-override-9">, Haziran, Temmuz, Ağustos 2000, sayı 6.</span></p>
      </div>

      <p class="Normal-2 para-style-override-5"><span class="char-style-override-6">Oral Çalışlar’ın Cumhuriyet Devrimi’ne ilişikin “sıfır noktası”ndaki analizi: “Türkiye ulusal devleti, ‘Ermenilerin ve Rumların soykırımı sürecinde’ kurulmuştur.”</span><span class="char-style-override-8"><a class="footnote-link" href="#footnote-225-34" id="footnote-225-34-backlink">34</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-34-backlink" id="footnote-225-34">34</a> <span class="char-style-override-9">Oral Çalışlar’ın, Ermeni Diasporası Araştırmalar Merkezi’nin (CRDA-EDAM) 17 Haziran 2000 günü Paris’te düzenlediği sempozyuma sunduğu bildiri için bkz.</span> <span class="char-style-override-10">Aydınlık</span><span class="char-style-override-9">, sayı 714, 25 Mart 2001.</span></p>
      </div>

      <p class="Normal-2 para-style-override-5"><span class="char-style-override-6">Paris’ten ilan edilen bir “ulusal devlet” tahlili de Ragıp Zarakolu’dan: “Türkiye’de üniter ulusal devlet kurmanın bedeli, soykırım, etnik arındırma, zorla göç ve zorla asimilasyon oldu.”</span><span class="char-style-override-8"><a class="footnote-link" href="#footnote-225-35" id="footnote-225-35-backlink">35</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-35-backlink" id="footnote-225-35">35</a> <span class="char-style-override-9">Ragıp Zarakolu’nun, Ermeni Diasporası Araştırmalar Merkezi’nin (CRDA-EDAM) 17 Haziran 2000 günü Paris’te düzenlediği sempozyuma sunduğu bildiri için bkz.</span> <span class="char-style-override-10">Aydınlık</span><span class="char-style-override-9">, sayı 714, 25 Mart 2001.</span></p>
      </div>

      <p class="Normal-2 para-style-override-5"><span class="char-style-override-6">Taner Akçam’ın, Türkiye’nin devrimci kadrolarının tarihsel devamlılığına ilişkin nazariyesi: “Ermeni soykırımını yapanlar ile Türkiye Cumhuriyeti’ni kuranlar, aynı devrimci kadrodur.”</span><span class="char-style-override-8"><a class="footnote-link" href="#footnote-225-36" id="footnote-225-36-backlink">36</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-36-backlink" id="footnote-225-36">36</a> <span class="char-style-override-9">Taner Akçam’ın</span> <span class="char-style-override-10">İnsan Hakları ve Ermeni Sorunu</span> <span class="char-style-override-9">başlıklı kitabının temel tezi budur. İmge Kitabevi, İstanbul, Mart 1999.</span></p>
      </div>

      <p class="Normal-2 para-style-override-5"><span class="char-style-override-6">Bu kozmopolit entel kadrosuna tek tek bakınız, hepsi kırk yaşından sonra dönek olmuştur. Kırk yaşından sonra kişilik değiştirmişlerdir. Kırk yaşından sonra sigara değiştirir gibi ideoloji değiştirmiş, vatan değiştirmiş, millet değiştirmiş, kozmopolit ve liberal olmuşlardır.</span><span class="char-style-override-8"><a class="footnote-link" href="#footnote-225-37" id="footnote-225-37-backlink">37</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-37-backlink" id="footnote-225-37">37</a> <span class="char-style-override-9">Bir de sağlam duruşlu proleter devrimci aydın var. 1980’li yıllarda Erkan Yücel’le karşılaşan biri, “Siyasetten ne haber, yoksa sen de bıraktın mı?” diye sorar. Erkan Yücel’in cevabı şöyledir: “Siyaset sigara mı, bırakılsın.”</span></p>
      </div>

      <p class="Normal-2 para-style-override-5"><span class="char-style-override-6">Döneklikleri iyi incelenmelidir.</span></p>

      <p class="Normal-2 para-style-override-5"><span class="char-style-override-6">Yeni bir fikir mi keşfetmişlerdir?</span></p>

      <p class="Normal-2 para-style-override-5"><span class="char-style-override-6">Hayır, yeni bir hayat keşfetmişlerdir.</span></p>

      <p class="Normal-2 para-style-override-5"><span class="char-style-override-6">Yabancı elçiliklerin müştemilatındaki ve büyük holding patronlarının, kalem odasındaki hayatı keşfetmişlerdir. Yabancı devletlere, CIA’ya ve BND’ye, mafyaya, kara para aklayıcılarına hizmet sunmayı keşfetmişlerdir.</span></p>

      <p class="Normal-2 para-style-override-5"><span class="char-style-override-6">Tecrübeleri de özetlenebilir: Önce Turgut Özal’a yağdanlık deneyiminde pişmişlerdir. ABD marifetiyle başbakan yapılan Çiller’i “muhteşem lady” diye övmeyi, Çevik Bir’e dalkavukluğu öğrenmişlerdir.</span></p>

      <p class="Normal-2 para-style-override-5"><span class="char-style-override-6">Döndükten sonra, hemen yeni konumlarına uygun “kişisel tarih”lerini hatırlarlar. Gülay Göktürk, sistemin yanına geçince, AFS’li (American Field Service) olduğunu, kişiliğini Amerika’da okurken bulduğunu anlar.</span><span class="char-style-override-8"><a class="footnote-link" href="#footnote-225-38" id="footnote-225-38-backlink">38</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-38-backlink" id="footnote-225-38">38</a> <span class="char-style-override-10">Yeni Yüzyıl</span><span class="char-style-override-9">, 7 Ekim 1996.</span></p>
      </div>

      <p class="Normal-2 para-style-override-5"><span class="char-style-override-6">Cengiz Çandar, Amerikan Koleji’nde aldığı kültürün genlerine işlediğini saptar.</span><span class="char-style-override-8"><a class="footnote-link" href="#footnote-225-39" id="footnote-225-39-backlink">39</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-39-backlink" id="footnote-225-39">39</a> <span class="char-style-override-10">Sabah,</span> <span class="char-style-override-9">4 Ağustos 1998.</span></p>
      </div>

      <p class="Normal-2 para-style-override-5"><span class="char-style-override-6">Genlerine kadar Amerikancı, genlerine kadar Avrupacı olmuşlardır.</span></p>

      <p class="Normal-2 para-style-override-5"><span class="char-style-override-6">Devşirmelik, yalnız bir entel durumu değil, aynı zamanda bir örgütlülük durumudur; ABD ve Avrupamerkezli kurumlardan, SüperNATO’dan güdülürler. Bir ağızdan konuşur, bir kalemden yazarlar.</span></p>

      <p class="Normal-2 para-style-override-5"><span class="char-style-override-6">Devşirmeler, bir atanmışlar kadrosudur: Dünya sermayesine bağlı büyük patronların gazetelerinde, cibiliyeti belli vakıflarda, Helsinki Muhipler Cemiyeti ve Sınırsız Gazeteciler türünden Batı devletlerinin güdümündeki kuruluşlarda görevlendirilmişlerdir.</span></p>

      <p class="Normal-2 para-style-override-5"><span class="char-style-override-6">Paris’te, Miami’de, Mülheim’da, Chicago’da, Erivan’da, bütün “Ermeni Soykırımı sempozyumları”nda, Kıbrıs’ı Avrupa’ya ilhak toplantılarında, uluslararası Kürt konferanslarında, habitatlarda mabitatlarda hep bunlar vardır; sepet gibi oradan oraya taşınırlar. Kurulmuş oyuncaklar gibi kendi ülkelerine kendi milletlerine düşmanlık yapmaları için kürsülere çıkartılırlar. CIA’nın “Think Thank” dediği kuruluşlarda, Graham Fuller ve Paul Henze türünden CIA istasyon şeflerinin rahlei tedrislerinden geçirilirler; hatta Washington’lara götürülür, orada Alan Makovski’lerden son özel derslerini alırlar. Almanya’da Alman istihbaratına bağlı Orient Institut (Doğu Enstitüsü) Şefi Udo Steinbach’lar ve Kafkas Masası Şefi Tessa Hoffman’lar tarafından eğitilirler.</span></p>

      <p class="Normal-2 para-style-override-5"><span class="char-style-override-6">Küreselleşen dünyada birinci görevleri; vatanı, milleti, ülkeyi, bağımsızlığı, ulusal devleti, Kemalist Devrim’i, Kurtuluş Savaşı’nı, Türk Silahlı Kuvvetleri’ni, Türkçeyi, sosyalizmi, ne kadar devrimci önder varsa hepsini, Atatürk’ü, Lenin’i ve Mao’yu, Türkiye’ye ve devrimciliğe ait ne varsa aşağılamaktır.</span></p>

      <p class="Normal-2 para-style-override-5"><span class="char-style-override-6">İkinci görevleri ise, Amerikan ve Avrupa emperyalizminin ne kadar kiri varsa, beyazlatmak, parlatmak, yaldızlamaktır.</span></p>

      <p class="Normal-2 para-style-override-5"><span class="char-style-override-6">Son mertebeleri, CIA güdümündeki “think-thank kuruluşları”na kadrolu olarak kapağı atmak ve doğrudan serviste bulunmaktır. Örneğin Cengiz Çandar, bu mertebeye ulaşmış, ABD’de Birleşik Devletler Barış Enstitüsü’nde (USIP) ABD Gladyosunun beyin takımına çömezlik yapmaktadır.</span></p>

      <p class="Normal-2 para-style-override-5"><span class="char-style-override-6">İşin bir de parasal cephesi var. CIA’nın güdümündeki vakıflar, AB fonları hep dönekleri beslemektedir.</span></p>

      <p class="Normal-2 para-style-override-5"><span class="char-style-override-6">Ertuğrul Kürkçü’nün “şerefiyesi”, yalnız bir işte 650 bin avrodur (2002 yılı başındaki değeriyle yaklaşık 1 trilyon lira).</span></p>

      <p class="Normal-2 para-style-override-5"><span class="char-style-override-6">Başında Oğuzhan Müftüoğlu’nun bulunduğu ÖDP’lilerin TAV adlı vakfına, “Kürt mülteciler konulu insan hakları şebekesini kurmaları için” AB’den 842 milyar lira ödeniyor.</span></p>

      <p class="Normal-2 para-style-override-5"><span class="char-style-override-6">Nadire Mater’in, Mehmetçiği aşağılamak için CIA güdümlü Mc Arthur Vakfı’ndan aldığı para ise 59 bin dolar.</span></p>

      <p class="Normal-2 para-style-override-5"><span class="char-style-override-6">Murat Belge’nin arpalığı ise Helsinki Muhipler Cemiyeti’dir. Bu cemiyet bilindiği gibi devlet güdümlüdür; Avrupa devletlerinden fonlanmaktadır.</span></p>

      <p class="Normal-2 para-style-override-5"><span class="char-style-override-6">ABD’nin CIA denetimindeki “Human Rights Watch” adlı vakfından dolar alanların listesinde ise şu isimler boy gösteriyor: Ahmet Altan, Ertuğrul Kürkçü, Oral Çalışlar, Abdurrahman Dilipak, Nadire Mater, Şanar Yurdatapan, Ali Bayramoğlu, Koray Düzgören, Ragıp Duran, Eşber Yağmurdereli, İlker Demir, İsmet İmset, Fikret Başkaya, Haluk Gerger, Ayşenur Zarakolu, Mustafa İslamoğlu vb.</span><span class="char-style-override-8"><a class="footnote-link" href="#footnote-225-40" id="footnote-225-40-backlink">40</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-40-backlink" id="footnote-225-40">40</a> <span class="char-style-override-9">Batı’dan beslenenler konusunda bkz.</span> <span class="char-style-override-10">Aydınlık</span><span class="char-style-override-9">, sayı 749, 25 Kasım 2001. Ayrıca dönek ve devşirme eleştirileri için bkz.</span> <span class="char-style-override-10">Aydınlık</span><span class="char-style-override-9">, sayı 681, 6 Ağustos 2000; sayı 714, 25 Mart 2001; 20 Mayıs 2001.</span></p>
      </div>

      <p class="Normal-2 para-style-override-5"><span class="char-style-override-6">Dönekler, sisteme çok ucuza mal olmaktadır.</span></p>

      <p class="Normal-2 para-style-override-5"><span class="char-style-override-6">Maliyetleri düşük ama bu sistem, devşirmelerle daha ne kadar gidebilecektir? Hasan Yalçın’ın Aydınlık dergisinde yayımlanan “Dönek Portreleri”, sistemin yüzüne her hafta bu soruyu çarpmaktadır.</span></p>

      <p class="Normal-2 para-style-override-5"><span class="char-style-override-6">Bugün sistemin ideolojik hegemonyasına karşı mücadele, aslında döneklere karşı mücadelede odaklanıyor. Dönekler, bu açıdan milletin meselesi haline gelmişlerdir.</span></p>

      <p class="Normal-2 para-style-override-5"><span class="char-style-override-6">Ancak bazılarımız, olayın farkında değiliz, “Şu döküntülerin adam yerine konacak neleri var” diyoruz. Doğru, dönekler bizim döküntülerimizdir, ama aynı dönekler sistemin yıldızlarıdır.</span></p>

      <p class="Normal-2 para-style-override-5"><span class="char-style-override-6">- Döküntüden yıldız olur mu?</span></p>

      <p class="Normal-2 para-style-override-5"><span class="char-style-override-6">- İşte olmuş bile! Çürüyen sistem, artık yıldız üretemediği için, yıldızını devrimcinin döküntüsünden imal ediyor.</span></p>

      <p class="Normal-2 para-style-override-5"><span class="char-style-override-6">Kendi aydınını üretemeyen sistem, devrimci hareketin ürettiği aydını devşiriyor. Küresel mafyanın sonunun geldiğini gösteren en önemli işaretlerden biri budur. Çünkü bir sistemi ayakta tutan, yalnız zor güçleri değil, yönettiği toplumda oluşturduğu rızadır; ideolojik hegemonyadır. Bir hâkim sınıf, ideolojik hâkimiyetinin yapıcılarını kendi kurumları içinde yetiştiremiyorsa, o sistem bitmiştir.</span></p>

      <p class="Normal-2 para-style-override-5"></p>

      <p class="ARA" id="toc_marker-1-12">Dönekler ve Devşirmeler</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Bugün mafyalaşan acenta sınıfı, ideolojik hegemonya görevlilerini bir zamanların sosyalist aydınlarından devşirmiştir. Dikkat çekicidir, dünya tekellerinin küreselleşme saldırısıyla birlikte, Türkiye hakim sınıflarının Mason localarında, Rotary kulüplerde veya muhafazakâr mahfillerde yetiştirdiği inteligentsia (aydın takımı), arka plana çekilmiş, ön cepheye Marksizmden dönmüş entel takımı sürülmüştür. Öyle bir manzara ortaya çıkmıştır ki, bugün sistemin inteligentsiası, neredeyse bütünüyle devşirmelerden oluşmaktadır.</span></p>

      <p class="Normal-2 para-style-override-5"><span class="char-style-override-6">Bu olayın tahlili, ayrı bir araştırma ve tartışma konusudur, ancak ilk bakışta şu söylenebilir: İşbirlikçi de olsa büyük sermayenin aydını, her şeye rağmen burjuva demokratik değerleri bir kalemde, kökünden ve acımasızca kazıyıp atacak kabiliyeti gösteremiyor. Dönek takımı ise, bütünüyle başka bir alandan devşiriliyor ve her misyonu üstlenebiliyor. Küreselleşmenin Ezilen Dünya ülkesindeki ideolojik hegemonyasının en tutarlı ve en fedakâr hizmetkârları, döneklerin arasından çıkartılıyor. Sosyalizm düşmanlığındaki azgınlıkları nedeniyle ulus ve vatan düşmanlığının kucağına dizginsizce atılıyorlar. Gözleri hiçbir şey görmüyor ve kollarından hiç kimse tutamıyor. Dönek, artık burjuvazinin de değil, vatansız ve kuralsız mafyanın gladyatörüdür. Bu nedenle devşirme entel, “modern burjuvaziyi” küresel diktayı kurmakta yeterince gaddar davranamadığı ve Ankara’yı ele geçiremediği için eleştirir:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“Modern burjuvazi, meşru hakkı olan yönetimi paylaşmak için yumruk indiremiyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Ekonomik dinamizmini politikaya tahvil edecek iradeyi ortaya koyamıyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Dolayısıyla Brüksel’i fetheden burjuvazi Ankara’da yelken mayna ediyor.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“OYSA, modern sermayenin artık kendi hakkını söke söke alması dayatıyor. (…)</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Üstelik, şimdi en demokratik katman niteliğini de hakeden bu öncü kesimin arkasında ona müttefik sınıflar ve kısmî bir ‘intelligentsia’ da saf tutuyor.</span><span class="char-style-override-12"><a class="footnote-link" href="#footnote-225-41" id="footnote-225-41-backlink">41</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-41-backlink" id="footnote-225-41">41</a> <span class="char-style-override-9">Şahin Alpay, Hadi Uluengin ve Gülay Göktürk’ün yazıları,</span> <span class="char-style-override-10">Milliyet</span><span class="char-style-override-9">, 8 Temmuz 1995;</span> <span class="char-style-override-10">Hürriyet</span><span class="char-style-override-9">, 20 Temmuz 1995.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Kendilerini burjuvazinin diğer aydınlarından “Kısmî bir intelligentsia” diye ayıran dönekler, ayrım çizgisini de belirliyorlar. Devşirme takımı, sermayenin “evrensel dil konuşan dünyasına” bağlılıkla iftihar ediyor; kirli para sahiplerine sermaye sınıfının diğer kesimlerine karşı cihat açma öğüdünde bulunuyor. Ancak döneğin esas görevi, yeni dönekler için bir model oluşturmaktır. Ön plana çıkarılmaları da galiba bu nedenledir. “Emperyalizme karşı yazmalar çizmeler gençlik yıllarında” imiş. Ama “zamanla bilgi ve görgüleri artmış”, artık bırakalım evrensel sermayeyi, açıktan açığa ABD Büyükelçisini, CIA’nın masumiyetini ve ABD’nin özgürlükçülüğünü savunacak kadar imanlı, tutarlı ve cesurlar</span><span class="char-style-override-11"><a class="footnote-link" href="#footnote-225-42" id="footnote-225-42-backlink">42</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-42-backlink" id="footnote-225-42">42</a> <span class="char-style-override-9">Hadi Uluengin,</span> <span class="char-style-override-10">Tempo,</span> <span class="char-style-override-9">2 Ağustos 1995.</span></p>
      </div>

      <p class="Normal-2 para-style-override-5"><span class="char-style-override-6">Yukarda “’Bağımsız’ ve ‘Özerk’ Aydın” başlığı altında belirtildiği üzere, aslında intelligentsia’nın, hakim sistemi böyle kafaya odunla vurarcasına savunmaması gerekiyor. Dönek takımının önemli eksiği, dünya merkezlerinin hegemonyasını gizleyecek entelektüel ve bilimsel incelikten yoksun olmasıdır. Devşirildikleri için köksüzdürler, büyük sermayenin tecrübe birikimini almaya vakit bulamamışlardır. Hele Bilimsel Sosyalizme o zaptedemedikleri kinleri yok mu, büyük sermayenin intelligentsia ölçülerine sığmıyor. Bunlar, intelligentsia’dan çok, erketeciye, tetikçiye veya özel tim görevlisine benziyorlar. IMF uzmanlarından çok, IMF’nin Siyasî Şube memurlarını, Dünya Bankası’nın gorillerini, mafyanın tetikçilerini çağrıştırıyorlar.</span> <span class="char-style-override-7">Hürriyet</span> <span class="char-style-override-6">gazetesinin bir yazarı, “Hadi Uluengin’e niçin maaş veriliyor sanıyorsunuz, onun görevi işareti aldığı zaman Doğu Perinçek’e küfretmektir” diyor.</span></p>

      <p class="Normal-2 para-style-override-5"><span class="char-style-override-6">Dönekler, çok önemli bir gerçeği ispatladılar: Bilimsel Sosyalizmden dönen, vatandan da dönüyor. Bilimsel Sosyalizme düşmanlık, vatan ve millet düşmanlığına dönüşüyor. Bu da bir tunç kanunu, işte örnekler:</span></p>

      <p class="Normal-2 para-style-override-5"><span class="char-style-override-6">Ahmet Altan: “Vatan nedir ki, Yemen de vatandı, vatan nihayet coğrafyadır. Ben vatanı bir kiraz ağacına ve kadın memesine satarım.</span><span class="char-style-override-11"><a class="footnote-link" href="#footnote-225-43" id="footnote-225-43-backlink">43</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-43-backlink" id="footnote-225-43">43</a> <span class="char-style-override-9">CNN-Türk’te Hakkı Devrim’in Ahmet Altan ile söyleşisi, Ağustos başı, 2000; Ahmet Altan ile “Ortak Bir Zekâ Sorunu Var” başlıklı söyleşi,</span> <span class="char-style-override-10">Ülkede Gündem</span> <span class="char-style-override-9">gazetesinin eki, 15 Ağustos 1998. Neoliberal döneklerin vatansızlık edebiyatının eleştirisi içn bkz. Doğu Perinçek,</span> <span class="char-style-override-10">ÖDP’nin Kimliği</span><span class="char-style-override-9">, 3. basım, Aralık 1998, s.98 vd; Asaf Güven Aksel, “Kiraz Ağacı ve Kadın Memesidir Vatan”,</span> <span class="char-style-override-10">Papirüs</span><span class="char-style-override-9">, sayı 18, Ağustos 1998, s.2 vd; Tunca Arslan, “Bir Düşünsel Hastalık: Vatansızlık”,</span> <span class="char-style-override-10">Papirüs</span><span class="char-style-override-9">, sayı 19, Eylül 1998, s.2 vd.</span></p>
      </div>

      <p class="Normal-2 para-style-override-5"><span class="char-style-override-6">Çetin Altan’ın Türklere ilişkin tanımı:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Kıçını sıkarak yaşayan mesleksizler</span><span class="char-style-override-11"><a class="footnote-link" href="#footnote-225-44" id="footnote-225-44-backlink">44</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-44-backlink" id="footnote-225-44">44</a> <span class="char-style-override-10">Sabah,</span> <span class="char-style-override-9">7 Temmuz 2000.</span></p>
      </div>

      <p class="Normal-2 para-style-override-5"><span class="char-style-override-6">Yine Çetin Altan’dan Türkçeye idam fetvası:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Eğer Türkçe dili de, 100-200 yıla kadar dünyadan silinecekse, bunu engelleme olanağı yok gibidir.</span><span class="char-style-override-11"><a class="footnote-link" href="#footnote-225-45" id="footnote-225-45-backlink">45</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-45-backlink" id="footnote-225-45">45</a> <span class="char-style-override-10">Sabah,</span> <span class="char-style-override-9">6 Temmuz 2000.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Oral Çalışlar’ın duygu zenginliği:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Bu ülkenin yurttaşı olmaktan derin bir utanç duyuyorum.</span><span class="char-style-override-11"><a class="footnote-link" href="#footnote-225-46" id="footnote-225-46-backlink">46</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-46-backlink" id="footnote-225-46">46</a> <span class="char-style-override-10">Cumhuriyet,</span> <span class="char-style-override-9">2 Ağustos 2000.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Murat Belge’nin zor durumlar için çaresi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Rodos’a kaçarım.</span><span class="char-style-override-11"><a class="footnote-link" href="#footnote-225-47" id="footnote-225-47-backlink">47</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-47-backlink" id="footnote-225-47">47</a> <span class="char-style-override-9">Murat Belge, Samanyolu Televizyonu’nda Etiyen Mahçupyan’ın yaptığı görüşme.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Oral Çalışlar’ın yakın silah arkadaşı Cengiz Çandar’dan Türk Silahlı Kuvvetleri hakkında bir kuvvet değerlendirmesi</span></p>

      <p class="Normal-2 para-style-override-8"><span class="char-style-override-6">“Kurşunları bile kalmamış.”</span><span class="char-style-override-8"><a class="footnote-link" href="#footnote-225-48" id="footnote-225-48-backlink">48</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-48-backlink" id="footnote-225-48">48</a> <span class="char-style-override-10">Yeni Şafak,</span> <span class="char-style-override-9">3 Nisan 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Çetin Altan’ın, ABD gizli servislerine çağrısı:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Türk Ordusu’nun komutanları hakkındaki gizli belgeleri açıklayın ve onları ‘okka altına götürün.’”</span><span class="char-style-override-8"><a class="footnote-link" href="#footnote-225-49" id="footnote-225-49-backlink">49</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-49-backlink" id="footnote-225-49">49</a> <span class="char-style-override-10">Sabah,</span> <span class="char-style-override-9">17 Haziran 2000.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Cüneyt Ülsever’den bir meydan okuma:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Amerika, Türkiye’ye karşı ‘Seve seve-1 modeli’nden sonuç almayınca, artık zorla zorla anlamına gelen ‘SS-2’ modelini uygulayacak!”</span><span class="char-style-override-8"><a class="footnote-link" href="#footnote-225-50" id="footnote-225-50-backlink">50</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-50-backlink" id="footnote-225-50">50</a> <span class="char-style-override-10">Hürriyet,</span> <span class="char-style-override-9">28 Mart 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ertuğrul Özkök’ün ABD-Türkiye kuvvet ilişkileri konusundaki düzeyli değerlendirmesi:</span></p>

      <p class="Normal-2 para-style-override-8"><span class="char-style-override-6">“Amerika’lı sarışının ‘cinsel organı’, esmer ve kıllı Türk’ün ‘cinsel organı’nın iki misli büyüklükteydi.”</span><span class="char-style-override-8"><a class="footnote-link" href="#footnote-225-51" id="footnote-225-51-backlink">51</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-51-backlink" id="footnote-225-51">51</a> <span class="char-style-override-9">rtuğrul Özkök,</span> <span class="char-style-override-10">Hürriyet,</span> <span class="char-style-override-9">1 Nisan 2001. Bu konudaki eleştiri için bkz. Doğu Perinçek, “Ertuğrul Özkök’lerin Harp Oyunu”,</span> <span class="char-style-override-10">Aydınlık,</span> <span class="char-style-override-9">8 Nisan 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Çetin Altan’dan kaostan çıkış reçetesi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Ülkemize müdahale edecek olan NATO orduları ‘Türkiye’yi sütliman yapacak.’”</span><span class="char-style-override-8"><a class="footnote-link" href="#footnote-225-52" id="footnote-225-52-backlink">52</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-52-backlink" id="footnote-225-52">52</a> <span class="char-style-override-10">Sabah,</span> <span class="char-style-override-9">21 Aralık 2000.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Çetin Altan’dan bir heyheylenme:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Dış dinamik iç dinamiğe bin basar.”</span><span class="char-style-override-8"><a class="footnote-link" href="#footnote-225-53" id="footnote-225-53-backlink">53</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-53-backlink" id="footnote-225-53">53</a> <span class="char-style-override-10">Sabah,</span> <span class="char-style-override-9">23 Haziran 2000.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Temel sloganlarını da buraya kaydedelim: “Kahrolsun bağımsızlık” (Ahmet Altan).</span></p>

      <p class="Normal-2 para-style-override-5"><span class="char-style-override-6">Dönekler tarih de biliyorlar. Örnekler:</span></p>

      <p class="Normal-2 para-style-override-5"><span class="char-style-override-6">Bülent Uluer,</span> <span class="char-style-override-6">Kurtuluş Savaşı analizi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Büyük Kurtulamayış Savaşı, enteresan bir savaş. Kurtuluş diye başlayan ama kurtulamamış olarak biten bir savaş. İkinci İnönü Savaşı diye bir savaş yok. Üç kişi ölmüş, zaten birisi sütçü beygirinden düşmüş. Böyle bir savaşın uyduruk olduğunu, artık bu resmî tarihten vazgeçmek gerektiğini anamalıyız.”</span><span class="char-style-override-8"><a class="footnote-link" href="#footnote-225-54" id="footnote-225-54-backlink">54</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-54-backlink" id="footnote-225-54">54</a> <span class="char-style-override-9">Bülent Uluer’le röportaj,</span> <span class="char-style-override-10">MK</span> <span class="char-style-override-9">dergisi, sayı 1, 15 Nisan 1996, s.28.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Halil Berktay’ı “uluslararası bilim adamı” düzlemine çıkaran, Türk vatanı konusundaki parlak teorisi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Anadolu Türkler için normal bir vatan gibi görülür. Fakat 1915’te Anadolu Türkler tarafından bilinmezdi. Birinci Dünya Savaşı’ndan sonra Türkler burayı tekrar işgal etti.”</span><span class="char-style-override-8"><a class="footnote-link" href="#footnote-225-55" id="footnote-225-55-backlink">55</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-55-backlink" id="footnote-225-55">55</a> <span class="char-style-override-9">Halil Berktay’ın ABD’nin Chicago şehrinde yapılan kapalı bir “Ermeni Soykırım” toplantısında söyledikleri için bkz. http:// www.omroep.nl./human/tv/muur/artikel chgo.htm. Aktaran Arda Odabaşı, “Cumhuriyet İdeolojisi Yıkıcılığı ve Halil Berktay”,</span> <span class="char-style-override-10">Teori,</span> <span class="char-style-override-9">sayı 141, Ekim 2001, s.54 ve</span> <span class="char-style-override-10">Aydınlık,</span> <span class="char-style-override-9">sayı 745, 28 Ekim 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Taner Akçam’a Alman servislerinin ısmarladığı ulusal devlet değerlendirmesi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Bu coğrafyanın ve Avrupa’lı olmayan bütün milletlerin başına gelmiş en büyük felâket ulus- devlettir.”</span><span class="char-style-override-8"><a class="footnote-link" href="#footnote-225-56" id="footnote-225-56-backlink">56</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-56-backlink" id="footnote-225-56">56</a> <span class="char-style-override-10">İdea Politika</span><span class="char-style-override-9">, Haziran, Temmuz, Ağustos 2000, sayı 6.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Oral Çalışlar’ın Cumhuriyet Devrimi’ne ilişikin “sıfır noktasındaki” analizi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Türkiye ulusal devleti, ‘Ermenilerin ve Rumların soykırımı sürecinde’ kurulmuştur.”</span><span class="char-style-override-8"><a class="footnote-link" href="#footnote-225-57" id="footnote-225-57-backlink">57</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-57-backlink" id="footnote-225-57">57</a> <span class="char-style-override-9">Oral Çalışlar’ın, Ermeni Diasporası Araştırmalar Merkezi’nin (CRDA-EDAM) 17 Haziran 2000 günü Paris’te düzenlediği sempozyuma sunduğu bildiri için bkz.</span> <span class="char-style-override-10">Aydınlık</span><span class="char-style-override-9">, sayı 714, 25 Mart 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Paris’ten ilan edilen bir “ulusal devlet” tahlili de Ragıp Zarakolu’dan:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Türkiye’de ‘üniter ulusal devlet kurmanın bedeli, soykırım, etnik arındırma, zorla göç ve zorla asimilasyon oldu.’”</span><span class="char-style-override-11"><a class="footnote-link" href="#footnote-225-58" id="footnote-225-58-backlink">58</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-58-backlink" id="footnote-225-58">58</a> <span class="char-style-override-9">Ragıp Zarakolu’nun, Ermeni Diasporası Araştırmalar Merkezi’nin (CRDA-EDAM) 17 Haziran 2000 günü Paris’te düzenlediği sempozyuma sunduğu bildiri için bkz.</span> <span class="char-style-override-10">Aydınlık</span><span class="char-style-override-9">, sayı 714, 25 Mart 2001.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Taner Akçam’ın, Türkiye’nin devrimci kadrolarının tarihsel devamlılığına ilişkin nazariyesi:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Ermeni soykırımını yapanlar ile Türkiye Cumhuriyeti’ni kuranlar, aynı devrimci kadrodur.”</span><span class="char-style-override-8"><a class="footnote-link" href="#footnote-225-59" id="footnote-225-59-backlink">59</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-59-backlink" id="footnote-225-59">59</a> <span class="char-style-override-9">Taner Akçam’ın</span> <span class="char-style-override-10">İnsan Hakları ve Ermeni Sorunu</span> <span class="char-style-override-9">başlıklı kitabının temel tezi budur. İmge Kitabevi, İstanbul, Mart 1999.</span></p>
      </div>

      <p class="Normal-2 para-style-override-5"><span class="char-style-override-6">Bu kozmopolit entel kadrosuna tek tek bakınız, hepsi kırk yaşından sonra dönek olmuştur. Kırk yaşından sonra kişilik değiştirmişlerdir. Kırk yaşından sonra sigara değiştirir gibi ideoloji değiştirmiş, vatan değiştirmiş, millet değiştirmiş, kozmopolit ve liberal olmuşlardır.</span><span class="char-style-override-8"><a class="footnote-link" href="#footnote-225-60" id="footnote-225-60-backlink">60</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-60-backlink" id="footnote-225-60">60</a> <span class="char-style-override-9">Bir de sağlam duruşlu proleter devrimci aydın var. 1980’li yıllarda Erkan Yücel’le karşılaşan biri, “Siyasetten ne haber, yoksa sen de bıraktın mı?” diye sorar. Erkan Yücel’in cevabı şöyledir: “Siyaset sigara mı, bırakılsın.”</span></p>
      </div>

      <p class="Normal-2 para-style-override-5"><span class="char-style-override-6">Döneklikleri iyi incelenmelidir.</span></p>

      <p class="Normal-2 para-style-override-5"><span class="char-style-override-6">Yeni bir fikir mi keşfetmişlerdir?</span></p>

      <p class="Normal-2 para-style-override-5"><span class="char-style-override-6">Hayır, yeni bir hayat keşfetmişlerdir.</span></p>

      <p class="Normal-2 para-style-override-5"><span class="char-style-override-6">Yabancı elçiliklerin müştemilatındaki ve büyük holding patronlarının, kalem odasındaki hayatı keşfetmişlerdir. Yabancı devletlere, CIA’ya ve BND’ye, mafyaya, kara para aklayıcılarına hizmet sunmayı keşfetmişlerdir.</span></p>

      <p class="Normal-2 para-style-override-5"><span class="char-style-override-6">Tecrübeleri de özetlenebilir: Önce Turgut Özal’a yağdanlık deneyiminde pişmişlerdir. ABD marifetiyle başbakan yapılan Çiller’i “muhteşem lady” diye övmeyi, Çevik Bir’e dalkavukluğu öğrenmişlerdir.</span></p>

      <p class="Normal-2 para-style-override-5"><span class="char-style-override-6">Döndükten sonra, hemen yeni konumlarına uygun “kişisel tarih”lerini hatırlarlar. Gülay Göktürk, sistemin yanına geçince, AFS’li (American Field Service) olduğunu, kişiliğini Amerika’da okurken bulduğunu anlar.</span><span class="char-style-override-8"><a class="footnote-link" href="#footnote-225-61" id="footnote-225-61-backlink">61</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-61-backlink" id="footnote-225-61">61</a> <span class="char-style-override-10">Yeni Yüzyıl</span><span class="char-style-override-9">, 7 Ekim 1996.</span></p>
      </div>

      <p class="Normal-2 para-style-override-5"><span class="char-style-override-6">Cengiz Çandar, Amerikan Koleji’nde aldığı kültürün genlerine işlediğini saptar.</span><span class="char-style-override-8"><a class="footnote-link" href="#footnote-225-62" id="footnote-225-62-backlink">62</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-62-backlink" id="footnote-225-62">62</a> <span class="char-style-override-10">Sabah,</span> <span class="char-style-override-9">4 Ağustos, 1998.</span></p>
      </div>

      <p class="Normal-2 para-style-override-5"><span class="char-style-override-6">Genlerine kadar Amerikancı, genlerine kadar Avrupacı olmuşlardır.</span></p>

      <p class="Normal-2 para-style-override-5"><span class="char-style-override-6">Devşirmelik, yalnız bir entel durumu değil, aynı zamanda bir örgütlülük durumudur; ABD ve Avrupa merkezli kurumlardan, SüperNATO’dan güdülürler. Bir ağızdan konuşur, bir kalemden yazarlar.</span></p>

      <p class="Normal-2 para-style-override-5"><span class="char-style-override-6">Devşirmeler, bir atanmışlar kadrosudur: Dünya sermayesine bağlı büyük patronların gazetelerinde, cibilliyeti belli vakıflarda, Helsinki Muhipler Cemiyeti ve Sınırsız Gazeteciler türünden Batı devletlerinin güdümündeki kuruluşlarda görevlendirilmişlerdir.</span></p>

      <p class="Normal-2 para-style-override-5"><span class="char-style-override-6">Paris’te, Miami’de, Mülheim’da, Chicago’da, Erivan’da, bütün “Ermeni Soykırımı sempozyumları”nda, Kıbrıs’ı Avrupa’ya ilhak toplantılarında, uluslararası Kürt konferanslarında, habitatlarda mabitatlarda hep bunlar vardır; sepet gibi oradan oraya taşınırlar. Kurulmuş oyuncaklar gibi kendi ülkelerine kendi milletlerine düşmanlık yapmaları için kürsülere çıkartılırlar. Almanya’da BND Kafkas Masası Şefi Tessa Hoffman tarafından eğitilir, Washingtonlar’a götürülür, orada Alan Makovskiler’in rahlei tedrisinden geçirilirler.</span></p>

      <p class="Normal-2 para-style-override-5"><span class="char-style-override-6">Küreselleşen dünyada birinci görevleri; vatanı, milleti, ülkeyi, bağımsızlığı, ulusal devleti, Kemalist Devrim’i, Kurtuluş Savaşı’nı, Türk Silahlı Kuvvetleri’ni, Türkçeyi, sosyalizmi, ne kadar devrimci önder varsa hepsini, Atatürk’ü, Lenin’i ve Mao’yu, Türkiye’ye ve devrimciliğe ait ne varsa aşağılamaktır.</span></p>

      <p class="Normal-2 para-style-override-5"><span class="char-style-override-6">İkinci görevleri ise, Amerikan ve Avrupa emperyalizminin ne kadar kiri varsa, beyazlatmak, parlatmak, yaldızlamaktır.</span></p>

      <p class="Normal-2 para-style-override-5"><span class="char-style-override-6">Son mertebeleri, CIA güdümündeki “think-thank kuruluşları”na kapağı atmak ve oralarda doğrudan serviste bulunmaktır. Örneğin Cengiz Çandar, bu mertebeye ulaşmış, ABD’de Birleşik Devletler Barış Enstitüsü (USIP)’nde ABD Gladyosunun beyin takımına çömezlik yapmaktadır.</span></p>

      <p class="Normal-2 para-style-override-5"><span class="char-style-override-6">İşin bir de parasal cephesi var. CIA’nın güdümündeki vakıflar, AB fonları hep dönekleri beslemektedir.</span></p>

      <p class="Normal-2 para-style-override-5"><span class="char-style-override-6">Ertuğrul Kürkçü’nün “şerefiyesi”, yalnız bir işte 650 bin Euro’dur (2001 yılı değeriyle yaklaşık 1 trilyon Lira).</span></p>

      <p class="Normal-2 para-style-override-5"><span class="char-style-override-6">Başında Oğuzhan Müftüoğlu’nun bulunduğu ÖDP’lilerin TAV adlı vakfına, “Kürt mülteciler konulu insan hakları şebekesini kurmaları için” AB’den 842 milyar lira ödeniyor.</span></p>

      <p class="Normal-2 para-style-override-5"><span class="char-style-override-6">Nadire Mater’in, Mehmetçiği aşağılamak için CIA güdümlü Mc Arthur Vakfı’ndan aldığı para ise 59 bin dolar.</span></p>

      <p class="Normal-2 para-style-override-5"><span class="char-style-override-6">Murat Belge’nin arpalığı ise Helsinki Muhipler Cemiyeti’dir. Bu cemiyet bilindiği gibi devlet güdümlüdür; Avrupa devletlerinden fonlanmaktadır.</span></p>

      <p class="Normal-2 para-style-override-5"><span class="char-style-override-6">ABD’nin CIA denetimindeki “Human Rights Watch” adlı vakfından dolar alanların listesinde ise şu isimler boy gösteriyor: Ahmet Altan, Ertuğrul Kürkçü, Oral Çalışlar, Abdurrahman Dilipak, Nadire Mater, Şanar Yurdatapan, Ali Bayramoğlu, Koray Düzgören, Ragıp Duran, Eşber Yağmurdereli, İlker Demir, İsmet İmset, Fikret Başkaya, Haluk Gerger, Ayşenur Zarakolu, Mustafa İslamoğlu vb.</span><span class="char-style-override-8"><a class="footnote-link" href="#footnote-225-63" id="footnote-225-63-backlink">63</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-63-backlink" id="footnote-225-63">63</a> <span class="char-style-override-9">Batı’dan beslenenler konusunda bkz.</span> <span class="char-style-override-10">Aydınlık</span><span class="char-style-override-9">, sayı 749, 25 Kasım 2001. Ayrıca dönek ve devşirme eleştirileri için bkz.</span> <span class="char-style-override-10">Aydınlık</span><span class="char-style-override-9">, sayı 681, 6 Ağustos 2000; sayı 714, 25 Mart 2001; 20 Mayıs 2001.</span></p>
      </div>

      <p class="Konu-Ba-l---" id="toc_marker-2" xml:lang="tr-TR">II-DEVRİMCİ SINIF-DEVRİMCİ AYDIN</p>

      <p class="ARA" id="toc_marker-2-1">Ezilen Sınıfın Aydını</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ezilen sınıfın düşünür ve sanatçısının bildirisi ise, açıktır. Rıfat Ilgaz, kimliğini iki dizede özetler:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“SINIF’ın ozanıyım mimli,</span></p>

      <p class="Normal-2 para-style-override-8"><span class="char-style-override-7">HABABAM SINIFI’nın yazarıyım ünlü.”</span><span class="char-style-override-8"><a class="footnote-link" href="#footnote-225-64" id="footnote-225-64-backlink">64</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-64-backlink" id="footnote-225-64">64</a> <span class="char-style-override-9">Rıfat Ilgaz,</span> <span class="char-style-override-10">Ocak Katırı Alagöz</span><span class="char-style-override-9">, 1987, Çınar Yayınları, 2. basım, İstanbul, Ekim 1991, s.42. İşçi sınıfının unutulmaz ozanı, 1944 yılında yayımlanan</span> <span class="char-style-override-10">Sınıf</span> <span class="char-style-override-9">adlı şiir kitabında, “Zenginler zümresini ortadan kaldırmak amacıyla propaganda yaptığı” gerekçesiyle altı ay hapse mahkûm edilmişti.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Bir aydın, hâkim sınıfın ideolojik yapsatçıları zümresinden kendisini ancak kesin çizgilerle ayırabilir. Elbete bu kararlı tutum, bir bağırtı veya gürültü değildir, farfara ve caka hiç değildir. Ezilen sınıfın aydın ve sanatçısı, ideolojik tavrını, ürettiği manevî değerlerle, düşüncedeki derinlik ve sanat eserindeki yaratıcılıkla ve güzellikle ortaya koyar.</span></p>

      <p class="Normal-2 para-style-override-5"><span class="char-style-override-6">Ezilen sınıf ve aydını, ideolojik alanda, hâkim sınıf karşısında elverişsiz durumdadır. Bir kez, topluma hâkim olan ekonomi, siyaset ve kültür ilişkileriyle çelişme halindedir. Ayrıca hâkim sınıf, üretim fazlasına el koyduğu için, boş zamanı denetleme ayrıcalığına ve ideolog besleyebilme gücüne de sahiptir. Boş zaman, üretim fazlasıyla yaratılır ve kiralanır. Buna rağmen, ezilen sınıflar da aydın yetiştirebilmişlerdir.</span></p>

      <p class="Normal-2 para-style-override-5"><span class="char-style-override-6">Aydın, tarihsel hesaplaşma dönemlerinde, dağılmakta olan hâkim sınıftan koparak kendine çıkış yolu bulabilir. Eski toplumun çökmeye yüz tuttuğu devrim dönemlerinde, “hâkim sınıfın küçük bir kesimi kendini o sınıftan koparır ve devrimci sınıfa, geleceği elinde tutan sınıfa katılır. …özellikle tarihsel hareketi bir bütün olarak kavrama düzeyine erişmiş bulunan burjuva ideologlarının bir kesimi proletaryanın saffına geçer.</span><span class="char-style-override-11"><a class="footnote-link" href="#footnote-225-65" id="footnote-225-65-backlink">65</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-65-backlink" id="footnote-225-65">65</a> <span class="char-style-override-9">Marx-Engels,</span> <span class="char-style-override-10">Komünist Partisi Manifestosu</span><span class="char-style-override-9">, çev. Nur Deriş, Aydınlık Yayınları, İstanbul 1979.</span></p>
      </div>

      <p class="ARA" id="toc_marker-2-2">Kitle Hareketi-Aydın Diyalektiği</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Marx ve Engels, “Belli bir çağda, devrimci düşüncelerin var olabilmesi için, devrimci bir sınıfın var olmasının şart olduğunu” belirtirler.</span><span class="char-style-override-8"><a class="footnote-link" href="#footnote-225-66" id="footnote-225-66-backlink">66</a></span> <span class="char-style-override-6">Şöyle de söylenebilir: Devrimci aydının var olabilmesi için, devrimci bir sınıfın varlığı gerekir. Düşün ve sanat alanındaki yaratıcılığın kaynağında, ilk bakışta aydının kendisi görülür. Ne var ki, insanlık tarihindeki her düşünce ve sanat atılımının arkasında bir kitle pratiği vardır. Teorik sorunları çözen enerji, aydınların zihninde değil, fakat kitlelerin mücadelesindedir. Tarihin bu büyük gerçeğini Marx şöyle belirtir:</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-66-backlink" id="footnote-225-66">66</a> <span class="char-style-override-10">Alman İdeolojisi</span><span class="char-style-override-9">, s.85.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Teorik çelişmelerin çözümü, yalnızca pratik araçlarla, yalnızca insanın pratik enerjisi aracılığıyla mümkündür.”</span><span class="char-style-override-8"><a class="footnote-link" href="#footnote-225-67" id="footnote-225-67-backlink">67</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-67-backlink" id="footnote-225-67">67</a> <span class="char-style-override-9">Marx,</span> <span class="char-style-override-10">1844 El Yazmaları</span><span class="char-style-override-9">, çev. Murat Belge, Payel Yayınları, İstanbul 1969, s.111.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Sınıflar, tarihi pratik alanda yaparken, aydınlar da işte o pratikte yapılan tarihin iç bağlantılarını açıklar, adını koyar, teorisini yapar ve siyasal alandaki öncü rolleri ile tarihin yazılmasına önderlik ederler. Asıl yapıcı, sınıfın kendisidir. Toplumsal-maddî plandaki bu yapımın zihinsel, sanatsal ve siyasal ifadelerini ise aydınlar üretir. Bu nedenle sınıf pratiği ile aydınlar arasında sıkı bir ilişki, aydınlar açısından kuvvetli bir bağımlılık vardır.</span></p>

      <p class="Normal-2 para-style-override-5"><span class="char-style-override-6">Marx, aydınlarla kitle pratiği arasındaki bağı, çok güzel açıklamıştır:</span> <span class="char-style-override-6">“Kuşkusuz eleştirinin silahı, silahların eleştirisinin yerini alamaz; maddî güç ancak maddî güç tarafından yenilebilir, ama teori de kitlelere hükmeder etmez maddî bir güç haline gelir.”</span><span class="char-style-override-8"><a class="footnote-link" href="#footnote-225-68" id="footnote-225-68-backlink">68</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-68-backlink" id="footnote-225-68">68</a> <span class="char-style-override-9">Marx,</span> <span class="char-style-override-10">Hegel’in Hukuk Felsefesinin Eleştirisi.</span></p>
      </div>

      <p class="Normal-2 para-style-override-5"><span class="char-style-override-6">Düşünce ve sanattaki atılımları inceleyiniz, büyük devrimci pratiklerin içinde gerçekleştiklerini saptarsınız. Büyük devrimler, büyük düşünce atılımlarına beşik olmuştur.</span></p>

      <p class="Normal-2 para-style-override-5"><span class="char-style-override-6">Devrimin teorisini, o devrime ihtiyaç duyan, sınıfla bağı olan aydın yapar. Devrimi ise, yine aydınlarının önderliğinde sınıfın kitlesi gerçekleştirir. Sınıfın aydınları, gerçekleştirilmiş olan bu devrimi yeniden teoriye yansıtırlar; dünyaya o devrimin getirdiği ilişkiler içinde yeniden bakarlar. Eski felsefeden farklı bir konumdur bu. Ve işte o farklı yerden farklı bir dünya görürler ve bunu teorileştirirler. Farkı, sıradan insanın eylemi yaratmıştır.</span><span class="char-style-override-8"><a class="footnote-link" href="#footnote-225-69" id="footnote-225-69-backlink">69</a></span> <span class="char-style-override-6">Bu nedenledir ki, büyük teorisyenler, belli tarihsel dönemlerin sınıf pratikleriyle ilişki kuran, o pratiklerin içinde yaşayan, o pratikleri doğrudan gözlemleyen insanlar arasından çıkar. Büyük devrim önderlerinin, aynı zamanda büyük teorisyenler olmaları buradan gelir.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-69-backlink" id="footnote-225-69">69</a> <span class="char-style-override-9">Okuyucularımıza, aydın ile toplumsal pratik ilişkisini felsefî temeliyle kavramak için, Mao’nun “Pratik Üzerine” başlıklı önemli incelemesini okumalarını öneririz. Bkz.</span> <span class="char-style-override-10">Seçme Eserler</span><span class="char-style-override-9">, c.I, Kaynak Yayınları, İstanbul, Kasım 1989, s.376 vd.</span></p>

        <p class="Normal-2 para-style-override-6"><span class="char-style-override-9">Yine Gramsci’nin</span> <span class="char-style-override-10">Hapisane Defterleri’</span><span class="char-style-override-9">nin başında yer alan “Felsefenin ve Tarihsel Materyalizmin İncelenmesine Giriş” başlıklı bölüm incelenmelidir. Çev. Adnan Cemgil, Belge Yayınları, 2. basım, İstanbul, Kasım 1986, s.13-41.</span></p>

        <p class="Normal-2 para-style-override-6"><span class="char-style-override-9">Orada Gramsci, şunları belirtiyor:</span> <span class="char-style-override-9">“…düşüncenin organik bütünlüğü, sağlamlığı ancak aydınlarla ‘basit’ insanlar arasında teori ile pratiği birleştiren türden bir birlik olursa gerçekleşebilir. Yani bu birlik, ancak, aydınların bu yığınlara organik şekilde bağlı olmaları, bu yığınların pratik etkinlikleriyle ortaya koydukları ilkeleri ve problemleri görüp bütünleşmeleri şartıyla gerçekleşebilir. (…) Bir felsefe akımı sadece uzmanlaşmış bir kültürün gelişmesine yaradığı ve dar aydın grupların malı olduğu zaman mı, yoksa tam tersine, bilimsel bütünlüğe ererek, bir düşünceyi geliştirirken ‘basit’ insanlarla teması hiçbir zaman yitirmez ve fazla olarak incelenen ve çözümlenen sorunların kaynağını bu temasta bulursa mı gerçekten bir felsefe akımı sayılmalıdır? İşte bu temasladır ki, bir felsefe ‘tarihsellik’ kazanır ve bireysel nitelikte, aydınlara özgü (intellectualist) öğelerden arınır, canlılık kazanır. (…) aydınlar tabakasının her yeni bir ‘genişlemeye’ ve karmaşıklığa doğru atılımı, basit insanlar yığınının buna benzer bir hareketine bağlıdır. Böylece o yığın da daha üstün bir kültür düzeyine yükselirken, …aynı zamanda uzmanlaşmış aydınlar tabakası yönündeki atılımlarıyla etki alanını da genişletir.” (s.22-23 ve s.31.)</span></p>
      </div>

      <p class="Normal-2 para-style-override-5"><span class="char-style-override-6">Somut olarak açıklayacak olursak, Rousseau, Eski Yunan’da ortaya çıkmadı, çıkamazdı. Marx ise, 18. yüzyılda doğamazdı. Rousseau’nun var olabilmesi için, devrimci bir burjuva sınıfı gerekliydi. Marx ve Engels ise, ancak devrimci bir işçi sınıfının var olduğu koşullarda ortaya çıkabilirlerdi. 1848 yılında Marx ve Engels’in ilan ettiği “Komünist Partisi Manifestosu”, devrimci işçi dalgasının kucağında geldi. 19. yüzyılda devrimci işçi hareketi, insanlığın bilgi mirasından beslenerek, 19. yüzyılın büyük aydınlarını yarattı. 19. yüzyılın sonlarına doğru sınıf mücadelesi geri çekilince, teori de durgunluk dönemine girer. Rosa Luxemburg, haklı olarak Marx döneminin sınıf mücadelesi pratiğinde aşılamadığı için, teoride de aşılamadığını belirtir.</span><span class="char-style-override-8"><a class="footnote-link" href="#footnote-225-70" id="footnote-225-70-backlink">70</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-70-backlink" id="footnote-225-70">70</a> <span class="char-style-override-9">Rosa Luxemburg, “Stillstand und Fortschritt im Marxismus”,</span> <span class="char-style-override-10">Vorwaerts</span><span class="char-style-override-9">, 14.3.1903.</span> <span class="char-style-override-10">Gesammelte Werke</span><span class="char-style-override-9">, c.1/2, Dietz Verlag, Berlin 1972, s.363-368.</span></p>

        <p class="Normal-2 para-style-override-6"><span class="char-style-override-9">Luxemburg, “Marksizmde Durgunluk ve İlerleme” başlığını taşıyan bu yazısında, teorinin uzun zamandır durağanlaştığını saptadıktan sonra, “aydın gücünün eksikliğinden mi?” diye sorar. “Hayır” der Luxemburg, belirleyici olan, “işçi sınıfının bilgiye susuzluğudur”; eksik olan, sınıf mücadelesi pratiği ve teoriye ihtiyaçtır. Yeni pratikler ve ihtiyaçlar, teoriyi de geliştirecektir. Dahası, o günün sınıf mücadelesinin ihtiyaçları, Marx’ın teorisini bütünüyle değerlendirmeyi gerektirecek çapta bile değildir. Luxemburg, şu basit ama önemli gerçeği vurgular: “İşçi mücadelesi, toplumun kültürel yönden yenileşmesi anlamına gelir.”</span></p>
      </div>

      <p class="Normal-2 para-style-override-5"><span class="char-style-override-6">Emperyalizm koşullarında, Ekim Devrimi’yle başlayan ve Çin Devrimi’yle insanlığın dörtte birini kucaklayan emekçi mücadelesinin güçlü dalgaları, teorideki atılımı da birlikte getirir. 20. yüzyılın emekçi pratiği, çağımızın büyük devrimci aydınlarını yetiştirmiştir.</span></p>

      <p class="Normal-2 para-style-override-5"><span class="char-style-override-6">Devrimin merkezinin değişmesiyle birlikte teorik canlılığın merkezi de değişmiştir. Günümüz Avrupa’sı, 19. yüzyılın devrimci Avrupa’sıyla karşılaştırılamaz bile. Kitle hareketinin dibe vurması, Avrupa’nın düşünce hayatını da kısırlaştırmıştır.</span></p>

      <p class="Normal-2 para-style-override-5"><span class="char-style-override-6">Kitle hareketi ile devrimci aydın arasındaki bağı, Türkiye tarihinde de görürüz. Namık Kemal’leri, Tevfik Fikret’leri, Mustafa Kemal’leri yaratan, Türkiye’nin burjuva-demokratik devrimidir.</span></p>

      <p class="Normal-2 para-style-override-5"><span class="char-style-override-6">Ülkemizin sosyalist aydını ise, uzun süre dünya devrimci pratiğinden beslendi. Şefik Hüsnü’lerin, Nâzım Hikmet’lerin, Hikmet Kıvılcımlı’ların, Ciğerhun’ların düşün kaynakları, öncelikle dünyadaki devrimci yükselişti.</span></p>

      <p class="Normal-2 para-style-override-5"><span class="char-style-override-6">1989 Baharı’ndan beri durum farklıdır. İşçi sınıfı, artık demokratik devrimin önder sınıfı rolünü üstlenmektedir. Cumhuriyet tarihinde böylesine soluklu ve tempolu bir emekçi hareketi daha önce görülmedi. Dalga dalga gelen işçi eylemleri, gerçi bugün savunma aşamasındadır; ancak bağrında düzenle hesaplaşmaya giden bir birikimi de barındırıyor. İşbirlikçi kapitalizm çıkmaza girerken, onu yıkacak sınıfın devrimcileşmesi kaçınılmazdır. Öyleyse Türkiye’nin proleter devrimci aydını, kendi toprağından beslenme ve önemli örnekler yaratma olanağına kavuşmaktadır.</span></p>

      <p class="Normal-2 para-style-override-5"><span class="char-style-override-6">Teorinin anası pratiktir. Aydının anası ise, o pratiği yapan kitledir. Aydının ürettiği teori, toplumsal pratikten kaynaklanıyorsa, pratiğe yön verebilir. Bir teori, ancak bir sınıfla, bir insan pratiğiyle bağ kurduğu zaman, toplumun maddesini etkiler ve gelecek kuşaklara kalır.</span></p>

      <p class="Normal-2 para-style-override-5"><span class="char-style-override-6">Sınıf pratiği önde giderken, aydının ürettiği teori, o pratiğe yetişmeye ve pratiğin önünü açmaya çalışır. Ne var ki aydın, bir pratiğe ışık tutarken bile, işte o pratiğe göre konumlanır, o pratik tarafından belirlenir. Eğer var olan bir sınıf pratiğinin değil de, var olmayan bir hayalin önünü açmaya çalışıyorsa, ortaya konan teori, toplum hayatını etkilemeyecektir. Herhangi bir teori, seçkin bir aydın grubu içinde kaldığı zaman, dünyayı değiştirmeyecek, bir iz bırakmayacak; bir anlamda ölü doğacaktır.</span></p>

      <p class="Normal-2 para-style-override-5"><span class="char-style-override-6">Burada, ütopyalar üretmiş aydınları ciddiye almadığımız sanılmasın. Dikkat edilirse, insanlıkta iz bırakmış bütün ütopyalar, aslında belli bir sınıfın pratiğiyle, verili koşullardaki sınıf özlemleriyle bağlantılıdır. Bütün ütopyaların toplumun maddî hayatıyla ilişkisi vardır. Belli bir toplumsal zeminde üretilen her ütopya, belli bir sınıfın eylemini ateşlemiştir. Eyleme ışık tutması, ütopyanın gerçekle bağlantısını verir.</span></p>

      <p class="Normal-2 para-style-override-9"><span class="char-style-override-5">Halk “Aptal” mı?</span></p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aydınlar, teorilerini ve eserlerini sınıf pratiklerine borçlu oldukları halde, sınıflarının sıradan insanlarına yukardan bakarlar. Burjuva aydını, genellikle burjuvazinin sonradan görmüşlüğüyle alay eder. Emekçi halkın kimi aydınları ve sanatçıları ise, halkın aptal ve yeteneksiz olduğunu düşünebiliyor. Oysa her teori ve sanat atılımının arkasında, o sıradan insan kitlesinin eylemi vardır. Toplumun hareketsiz olduğu yerde, devrimci aydın birikimi de cılızdır. O nedenle bir halk “aptalsa” ve efendilere “boyun eğiyorsa”, yetenek ve yaratıcılığıyla sıradanın ötesine geçen bir aydın da yoktur.</span></p>

      <p class="Normal-2 para-style-override-5"><span class="char-style-override-6">Aptallık, biyolojik bir olay değildir; toplumsaldır; toplumsal pratiğin yetersizliğinden gelir. “Türkler Amerikalılardan daha zeki” saptamasını yapan</span><span class="char-style-override-8"><a class="footnote-link" href="#footnote-225-71" id="footnote-225-71-backlink">71</a></span> <span class="char-style-override-6">Prof. Dr. Oktay Sinanoğlu’na katılıyoruz. Bir sistemin oturması ve dinamizmini yitirmesi, toplumun zekâsını da olumsuz etkiliyor. Bizim gibi çalkantı ve arayış içindeki toplumların insanları, emperyalist ülkelerin medyasının ve eğitim sisteminin budalalaştırdığı insan kitlesine göre, daha zeki ve daha yaratıcı oluyor.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-71-backlink" id="footnote-225-71">71</a> <span class="char-style-override-10">Milliyet</span><span class="char-style-override-9">, 30 Mayıs 1995.</span></p>
      </div>

      <p class="Normal-2 para-style-override-5"><span class="char-style-override-6">Hâkim sınıf, halkın üretim çabası dışında, deneyimsiz, eğitimsiz ve becerisiz olmasını istiyor.</span></p>

      <p class="Normal-2 para-style-override-5"><span class="char-style-override-6">Devrimci ise, halkın yaratıcılığını bilir. Bilimsel Sosyalizmin büyük önderleri, tarihi, halkın yaptığını saptarken, işte bu derin tarih bilinciyle konuşuyorlardı. 1848 yılında yayımlanan</span> <span class="char-style-override-7">Komünist Partisi Manifestosu,</span> <span class="char-style-override-6">işçi sınıfının devrim yapacağını ve iktidara gelerek hâkim sınıf olacağını ilan etti. Devrim yapmak ve yönetmek, elbette bir zekâ ve yetenek sorunudur.</span></p>

      <p class="Normal-2 para-style-override-5"><span class="char-style-override-6">Yalnız işçi sınıfı devrimcileri değil, tarihe halka dayanarak müdahale etmek isteyen burjuva devrimlerinin önderleri de, halka güvendiler. Mustafa Kemal, “Türk milleti zekidir, Türk milleti çalışkandır” derken, kendi mecburiyetini dile getiriyordu. Çünkü demokratik devrim, önder sınıf burjuvazi olsa bile, ancak halk katılımıyla başarılır.</span></p>

      <p class="Normal-2 para-style-override-5"><span class="char-style-override-6">Peki, halkın zekâsını ölçen aydın ile halka bel bağlayan devrimci önder arasındaki ayrım nerededir? Bu soruyu değerli Aziz Nesin’e de sordum. “Onlar siyasetçi, ben ise yazarım ve gözlem yapıyorum” demişti.</span></p>

      <p class="Normal-2 para-style-override-5"><span class="char-style-override-6">Oysa başarılmış bir devrime önderlik, derin bir gözlemciliğin de kanıtıdır. Devrim önderi, halktaki cevheri görmeseydi, kitlelerin enerjisini keşfetmeseydi, o maddî gücü harekete geçiren bir rol de üstlenemeyecekti.</span></p>

      <p class="Normal-2 para-style-override-5"><span class="char-style-override-6">Bütün devrimler, kitlelere güvenenleri haklı çıkarmıştır. Bütün karşıdevrimler ise, kitlelere güvensizliğin kanıtı olur. Devrimci, bu nedenle kitlelere güvenmeye mahkûmdur. Devrimcinin, el açıp dua edeceği bir başka yaratıcı yoktur.</span></p>

      <p class="Normal-2 para-style-override-5"><span class="char-style-override-6">Kayısı çekirdeği, bir yönüyle odundur; ama aynı zamanda yeni bir ağacın tohumunu barındırır. Halka güvenmek, bir kayısı çekirdeğini toprağa dikmek gibidir. O çekirdek, bir gün filizlenip ağaç olacak ve meyve verecektir. Halkı yeteneksiz görmek ise, kayısı çekirdeğini odun parçasıdır deyip çöpe atmak gibidir. O zaman çekirdeğin odun olduğu kanıtlanmış olur. Dolayısıyla kayısı çekirdeğinin, hayat kaynağı mı yoksa odun mu olduğu, bütünüyle pratik bir sorundur ve kanıtlanması da pratiğe bağlıdır.</span></p>

      <p class="ARA" id="toc_marker-2-3">Örgütlenme ve Aydın</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Bir aydının, kayısı çekirdeğinin filizlenip ağaç olacağı tezini kanıtlamak için gireceği pratik, emekçi halkı örgütleme çalışmasıdır. Oysa kayısının odun olduğunu kanıtlamak için, herhangi bir pratiğe girmeye gerek yoktur. Buna rağmen, bu tür tezler, çoğunlukla kamyon dolusu lafla kanıtlanıyor!</span></p>

      <p class="Normal-2 para-style-override-5"><span class="char-style-override-6">Buraya örneklerini almıyoruz, hepimiz kimi aydınların, halka yaptıkları çağrılara sık sık tanık oluruz. Bunlar, çağrıdan çok, azarlama makamındaki bağırmalardır.</span></p>

      <p class="Normal-2 para-style-override-5"><span class="char-style-override-6">Aydın, halka uzaktan bağırır, “örgütlenin” der. Halk onu duymamakta ve işini sürdürmektedir.</span></p>

      <p class="Normal-2 para-style-override-5"><span class="char-style-override-6">Aydın, halka yine bağırır, “sosyalist olun” der; işsiz Memet, o sıra çocuğuna nasıl ayakkabı alabileceği derdindedir.</span></p>

      <p class="Normal-2 para-style-override-5"><span class="char-style-override-6">Aydın, halka bağırır, “ne uyuşuk milletsiniz, isyan edin” der. Konfeksiyona giden Zehra, yine işe geç kalmıştır, patronuna ne diyecektir şimdi.</span></p>

      <p class="Normal-2 para-style-override-5"><span class="char-style-override-6">Halk, aydını yine anlamamıştır. Halk, anlayamaz zaten, hiçbir zaman anlayamamıştır. Aydın ise, anlaşılmamaktan yakınmaktadır. Edip Cansever, İç Bedesten’deki antikacı dükkânında o enfes dizelerini yazar:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“Ne çıkar siz bizi anlamasanız da</span></p>

      <p class="Normal-2 para-style-override-8"><span class="char-style-override-7">Evet, siz bizi anlamasanız da ne çıkar</span></p>

      <p class="Normal-2 para-style-override-8"><span class="char-style-override-7">Eh, yani ne çıkar siz bizi anlamasanız da”</span><span class="char-style-override-8"><a class="footnote-link" href="#footnote-225-72" id="footnote-225-72-backlink">72</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-72-backlink" id="footnote-225-72">72</a> <span class="char-style-override-9">Edip Cansever’in</span> <span class="char-style-override-10">Nerde Antigone</span> <span class="char-style-override-9">adlı kitabındaki bu nefis şiirini, bazı değişikliklerle şairimizin bütün şiirlerini içeren</span> <span class="char-style-override-10">Yeniden’</span><span class="char-style-override-9">de de bulabilirsiniz: Cem Yayınları, İstanbul 1981, s.111.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Halk, nasıl örgütlenecektir, kendiliğinden mi, kim örgütleyecektir onu?</span></p>

      <p class="Normal-2 para-style-override-5"><span class="char-style-override-6">Halk, nasıl “sosyalist” olacaktır, kendiliğinden mi, kim onu “sosyalizme” kazanacaktır?</span></p>

      <p class="Normal-2 para-style-override-5"><span class="char-style-override-6">Halk, nasıl isyan edecektir, kendiliğinden mi, kim onun eylemine önderlik edecektir?</span></p>

      <p class="Normal-2 para-style-override-5"><span class="char-style-override-6">50 yaşına gelmiştir, 60 yaşına gelmiştir, 70 yaşına gelmiştir, 80 yaşına gelmiştir; bağımsız aydınımız örgütsüzlükte diretmekte, fakat halkı örgütlenmediği için azarlamaktadır.</span></p>

      <p class="Normal-2 para-style-override-5"><span class="char-style-override-6">Oysa ezilen sınıf, kendiliğinden bilinçlenmez ve kendiliğinden örgütlenmez. Lenin, emekçi kitlelere bilinci, ancak aydınlardan oluşan bir öncünün dışarıdan verebileceğini, teorisiyle ve önderlik ettiği örgütsel pratikle kanıtladı. Bilincin, somut ifadesi ise, örgütlü sınıf mücadelesidir. Emekçi kitlesi, partide örgütlenerek, kendisini toplumdan ayırır ve bağımsız bir güç haline gelebilir. Partisiz emekçi kitlesi, toplumun çeşitli siyasal kuvvetleri tarafından denetlenir. Emekçi kitleleri bu denetimden kurtaran, örgütleyerek kendi adına politika arenasına çıkaran, işçi sınıfının öncü partisidir. Öncü partinin üyeleri, isterlerse işçi veya köylü kökenli olsunlar, artık proletaryanın aydınlarıdır. Bu nedenle, işçi sınıfı, kendi aydınları olmadan politika yapamaz, devrim yapamaz ve kendisiyle birlikte toplumu da kurtaramaz.</span><span class="char-style-override-8"><a class="footnote-link" href="#footnote-225-73" id="footnote-225-73-backlink">73</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-73-backlink" id="footnote-225-73">73</a> <span class="char-style-override-9">Birçok aydınımız, Gramsci hayranlığını bir aydın belirtisi olarak kullanıyor, ama o büyük partili teorisyenin şu saptamasını kendi hayatına uygulamayı düşünmüyor:</span></p>

        <p class="Normal-2 para-style-override-10"></p>

        <p class="Normal-2 para-style-override-8"><span class="char-style-override-9">“Bir insan yığını, örgütlenmeksizin (en geniş anlamıyla), kendisini öteki gruplardan ayırt edemez ve kendiliğinden bağımsız hale gelemez; oysa aydınlar olmadan, yani örgütleyiciler ve yöneticiler olmadan, teori-pratik grubunun teorik cephesi, düşünce ve felsefe çalışmasında “uzmanlaşmış” kişilerin oluşturduğu bir tabaka içinde somut olarak kendisini göstermeden örgütlenme olmaz. Ancak bu aydın yaratma süreci uzun, güç, çelişkiler, dağılmalar ve yeniden toplanmalarla doludur.” (</span><span class="char-style-override-10">Hapishane Defterleri</span><span class="char-style-override-9">, s.29 vd.)</span></p>
      </div>

      <p class="Normal-2 para-style-override-5"><span class="char-style-override-6">“Sosyalist” veya “ilerici” olduğunu söyleyen aydın, işçi sınıfının örgütlenme ihtiyacına yanıt verecek veya sırt dönecektir. Önce aydın partide örgütlenecektir ki, işçi sınıfını da örgütleyebilsin. Partili aydın ile bağımsız aydın arasındaki yol ayrımı burada başlar.</span></p>

      <p class="Normal-2 para-style-override-5"><span class="char-style-override-6">Örgütlenmek, bağımsız aydın için, bayağı bir iştir; sokak süpürmek gibi, çay askısını taşımak gibi, lağım temizlemek gibi. Bu işleri, ayaktakımı yapar. Partileşmek, bağımsız aydın için bir statü kaybıdır, sıradanlaşmaktır. Üstelik partileşmek, aydını rantlarından eder. O zaman her sınıfın, her çevrenin, her partinin peşinden koştuğu aydın, bunlardan vazgeçecek ve emekçi halkın “kahırlı” ve “cefalı” hayatını paylaşacaktır. Dışarıdan öyle görür, bilmez partili aydının hayatındaki engin mutluluğu, eşi olmayan güzellikleri. Her şeyi “bilir”, ama paylaşmayı bilmez.</span></p>

      <p class="Normal-2 para-style-override-5"><span class="char-style-override-6">Peki, sıradan insan, içinden de olsa, partisiz aydına sormaz mı, kendin için bayağı bulduğun örgüt bağlantısını, niçin bana uygun görüyorsun diye.</span></p>

      <p class="Normal-2 para-style-override-5"><span class="char-style-override-6">Bağımsız aydın, örgütsüzlüğü bir nişan gibi göğsünde taşır; bir ayrıcalıktır örgütsüz olmak. Ama hiç düşünmez, dünyanın en büyük aydınları, en etkili yaratıcıları, Marx, Lenin, Mao, Şefik Hüsnü, Nâzım Hikmet, Orhan Kemal, Brecht, Picasso, Aragon, Caudwell örgütlüydüler, partiliydiler.</span></p>

      <p class="Normal-2 para-style-override-5"><span class="char-style-override-6">Aydın, oturur teorisini yapar: “Türkiye halkı tarih boyunca boyun eğmiştir.” Sanırsınız ki, kendisi başkaldırmaktan yanadır. Hayır, o teori, halkın boyun eğmesi için yapılmıştır. Yine o teori, aydının kendi boyun eğen konumunu haklılaştırmak için üretilmiştir. Hem de ne zahmetlerle, Avrupa’lardan teoriler taşınarak, kütüphaneler devrilerek. Ancak o kalın kalın ciltler, basit soruların yanıtını vermez: Örgütsüz ve öncüsüz halk, nasıl başkaldıracaktır ve örgütsüz halk niçin başkaldırsın, ezilmek için mi? Sorun, dönüp dolaşıp halkın örgütlenmesinde ve devrimci aydının işlevinde düğümlenmektedir.</span></p>

      <p class="Normal-2 para-style-override-5"><span class="char-style-override-6">Ancak, aydının gerekçesi vardır, onun gerekçesi hiç bitmez zaten: “Türkiye halkı hastadır.” Aydın, kendi marazını, kendi umarsız hastalığını halkın üzerine atmaktadır.</span></p>

      <p class="Normal-2 para-style-override-5"><span class="char-style-override-6">Örgütsüz aydın, yalnızdır ve karamsardır; bir çıkış yolu bulamaz. Çünkü çıkış yolunu açan toplumsal pratiğin içinde değildir; öncülerin emekçileri örgütleme ve yönetme çalışmasına katılmamaktadır. Partisiz aydın, Ergenekon’da demircisiz kalmıştır. Dağın içindedir ve madenleri eriterek aydınlığa çıkma çabasını paylaşmadığı için, karanlığı ıslak bir yorgan gibi üzerine çeker. Necip Fazıl’ın dizeleriyle şöyle der:</span> <span class="char-style-override-7">“Örtün üstüme örtün serin karanlıkları.”</span> <span class="char-style-override-6">Karanlıklar, zaten onun üzerine örtülüdür.</span></p>

      <p class="Normal-2 para-style-override-5"><span class="char-style-override-6">“Devrimci” veya “sosyalist” olma iddiasındaki bir aydın, eğer partisizse, gerçeklerle buluşamaz, teorisini ve sanatını geliştirme olanakları da sınırlı kalır. Aydın olmak, dışımızdaki nesne ve olgularla zihinsel ilişki kurma tekeline sahip olma iddiasıdır. Örgütsüz aydının elinde tuttuğu şey, gerçek değil, fakat kendi bireysel çıkarıdır; rahata düşkünlüğü ve içi boş kibiridir. Toplumun gerçekleri, ancak sınıf mücadelesi pratiğinde bütün yönleriyle keşfedilebilir. Aydın, örgütlü toplumsal pratiğin kenarında kalınca, gerçeğin de kenarına düşer. Teorinin zavallılaştığı yer işte orasıdır. Ve o zavallılığın, boş kibirle, söz oyunlarıyla, anlaşılmaz saçmalıklarla dik tutulmaya çalışıldığı yer, yine orasıdır.</span></p>

      <p class="Normal-2 para-style-override-5"><span class="char-style-override-6">Devrimci aydın, eğer partisizse, vicdan iddiasını da yitirir. Partili olmak, emekçi halka bağlılığın, sömürü ve zulme karşı çıkmanın biricik somut ifadesidir. Partisiz aydının ahlâk ve vicdan söylevleri, aslında bir eksikliğin içini doldurur. Birey, sömürü ve zulme kaçınılmaz olarak boyun eğer. Nihilist aydının bireysel başkaldırısı da, bir boyun eğme türüdür. Çünkü bireyin herhangi bir sömürü sistemini ortadan kaldırdığı görülmemiştir ve görülmeyecektir.</span></p>

      <p class="Normal-2 para-style-override-5"><span class="char-style-override-6">İşte bu nedenlerle,</span> <span class="char-style-override-7">Komünist Partisi Manifestosu’</span><span class="char-style-override-6">ndan da önce, en azından 1845 yılından bu yana, yalnız ve yalnız Partili olanlar, “komünist”tir; partisiz aydınlar “komünist” değildir. Marx ve Engels, 1845-1846 yıllarında, 150 yıl önce yazdıkları,</span> <span class="char-style-override-7">Alman İdeolojisi’</span><span class="char-style-override-6">nde Feuerbach’ı şöyle eleştirirler:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“Feuerbach,</span> <span class="char-style-override-6">komünist olduğunu açıklarken, …kendini gerçekten aldatmaktadır. Böylece, gerçek hayatta belli bir devrimci parti üyesi olan adamı belirlemek için kullanılan bir kelimeyi, sadece fikrî bir kategori haline getirmenin mümkün olduğunu sanmaktadır. …Feuerbach, …tıpkı öteki teorisyenler gibi mevcut bir olgunun bilincine varılmasını sağlamak ister. Oysa hakikî komünist için önemli olan şey,</span> <span class="char-style-override-7">mevcut</span> <span class="char-style-override-6">düzenin değişmesidir.”</span><span class="char-style-override-8"><a class="footnote-link" href="#footnote-225-74" id="footnote-225-74-backlink">74</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-74-backlink" id="footnote-225-74">74</a> <span class="char-style-override-9">Marx ve Engels,</span> <span class="char-style-override-10">Alman İdeolojisi</span><span class="char-style-override-9">, s.76.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Marx ve Engels, üç yıl sonra Parti görevi olarak yazdıkları ilk büyük bildiriye,</span> <span class="char-style-override-7">Komünist Partisi Manifestosu</span> <span class="char-style-override-6">başlığını koyarak, parti ile komünistlik arasındaki bağa yaptıkları vurguyu, tarihsel bir miras olarak insanlığa bırakmışlardır.</span></p>

      <p class="Normal-2 para-style-override-5"><span class="char-style-override-6">Siyasetçi, hangi sınıfın hizmetinde olursa olsun, bir bakıma aydın karakterinin en vurgulu örneğidir. İdeolojik insan olan aydın, bu özelliğini en kesin çizgilerle politikacı olarak ortaya koyar. Bu, özellikle ezilen sınıfın aydınları için geçerlidir. Çünkü, ezilen sınıf, ancak siyasal mücadele yoluyla ezenleri devirebilir ve hâkim sınıf olabilir. Siyasetin biricik örgütsel aracı ise, partidir.</span></p>

      <p class="Normal-2 para-style-override-5"><span class="char-style-override-6">Devrimci aydın, tarihsel işlevini, ezilen kitlelerin partide örgütlenmesine önderlik ederek yerine getirir.</span></p>

      <p class="Normal-2 para-style-override-5"><span class="char-style-override-6">Brecht, bu tavrın büyük sanatçısı olarak şöyle der:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“İki tane gözün varsa senin,</span></p>

      <p class="Normal-2 para-style-override-8"><span class="char-style-override-7">Binlerce gözü var partinin.</span></p>

      <p class="Normal-2 para-style-override-8"><span class="char-style-override-7">Her yoldaşın bildiği kendi kenti,</span></p>

      <p class="Normal-2 para-style-override-8"><span class="char-style-override-7">Beş kıtanın beşini de biliyor parti.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Her yoldaşın bir vakti saati var.</span></p>

      <p class="Normal-2 para-style-override-8"><span class="char-style-override-7">Partinin ise Tarih saati.</span></p>

      <p class="Normal-2 para-style-override-8"><span class="char-style-override-7">Her yoldaşı yok edebilirler her an.</span></p>

      <p class="Normal-2 para-style-override-8"><span class="char-style-override-7">Parti ise yedi değil, binlerce can.</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Yığınların öncüsü o çünki</span></p>

      <p class="Normal-2 para-style-override-8"><span class="char-style-override-7">Ve o yönetiyor cengi</span></p>

      <p class="Normal-2 para-style-override-8"><span class="char-style-override-7">Gerçeğin bilinciyle işlenmiş olan</span></p>

      <p class="Normal-2 para-style-override-8"><span class="char-style-override-7">Başyapıtların kılıncıyle.”</span><span class="char-style-override-8"><a class="footnote-link" href="#footnote-225-75" id="footnote-225-75-backlink">75</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-75-backlink" id="footnote-225-75">75</a> <span class="char-style-override-10">Karar</span> <span class="char-style-override-9">adlı oyundan çeviren: Can Yücel.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aragon’un “Şairden Partisine” adlı şiiri de, Partili sanatçının bilincindeki ışıltıyı yansıtır. İlk ve son kıtaları şöyle:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“Partim geri verdi bana gözlerimi ve belleğimi</span></p>

      <p class="Normal-2 para-style-override-8"><span class="char-style-override-7">Bir çocuktan daha çok bilmiyordum doğrusu</span></p>

      <p class="Normal-2 para-style-override-8"><span class="char-style-override-7">Kanımın onca kırmızı ve kalbimin Fransız olduğunu</span></p>

      <p class="Normal-2 para-style-override-8"><span class="char-style-override-7">Bildiğim tek şey vardı gecenin karanlık rengi</span></p>

      <p class="Normal-2 para-style-override-8"><span class="char-style-override-7">Partim geri verdi bana gözlerimi ve belleğimi”</span></p>

      <p class="Normal-2 para-style-override-8"></p>

      <p class="Normal-2 para-style-override-8"><span class="char-style-override-7">“Partim geri verdi bana Fransa’nın renklerini</span></p>

      <p class="Normal-2 para-style-override-8"><span class="char-style-override-7">Partim benim verdiğin derslerinle çok yaşa</span></p>

      <p class="Normal-2 para-style-override-8"><span class="char-style-override-7">Her şeyi türkü bildim o zamandan bu yana</span></p>

      <p class="Normal-2 para-style-override-8"><span class="char-style-override-7">Öfkeyi ve sevdayı acıyı ve sevinc</span></p>

      <p class="Normal-2 para-style-override-8"><span class="char-style-override-7">Partim geri verdi bana Fransa’nın renklerini.”</span><span class="char-style-override-8"><a class="footnote-link" href="#footnote-225-76" id="footnote-225-76-backlink">76</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-76-backlink" id="footnote-225-76">76</a> <span class="char-style-override-9">Aragon’un şiirinin tamamı için bkz.</span> <span class="char-style-override-10">Teori</span><span class="char-style-override-9">, sayı 68, Ağustos 1995, arka kapak.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Mayakovski ise, “sözlerin en muhteşemi” dediği parti kavramını anlatırken, “milyonların omzudur, işçi sınıfının omurgasıdır, arkadaşlarımızın vefasıdır” der ve arkasını şöyle getirir:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-7">“dünkü işçi</span></p>

      <p class="Normal-2 para-style-override-8"><span class="char-style-override-7">yarın çarlıkları siler haritadan tek tek…</span></p>

      <p class="Normal-2 para-style-override-8"><span class="char-style-override-7">sınıfın dinamiği,</span></p>

      <p class="Normal-2 para-style-override-8"><span class="char-style-override-7">sınıfın emeği, sınıfın ünü, sınıfın gücü Parti budur.”</span><span class="char-style-override-8"><a class="footnote-link" href="#footnote-225-77" id="footnote-225-77-backlink">77</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-77-backlink" id="footnote-225-77">77</a> <span class="char-style-override-10">Lenin Destanı’</span><span class="char-style-override-9">ndan Güneş Bozkaya’nın çevirdiği bu bölüm için bkz.</span> <span class="char-style-override-10">Teori</span><span class="char-style-override-9">, sayı 64, Nisan 1995, arka kapak.</span></p>
      </div>

      <p class="ARA" id="toc_marker-2-4">Sosyalizm ve Aydın</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Çağımızın aydını, iki büyük olgu karşısında kendini tarif etmek durumunda kaldı. Birincisi, kapitalist sömürü sistemidir. İkincisi ise, emekçilerin iktidarı ele geçirdiği ve sosyalizmi kurma çabasına giriştiği bir ülkede, devlet ve parti içinden çıkan yeni bir sınıfın iktidarı gasp ederek kurduğu sömürü sistemidir. Her iki sistemde de, çelişmenin bir yanında proletarya vardır. Kapitalist sistemdeki burjuvazinin yerini, Kruşçev-Brejnev-Gorbaçov’ların temsil ettiği sömürü sisteminde devlet burjuvazisi alır. İşçi için bir karışıklık söz konusu değildir. Çünkü her iki sistemde de sömürülen kutuptadır. Üretim sürecindeki yeri, onun safını belirler.</span></p>

      <p class="Normal-2 para-style-override-5"><span class="char-style-override-6">Aydın için durum değişiktir. Çünkü aydının konumunu, yukarıda belirttiğimiz gibi, nesnel olarak üretim süreci içindeki yeri belirlemiyor. O, ne bir üretim aracı sahibi olarak işgücünü kiralamaktadır, ne de işgücünü satmaktadır. Onun toplumsal safını ideolojisi ve somut siyasal pratiği belirleyecektir.</span></p>

      <p class="Normal-2 para-style-override-5"><span class="char-style-override-6">Kapitalizmde işçi ile sermaye sınıfı karşı karşıyadır. Aydın, bu karşıtlığa bakarak kendi yerini saptayabilir. Burada zorluk, zihinsel olmaktan çok, sermaye sınıfının tahakkümünden ve satın alma gücünden kaynaklanır.</span></p>

      <p class="Normal-2 para-style-override-5"><span class="char-style-override-6">Sosyalizmin kuruluşu veya sosyalizmden geri dönüş sürecinde, toplumsal saflaşma, kapitalizme göre çok daha karmaşıktır. Çünkü kapitalizme geri dönüşün başını çeken revizyonist mevki sahipleri de, sosyalizm bayrağını sallamaktadırlar.</span> <span class="char-style-override-7">Devlet</span> <span class="char-style-override-6">veya</span> <span class="char-style-override-7">iktidar burjuvazisi</span> <span class="char-style-override-6">diye adlandırılabilecek olan yeni hâkim sınıf, üretim araçlarını, özel mülkiyet yoluyla değil, devlet ve parti içindeki konumlarıyla denetlemektedir.</span></p>

      <p class="Normal-2 para-style-override-5"><span class="char-style-override-6">Sosyalist ülkelerin aydını, kapitalizme geri dönüş sürecinde sınavdan geçti. Önemli bir kesimi, devlet burjuvazisinin ideolojik hegemonyasının hizmetine girdi. Bunlar, emekçi sınıfları ezen yeni tür bir kapitalist sınıfın çıkarlarını, “sosyalizm” olarak sunma ve sınıflar arasındaki farkların derinleşmesini haklı gösterme işlevini üstlendiler. Böylece hâkim sınıfın bir bölümünü oluşturdular ve kapitalizme geri dönüşün açıkça ilan edilmesinden sonra özel mülk sahipleri içinde önemli bir yer tuttular.</span></p>

      <p class="Normal-2 para-style-override-5"><span class="char-style-override-6">Kapitalist yolcular sınıfı, sosyalizmin kuruluşuna direnirken veya geri dönüş sürecini yürütürken, aydın takımının “işçi sınıfının bir parçası” olduğu tezini işledi. Oysa aydın, kapitalizmde olduğu gibi, sosyalizmde de maddî üretim sürecine değil, ideolojinin inşasına katkıda bulunur. Bu nedenle aydın, kafa emekçisinden farklıdır. Sosyalist toplumda aydın, üretim sürecindeki konumuyla değil, ideolojik tavrıyla işçi sınıfının safında yer alır. Aydın, düşünce ve sanat eseriyle üretimden pay alır. Kapitalizme geri dönüşü haklılaştıran aydın, kapitalist yolcular sınıfıyla sömürüyü paylaşan konumdadır. Sosyalizmin ideolojik inşasına katılan aydın ise, işçi sınıfının safındadır; fakat işçi değildir. Aydının dünya görüşünü, bilgiyi ve sanat eserini nasıl algıladığı belirler. Bilgi özel midir, yoksa toplumun malı mıdır? Kimi aydın, bilgiyi satılan özel bir mal gibi görür. Aydının dönüştürülmesi, sosyalizmin önemli sorunlarından biridir.</span><span class="char-style-override-8"><a class="footnote-link" href="#footnote-225-78" id="footnote-225-78-backlink">78</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-78-backlink" id="footnote-225-78">78</a> <span class="char-style-override-9">Bu konuda bkz. Mao Zedung,</span> <span class="char-style-override-10">Sovyet İktisadının Eleştirisi</span><span class="char-style-override-9">, çev. İzzet Altan, Birikim Yayınları, İstanbul, Mart 1980, s.42 vd.</span></p>
      </div>

      <p class="Normal-2 para-style-override-5"><span class="char-style-override-6">Sosyalizm, ancak eski toplumu yıkma pratiğinde kendisini de devrimcileştiren yeni insanla kurulabilir. Devrim, hem eski sistemi yıkmak için, hem de yeni toplumu kuracak sınıfın dönüşmesi için gereklidir. Yeni insanı yaratan, her şeyden önce devrimci pratiğin kendisidir. Sosyalist aydın, bu devrimci pratik zemininde, ideolojik inşaya katkıda bulunarak işlev görür. Aydın, düşünce ve eseriyle yeni insanın yaratılmasına katkıda bulunmakla birlikte, kendisi de dönüşmeye muhtaçtır. Devrimci pratiğe katılmak, yalnız emekçinin değil, aydının dönüşmesinde de belirleyicidir. Aydın, emekçi sınıflarla parti önderliğindeki sınıf mücadelesinde buluşur, ayrıca üretime katılarak da emekçinin maddî konumunu paylaşır. Devrimcileşmek için, öncelikle parti önderliğinde devrimci pratiğe katılmanın ötesinde, emekçilerin ihtiyacı, ideolojik çalışmadır; aydınların ihtiyacı ise, kol emeğine katılmaktır. Aydınları, işçi sınıfının parçası ilan eden Revizyonizm, aydının kol emeğine katılması ihtiyacının üzerini örter; aydın takımını kapitalizme geri dönüşün kapıkullarına dönüştürür.</span></p>

      <p class="Normal-2 para-style-override-5"><span class="char-style-override-6">Tıpkı kapitalizmde olduğu gibi, kapitalizme geri dönüş sürecinde de, hâkim sınıfın yanılsamalarını üretmenin bir ücreti vardır. Devlet burjuvazisi, aydın takımına, kendi ayrıcalıklı yaşam koşullarını paylaşma olanağını verir; onları emekçi halktan koparır; “ilham evlerinin” lüks ve şatafatına hapseder.</span></p>

      <p class="Normal-2 para-style-override-5"><span class="char-style-override-6">Brecht, Lenin’in kişiliğinde sosyalist aydının hayatını ve maddî tüketime bakışını şöyle özetler:</span></p>

      <p class="Normal-2 para-style-override-5"></p>

      <p class="Normal-2 para-style-override-8"><span class="char-style-override-6">“Küçük bir oda, bir masa, bir sandalye, bir leğen ve bir yataktan başka bir şeye gereksinim duymazdı. Patates yer, açık çay içerdi. Ama buna karşılık dünyanın bütün evlerinin, güçlerinin ve özgürlüklerinin çalışanların olmasını isterdi, başka deyişle dünyanın kökten değişmesini isterdi.”</span><span class="char-style-override-8"><a class="footnote-link" href="#footnote-225-79" id="footnote-225-79-backlink">79</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-79-backlink" id="footnote-225-79">79</a> <span class="char-style-override-9">Brecht,</span> <span class="char-style-override-10">Me-ti’nin Özdeyişler Kitabı</span><span class="char-style-override-9">, Alan Yayınları, İstanbul 1982, s.139.</span></p>
      </div>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Özel mülkiyetin ahlâkı sonuna kadar götürülünce, “dünyanın her şeyi benim olsun” ilkesine varılır. Sosyalist aydının ahlâkı ise, dünyanın bütün zenginliklerini ve güzelliklerini emekçilerle paylaşma temeline dayanır. Sosyalist aydın, öncelikle kendisi için değil, emekçi halk için refah ister ve emekçi halkın artan refahını paylaşır.</span></p>

      <p class="Normal-2 para-style-override-5"><span class="char-style-override-6">Sosyalist ülkelerde aydınlar, emekçilere ve emekçi hareketine karşı tutumlarıyla sınandılar. Kendi ayrıcalıklarının artmasını isteyen revizyonist aydınlar, emekçilerin siyasal hayatın kenarlarına sürülmesini haklı gösterdiler. Bu amaçla, tıpkı kapitalizmde olduğu gibi emekçinin üretici rolüne vurgu yaptılar; eserlerinde küçük azınlıklara seslendiler. Sosyalist aydın ise, emekçinin devrimdeki belirleyici rolünü önplana çıkardı; eserleriyle geniş kitlelerin devrimcileşmesine hizmet etti.</span></p>

      <p class="Normal-2 para-style-override-5"><span class="char-style-override-6">Sosyalizmi kurma pratikleri, yalnız sosyalist ülke aydını için değil, bütün dünya aydınları için denektaşı oldu. Dünya aydını, çağımızda yalnız kapitalist sisteme karşı tavrıyla değil, sosyalizmin kuruluş döneminde ortaya çıkan devlet burjuvazisine karşı tavrıyla da sınavdan geçti. Bir kesim aydın, sosyalizm adına kapitalizme geri dönüş sürecini destekledi. Kuşkusuz bunun çeşitli nedenleri var.</span></p>

      <p class="Normal-2 para-style-override-5"><span class="char-style-override-6">Yeni Sovyet hâkim sınıfı içinde aydın takımının önemli bir güç oluşturması, dünya aydınları arasında Kruşçev sonrası Sovyetler Birliği’nin iktidar ve ekonomi modeline duyulan özlemleri kırbaçladı. Ülkemizde de son kırk yıl içinde bir statü kaybına uğrayan aydınlar, bir iktidar susuzluğu içindeydi. Kemalist iktidar döneminde etkin konumlarda olan aydın, o eski durumunu özlüyordu. Öte yandan Kemalizmin devletçiliği, kapitalizmin inşasına hizmet eden bir mülkiyet biçimi olarak, revizyonist burjuvazinin devletçi mülkiyet sistemiyle örtüşüyordu. Dünyanın en büyük feodal imparatorluklarından birinin kapıkulu olan Osmanlı aydınını hatırlayacak olursak, Türkiye’de aydının devletten beslenme geleneğinin,</span> <span class="char-style-override-7">başka ülkelere göre çok daha derin ve güçlü</span> <span class="char-style-override-6">tarihsel kökleri vardır.</span></p>

      <p class="Normal-2 para-style-override-5"><span class="char-style-override-6">Kaldı ki, Kruşçev-Brejnev yönetimi, yalnız Sovyetler Birliği için değil, bütün Ezilen Dünya ülkeleri için de, bir devlet kapitalizmi modeli üretti. “Kapitalist olmayan yoldan kalkınma” adı verilen bu modelin özü, emekçi sınıfların denetiminde olmayan bir devlet mülkiyetine dayanmasıydı. Sovyetler Birliği ile işbirliği yapan bu sistemde, “sivil-asker-aydın zümreye” anahtar rolü veriliyordu. Bir sınıf olmayan ve üretim sürecinde belirleyici bir konumu olmayan aydın, bu sistemde</span> <span class="char-style-override-7">ideolojik imalat</span> <span class="char-style-override-6">yoluyla belirleyici bir sınıfmış gibi gösteriliyordu. Bir anlamda sanki temel sınıflardan bağımsız bir</span> <span class="char-style-override-7">aydın ideolojisi</span> <span class="char-style-override-6">ve</span> <span class="char-style-override-7">aydın sistemi</span> <span class="char-style-override-6">üretiliyordu. Bu nedenle Sovyet Revizyonizminin “kapitalist olmayan yoldan kalkınma” modeli, çeşitli ülkelerin aydınları arasında yankı yarattı. Kendi emekçi sınıflarıyla kaderlerini birleştirmeyen ve her iki sömürü sistemi karşısında açık bir tavır belirlemeyen aydınlar, Sovyet sosyalemperyalizmiyle işbirliğinde bir iktidar şansı gördüler. 1975 sonrasında Sovyetler Birliği’nin askerî gücüne dayanarak yayılması, bu iktidar umudunu özellikle kamçıladı.</span></p>

      <p class="Normal-2 para-style-override-5"><span class="char-style-override-6">Yalnız askerî gücü değil, Sovyet süper devletinin dünya ölçeğindeki kültür ve sanat kurumlarındaki etkisi de, aydınları yönlendirdi. Moskova yönetimi, istediği aydınları üne kavuşturuyor, ödüllendiriyor ve kollarından tutup “büyük sanatçı” mertebesine yükseltiyordu. Dahası Sovyetler Birliği, tıpkı Batı devletleri gibi, kendisine boyun eğmeyen sosyalist aydınları suçlayarak, kenarlara sürerek, cezalandırarak yıldırabiliyordu. Yalnız Sovyetler Birliği ve Doğu Avrupa’da değil, kapitalist ve geri ülkelerde de sosyalist aydınlar, Kruşçev-Brejnev’lerin sömürü sistemine tavır aldıkları için, dünya ölçeğindeki revizyonist propaganda aygıtının hedefi oldular. Kendilerine 49 dilden yapılan yayınlarla saldırıldı.</span></p>

      <p class="Normal-2 para-style-override-5"><span class="char-style-override-6">Sovyet Revizyonizmine teslim olan aydınlar, sosyalizmin sorunlarının özgürce tartışılmasını engellediler. Onlara göre, sosyalizmden geri dönüş olmazdı. “Geri dönüşten” söz eden “Maocu Bozkurtlar”, kapitalizmin safındaydılar. Onlara göre, sosyalistliğin tek ölçüsü, Sovyetler Birliği yandaşlığıydı. Bu aydınlar, sosyalist saflarda Sovyetler Birliği’nin ve Doğu Avrupa’nın yeni hâkim sınıflarına sadakat duygusunu yaydılar. Bu ülkelerin kapitalizme gidişinin birçok işaretini gözleriyle gördükleri halde, bunu emekçi halktan gizlemeye çalıştılar. Bu konuyu gündeme getirenleri, düşman ilan ettiler. Böylece emekçilerin gözlerine perde çekmeye çalıştılar ve bilinçleri körelttiler. Aslında bu tavırları, emekçi girişimine dayanmayan, tepeden inme bir “sosyalizm” modelinin, daha doğrusu devlet kapitalizminin işaretiydi. Gerçekleri bilme hakkını emekçilere çok görenler, kendi ülkelerinde de bir tahakküm rejimine yönelmişlerdi. “Sosyalizm” söylemi, bu tahakküm rejiminin üzerine çekilen örtüydü. Revizyonizmin kapıkulu olan aydının görevi ise, bu örtüyü dokumaktı.</span></p>

      <p class="Normal-2 para-style-override-5"><span class="char-style-override-6">Arkamızda kalan dönemde, olumsuz örnekler yanında, emekçi davasına bağlı kalan proleter devrimci aydınlar da vardı. Nâzım Hikmet, Sovyetler Birliği’ne gittikten hemen birkaç yıl sonra, 1955 yılında</span> <span class="char-style-override-7">İvan İvanoviç Var mıydı, Yok muydu</span> <span class="char-style-override-6">adlı oyununu yazdı. Büyük devrimci şair, bu oyunda Sovyetler Birliği’nin sınıflara bölündüğünü işledi ve yeni yönetici sınıfa karşı “kasketlinin” yanında saf tuttu.</span><span class="char-style-override-8"><a class="footnote-link" href="#footnote-225-80" id="footnote-225-80-backlink">80</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-80-backlink" id="footnote-225-80">80</a> <span class="char-style-override-9">Nâzım Hikmet’in Kaynak Yayınları tarafından yayımlanan bu eserinin değerlendirilmesi için bkz. Doğu Perinçek,</span> <span class="char-style-override-10">Parti ve Sanat</span><span class="char-style-override-9">, genişletilmiş 2. basım, İstanbul, Eylül 1995, s.147 vd.</span></p>
      </div>

      <p class="Normal-2 para-style-override-5"><span class="char-style-override-6">Brecht de, derin felsefî birikimi ve ahlâkıyla, sosyalist ülkelerde sınıflaşma sorununa doğru bir yaklaşım gösterdi. Onun</span> <span class="char-style-override-7">Turandot</span> <span class="char-style-override-7">ve</span> <span class="char-style-override-7">Aklayıcılar Kongresi</span> <span class="char-style-override-6">adlı oyunu, bu açıdan çağımızın içinden 21. yüzyıla ışık tutan büyük eserler arasındadır.</span><span class="char-style-override-8"><a class="footnote-link" href="#footnote-225-81" id="footnote-225-81-backlink">81</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-81-backlink" id="footnote-225-81">81</a> <span class="char-style-override-9">Brecht’in bu eserini de Kaynak Yayınları bastı. Çev. Sezer Duru, İstanbul, Kasım 1986. Brecht’in sosyalizm deneyimlerine ışık tutan diğer bir şaheseri de, Ahmet Cemal’in çevirdiği</span> <span class="char-style-override-10">Me-ti’nin Özdeyişler Kitabı’</span><span class="char-style-override-9">dır. Her iki kitabın yorumu için bkz. Doğu Perinçek,</span> <span class="char-style-override-10">Parti ve Sanat</span><span class="char-style-override-9">, genişletilmiş 2. basım, İstanbul, Eylül 1995, s.235 vd.</span></p>
      </div>

      <p class="Normal-2 para-style-override-5"><span class="char-style-override-6">Çağımızın sosyalist aydın karakterinin en etkili ve güçlü örneği ise, kuşkusuz Mao Zedung’dur. Mao, yalnız Sovyetler Birliği’ndeki geri dönüş olgusunu teorileştirmekle kalmamış, aynı zamanda kendi yönettiği devlet ve partideki yozlaşmaya karşı milyonlarca emekçinin isyanına önderlik ederek, insanlığa unutulmaz bir pratik miras da bırakmıştır.</span></p>

      <p class="Normal-2 para-style-override-5"><span class="char-style-override-6">Bugün Sovyetler Birliği’ndeki geri dönüşü yorumlamak, genç kuşaklara kolay gelebilir; ancak Sovyet süper devletinin o şaşaalı döneminde, revizyonist cereyanı göğüslemek için büyük bir direnç gerekmiştir.</span></p>

      <p class="Normal-2 para-style-override-5"><span class="char-style-override-6">Sovyetler Birliği’nin 1980’lerde inişe geçmesi üzerine, bu kez devrimci aydın, Sovyet devrimini inkâr cereyanıyla göğüs göğüse gelmiştir. Revizyonist aydınlar, Sovyetler Birliği dağılmaya yüz tutunca, Batı kapitalizmine kapılandılar; Neoliberal ideolojiye bağlanarak gerçek yerlerini buldular. İktidar çevrelerine yakın olma hevesi, efendi değiştirmelerini gerektirdi. Sovyet Revizyonizmine yandaşlıktan ABD işbirlikçiliğine uzanan serüven, emekçi halkın kaderini paylaşmayan ve ayrıcalık peşinde koşan hâkim sınıf aydınının karakter çizgisidir.</span></p>

      <p class="Normal-2 para-style-override-5"><span class="char-style-override-6">Buna karşılık, emekçi sınıfların mücadelesine katılmakla birlikte, Sovyet Revizyonizminden ideolojik olarak etkilenen kimi aydınlar, geri dönüş sürecinin tamamlanmasıyla birlikte gerçekleri gördüler ve kendilerini yenilediler.</span></p>

      <p class="Normal-2 para-style-override-5"><span class="char-style-override-6">Sosyalizmin kuruluşu deneyimleri bir kez daha gösterdi ki; aydının sınıfını belirleyen, ideolojik konumudur. Sosyalist aydın, çağımızda, yalnız kapitalist sisteme karşı değil, sosyalist bir ülkede kapitalizme geri dönüş sürecine karşı da açık bir tavır almak durumundadır. Sosyalizmin ilk dalgası kanıtlamıştır ki; sosyalizm döneminde, iki çizgi, iki sınıf ve iki yol arasındaki mücadele devam etmektedir. Başka deyişle, Marksizm ile Revizyonizm, işçi sınıfı ile burjuvazi, sosyalizm ile kapitalizm arasındaki çelişmeler ve mücadele sürmektedir; kapitalizme geri dönüş tehlikesi vardır. Bu tehlike, üretim araçlarının kolektif mülkiyete geçmesinin esas olarak tamamlanmasından sonra devlet ve parti içindeki kapitalist yolcular sınıfından gelmektedir. Revizyonizm, Marksizmin bir türü değil, bu sınıfın ideolojisidir. Mao’nun belirttiği gibi, “Revizyonizm burjuvazi demektir”. Gorbaçov ve Yeltsin’lerin kişiliğinde bu teori kanıtlanmıştır. Artık sosyalist aydın, bu ideolojik birikimle donanmıştır.</span></p>

      <p class="Konu-Ba-l---" id="toc_marker-3" xml:lang="tr-TR">III-AYDIN METAFİZİKLERİ</p>

      <p class="ARA" id="toc_marker-3-1">Aydının İdealleştirilmesi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Birçok yazar ve aydınımız, nesnel ve dolayısıyla bilimsel bir</span> <span class="char-style-override-7">aydın</span> <span class="char-style-override-6">tanımı yapmadıkları için, “yapay aydın-gerçek aydın”, “düzmece aydın-has aydın” gibi öznel değer yargılarından kaynaklanan sınıflamalara gidiyorlar.</span></p>

      <p class="Normal-2 para-style-override-5"><span class="char-style-override-6">Eğer aydına, herkes kendi ideolojisine göre, “olumlu” bir tanım yüklerse, dünya romanındaki aydın eleştirilerini nereye koyacağız?</span></p>

      <p class="Normal-2 para-style-override-5"><span class="char-style-override-6">Turgenyev’in Rudin’i aydın değil midir?</span></p>

      <p class="Normal-2 para-style-override-5"><span class="char-style-override-6">Gonçarov’un Oblomov’u aydın değil midir?</span></p>

      <p class="Normal-2 para-style-override-5"><span class="char-style-override-6">Dostoyevski’nin</span> <span class="char-style-override-7">Ecinniler’</span><span class="char-style-override-6">de çizdiği ünlü komplocu Verkovenski aydın değil midir?</span><span class="char-style-override-8"><a class="footnote-link" href="#footnote-225-82" id="footnote-225-82-backlink">82</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-82-backlink" id="footnote-225-82">82</a> <span class="char-style-override-9">Okuyucularımıza, Hasan Yalçın’ın Dostoyevski’nin aydın tiplerini ele alan yazısını okumalarını öneririm: “Dostoyevski’nin Üç Tiplemesi”,</span> <span class="char-style-override-10">Saçak</span><span class="char-style-override-9">, sayı 5.</span></p>
      </div>

      <p class="Normal-2 para-style-override-5"><span class="char-style-override-6">Onlar aydın değilse, o büyük yazarlar kimi eleştirdiler?</span></p>

      <p class="Normal-2 para-style-override-5"></p>

      <p class="Normal-2 para-style-override-9"><span class="char-style-override-7">“Yapay Aydın-Doğal Aydın”</span></p>

      <p class="Normal-2 para-style-override-5"><span class="char-style-override-6">Selim İleri, “yapay aydın-gerçek aydın” ayrımını getiriyor. “Yapay aydın”, İleri’ye göre, Tanzimat dönemiyle ortaya çıkan “batıcı, mutlak batı yanlısı” aydındır. Yazar, görüşünü açıklarken, Ahmet Hamdi Tanpınar’ın “Kolej ve Fransız mektebi mezunu mu bu cemiyette münevver olacak?” sorusuna gönderme yapıyor.</span><span class="char-style-override-8"><a class="footnote-link" href="#footnote-225-83" id="footnote-225-83-backlink">83</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-83-backlink" id="footnote-225-83">83</a> <span class="char-style-override-9">Selim İleri,</span> <span class="char-style-override-10">Cumhuriyet</span><span class="char-style-override-9">, 15 Ağustos 1995.</span></p>
      </div>

      <p class="Normal-2 para-style-override-5"><span class="char-style-override-6">Öyle görülüyor ki, Selim İleri, “yapay aydın” kavramını tanımlamadan sözün gelişi kullanıyor. Kavramın karşıtındaki sapma da, bunu doğruluyor. Yapay olmayan aydına “doğal aydın” denmesini bekliyorsunuz, karşınıza “gerçek aydın” çıkıyor. Oysa yapay olan her şey, gerçektir. “Yapay aydın” kavramına, bilimsellik bir yana, sözlük ve mantık sınırları içinde bile bir yer bulunamamıştır.</span></p>

      <p class="Normal-2 para-style-override-5"><span class="char-style-override-6">İleri, “yapay aydını” tanımlamak isterken, metafiziğe başvuruyor: Yapay aydın, “kendi olmaktan çıkmış, Batılı matılı da olamamıştır”.</span></p>

      <p class="Normal-2 para-style-override-5"><span class="char-style-override-6">Tanım mıdır bunlar? “Kendi” ne demektir? Madde değişince, “kendi olmaktan çıkar” elbette. Bizim “kendimiz” İslam ise, İslamdan önce neydik, “kendimizi” mi arıyorduk? İslam olunca “kendimizi” mi bulduk? Kabile toplumunun kültürü açısından bakarsak, İslam olmak da “kendimiz olmaktan çıkmak” değil miydi? Batıcı aydın da şöyle demiyor mu: “Avrupa Gümrük Birliği’ne girmekle iki yüzyıldır aradığımız kimliğimize kavuşuyoruz.”</span></p>

      <p class="Normal-2 para-style-override-5"><span class="char-style-override-6">Dünyada var olan her madde, bu arada toplumlar da, hem “kendileridir” hem de başka şeylerdir. Heraklit, “bir ırmakta iki kez yıkanılamayacağını” belirtirken, ırmağın saniyenin sonsuzda biri kadar zamanda “kendisi olmaktan çıktığını” anlatmıştı. “Kendisi olmaktan çıkmak’”, bir doğa gerçeğidir ve doğanın bir parçası olan toplumun gerçeğidir. Değişmek, “kendisi olmaktan çıkmak”tan başka bir şey değildir. Ve değişime direnenler, hep “kendi benliğimizi yitiriyoruz” feryadıyla ortaya çıkarlar. Buna rağmen, toplumlar kendileri olmaktan çıkar ve başka bir şey olurlar.</span></p>

      <p class="Normal-2 para-style-override-5"><span class="char-style-override-6">Özel mülkiyet ve ticaret toplumuna geçerek uygarlaşmak, kabile toplumu için “özbenliği yitirmek”tir. Bilge Kağan,</span> <span class="char-style-override-7">Orhun Yazıtları’</span><span class="char-style-override-6">nda Türk budununa Ötüken ormanından ayrılıp Çin’e giderse, yok olacağını söyler. Aslında kastedilen, Çin’in gelişmiş ticaret uygarlığı içinde erimektir</span><span class="char-style-override-11"><a class="footnote-link" href="#footnote-225-84" id="footnote-225-84-backlink">84</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-84-backlink" id="footnote-225-84">84</a> <span class="char-style-override-9">Bu konuda bkz. Doğu Perinçek,</span> <span class="char-style-override-10">Bozkurt Efsaneleri ve Gerçek</span><span class="char-style-override-9">, Kaynak Yayınları, geliştirilmiş 4. basım, İstanbul, Kasım 1997, s.42 vd.</span></p>
      </div>

      <p class="Normal-2 para-style-override-5"><span class="char-style-override-6">Göçebe ve köylü kitlesi, Türk aristokrasisinin İslamlaştığı dönemde yine aynı tepkiyi gösterdi. Bin yıl sonra doğan Türkçülük ve Kemalizm, uygarlık yönündeki bu tarihsel sıçramayı, “özbenliği kaybetmek” olarak yorumladı.</span></p>

      <p class="Normal-2 para-style-override-5"><span class="char-style-override-6">Her toplum, “kendisi olmaktan çıkarken”, aynı zamanda “kendisi” olur. Çünkü toplumun dünkü “kendisi” ile bugünkü “kendisi” farklıdır. Değişmeyen, sonsuza kadar süren bir “kendimiz” yoktur.</span></p>

      <p class="Normal-2 para-style-override-5"><span class="char-style-override-6">Aslında “kendimiz” vurgusunun, evrensel olanın üzerini örtmek gibi bir ideolojik yönü de bulunuyor. Milliyetçi ideoloji, toplumların ortak insanlık yatağındaki gelişimini, bu vurguyla gözlerden kaçırmaktadır.</span></p>

      <p class="Normal-2 para-style-override-5"><span class="char-style-override-6">İkincisi, “kendimiz” vurgusunun, kapitalizm öncesi ya da Milliyetçilik öncesi çağlarda da bir işlevi vardı: Var olan kurumları ve ilişkileri korumak.</span></p>

      <p class="Normal-2 para-style-override-5"><span class="char-style-override-6">Tanzimat’la ortaya çıkan alafranga aydının eleştirisi, toplumumuzun ufkunu açmak açısından kuşkusuz çok önemlidir. Ancak bu eleştiri, Frenkleşen aydının “yapay” olduğu veya aydın olmadığı anlamına gelmez.</span></p>

      <p class="Normal-2 para-style-override-5"><span class="char-style-override-6">Öncelikle</span> <span class="char-style-override-7">burjuva demokratik devrimin aydını</span> <span class="char-style-override-6">ile</span> <span class="char-style-override-7">Batı işbirlikçisi aydın</span> <span class="char-style-override-6">arasındaki karşıtlığı saptamalıyız. Şinasi’ler, Namık Kemal’ler, Ali Suavi’ler, Mustafa Kemal’ler, Mahmut Esat Bozkurt’lar, Yusuf Akçura’lar ve Sadri Ertem’lerin temsil ettiği Yeni Osmanlı-Jön Türk geleneği, Büyük Fransız Devrimi’nin yolunu izler. Mustafa Reşit Paşa’lardan Ali Kemal’lere uzanan Tanzimatçı-padişahçı-mandacı aydınlar ise, demokratik devrime karşı emperyalizmin ideolojik hegemonyasına hizmet verdiler. Ancak bu iki tip aydın da “yapay” değildir, toplumsal sürecin</span> <span class="char-style-override-7">doğal</span> <span class="char-style-override-6">ürünleridir.</span></p>

      <p class="Normal-2 para-style-override-5"><span class="char-style-override-6">1838 İngiliz Ticaret Sözleşmesi’yle birlikte Osmanlı toplumu, bir sömürgeleşme sürecine girdi. Hem komprador aydını, hem de hürriyet ve istiklâl mücadelesi veren aydın, bu zeminde var oldular ve işlev gördüler. Sömürgeleşme süreci, kendi kapıkullarını yarattığı gibi, kendi karşıtı olan bağımsızlık ve demokrasi hareketine de neden oldu. Devrimci-demokratik</span> <span class="char-style-override-7">Batı</span> <span class="char-style-override-6">ile emperyalizm aşamasında dünya gericiliğinin merkezi haline gelen</span> <span class="char-style-override-7">Batı</span> <span class="char-style-override-6">arasındaki karşıtlıktır bu.</span></p>

      <p class="Normal-2 para-style-override-5"><span class="char-style-override-6">Romanımızdan örnek verecek olursak, Recaizade’nin</span> <span class="char-style-override-7">Araba Sevdası’</span><span class="char-style-override-6">nda, Hüseyin Rahmi Gürpınar’ın hemen her romanında ve Yakup Kadri’nin</span> <span class="char-style-override-7">Sodom ve Gomore</span> <span class="char-style-override-6">ile</span> <span class="char-style-override-7">Bir Hüküm Gecesi’</span><span class="char-style-override-6">nde çizdikleri Frenkleşen işbirlikçi aydın tipi, ne kadar gerçekse, Mithat Cemal’in</span> <span class="char-style-override-7">Üç İstanbul</span> <span class="char-style-override-6">romanındaki o boyun eğmez devrimci aydın (Adnan) da o kadar gerçektir.</span></p>

      <p class="Normal-2 para-style-override-5"><span class="char-style-override-6">Selim İleri’de Adnan Bey, daha somut söyleyelim Mustafa Kemal seçeneği yok. Selim İleri, bizi Ahmet Mithat Efendi’nin Felatun Bey ile Rakım Efendi seçeneklerine hapsediyor. Oysa Frenkleşen aydın ile Osmanlı efendisi, aynı kapıya çıkar. Alafranga aydın ve geleneksel Osmanlı efendisi, kültürel düzlemde birbirinin karşıtıymış gibi görünürler, ancak siyasal düzlemde kol kola girerler. Çünkü Liberalizm, tekelci sermayeye bağlılığı nedeniyle, bizim gibi ülkelerde geçmişle hesaplaşan, devrimci bir çizgide gelişmedi, tersine sırtını geçmişe yasladı. Tarihimize baktığımız zaman, liberal akımın bir ayağının ortaçağda olduğunu görürüz. Prens Sabahattin’lerden bu yana liberaller, gericilikle ittifak halinde oldular ve hep geleneğe sarıldılar. Bayar-Menderes’lerin DP’si, Demirel’lerin AP’si, Turgut Özal’ların ANAP’ı, Çiller’in DYP’si, Boyner’lerin YDH’sı, hep sermaye tekelleri ile tarikatların ittifakına dayandılar.</span></p>

      <p class="Normal-2 para-style-override-5"><span class="char-style-override-6">İki yüzyıldır Türkiye’nin önündeki seçenekler, Felatun Bey ile Adnan Bey’dir. İki karşıt dünyanın aydınlarıdır bunlar: Batı’nın işbirlikçi aydını ve Türkiye’nin devrimci aydını. Ahmet Mithat Efendi’nin Felatun Bey’i sömürgeleşme yolunun kahramanıysa, Mithat Cemal’in Adnan Bey’i de bağımsızlık ve hürriyet yolunun kahramanıdır.</span></p>

      <p class="Normal-2 para-style-override-5"><span class="char-style-override-6">Yalnız roman kahramanları değil, yazarlarımız da bu iki yoldan birini seçmişlerdir. Bir Hüseyin Rahmi, daha bu yüzyılın başında Frenkleşmenin eleştirisini yapmıştır. Bir Mehmet Akif, daha bu yüzyılın başında “Medeniyet dediğin tek dişi kalmış canavar” diyerek, emperyalizmin doğasını saptayabilmiştir. Kapitalizmin daha o zaman çürüdüğünü görmek, derin bir tarih bilincini yansıtıyor. Hele bugünkü Batı komisyoncularına, NGO yıldızlarına, Helsinki muhiplerine bakınca, bu tarih bilincini daha da önemsemek gerekir. İnsanlığın yüz yılı aşan emperyalizm deneyiminden sonra, o “tek dişi kalmış canavar”dan özgürlük bekleyenler var. Bir Hüseyin Rahmi’lere ve Mehmet Akif’lere bakınız, bir de Batı kapitalizmine budalaca hayran aydınlarımıza. Felatun Bey’in üzerinde iğreti duran Frenkleşme, yüz yıllık bir sindirim sürecinden sonra onların özkültürü olmuştur. Böylece Frenkleşen aydın, bir karikatür olmaktan çıkmış, “yükselen değerlerin” yaratıcısı mertebesine ulaşmıştır.</span></p>

      <p class="Normal-2 para-style-override-5"><span class="char-style-override-6">Selim İleri, “yapay aydın” kavramını açıklarken, önce Frenkleşen aydını eleştiriyormuş gibi bir izlenim veriyor. Ancak asıl hedef tahtasında; Adnan’lar var, Mustafa Kemal’ler var, Nâzım Hikmet’ler var; Jakoben veya sosyalist, Türkiye’nin devrimci aydını var. Nitekim yazının sonlarında devrimci geleneğin temsilcilerinden olan Aziz Nesin’in adresine bir ok yollanıyor. Selim İleri, geleneğe karşı devrimci tavırdan yakınmaktadır. Yazar, “eski kültürün sönmemiş birikimine sarılırken”, liberal aydının Ezilen Dünya’daki tipik tavrını sergiliyor.</span></p>

      <p class="Normal-2 para-style-override-5"><span class="char-style-override-6">Gelenek, kuşkusuz bir kalemde çizilip atılamaz. Çünkü her ileri atılımın malzemesi, tarihin içindedir.</span> <span class="char-style-override-6">“Tarih, daha önceki nesillerin bıraktığı malzemeyi, sermayeyi ve üretici güçleri kullanan ve bunların ürününü alan nesillerin art arda gelişidir. Böylece, her nesil, bir yandan, geleneksel faaliyete tamamen değişmiş şartlar içinde devam eder; öte yandan, eski şartları, tamamen farklı bir faaliyet göstererek değişikliğe uğratır.”</span><span class="char-style-override-8"><a class="footnote-link" href="#footnote-225-85" id="footnote-225-85-backlink">85</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-85-backlink" id="footnote-225-85">85</a> <span class="char-style-override-9">Marx-Engels,</span> <span class="char-style-override-10">Alman İdeolojisi</span><span class="char-style-override-9">, s.82. Gelenek ile gelecek arasındaki ilişki için bkz. Doğu Perinçek,</span> <span class="char-style-override-10">Kemalist Devrim 2-Din ve Allah</span><span class="char-style-override-9">, İstanbul, Eylül 1994, s.190 vd.</span></p>
      </div>

      <p class="Normal-2 para-style-override-5"><span class="char-style-override-6">Özetle, bir toplum, geleceğini, ancak gelenekte oluşturduğu birikimle yaratır. İşte burada, “hangi gelenek” sorusu gündeme gelir. Kulluk, kölelik, cariyelik, rıza, tevekkül, ikiyüzlülük, tabasbus, bağnazlık, şiddet, kırım: Bunların hepsi Osmanlı gerçekleridir ve gelenektir. Buna karşılık bizim başkaldırı, bağımsızlık, hoşgörü, paylaşma, kardeşlik geleneğimiz de var. Gericilik ile devrimci birikim arasında bir ayrım yapılmadığı zaman, geleneğe yapılan bütün vurgular, hep kulluk toplumunun özlemleriyle birleşmiştir.</span></p>

      <p class="Normal-2 para-style-override-9"><span class="char-style-override-7">“Has Aydın-Düzmece Aydın”</span></p>

      <p class="Normal-2 para-style-override-5"><span class="char-style-override-6">Aydının idealleştirilmesine Enis Batur, “Has aydın-düzmece aydın” ayrımıyla katkıda bulunuyor. Batur, kendi aydın tanımını bir soruyla açıklıyor: “Toplumun değişken değerlerine göre ikide bir yer, yön ve değerler sistemi değiştiren; gününün ‘nimetlerinden’ pay almayı ana ilkesi sayan; düşünceleriyle egemen gidişatın karşısında yer alıp yapayalnız kalmayı göze almaktansa, bukalemun benzerleriyle ‘durum’a uygun yeni biçimler seçen kişiler aydın olabilirler mi?”</span><span class="char-style-override-8"><a class="footnote-link" href="#footnote-225-86" id="footnote-225-86-backlink">86</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-86-backlink" id="footnote-225-86">86</a> <span class="char-style-override-9">Enis Batur,</span> <span class="char-style-override-10">Cumhuriyet</span><span class="char-style-override-9">, 3 Eylül 1995.</span></p>
      </div>

      <p class="Normal-2 para-style-override-5"><span class="char-style-override-6">Olurlar, oluyorlar ve olmuşlardır. Hâkim sınıfların aydınları, “günün nimetlerinden”, hisse senetleriyle değil, hisse senedi sahiplerinin ideolojisini üreterek pay alırlar. Özel çıkar ve kâr sistemine dayanan “egemen gidişatı”, kültür ve sanat alanında meşrulaştırmak, onların işidir, işlevidir. Biz onları beğenmesek de, belli bir kültürü yeniden üretirler; aydındırlar.</span></p>

      <p class="Normal-2 para-style-override-5"><span class="char-style-override-6">Enis Batur, bir ahlâk ilkesine vurgu yapmak isterken, aydın gerçeğinden uzaklaşmaktadır. Aydın kavramının sınıfsal karakterini saptamadığı için, savunmak istediği ahlâk ilkesi (etik) de sağlam bir temele oturamıyor. Batur, bazı ahlâkî ipuçları yakalıyor; “günün nimetlerinden pay almayı” ana ilke olarak kabul etmiyor; “egemen gidişata karşı çıkmak” uğruna, gerekirse yapayalnız kalmayı bile göze almak gerekir diyor.</span></p>

      <p class="Normal-2 para-style-override-5"><span class="char-style-override-6">“Günün nimetlerini paylaştıran” sistem, kapitalist piyasa sistemidir. Sistem, nimetleri, kâr esasına göre paylaştırır. Bu nimet paylaşma sistemini yıkabilecek biricik güç ise, emekçi sınıflardır. Öyleyse, Enis Batur’un “has aydını”, ahlâk ilkesini, ancak kapitalist sisteme karşı mücadele pratiğinde hayata geçirebilir. Üstelik yapayalnız da kalmaz. Hâkim sınıf aydınının karşısındaki seçenek, ezilen sınıfın aydını olmaktır.</span></p>

      <p class="Normal-2 para-style-override-5"><span class="char-style-override-6">“Has aydın-düzmece aydın” ayrımıyla, ahlâk ilkesi (etik), kendi toplumsal temellerinden ve kendi ideolojik bütünlüğünden koparılmaktadır. Böylece</span> <span class="char-style-override-7">has</span> <span class="char-style-override-6">ve</span> <span class="char-style-override-7">düzmece</span> <span class="char-style-override-6">tanımı, bir tarih gerçeğinin, bir toplum gerçeğinin üzerini örtüyor.</span></p>

      <p class="Normal-2 para-style-override-5"><span class="char-style-override-6">“Has aydın” tanımını var eden, Enis Batur’un öznel değerleridir. O nedenle bu kavram, Enis Batur’un dünyasında geçerli olabilir. Ezilen sınıfın aydını olmak ise, nesneldir; kendisini toplumsal pratikle ortaya koyar; bu nedenle berraktır ve bilimsel bir ayrımın maddesini oluşturur.</span></p>

      <p class="Normal-2 para-style-override-5"></p>

      <p class="Normal-2 para-style-override-9"><span class="char-style-override-7">“Gerçek Aydın”</span></p>

      <p class="Normal-2 para-style-override-5"><span class="char-style-override-6">Bir de Ahmet Cemal’in idealleştirdiği “gerçek aydın” var. Değerli çevirmenimiz, aydını şöyle tanımlıyor: “Günümüz dünyasında ‘aydın’, kendini dogmaların ve önyargıların değil, fakat kendi düşüncesinin eleştirel süzgecinin ve evriminin egemenliğine koşulsuz bırakmış ‘her bireyin’ taşıdığını kıvançla söyleyebileceği bir kimliktir ve bu kimliğin edinilmesinde önemli olan, …dünyaya bakış biçimidir. …Aydın’ın tek tanımı, ‘düşüncenin evrimini yadsımayan kişi’dir.”</span></p>

      <p class="Normal-2 para-style-override-5"><span class="char-style-override-6">Ahmet Cemal’e göre, aydın kimliğini belirleyen, “dünyaya bakış biçimidir”.</span><span class="char-style-override-8"><a class="footnote-link" href="#footnote-225-87" id="footnote-225-87-backlink">87</a></span> <span class="char-style-override-6">Özeti, Rasyonalizmi benimseyenler “gerçek aydın” oluyor.</span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-87-backlink" id="footnote-225-87">87</a> <span class="char-style-override-10">Cumhuriyet</span><span class="char-style-override-9">, 14 Eylül 1995.</span></p>
      </div>

      <p class="Normal-2 para-style-override-5"><span class="char-style-override-6">Peki Yahya Kemal Beyatlı aydın değil midir?</span></p>

      <p class="Normal-2 para-style-override-5"><span class="char-style-override-6">Hem “bey”dir, hem “atlı”dır, hem de aydın.</span></p>

      <p class="Normal-2 para-style-override-5"><span class="char-style-override-6">Peki, Necip Fazıl Kısakürek?</span></p>

      <p class="Normal-2 para-style-override-5"><span class="char-style-override-6">Ya Hüseyin Hatemi?</span></p>

      <p class="Normal-2 para-style-override-5"><span class="char-style-override-6">Nevzat Yalçıntaş ve Ali Bulaç aydın değiller midir?</span></p>

      <p class="Normal-2 para-style-override-5"><span class="char-style-override-6">Ahmet Cemal’in tanımına uymazlar, ama onlar da Ahmet Cemal kadar aydındırlar.</span></p>

      <p class="Normal-2 para-style-override-5"><span class="char-style-override-6">Ahmet Cemal, bilimsel bir aydın tanımı yerine, kendisiyle aynı dünya görüşünü paylaşanları aydın diye tanımlıyor.</span><span class="char-style-override-8"><a class="footnote-link" href="#footnote-225-88" id="footnote-225-88-backlink">88</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-88-backlink" id="footnote-225-88">88</a> <span class="char-style-override-9">Yazar ve şairlerimizin çoğu, “Benim dünya görüşümü paylaşanlar aydındır” anlayışındalar.</span> <span class="char-style-override-10">Cumhuriyet</span> <span class="char-style-override-9">gazetesi köşe yazarları arasındaki tartışma, bu tanımın yaygınlığını bir kez daha kanıtladı. Bu anlayışı, öteden beri özellikle Köy Enstitülü yazarlarımız heyecanla temsil etmişlerdir. Bir örnek için bkz. Turan Altuntaş,</span> <span class="char-style-override-10">Aydın Kime Denir?</span><span class="char-style-override-9">, Beti Yayınları, Gaziantep, Mart 1991, s.8.</span></p>
      </div>

      <p class="Normal-2 para-style-override-5"><span class="char-style-override-6">Bir kez bu tanım, yalnız “günümüz” için geçerli. Bütün tarihsel dönemler için geçerli bir aydın tanımı yapılmıyor. O nedenle Nedim aydın değil mi, Bâki aydın değil mi, Ebussuut Efendi aydın değil mi diye soramıyoruz.</span></p>

      <p class="Normal-2 para-style-override-5"><span class="char-style-override-6">Daha önemlisi, bu tanımda aydının temel özelliği olan, işlevi ve rolü yok. “Düşüncenin evrimini yadsımayan kişi” aydın olarak tanımlanıyor. Örneğin, “düşüncenin evrimini yadsımayan” köşedeki manifaturacı, aydın oluyor. Bu tanıma giren yüz binlerce insan var, ama hiçbiri aydın değil.</span></p>

      <p class="Normal-2 para-style-override-5"><span class="char-style-override-6">Aydın, belli dünya görüşüne göre tanımlanamaz; aşırı bireyci ve şüpheci dünya görüşüne sahip olanlarla sınırlanamaz. Feodal aydınlar da var, liberal aydınlar da var, sosyalist aydınlar da var. Öte yandan dogmatik aydınlar var, şüpheci aydınlar var.</span></p>

      <p class="Normal-2 para-style-override-5"><span class="char-style-override-6">Kaldı ki bu tanım, iddiasının tersine, kendisini dogmatizmden kurtarabilmiş değil. En büyük dogmatizm ve önyargı, bireyin kendisini kendi düşünce ve yetenekleriyle sınırlamasıdır. “Kendini …kendi düşüncesinin eleştirel süzgecinin ve evriminin egemenliğine koşulsuz bırakmış olan kişi”, nasıl olacak da dogmatizmden ve önyargıdan kurtulacak? Kendine bu denli hayranlık ve “kendi düşüncesinin eleştirel süzgecine” böylesine mahkûm olmak, önyargıların ve dogmatizmin en temel kaynağıdır. İnsan, ancak pratik içinde ve kendi dışındaki düşünceye açılarak ve en önemlisi doğru düşünceyi maddî gerçeklikte ve toplumsal pratikte arayarak ve sınayarak dogmatizmden kurtulabilir. Birey, hiçbir zaman doğruları “kendi düşüncesinin evriminde ve egemenliğinde” bulamaz. İnsan, ancak o evrim ve egemenliğe böyle aşırı güvenmediği zaman, toplumun ve diğer insanların birikimiyle temasa gelerek doğrulara göreli de olsa ulaşır.</span></p>

      <p class="ARA" id="toc_marker-3-2">Düşüncenin ve Aklın İdealleştirilmesi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Ayrıca düşünce ile inanç arasındaki sınır, Ahmet Cemal’in söylediği kadar kesin değildir. Her inanç, başlangıçta bir düşüncedir. Düşünceyi inanç haline getirerek dokunulmaz kılan da, yine insan düşüncesidir. Bütün peygamberlerin tebliğ ettikleri inançlar, insan düşüncesidir; belli bir toplumsal sistemin ideolojik hegemonyasının unsurlarıdır. Öte yandan her düşünce, yüzde yüz hakikat olduğuna kanaat getirdiğiniz andan başlayarak biraz inançtır.</span></p>

      <p class="Normal-2 para-style-override-5"><span class="char-style-override-6">Belli düşünce sistemleri, belli sınıfların toplum üzerindeki hâkimiyetlerini pekiştirirler ve bu nedenle kaçınılmaz olarak inanca dönüştürülürler. Bu anlamda Şüphecilik, Akılcılık, Liberalizm ve Demokrasi gibi felsefe ve siyaset teorileri de, burjuvazinin hâkimiyet sistemiyle bağlantılıdır ve dikkat edilirse inanç haline gelmişlerdir. Aydınlarımızın yazılarına bakıyoruz; Şüpheciliğe toz kondurulmuyor, bir Akılcılık hayranlığıdır gidiyor, Akılcılık din olmuş.</span><span class="char-style-override-8"><a class="footnote-link" href="#footnote-225-89" id="footnote-225-89-backlink">89</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-89-backlink" id="footnote-225-89">89</a> <span class="char-style-override-9">Aydın kavramını akılla değil, fakat Akılcı olmakla açıklayan bilimdışı tanımlardan birine de Zülfü Livaneli’de rastlıyoruz:</span></p>

        <p class="Normal-2 para-style-override-9"></p>

        <p class="Normal-2 para-style-override-8"><span class="char-style-override-9">“Eğer bir kişi yaşamını aklı öne alarak ve her şeyi aklî melekelerine göre, bilgiye ulaşarak düzenliyorsa, bu onun yaşama metoduysa, o kişi ‘entelektüel’dir”</span> <span class="char-style-override-10">(Milliyet</span><span class="char-style-override-9">, 8 Aralık 1994).</span></p>
      </div>

      <p class="Normal-2 para-style-override-5"><span class="char-style-override-6">Kuşkusuz Akılcılık ve Şüphecilik, insanlığın dinsel dogmalardan kurtulmasında önemli roller oynadı; insan düşüncesini özgürleştirdi. Ancak Akılcılığın ve Şüpheciliğin idealizmi de, felsefe olarak dinlerin kapıkomşusu değil midir? İnsan aklını Allah’ın yerine koyduğunuz zaman, yeniden Allah’a ulaşmış bulunuyorsunuz. Unutmayalım, Allah da, o yere göğe konmayan insan aklının icadıdır. Allah’ı icat eden insan aklı, daha sonra bu icadın gerçekler dünyasında açıklanamayacağını keşfetmiştir. Demek ki, toplumsal süreçten ve birikimden soyutlanmış insan aklına böyle aşırı güvenmenin sağlam bir gerekçesi bulunmuyor.</span></p>

      <p class="Normal-2 para-style-override-5"><span class="char-style-override-6">Çünkü</span> <span class="char-style-override-7">birincisi,</span> <span class="char-style-override-6">insan aklı, insan deneyimiyle, bu deneyimlerde elde edilen bilgi birikimiyle sınırlıdır. O nedenle, bütün yanlışlar ve yanılsamalar, insan aklının ürünüdür. Bu durumda, insan aklına hayran kalarak doğru bilgiye yaklaşılamaz.</span></p>

      <p class="Normal-2 para-style-override-5"><span class="char-style-override-7">İkincisi,</span> <span class="char-style-override-6">insan aklı, en sonunda sınıfın aklıdır. İnsanların, hele toplumla ilgili konularda, sınıflarından bağımsız bir akılları yoktur. Sınıfın aklı da, sınıfın ideolojik hegemonyasını sürdürmeye çalışır. Hiçbir sınıf, kendi çıkarlarının ötesinde bir insan aklına sahip değildir. Ve her sınıf, kendi aklını aydınları aracılığıyla topluma dayatır. Brecht, Ahmet Cemal’in çevirdiği</span> <span class="char-style-override-7">Me-ti’nin Özdeyişler Kitabı’</span><span class="char-style-override-6">nda, “akıllı kafalar” dediği aydınların işlevini şöyle açıklıyor:</span> <span class="char-style-override-6">“Akıllı kafalar, gerek iktidardakiler, gerekse o kafaların sahipleri tarafından çok aptalca ve sürekli olması düşünülemeyecek savları ve kurumları desteklemeleri amacıyla kiralanır. En akıllı kafalar, gerçeğin bilinebilmesi için değil, gerçekten uzak olandan nasıl yararlar sağlanabileceğinin anlaşılması için çaba harcarlar. İstedikleri, kafalarından değil, midelerinden alkış toplamaktır.”</span><span class="char-style-override-8"><a class="footnote-link" href="#footnote-225-90" id="footnote-225-90-backlink">90</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-90-backlink" id="footnote-225-90">90</a> <span class="char-style-override-9">Alan Yayıncılık, İstanbul 1977, s.24.</span></p>
      </div>

      <p class="Normal-2 para-style-override-5"><span class="char-style-override-6">İşte soyut insan aklının sınırlarına gelmiş bulunuyoruz. İnsanlık, bu çemberden ancak sınıfların olmadığı bir dünyaya ulaşarak kurtulabilir. Aklı özgürleştirmenin yolu da budur. Bu durumda sınıfsız toplum amacı, gerçeğe ulaşmanın da hareket noktası oluyor. Sınıflılık, insan aklına sınır koyuyor. Bu sınırdan kurtulmak için çıkış noktası, sınıfsız toplum için mücadeledir. Bu mücadelenin öğretisi olan Tarihsel Materyalizmin, insan düşüncesinin doruğu olmasının temeli buradadır.</span></p>

      <p class="Normal-2 para-style-override-5"><span class="char-style-override-6">Düşünce ile inanç arasındaki sınırı çizerken, dönüp dönüp soyut insan düşüncesinin gücüne vurgu yapmak, idealizmin çıkmazını ifade eder.</span></p>

      <p class="Normal-2 para-style-override-5"><span class="char-style-override-6">Doğruların biricik ölçütü; doğada maddedir ve yine doğanın bir parçası olan insan toplumunda ise, toplumsal pratiktir. Doğrular, düşüncede değil, olgularda aranır. Bu nedenle Descartes, “Düşünüyorum, o halde varım” iddiasıyla varlık ile düşünce arasındaki ilişkiyi tepetakla etmiştir. Marx’ın belirttiği gibi, insanın varlığını belirleyen, bilinci değildir; tam tersine, insanın bilincini belirleyen, onun toplumsal varlığıdır. Yani biz var olduğumuz için, varlığımızın bilince yansıması da var.</span><span class="char-style-override-8"><a class="footnote-link" href="#footnote-225-91" id="footnote-225-91-backlink">91</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-91-backlink" id="footnote-225-91">91</a> <span class="char-style-override-9">Marx,</span> <span class="char-style-override-10">Zur Kritik der Politischen Ökonomie,</span> <span class="char-style-override-9">Dietz Verlag, Berlin 1971, s.15 vd.</span></p>
      </div>

      <p class="Normal-2 para-style-override-5"><span class="char-style-override-6">Hele düşüncenin evrimini, Ahmet Cemal’in yaptığı gibi, “tek kesin gerçek” saymak,</span> <span class="char-style-override-7">inanç dünyasının</span> <span class="char-style-override-6">en büyük gafletidir. Yine düşüncenin gelişme dinamiğini “düşüncenin özünde” görmek, dünyanın “düşüncenin önderliğinde ve egemenliğinde ilerlediğini” varsaymak, dünyayı ruhların yönettiği düşüncesinin bir başka ifadesidir. Böyle toplumsal sınıflardan soyutlanmış bir soyut</span> <span class="char-style-override-7">düşünce,</span> <span class="char-style-override-6">bir</span> <span class="char-style-override-7">düşünce özü, ideal düşünce</span> <span class="char-style-override-6">vb yoktur. Bunlar, idealizmin üretip durduğu “nane ruhu” gibi kavramlardır.</span></p>

      <p class="Normal-2 para-style-override-5"><span class="char-style-override-6">Doğru düşüncenin kaynağı, düşüncenin kendisi değil; üretim faaliyeti, toplumsal pratik ve bilimsel deneydir. Bu insan faaliyetlerinden kopardığınız zaman, düşünce, milyonlarca yıl geçse kendi “öz dinamiğiyle” gelişmez, evrilmez. Böyle doğadan ve toplumdan soyutlanmış, kendi kendine evrilen soyut bir düşünce yoktur.</span></p>

      <p class="Normal-2 para-style-override-5"><span class="char-style-override-6">Ahmet Cemal, düşünceyi idealleştiren felsefesine uygun olarak, demokrasinin ve laikliğin kaynağını da, düşüncenin evriminde görüyor. Oysa demokrasi ve laiklik, dünya ölçeğinde, sınıf mücadelesinin, toplumsal devrimlerin ürünüdür. Düşünce de, sınıf mücadelesi ve toplumsal devrimler zemininde gelişti.</span></p>

      <p class="Normal-2 para-style-override-5"><span class="char-style-override-6">Ali Akay da, aydını, “kendi aklını, kendi beğenisini, kendi anlakını kullanabilen insan” olarak tanımlarken, Ahmet Cemal ile aynı “akıl” metafiziğine saplanıyor. Ali Akay, bütün Akılcılar (rasyonalistler) gibi toplumsal sistemin dışında ve üretim ilişkilerinden bağımsız bir “akıl”, “beğeni” ve “anlak” keşfetmektedir. Üstelik bu akıl ve beğeni “kendi aklı”, “kendi beğenisi”dir. O zaman akıl, daha da özelleşiyor, toplumsal süreçten ve ideolojiden daha bağımsızlaştırılıyor. Ali Akay’ın “kendi aklı” kavramı, bir avize gibi gökte sallanmaktadır.</span><span class="char-style-override-8"><a class="footnote-link" href="#footnote-225-92" id="footnote-225-92-backlink">92</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-92-backlink" id="footnote-225-92">92</a> <span class="char-style-override-9">Ali Akay, “Kant’ın Aydınlanması Işığında Doğu Perinçek’in Aydını”,</span> <span class="char-style-override-10">Cumhuriyet</span> <span class="char-style-override-9">gazetesi</span> <span class="char-style-override-10">Kitap</span> <span class="char-style-override-9">eki, 8 Haziran 2001. Ali Akay’ın aynı yazıdaki “bağımsız aydın” kavramının eleştirisi için bkz. yukarıda “’Bağımsız’ ve ‘Özerk’ Aydın” bölümü.</span></p>
      </div>

      <p class="Normal-2 para-style-override-5"><span class="char-style-override-6">Peki, bir kesim aydın, soyut düşünce ve aklı niçin böyle putlaştırmaktadır?</span></p>

      <p class="Normal-2 para-style-override-5"><span class="char-style-override-6">Aydın takımı, kendisini soyut aklın ve düşüncenin temsilcisi olarak görür. Soyut düşünce ve akıl, burjuva aydınının sermayesidir; piyasaya sürdüğü maldır. Aydın, insanlığı soyut düşünce ve akıl önünde diz çökmeye zorlarken, burjuvazinin sınıf hâkimiyeti sistemini pekiştirir. Aydın, soyut aklın temsilcisi olarak, burada rahiplerin rolünü üstlenmiştir. Zaten rahipler de, ilkçağın ve ortaçağın aydınlarıdır. Soyut aklın egemenliği, doğrudan burjuvazinin egemenliğini propaganda etmez. Allah’ın egemenliği de, doğrudan efendinin egemenliği olarak takdim edilmiyordu. Ancak nasıl Allah’ın egemenliğinin arkasında toprak beyinin egemenliği varsa, soyut aklın egemenliğinin arkasında da burjuvazinin egemenliği vardır. Akılcılık (rasyonalizm) dedikleri, işte bu egemenliğin felsefesidir.</span></p>

      <p class="Normal-2 para-style-override-5"><span class="char-style-override-6">İster rahip kimliğinde, isterse günümüzün kültür yaratıcısı kimliğinde olsun, aydın, hizmet ettiği hâkimiyet sisteminin nimetlerini paylaşmaktadır. Burjuva aydını, soyut aklı ve düşünceyi göklere çıkarırken, bugün, 17 ve 18. yüzyıldan farklı olarak, sanıldığı gibi düşüncenin özgürleşmesi için mücadele etmiyor. Düşünceyi özgürleştirecek olanlar, özgürlükten yoksun olanlardır; artık emekçilerdir ve emekçi sınıfların aydınlarıdır. Düşünce özgürlüğü ve bütün özgürlükler, hâkim sınıflar için sonuna kadar var. Hâkim sınıflar, ezdikleri sınıfların özgürlüklerini sınırladıkları ölçüde özgürdürler. Özgürlüğe ihtiyacı olan, emekçi halktır. O nedenle günümüz dünyasında, hiç kimse emekçi sınıfların safında olmadan, özgürlüğün yanında olamaz.</span></p>

      <p class="ARA" id="toc_marker-3-3">Kültürün İdealleştirilmesi</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aydınlar arasındaki tartışmada, “kültürsüzlük uçurumu”ndan söz ediliyor; bazı kültürler tırnak içine alınıyor, böylece o kültürlerin aslında kültür olmadıkları söyleniyor. Bazı toplumların “kültürsüz” olduğu vurgulanıyor.</span></p>

      <p class="Normal-2 para-style-override-5"><span class="char-style-override-6">Kültür de bir aydın metaı, bir aydın malı. O nedenle kültür ne kadar az bulunsa ve ne kadar göğe çıkarılsa, fiyatı o kadar yükseliyor.</span></p>

      <p class="Normal-2 para-style-override-5"><span class="char-style-override-6">Kültürün idealleştirilmesi de, bir aydın metafiziğidir.</span></p>

      <p class="Konu-Ba-l---" id="toc_marker-4" xml:lang="tr-TR">IV-KÜLTÜR VE UYGARLIK</p>

      <p class="ARA" id="toc_marker-4-1">Kavramlar</p>

      <p class="Normal-2 para-style-override-5"></p>

      <p class="Normal-2 para-style-override-5"><span class="char-style-override-6">Aydınlarımız, aydın kavramı gibi kültür kavramını da tanımlamadan tartışıyorlar. Birçok bilim adamı ve araştırmacımızın, kültür ve uygarlık kavramlarını bilmeden, kültür ve uygarlık üzerine yazılar ve kitaplar yazdıklarına tanık oluyoruz.</span></p>

      <p class="Normal-2 para-style-override-5"><span class="char-style-override-6">Kültür öyle yere göğe konmayacak bir kavram değil, ilk insanla birlikte ortaya çıktı. Kültür, insanın atası olan hominidler’in bir türünden insana geçiş olayından beri var. Örneğin ağaçtan meyve toplamak, bir kültürdür. Taşları yontup alet haline getirmek, bir kültürdür. Toprağı pişirerek tuğla yapmak, bir kültürdür. Mağara duvarına çizilen resim veya ava giderken yapılan dans da, belli bir kültürün ürünüdür. “Kültürsüz” bir toplum olamaz. Kültür yoksa, üretim yoktur ve toplum da yoktur. Dahası, kültür yoksa, insan yoktur. Kültür, doğaya insan müdahalesiyle başlar, üretimle başlar, insanla başlar.</span></p>

      <p class="Normal-2 para-style-override-5"><span class="char-style-override-6">Uygarlık ise, tarihöncesinde yoktu, tarihle birlikte ortaya çıktı.</span><span class="char-style-override-8"><a class="footnote-link" href="#footnote-225-93" id="footnote-225-93-backlink">93</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-93-backlink" id="footnote-225-93">93</a> <span class="char-style-override-9">Mehmet Fuat, “’kültür’ ile ‘uygarlığın’ eşanlamlı sözcükler arasına konduğunu” söylüyor. Bu iki kavram arasındaki ince ayrımın kentlere yerleşmeyle ilişkili olduğunu belirtiyor</span> <span class="char-style-override-10">(Çağdaşımız Makyavel,</span> <span class="char-style-override-9">Adam Yayınları, Mart 1992, s.18). Kentleşmenin birçok toplumda özel mülkiyetin yayılması ve sınıflaşmayla birlikte olduğu düşünülürse, kentleşme ile uygarlık arasındaki bağ saptanır. Ancak uygarlığı belirleyen, kentleşme değil, özel mülkiyete ve ticarete geçiştir; başka deyişle sınıflaşmadır. Kentler de, bu süreçle bağlantılıdır kuşkusuz, ancak sürecin belirleyicisi değil, görünümüdür (tezahür).</span></p>

        <p class="Normal-2 para-style-override-6"><span class="char-style-override-9">Murat Belge’nin “Kültür ve Uygarlık” başlıklı yazısında, bu kavramlar hakkında bilimsel bir tanıma ve kavrayışa rastlanamıyor</span> <span class="char-style-override-10">(Cumhuriyet</span><span class="char-style-override-9">, 8 Aralık 1982).</span></p>

        <p class="Normal-2 para-style-override-6"><span class="char-style-override-9">Batı dilinden yapılan çevirilerde de kültür ve uygarlık gibi bilimsel terimler hep karıştırılmaktadır. Örneğin Engels’in ünlü</span> <span class="char-style-override-10">Ailenin Özel Mülkiyetin ve Devletin Kökeni</span> <span class="char-style-override-9">adlı kitabının bütün basımlarında, “Tarihöncesi Uygarlık Aşamaları” başlığı, eleştirildiği halde yerli yerinde oturmaya devam eder. Oysa bu başlığın “Tarih-Öncesi Kültür Aşamaları” diye çevrilmesi gerekirdi (Almancası: “Vorgeschichtliche Kulturstufen”, İngilizcesi: “Prehistoric Stages of Culture”). (Sol Yayınları, Kenan Somer çevirisi.)</span></p>

        <p class="Normal-2 para-style-override-6"><span class="char-style-override-9">Bu, bir çeviri hatası olmanın ötesinde, kültür ve uygarlık kavramının bilinmediğini gösteriyor. Oysa Engels, o başlığın altında tarihöncesinde bir uygarlık bulunmadığını anlatır. Ama tarihöncesinde bir kültür vardır. Kabile toplumunun bir uygarlığı yoktu, ama bir kültürü vardı. Uygarlık ve kültür kavramları için bkz. Doğu Perinçek,</span> <span class="char-style-override-10">Osmanlı’dan Bugüne Toplum ve Devlet</span><span class="char-style-override-9">, 1. basım, Temmuz 1986, s.84 vd; özellikle bkz. s.90, dipnot 24.</span></p>
      </div>

      <p class="Normal-2 para-style-override-5"><span class="char-style-override-6">Bilindiği gibi, toplumlar, sınıflara bölündükten sonra tarih çağına girdi, başka deyişle uygarlaştı (civilisation). Uygarlığa geçiş ile özel mülkiyetin, ticaretin, meta ekonomisinin, devletin, ordunun, siyasetin, hukukun, ideolojinin, dinin ve sanatın doğuşu aynı zamana denk düşüyor. Uygarlık, toplumların sınıflara bölündükten sonraki kültürleridir. Kabile toplumunun uygarlığı yoktu, ama kültürü vardı.</span></p>

      <p class="Normal-2 para-style-override-5"><span class="char-style-override-6">Kültürün kuşkusuz belli basamakları var. İnsanlık tarihinin gelişme yatağını veri alırsak, kültürün yokluğundan değil, ama kültürün geriliğinden veya köleci, feodal, kapitalist, sosyalist karakterinden söz edilebilir.</span></p>

      <p class="Normal-2 para-style-override-5"><span class="char-style-override-6">Kültür nedir öyleyse?</span></p>

      <p class="Normal-2 para-style-override-5"><span class="char-style-override-6">Kültür, insan emeğinin ürettiği bütün maddî ve manevî değerlerin toplamıdır. Toplum tarafından yaratılan değerler yanında, bu değerlerin üretiminde, kullanılmasında ve aktarılmasında işe yarayan araçlar da kültür kapsamı içindedir. Toprağın ekilmesi ve yiyeceğin pişirilmesinden, maden cevherinin çıkarılıp işlenmesine, sanattan bilimsel çalışmaya kadar insan emeğinin ürünü olan bütün değerler, bir toplumun kültürünü oluşturur.</span><span class="char-style-override-8"><a class="footnote-link" href="#footnote-225-94" id="footnote-225-94-backlink">94</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-94-backlink" id="footnote-225-94">94</a> <span class="char-style-override-9">Kemalist iktidarın resmî tarih görüşünü içeren</span> <span class="char-style-override-10">Türk Tarihinin Ana Hatları</span> <span class="char-style-override-9">başlıklı kitapta da doğru bir kültür (hars) tanımı yapılmıştır: “Bir insan cemiyetinin, devlet hayatında, fikir hayatında (yani: ilim ve san’atta), iktisat hayatında yapabildikleri şeylerin muhassalası...” Aynı yerde, uygarlığın kültürden başka bir anlama gelmediği de belirtilir (s.20).</span></p>
      </div>

      <p class="Normal-2 para-style-override-5"><span class="char-style-override-6">Kültür kavramı, başlangıçta insan ihtiyaçlarını karşılamak amacıyla toprağın işlenmesi anlamında kullanılıyordu:</span> <span class="char-style-override-7">Agricultura.</span> <span class="char-style-override-6">Daha sonra insanın, manevî ve zihinsel yeteneklerinin eğitilmesi ve yetkinleştirilmesine de</span> <span class="char-style-override-7">cultura</span> <span class="char-style-override-6">dendi. Kültür sözcüğünün bu anlamdaki kullanımına, Cicero’nun ünlü cümlesinde rastlıyoruz: “Cultura …animi philosophia est” (Kültür, felsefenin canıdır).</span> <span class="char-style-override-7">Cultura</span> <span class="char-style-override-6">kavramının kapsamı, ilk kez 17-18. yüzyılda genişledi ve insanın çevresine ve doğaya kattığı her şeyi içine aldı. Bu anlamda kültür, değerli yazarımız Melih Cevdet Anday’ın da belirttiği gibi, insan yapısıdır, yapaydır.</span><span class="char-style-override-8"><a class="footnote-link" href="#footnote-225-95" id="footnote-225-95-backlink">95</a></span></p>

      <div class="footnote">
        <p class="Basic-Paragraph"><a class="footnote-anchor" href="#footnote-225-95-backlink" id="footnote-225-95">95</a> <span class="char-style-override-9">Melih Cevdet Anday, “Eski Kültürümüz Dedikleri”,</span> <span class="char-style-override-10">Cumhuriyet</span><span class="char-style-override-9">, 22 Ağustos 1995.</span></p>

        <p class="Normal-2 para-style-override-6"><span class="char-style-override-9">Claude Levi-Strauss da, kültürün “bütün yapay evreni kapsadığını” belirtir. Bkz.</span> <span class="char-style-override-10">Irk ve Tarih</span><span class="char-style-override-9">, Metis Yayınları, İstanbul, Nisan 1985, s.171.</span></p>
      </div>

      </div>

    </div>
</body>
</html>