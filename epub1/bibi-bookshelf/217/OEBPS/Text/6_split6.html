<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x6.html" xml:lang="tr-TR">
<div class="Basic-Text-Frame">
<p class="B-l-m-Ba-l---" id="toc_marker-5">BEŞİNCİ BÖLÜM</p>

      <p class="Basic-Paragraph para-style-override-9" xml:lang="en-GB"></p>

      <p class="Konu-Ba-l---">19. YÜZYIL: “TARİH YÜZYILI” (III)<br/>
      İDEALİZM SONRASINDA<br/>
      TARİH KAVRAMI</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Alman Tarih Okulu</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu, kökeni ve gelişimi bakımından büyük ölçüde Herder’e bağlı ve çoğunluğunu aynı zamanda filozof da olan tarihçilerin oluşturduğu bir okul olarak Alman İdealizmi’yle aynı dönemde ortaya çıkmış ve hatta bazı bakımlardan ondan daha da eski bir geçmişe sahip olmuştur. Ama gelişim çizgisi içinde sonradan büyük ölçüde Alman İdealizmi’ne karşı bir tepkiyi de kısmen beraberinde taşıdığı için bu okula bu bölümde yer vermeyi uygun bulduk. (Bu altbölümün Ernst Cassirer’in, “Ekler” bölümündeki “Romantizm ve Eleştirel Tarih Biliminin Başlangıçları” ve “Tarih Yazıcılığının Temelleri Olarak Politik ve Anayasal Teori” başlıklı yazılarıyla birlikte okunması önerilir.)</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">1830’lardan sonra Alman İdealizmi’ne ve özellikle de Hegel felsefesine ve onun tarih anlayışına karşı sert tepkiler ortaya çıkmıştır. Öbürlerine de ileride değineceğimiz bu sert tepkilerden birisi, Herder’in her çağı ve ulusu kendi özelliği ve tekilliği içinde tanıma konusundaki görüşünü benimseyerek, “genel tarih”e bağlı olduğu kadar Alman ulusunun tarihine yönelik</span> <span class="char-style-override-9" xml:lang="tr-TR">de yoğun bir</span> <span class="char-style-override-11" xml:lang="tr-TR">tarih araştırması</span> <span class="char-style-override-9" xml:lang="tr-TR">yürütmekte olan Alman Tarih Okulu’ndan gelmiştir. Modern tarih biliminin kurulmasında çok büyük katkıları olan Alman Tarih Okulu’nda, gerçi okul üyeleri arasında amaç ve eğilim farklılıkları vardır ama okul tümüyle bir genel programa da bağlı görünür. Bu programın dayandığı bazı ilkeler, tüm okul üyeleri için geçerli sayılabilir. Bir kere bu okul, Herder’e bağlı olarak, Aydınlanma’nın ve Alman İdealizmi’nin ortak ülküsü olan</span> <span class="char-style-override-11" xml:lang="tr-TR">ilerleme</span> <span class="char-style-override-9" xml:lang="tr-TR">idesinin somut olarak denetlenmesi olanaksız bir şey olduğu konusunda (Droysen ve bazıları dışında) görüş birliği içindedir. Heinrich Karl Ludolf von Sybel, Friedrich Karl von Savigny ve Leopold von Ranke’ye göre, devletlerin ve halkların sürekli ilerleme içinde oldukları savı, “somut tarih araştırması”yla asla doğrulanamaz. Bu ancak ahlaksal planda benimsenmesi gereken bir Aydınlanmacı ülküdür, bir “tarih kategorisi” değildir. Öbür yandan, bu okula göre, somut tarih araştırması, tarihe, Hegel’in dediği gibi “aklın gerçekleşme alanı” olarak bakmamıza elverecek hiçbir yeterli ipucu bulamamaktadır.</span><span class="char-style-override-12" xml:lang="tr-TR">1</span> <span class="char-style-override-9" xml:lang="tr-TR">Tam tersine, somut tarih araştırması, tarihte akla uygun bazı gelişmeler saptasa da bunun yanı sıra akıldışı (irrasyonel) motiflerin bazen çok daha fazla olduğunu, hatta bu motiflerin akılcı motiflere daha ağır bastığını gözlemektedir. Bu akıldışı motiflerin de bir başka akılsallığa, örneğin “tanrısal akıl”a bağlı olduklarını ise, ancak kötü anlamıyla “spekülatif” çalışan bir düşünce söyleyebilir.”</span><span class="char-style-override-12" xml:lang="tr-TR">2</span> <span class="char-style-override-9" xml:lang="tr-TR">Öyle ki tarihe mantıksal-kurgusal bir şemayla yönelmek ve tarihte bu şemanın aslında kendisinden başka bir şey olmayan bir akılsallık bulunduğunu söylemek, “boş bir spekülasyon”dur.</span><span class="char-style-override-12" xml:lang="tr-TR">3</span> <span class="char-style-override-9" xml:lang="tr-TR">Tarih araştırması, tam da Hegel’in aşmak istediği “historik tarih” alanında kalmalıdır. Tarih araştırması bir insanı, bir ulusu, bir halkı, bir devleti “kendi özel oluşma tarzı”, kendi özel durumu ve kendi özel belirlenimi altında ele almalıdır.</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">“Tarihsel bilgi” bir halkın, bir ulusun, bir devletin kendine özgülüğünü oluşturan öğelerin eleştirisi ve çözümlenmesi yoluyla elde edilir. Bu bakımdan, tarihsel bilgi, “bir ulusun, bir halkın belli bir süreçte kendisini nasıl tanıdığı”nın da bilgisi olmak durumundadır. Böyle bir bilgi için başvurulabilecek başlıca öğelerse, bir ulusun ya da halkın tümü ya da büyük çoğunluğu için geçerli sayılmış hukuksal düzenler, anayasalar yanında, o ulusun ya da halkın kendisine özgü</span> <span class="char-style-override-11" xml:lang="tr-TR">ahlaksal</span> <span class="char-style-override-9" xml:lang="tr-TR">ve estetik değerler de olabilir. Böylece örneğin Johann Böhmer ve Jacob Grimm için tarihsel bilgi, “bir halkın, bir ulusun kendisi hakkındaki bilinci”nin ne olduğu saptanarak ve sadece o halkın ve ulusun tarihi için geçerli olabilecek şekilde elde edilmiş olan bir bilgidir.</span><span class="char-style-override-12" xml:lang="tr-TR">5</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Öbür yandan Alman Tarih Okulu için hiçbir tarih araştırması salt bilme, “bilmek için bilmek” uğruna yapılamaz. Çünkü tarih araştırması, örneğin Sybel’e göre, daima “yaşamakta olan kuşağa bir şeyler taşımak” için yapılır. Bugünümüze bir katkı getirmeyen, bugünümüzü anlamaya yardımcı olmayan bir tarih araştırması amaçsız bir uğraşı olmaktan öteye geçemez. Böyle olduğu içindir ki, Sybel’e göre bir tarih araştırması daima “taraflı”dır.</span><span class="char-style-override-12" xml:lang="tr-TR">6</span> <span class="char-style-override-9" xml:lang="tr-TR">Çünkü o, geçmişi bugün için anlamak istemekte, “bugünün taraftarlığı”nı yapmaktadır. Bunun sonucu olarak Sybel şöyle der: “Objektif bir tarih ve tarafsız bir tarihçi olamaz.”</span><span class="char-style-override-12" xml:lang="tr-TR">7</span> <span class="char-style-override-9" xml:lang="tr-TR">Ama bu, tarih bilgisinin değerini alçaltan bir durum da değildir. Tam tersine, tarihçinin bugünümüzü gözeten bir tutumla ürettiği tarih bilgisi, bizzat bugünümüzü anlamak ve geleceğimizi kendimize göre yönlendirmek gibi bir pratik yarara hizmet ettiği için doğabilimsel bilgiden daha değerlidir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu, bir halkı, bir ulusu ele almak için en uygun modelin, bu halkı ve ulusu, tıpkı Herder gibi, bir</span> <span class="char-style-override-11" xml:lang="tr-TR">organizma</span> <span class="char-style-override-9" xml:lang="tr-TR">olarak görmek olduğunu belirtir. Örneğin Joseph Görres, her tarihsel ayrıntıda “tarihin organik karakteri”nin görülebileceğini belirtir. Halk ya da ulus, kendi organik yapısına uygun belirli bir gelişme içindedir. Bu gelişmede, organizmayı oluşturan her öğe öbür öğelerle çokyönlü bir</span> <span class="char-style-override-11" xml:lang="tr-TR">karşılıklı etkileşim</span> <span class="char-style-override-9" xml:lang="tr-TR">içindedir. Bu karşılıklı etkileşim içinde ise, organizmanın yaşamasını sağlayan, temel işlevlerini yerine getiren organ olarak</span> <span class="char-style-override-11" xml:lang="tr-TR">devlet</span> <span class="char-style-override-9" xml:lang="tr-TR">karşımıza çıkar. Yani devlet, organizmanın</span> <span class="char-style-override-11" xml:lang="tr-TR">üstünde</span> <span class="char-style-override-9" xml:lang="tr-TR">ya da</span> <span class="char-style-override-11" xml:lang="tr-TR">dışında</span> <span class="char-style-override-9" xml:lang="tr-TR">bir yerde değildir; o da organizmanın içindedir. Ne var ki devlet bir kalp ya da beyin gibi organizmanın tek tek tüm organlarının yapılarını ve işlevlerini görebilmemizi sağlayan düzenleyici bir organ olduğundan, organizmanın bütününü bu düzenleyici organdan kalkarak betimlemek en uygun yoldur. Böyle olunca tarihsel betim, organizmayı, yine kendisinin bir parçasından yola çıkarak bütün halinde görmeye çalışan bir betim olur. Ama amaç, bütünü görmek olmakla birlikte, bu bütünlüğe asla ulaşılamaz. Çünkü geçmişte kalan halk ya da uluslar veya dönemler ve çağlar hakkında elimizde bulunan “empirik malzeme” kısıtlı olduğu gibi, o halka, ulusa, çağa ya da döneme egemen hukuksal, ahlaksal vb. değerleri ve normları tam olarak anlayabilme olanağımız da kısıtlıdır. Bu yüzden tarihsel betim daima geçmişi bugünden kalkarak ve bugün için anlamaya çalışan bir</span> <span class="char-style-override-11" xml:lang="tr-TR">yorum bilgisi</span> <span class="char-style-override-9" xml:lang="tr-TR">sunabilme olanağına sahiptir.</span><span class="char-style-override-12" xml:lang="tr-TR">8</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu konumlamaya göre tarih araştırması, halkın ya da ulus olarak bu organizmayı, her şeyden önce halk ya da ulusun devletini tanımaya çalışan bir “politik tarih araştırması”yla başlar. Örneğin Ranke’ye göre tarih araştırması, işe, halk ya da ulus olarak organizmanın “kendi bütünlüğü içindeki büyük devlet eylemleri”ni betimlemekle başlayacaktır.</span><span class="char-style-override-12" xml:lang="tr-TR">9</span> <span class="char-style-override-9" xml:lang="tr-TR">Ama Sybel gibi Ranke için de tarih araştırması bugüne ait, bugünün toplumsal ihtiyaçlarına göre yönlenen bir araştırmadır. Bu yüzden de onun ana özelliği daima bir pratik amaca bağlı kalmasında belirir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu genel ilke ve görüşler doğrultusunda Alman Tarih Okulu kendi pratik amacını, “Alman ulusunun ve devletinin birliği” olarak koyar ve bu amaç açısından Alman tarihinin yoğun bir araştırmasına yönelir. Örneğin 19. yüzyılın sonlarına doğru Heinrich von Treitschke bu amacı şöyle belirtir: “Bizi tarihe yönelten ide, toplumumuzun birliği idesidir.”</span><span class="char-style-override-12" xml:lang="tr-TR">10</span> <span class="char-style-override-9" xml:lang="tr-TR">Sybel’e göre tarih araştırması artık, devletin bir zamanlar (Hegel örneğinde olduğu gibi) felsefeden beklediği işlevi yüklenmiştir. Öyle ki örneğin Ranke’ye göre tarih ve politika, hem teorik hem de pratik düzlemde felsefeyi de içine alan birer etkinliktir. Ama bu, tarih araştırmasını hükümet politikası emrine adamak demek de değildir. Böyle bir şey bilim ahlakına uymadığı gibi, tarih araştırmasından beklenen işlevi de baltalar. Hükümet politikasına göre yazılmış tarih, her zaman olmasa da çoğu kez, bugün yaşamakta olan kuşağın özlem, istek ve taleplerini gözetmeyen çarpık bir tarih, pek çok şeyi örten bir resmi tarih olabilir. Bu yüzden tarih araştırması, hükümet politikalarına göre değil, “ulusun genel esenliği” idesine göre yapılır. Ulusal politika her zaman hükümet politikası olmayabilir. Ulusal politika, yaşayan kuşakların istek, özlem ve taleplerinden türeyen idelerin gözetilmesiyle oluşturulur. Bu yüzden tarihçi hükümetlerin değil, ulusal idelerin sesine kulak verir. O olsa olsa, ulusal politikanın aynı zamanda hükümet politikası olmasını arzulayabilir.</span><span class="char-style-override-12" xml:lang="tr-TR">11</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu, bu konumlama içinde sadece bir ulusal tarih yazıcılığının dayanacağı ilkeleri ve kuralları belirlemekle de yetinmez. Bu okul yine Herder’den aldığı etkilerle,</span> <span class="char-style-override-11" xml:lang="tr-TR">humanite</span> <span class="char-style-override-9" xml:lang="tr-TR">idesi altında genel bir tarihe, bir dünya tarihine de yönelir. Çünkü anımsanacağı gibi Herder, tarihsel olaylara kendi tekillik ve özgüllükleri içinde yönelmek gerektiğini belirtmişti ve yukarıda gördüğümüz gibi, Alman Tarih Okulu bu görüşler doğrultusunda bir ulusal tarih yazıcılığı geliştirmişti. Ama aynı Herder, tarihte “hümanitenin parladığı anlar”dan söz ederken “insanlık tarihi”ne de eğilmek gerektiğini belirtmiş olmakla, Alman Tarih Okulu’nu “genel tarihçilik” konusunda da etkilemiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Örneğin Wilhelm von Humboldt’a göre tarih araştırması, ulusal tarihçilik yanında bir de dünya tarihine hümanite</span> <span class="char-style-override-9" xml:lang="tr-TR">açısından eğilip “insani genel”in ortaya çıkarılmasına da yönelmelidir. Burada tarihin görevi, “insani yaşamın derinliğine araştırılması yoluyla, en yüksek insanlığa ulaşmaktır.”</span><span class="char-style-override-12" xml:lang="tr-TR">12</span> <span class="char-style-override-9" xml:lang="tr-TR">Humboldt’a göre, “Felsefenin nesnelerin ilk temellerine, sanatın güzellik idelerine yönelmesi gibi, tarih de en özgün biçimiyle insanlığın betimine, bu capcanlı bütünlükteki temele yönelir.”</span><span class="char-style-override-12" xml:lang="tr-TR">13</span> <span class="char-style-override-9" xml:lang="tr-TR">Böyle bir çaba için tarihçinin “insani olan hiçbir şeye yabancı kalmaması”, tümüyle “kültürü sindirmiş” olması gerekir.</span><span class="char-style-override-12" xml:lang="tr-TR">14</span> <span class="char-style-override-9" xml:lang="tr-TR">Yani tarihçi bilim, sanat, din, felsefe vb. alanlarında çok iyi bir donanıma sahip olarak “genel tarih”e yönelmelidir. O böyle bir donanımla tarihe yöneldiğinde, bizzat tarihin “tüm insani-ahlaksal oluşumun taşıyıcısı” olduğunu görür.</span><span class="char-style-override-12" xml:lang="tr-TR">15</span> <span class="char-style-override-9" xml:lang="tr-TR">Humboldt’a göre tarih, insanlığı “insani varoluş biçimlerinin birikimsel toplamı” olarak hem barındıran hem de bunlarca belirlenen süreçtir. Bu bakımdan “insani olan her şey aynı zamanda</span> <span class="char-style-override-11" xml:lang="tr-TR">tarihseldir</span><span class="char-style-override-9" xml:lang="tr-TR">.”</span><span class="char-style-override-12" xml:lang="tr-TR">16</span> <span class="char-style-override-9" xml:lang="tr-TR">“Gerçek tarihçi”, Humboldt’a göre, ister ulusal isterse evrensel düzeyde olsun, konusuna böyle bir kültürel donanım ve bu donanımın kendisine sağladığı</span> <span class="char-style-override-11" xml:lang="tr-TR">tarihselci</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">historist</span><span class="char-style-override-9" xml:lang="tr-TR">) bakışla eğilecektir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İnsani olan her şeyin aynı zamanda tarihsel ve tüm kültürün taşıyıcısının tarih olduğu savı, yani</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">historizm</span><span class="char-style-override-9" xml:lang="tr-TR">), Romantik filozoflarda, örneğin Schlegel’de de adı konmadan ileri sürülmüş bir sav olarak vardır. Ama bu terimin, Herder’in etkisiyle belirli bir anlam içeriğiyle ilk kez Alman Tarih Okulu’nda kullanıldığı görülür. (“Tarihselcilik” konusunu, ileride “Tarihselcilik-Tarihsicilik Tartışması” başlığı altında genişliğine ele alacağız.)</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece özellikle Humboldt’la birlikte, Alman Tarih Okulu’ nda iki ana yönelimin bir arada etkin olduğu saptanabilir: Bir yandan tarihsel olayları, halkları, ulusları, dönemleri, çağları kendi özellik, bireysellik ve tekillikleri, başka olay, çağ, ulus, dönem vb. ile benzemezliği açısından ele alan bir</span> <span class="char-style-override-11" xml:lang="tr-TR">somut tarih araştırmacılığı</span><span class="char-style-override-9" xml:lang="tr-TR">; öbür yandan insanlık tarihine yönelik, Ranke’nin sözleriyle “tümüyle tarihsel bir şey olarak insanlığı kendi bütünlüğü içinde görebilecek” bir</span> <span class="char-style-override-11" xml:lang="tr-TR">dünya tarihçiliği</span><span class="char-style-override-9" xml:lang="tr-TR">.</span><span class="char-style-override-12" xml:lang="tr-TR">17</span> <span class="char-style-override-9" xml:lang="tr-TR">İkinci yönelim, yine Ranke’nin şu sözlerinde ifadesini bulur: “Tarih, doğasını evrenselde bulur.”</span><span class="char-style-override-12" xml:lang="tr-TR">18</span> <span class="char-style-override-9" xml:lang="tr-TR">Bu konumuyla tarih, yukarıda da değinildiği gibi, Ranke için hem teorik hem de pratik felsefeyi içine alır. Bunun gibi örneğin Sybel, 1860’lı yıllarda, özellikle Almanya’da, “kültür” denen oluşumun anlaşılmasında artık, felsefenin değil, tarihin ön plana geçmeye başladığını belirtir. Sybel’e göre bu dönem, “tarih felsefesinden tarih bilimine geçiş dönemi” olacaktır. Ama Sybel’e göre tarih hiçbir zaman “sadece bilim” olarak kalamaz. Çünkü tarihte her zaman, geçmişi bugünümüz açısından ele almayı gerektiren bir pratik yarar kaygısı ve bu kaygıdan kopamayan bir “yorum” olacaktır. “Bilim” olarak tarih, Sybel’e göre şu özellikleri içerir: Her şeyden önce tarih</span> <span class="char-style-override-11" xml:lang="tr-TR">olguları</span> <span class="char-style-override-9" xml:lang="tr-TR">bilmek ister, bu yanıyla öbür bilimler arasında bir yer alır. Ne var ki onu empirik çalışan doğa bilimlerinin yanına da koyamayız. Çünkü o, olgudan, her dönemin ya da çağın kendi bireysellik ve tekilliğini anlar. Bu bireysellik ve tekillik ise, doğa bilimlerinin</span> <span class="char-style-override-11" xml:lang="tr-TR">yasacı</span> <span class="char-style-override-9" xml:lang="tr-TR">tutumuyla ele alınamaz. Yani tarih, doğabilimsel anlamda yasalar bulma peşinde değildir. Ranke de tarihin her dönemin ya da çağın bireyselliğine yönelirken, bu bireyselliğe doğabilimsel anlamda genelgeçer yasalar altında eğilemeyeceğini, çünkü tarihte böyle yasalar bulunmadığını, tam tersine, tarihin amacının bu bireyselliği “olduğu gibi” görmek olduğunu belirtir. Onun ünlü sözleriyle, tarihin amacı her dönemi ya da çağı “nasılsa öylece göstermek”tir.</span><span class="char-style-override-12" xml:lang="tr-TR">19</span> <span class="char-style-override-9" xml:lang="tr-TR">Ama öbür yandan, aynı Alman Tarih Okulu’nda bir genel tarihçilik eğilimi, insanlık tarihine yöneltilmiş bir</span> <span class="char-style-override-11" xml:lang="tr-TR">tarihselci</span> <span class="char-style-override-9" xml:lang="tr-TR">tutum olduğunu da belirtmiştik. Kuşkusuz, bu tutum şu sorunun sorulmasını kaçınılmaz kılar: Tarihsel olay, çağları ve dönemleri kendi bireysellikleri içinde ele alan</span> <span class="char-style-override-11" xml:lang="tr-TR">somut tarih araştırmacılığı</span> <span class="char-style-override-9" xml:lang="tr-TR">ile insani olan her şeyin aynı zamanda tarihsel olduğunu ve insanlık tarihine bir</span> <span class="char-style-override-11" xml:lang="tr-TR">bütün</span> <span class="char-style-override-9" xml:lang="tr-TR">olarak yönelmek gerektiğini belirten</span> <span class="char-style-override-11" xml:lang="tr-TR">dünya tarihçiliği</span> <span class="char-style-override-9" xml:lang="tr-TR">nasıl bağdaştırılabilir? Empirik ve</span> <span class="char-style-override-11" xml:lang="tr-TR">tekilci</span> <span class="char-style-override-9" xml:lang="tr-TR">diyebileceğimiz birinci tutumla, yine Ranke’nin sözleriyle “olup-biten her şeye üstten bakma”yı öngören</span> <span class="char-style-override-11" xml:lang="tr-TR">evrenselci</span> <span class="char-style-override-9" xml:lang="tr-TR">tutum arasında bir geçişlilik nasıl sağlanacaktır?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu’nda bu sorun üstünde, daha sonra Dilthey’ı da etkilemiş olan Johann Gustav Droysen’in genişliğine durduğu görülür. Droysen’e göre, “tarih bilimi”nin malzemesi, empirik-doğabilimsel olguların dışında kalan bir alana aittir. Bu malzeme, her dönemde ve çağda insan eylemlerine yön veren ide, norm, ahlaksal ve estetik değer, hukuksal, ekonomik ve politik düzen vb. türünden şeyler olup mekanist doğa bilimlerinin açıklayamayacağı bir olay türü oluştururlar. Bu olay türü içinde doğabilimsel bakımdan ele alınmaya en elverişli gibi görünen ekonomik olaylar bile ancak belirli hukuksal, ahlaksal ve politik olaylarla ilişkisi içinde anlamlıdır. İşte bu olay türü, mekanist doğa bilimlerinin deney, gözlem, sayım vb. gibi empirik yöntemleriyle ele alınıp açıklanamaz. Bunlar ancak</span> <span class="char-style-override-11" xml:lang="tr-TR">yorumlama</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">yoluyla birer obje haline getirilebilirler. Bu yüzden “tarih bilimi” empirik olgu araştırmasını aşmak zorundadır. O, kendi olay malzemesini doğada değil, yine insani ürünler olarak</span> <span class="char-style-override-11" xml:lang="tr-TR">yazılı yapıtlar</span><span class="char-style-override-9" xml:lang="tr-TR">da bulacaktır. Schleiermacher’in “hermeneutik maksimler” düşüncesinden etkilendiği görülen Droysen’e göre, ancak bu yazılı yapıtların incelenmesi yoluyla, bir döneme ya da çağa egemen olan ide, norm,</span> <span class="char-style-override-11" xml:lang="tr-TR">ahlaksal</span> <span class="char-style-override-9" xml:lang="tr-TR">ve estetik değer, hukuksal, ekonomik ve politik düzen vb. türünden şeyler açığa çıkartılabilir ve ancak bu yolla o dönem ya da çağ “anlaşılabilir.”</span><span class="char-style-override-12" xml:lang="tr-TR">20</span> <span class="char-style-override-9" xml:lang="tr-TR">Bu “anlama”nın gerçekleşebilmesi için de bu yazılı yapıtların</span> <span class="char-style-override-11" xml:lang="tr-TR">dil</span><span class="char-style-override-9" xml:lang="tr-TR">inin önce</span> <span class="char-style-override-11" xml:lang="tr-TR">filolojik</span> <span class="char-style-override-9" xml:lang="tr-TR">bir elemeden geçirilmesi gerekir. Sözcüklerin</span> <span class="char-style-override-11" xml:lang="tr-TR">sözel anlam</span><span class="char-style-override-9" xml:lang="tr-TR">larının saptanmasından sonra ise, bu sözel anlamların işaret ettiği ide, değer, norm türünden motiflerin anlamlarına geçilir. Bunun yanı sıra Ranke, Droysen’in bu hermeneutik yöntemini</span> <span class="char-style-override-11" xml:lang="tr-TR">genel tarih</span><span class="char-style-override-9" xml:lang="tr-TR">e uygulamak için, “tüm kültüre damgasını vuran genel anlamlar”ın yalnızca filolojik çözümlemeyle elde edilemeyeceğini, bu çözümleyici etkinlik yanında, tarihçinin kendi</span> <span class="char-style-override-11" xml:lang="tr-TR">sezgi</span><span class="char-style-override-9" xml:lang="tr-TR">lerini de işe katarak bir “kurgu”ya ulaşması gerektiğini belirtir. Zaten daha yüzyılın başında Niebuhr, filolojik anlam çözümlemesinin ancak ve kaçınılmaz olarak tarihçinin sezgiyle ulaştığı bir hipotez içindeki “genel anlamlar” altında yapılabileceğini belirtmişti. Bu yüzden ona göre, “genel tarih ancak düşünülmüş bir şey” olarak kavranabilir. Ranke de tarihçinin tüm tarihe kendi sezgilerinden türettiği bir bakışla eğildiğini, ele aldığı dönemi ya da çağı kendi bakışının “içine koyduğunu” ve o dönemi ya da çağı, böylece “yeniden kurduğu”nu belirtir.</span><span class="char-style-override-12" xml:lang="tr-TR">21</span> <span class="char-style-override-9" xml:lang="tr-TR">Tarihçiye böyle bir kurgu yapmasını sağlayan bu sezgiye, daha önce Herder,</span> <span class="char-style-override-11" xml:lang="tr-TR">Einfühlung</span> <span class="char-style-override-9" xml:lang="tr-TR">(empati) adını vermişti. Humboldt buna “karine yoluyla kendinde hissetmek” (</span><span class="char-style-override-11" xml:lang="tr-TR">ahnden</span><span class="char-style-override-9" xml:lang="tr-TR">), Sybel ve Ranke ise “tinsel kavrayış” adını verirler. Droysen ise bu konuda çok daha sistematik bir tutumla çalışır. Ona göre “bilim olarak tarih”, insani amaç-koymalarla (</span><span class="char-style-override-11" xml:lang="tr-TR">Zielsetzungen</span><span class="char-style-override-9" xml:lang="tr-TR">), iradeye dayalı eylemlerle ilgilenir. Doğal-insani olaylar ile tarihsel-insani olayları aslında bu ayırır. Çünkü tarihte insani olaylar, doğal belirlenimin üstünde, ancak koyulan amaçların, bu amaçlara göre oluşturulmuş kurumların (hukuksal, politik vb.) ışığında anlaşılabilir olan eylemlerdir. Buradaki</span> <span class="char-style-override-11" xml:lang="tr-TR">amaç-eylem ilişkisi</span> <span class="char-style-override-9" xml:lang="tr-TR">ise, bir</span> <span class="char-style-override-11" xml:lang="tr-TR">neden-etki</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">eser</span><span class="char-style-override-9" xml:lang="tr-TR">)</span> <span class="char-style-override-11" xml:lang="tr-TR">ilişkisi</span> <span class="char-style-override-9" xml:lang="tr-TR">gibi doğal nedensellikle ele alınamaz. Çünkü bu amaçların her şeyden önce, doğada karşılığı olmayan, sadece insana özgü şeyler olarak “anlaşılmaları” gerekir ve amaç-eylem ilişkisi ancak bundan sonra bir nedensellik altında görülebilir. Bu açıdan bakıldığında Droysen’e göre “tüm tarih”, amaç-eylem ilişkilerinden oluşmuş bir “gelenekler ağı”dır. Kuşkusuz, “gelenek” sözcüğünü Droysen, Herder’in “tarihsel birikim” sözcüğüne karşılık olarak kullanır. Ona göre gelenek (</span><span class="char-style-override-11" xml:lang="tr-TR">Tradition</span><span class="char-style-override-9" xml:lang="tr-TR">), belli bir tarihsel döneme</span> <span class="char-style-override-11" xml:lang="tr-TR">süreklilik</span> <span class="char-style-override-9" xml:lang="tr-TR">kazandıran amaç-eylem ilişkileri toplamı ve bir bakıma da büyük ölçüde o dönemin “kültür”üdür. Bu yüzden burada tarihçinin görmesi gereken şey, bu geleneğin tümüne yayılmış olan “ideler”, “tin” ya da “yaşama üslubu”dur. Duruma</span> <span class="char-style-override-11" xml:lang="tr-TR">tüm tarih</span> <span class="char-style-override-9" xml:lang="tr-TR">açısından bakıldığında, “insanlık tarihi”, bazı yerlerinin birbirine geçmiş, bazı yerlerininse kopuk olduğu bir “gelenekler ağı” olarak görülebilir. Ranke, ağın birbirine geçmiş yerlerinde “insanlığa hükmeden genel eğilimler”in saptanabileceğini söyler.</span><span class="char-style-override-12" xml:lang="tr-TR">22</span> <span class="char-style-override-9" xml:lang="tr-TR">Ona göre bu “eğilimler”, her dönemde ya da çağda benzerlikler gösteren kurumlar, dinsel ya da politik inançlar türünden şeylerdir ve bu yüzden tüm insanlık tarihi “bu çeşitli eğilimlerin bir karmaşık topluluğu” olarak görülebilir.</span><span class="char-style-override-12" xml:lang="tr-TR">23</span> <span class="char-style-override-9" xml:lang="tr-TR">Droysen, yine sistematik bir tutumla, “tarih bilimi” içinde bir “evrensel”e ulaşmanın ancak insan eylemlerinin “toplumsal güçler ve ideler” altında anlaşılmasıyla olanaklı hale geleceğini söyleyerek, bu konuda “sosyolojik” diyebileceğimiz bir çözümlemeye de girişir. Ona göre her tarihsel dönemde insan eylemlerini belirleyen belli “toplumsal durumlar” vardır: 1. Doğal kümeleşmeler (aile, soy, kabile, aşiret, halk, ulus) 2. Pratik kümeleşmeler (toplum, hukuk, devlet) 3. İdeal kümeleşmeler (dil, sanat, bilim, din). Buna göre insan, önce doğanın zorlamasıyla bir doğal kümeleşmeye geçer; daha sonra kendi iradesini kullanmaya başlayarak, kendine özgü bir “ahlaksal ve ideal evren” kurar ve artık o, yine kendi kurduğu bu evrenin doğadakine benzemeyen özel belirleyiciliği altında yaşamaya başlar.</span><span class="char-style-override-12" xml:lang="tr-TR">24</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Görülebileceği gibi, Alman Tarih Okulu, somut bir tarih araştırması ile dünya tarihçiliğini bağdaştırma denemeleri içinde, özellikle Droysen’de “sosyolojik” diyebileceğimiz bir yaklaşım geliştirir. Daha sonra 20. yüzyılda Alman Tarih Okulu’ndan gelen bir tarihçi olarak Max Weber’in Droysen ve Dilthey’dan aldığı etkilerle bir “anlamacı sosyoloji” geliştirdiği görülür.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu’nun kısmen Alman İdealizmi’ne karşıt bir tutumla iş gördüğünü, özellikle Aydınlanma’nın bir mirası olarak Alman İdealizmi’ne geçen “ilerleme” ülküsüne dayalı tarih felsefesine karşı çıktığını belirtmiştik. Bu konuda bu okulun Herder’in tarihte tam bir ilerlemeden çok, tarihsel süreç içinde “yıldızın parladığı anlar” bulunduğu görüşünü benimsediğini de eklemiştik. Bu bakımdan bu okulda bir “ilerleme eleştirisi”ne bile rastlanabilir. Örneğin Ranke için ilerleme ülküsünü besleyen şey, “insani fenomenlerin derece derece artmakta olması” olgusudur. Ranke’ye göre insani yaşam giderek çeşitlenmekte, “insani fenomen” sayısı çoğalmaktadır ve toplumsal yaşam, önceki çağlara oranlanmayacak ölçülerde karmaşıklaşmaktadır. Bu “niceliksel büyüme”ye koşut olarak insanın zihinsel kapasitesi de genişlemektedir. Ama Ranke, bu niceliksel ve zihinsel gelişmeye “ilerleme” adını vermekte kuşkuludur. Ona göre “ilerleme” inancı, Hıristiyan teolojisinin bir ürünü olarak “tarihe sokulmuştur”.</span><span class="char-style-override-12" xml:lang="tr-TR">25</span> <span class="char-style-override-9" xml:lang="tr-TR">Bu inanç, kaynağını, “bütün çağların gitgide Tanrı’ya yaklaştığı” düşüncesinde bulur.</span><span class="char-style-override-12" xml:lang="tr-TR">26</span> <span class="char-style-override-9" xml:lang="tr-TR">Ranke’ye göre tarihe böyle bir ülkü açısından bakmak</span> <span class="char-style-override-11" xml:lang="tr-TR">ahlaksal</span> <span class="char-style-override-9" xml:lang="tr-TR">bakımdan yararlı olabilir. Ama tarihçi için tarihte yükselişler kadar düşüşleri de aynı “gerçeklik duygusu” altında görmek gerekir. Bu bakımdan Ranke için, “İnsanlığın tüm oluşumları aynı değerdedir ve tarihçi olguları bu gözle görmek zorundadır.”</span><span class="char-style-override-12" xml:lang="tr-TR">27</span> <span class="char-style-override-9" xml:lang="tr-TR">Onun görevi, tarihsel olayları “nasılsa öylece göstermek”tir. Ama Ranke bunu belirtirken özellikle Hegel’e karşı bir eleştiri geliştirmek ister gibidir. Yoksa o, tarihe daima</span> <span class="char-style-override-11" xml:lang="tr-TR">bugünden</span> <span class="char-style-override-9" xml:lang="tr-TR">kalkarak yöneldiğimiz için bu “nasılsa öylece göstermek” edimini asla gerçekleştiremeyeceğimizi de kuşkusuz bilmekteydi. Gerçekten de o, Hegel’in tarihte mutlak tine doğru bir ilerleme olduğu konusundaki görüşünü şiddetle eleştirir. Ona göre böyle bir düşünceye saplanmak, “insanlığın gerçek gelişimi”ni görmemizi engeller; bizi tarihe, tarihte olmayan zihinsel kategorilerle eğilmeye sürükler.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman Tarih Okulu, ana örneklerinden birini Hegel’de gördüğü “tarih felsefeleri”ne karşı, “tarih bilimi”nin savunuculuğunu bir “tarih bilimi felsefesi” içinde yapan ve bu nedenle modern tarihçiliğe de büyük ölçüde ışık tutmuş olan bir okuldur. Bu okul, Herder’den aldığı etkilerle, özellikle</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">yöntemini tarih biliminin ana yöntemi haline getirmiş ve bu yöntemi yoğun bir çalışma içinde uygulamıştır. Öyle ki geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığı açısından baktığımızda Alman Tarih Okulu’nun bu karşıtlığı anlama gibi bir yöntemle aşmaya çalıştığı söylenebilir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Geç İdealizm ve İdealizm Eleştirisi</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">1830’lardan sonra Hegel felsefesinin, adlarına Sağ Hegelciler ve Sol Hegelciler denilen kimi filozoflarca sistematik-mantıksal yapısıyla benimsendiği, ancak çeşitli açılardan eleştirildiği de görülür.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">Sağ Hegelcilik</span><span class="char-style-override-9" xml:lang="tr-TR">, adına</span> <span class="char-style-override-11" xml:lang="tr-TR">Geç İdealizm</span> <span class="char-style-override-9" xml:lang="tr-TR">de denen bir akım içinde, Hegel’in özellikle tarih felsefesini tek tek özel alanlarda genişletmeye çalışmıştır. Örneğin Kasimir Conradi, Moritz Carriere, Johann Georg Mussmann din felsefesinde; Karl-Ludwig Michelet, Ferdinand Lasalle, S. Carowe hukuk ve politika felsefesinde; Johann Eduard Erdmann, Kuno Fischer ise bilgi kuramı ve metafizikte; Hegelci sistematiğe dayalı çalışmalar yapmışlardır. Ama Sağ Hegelcilik, Hegel’i tümüyle onaylayan bir akım da olmamıştır. Örneğin August W. Cieskowski, Hegel’in tarih felsefesinin “tarihi kendi içinde kapalı” bir hale getirdiğini, yani onu, Augustinus’tan beri Hıristiyan teolojisinin yapageldiği gibi, Yaratılış’tan</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’a doğru uzanan bir defalık süreç olarak “kapattığını” belirtir.</span><span class="char-style-override-12" xml:lang="tr-TR">28</span> <span class="char-style-override-9" xml:lang="tr-TR">Ona göre, aslında Hegel, “sonsuzda bulunan mutlak tini</span> <span class="char-style-override-11" xml:lang="tr-TR">sonlu bir sonsuz</span> <span class="char-style-override-9" xml:lang="tr-TR">içine sokmuştur.” Bu yüzden Hegel’in tarihe getirdiği bu “kapalılığı” açmak gerekir. Christian Baur ise Hegel’i şöyle eleştirir: “Olup biten her şeyin içerik kavramı olarak tarih öylesine sınırsız bir büyüklüktedir ki onun içeriğini bilebileceğimiz iddiasını kavramak olanaksızdır”; çünkü biz her zaman tarihin belli bir ânında ve “belli bir tarihsel bilme tarzına sahibizdir ve bu bilme tarzıyla olup-biten her şeyin içerik kavramı olarak tarihin sınırsız büyüklüğünü kavrayamayız.”</span><span class="char-style-override-12" xml:lang="tr-TR">29</span> <span class="char-style-override-9" xml:lang="tr-TR">Hegel’in kendi kendisini hem açan hem de bilen ve aynı zamanda insan aklına özdeş kılınan “tin”i, Baur’a göre bir “mantıkçı Tanrı”dan başka bir şey değildir. Hegel, Patristik dönemden beri süregelen “Anlamak için inanıyorum” (Clemens) ve “Akıl almaz olduğu için inanıyorum” (Tertullianus) tartışması içinde, Clemens’in yanında yer almış gibidir. Oysa Baur’a göre “mantıkçı Tanrı” olsa olsa Tanrı’nın tarzlarından biri olabilir; ama o kendini sadece akıl yoluyla açmaz; o kendini akıl yoluyla erişilemeyecek tarzlarda da açar; yani onda “akıl almaz” bir yön de vardır ki bu yön ancak</span> <span class="char-style-override-11" xml:lang="tr-TR">iman</span><span class="char-style-override-9" xml:lang="tr-TR">la anlaşılabilir. Immanuel Hermass Fichte’ye (ünlü Fichte’nin yeğeni) göre, “Hegel’in böylesine mutlak ve böylesine formel kategoriler arasına sıkıştırılmış olan tarih kavramı, özgürlüğü ve geleceği, bu sıkıştırılmış tarih içine hapseden garip bir determinizm getirmektedir.”</span><span class="char-style-override-12" xml:lang="tr-TR">30</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">David Friedrich Strauss, Hegel’in “akılsal-tanrısal din” kavramının altında bir “tarihsel İsa”, bir “ideal İsa” olduğunu belirtir. Bruno Bauer, bu kavramı bir “hayalet” (</span><span class="char-style-override-11" xml:lang="tr-TR">fantom</span><span class="char-style-override-9" xml:lang="tr-TR">), bir “fantasia”; Ludwig Feuerbach ise “mit” olarak nitelerler. Bauer’e göre Hegel, kilisenin güdümündeki</span> <span class="char-style-override-11" xml:lang="tr-TR">kutsal tarih</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">historia divina</span><span class="char-style-override-9" xml:lang="tr-TR">) ile</span> <span class="char-style-override-11" xml:lang="tr-TR">gerçek olaylar tarihi</span><span class="char-style-override-9" xml:lang="tr-TR">ni (</span><span class="char-style-override-11" xml:lang="tr-TR">historia res</span><span class="char-style-override-9" xml:lang="tr-TR">) bağdaştırmak istemiştir. Oysa “kutsal tarih” diye bir şey yoktur, sadece gerçek olaylar tarihi vardır ve tarih ancak “insanın tarihi” olabilir. Hegel, “gerçek olaylar tarihini kıskaç içine sokan bir tarih metafiziği” yapmıştır. İnsanın “kendi bilincine sahip bir mutlak tin hayaleti”ni kafasından söküp atması gerekir. Bauer ve Strauss, Hegel’in ilerlemeci tarih anlayışına da karşı çıkarak, yaşadıkları günlerin toplumsal-politik çalkantılarını örnek göstererek, insanlığın gerilediğini belirtirler.</span><span class="char-style-override-12" xml:lang="tr-TR">31</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ludwig Feuerbach, Hegel’in anladığı tarzda bir dünya tarihinin “yazılamaz bir şey” olduğunu belirtir. Çünkü böyle bir tarih, olguların betiminden çok, bir “kavramlar oyunu” olacaktır. Oysa gerçek tarihçilik, “olguları objektif olarak ortaya koymak ve tarihi yine kendisine dayanarak açıklamak”tır.</span><span class="char-style-override-12" xml:lang="tr-TR">32</span> <span class="char-style-override-9" xml:lang="tr-TR">Öbür yandan Feuerbach için Hegel’in tarih felsefesi belli bir politik motife dayanır. Bu politik motifte de “Hıristiyan-Germen dünyasının yetkinliğe ulaşması” ereği gizlidir. Feuerbach için Hegel, bu politik motiften hareket ederek, gerçeklere aykırı bir ütopya peşine düşmüş ve tam bir “Prusyalı tutucu” olarak kalmıştır.</span><span class="char-style-override-12" xml:lang="tr-TR">33</span> <span class="char-style-override-9" xml:lang="tr-TR">Onun bu tutuculuğu, bizi ve bugünümüzü geçmişe tutsak kılmıştır. Oysa özgürlüğü arayan insanın bu arayışı, geçmişten sonsuz bir geleceğe doğru akıp giden bir sürece terk edilemez. Hegel’in geleceğe terk ettiği bir şey olarak özgürlük, bir umut ve beklenti olmaktan çıkarılıp “gerçekleştirilmesi gereken bir şey” haline getirilmelidir. Böyle olunca da tarih, geçmişin tutsaklığından kurtarılıp</span> <span class="char-style-override-11" xml:lang="tr-TR">bugünün tarihi</span> <span class="char-style-override-9" xml:lang="tr-TR">kılınmalıdır. Arnold Ruge için tarih, artık geçmişte kalanın değil, “şimdi olup-bitmekte olanın tarihi” olmalıdır. Felsefe de artık “geçmişin tarihi”ni, “şimdi olup bitmekte olanın tarihi”ni desteklemek için kullanmaktan vazgeçmelidir. David Friedrich Strauss da şöyle der: “Amacımız bir geçmiş tarihi yapmak değildir. Biz daha çok, insan tininin gelecekteki özgürlüğüne olan inancını destekleyecek bir tarih peşindeyiz.”</span><span class="char-style-override-12" xml:lang="tr-TR">34</span> <span class="char-style-override-9" xml:lang="tr-TR">Moritz Hess’e göre böyle bir tarih için</span> <span class="char-style-override-11" xml:lang="tr-TR">bugünü</span> <span class="char-style-override-9" xml:lang="tr-TR">geçmişten koparmak gerekir. Ona göre, “Geçmişte kalanın tarihi toplumsal bir hayvanın tarihidir. Gerçek tarih,</span> <span class="char-style-override-11" xml:lang="tr-TR">bundan sonra</span><span class="char-style-override-9" xml:lang="tr-TR">, özgürlüğe yönelen insanın tarihi olarak başlamalıdır.”</span><span class="char-style-override-12" xml:lang="tr-TR">35</span> <span class="char-style-override-9" xml:lang="tr-TR">Feuerbach, Sol Hegelcilerin bu tavırlarını şu sözlerinde dile getirir: “Bugünü tarihten öğrenemezsin!”</span><span class="char-style-override-12" xml:lang="tr-TR">36</span> <span class="char-style-override-9" xml:lang="tr-TR">Öyle ki Feuerbach için artık,</span> <span class="char-style-override-11" xml:lang="tr-TR">tarih yazıcılığı</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">tarih yapıcılığı</span><span class="char-style-override-9" xml:lang="tr-TR">nı birbirinden ayırmak gerekir. O şöyle der: “Akıl/zihin yazar, ama tarihi yapan tutkudur.”</span><span class="char-style-override-12" xml:lang="tr-TR">37</span> <span class="char-style-override-9" xml:lang="tr-TR">Strauss ve Feuerbach bu noktada Alman İdealizmi’nin akılcılığından Aydınlanma’nın ve Kant’ın akılcılığına geri dönmek gerektiğini belirtirler. Çünkü örneğin Arnold Ruge’ye göre, Hegel aklı tarih içine sokmakla onu bir ceset haline getirmiştir; tarihe aklı yerleştirmekle yetinmiş ve ona bir “ölü tavuk” gibi sarılmıştır; Hegel’in mutlakçı felsefesinin en büyük arzusu, geleceği “artık hiçbir şey yumurtlayamayacak olan bu ölü tavuğun ipoteğine sokmak” olmuştur.</span><span class="char-style-override-12" xml:lang="tr-TR">38</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Strauss ve Feuerbach, Aydınlanmacı bir akılcılık altında bakıldığında, tarihin ancak bir rastlantısallıklar ve kör güçler tarihi olarak görülebileceğini, bu haliyle tarihin akılsal doğrularla uzlaşmazlık içinde bulunduğunu belirterek,</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığının bugüne kadar aşılamamasının nedenini, tarihin rastlantısallıklarla dolu bir “toplumsal hayvanın tarihi” olmaktan kurtulamamasına bağlar. Feuerbach için felsefe, rastlantısallıklar ve kör güçler alanı olarak “geçmişin tarihi”nden, özgürlüğü arayan bugünün insanı için hiçbir akılsal doğru çıkaramaz. Bu yüzden felsefenin angaje olacağı tarih “geçmişin tarihi” değil, “şimdi olup bitmekte olanın tarihi”dir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Pozitivist Tarih Anlayışı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Almanya’da öbür Batı ülkeleriyle oranlanamayacak bir zenginlik ve genişlikle işlenen tarih konusu, 19. yüzyılda öbür Avrupa ülkelerinde daha sınırlı ve değişik bir ilgiyle ele alınmıştır. Bilgi anlayışında empirist, ahlak öğretisinde yararcı, politika öğretisinde ise liberal çizgiler taşıyan</span> <span class="char-style-override-11" xml:lang="tr-TR">pozitivizm</span> <span class="char-style-override-9" xml:lang="tr-TR">akımı, tarihi, Fransa’da ve özellikle de İngiltere’de,</span> <span class="char-style-override-11" xml:lang="tr-TR">doğa</span><span class="char-style-override-9" xml:lang="tr-TR">yla analoji içinde çalışan ve doğa bilimleri gibi yasalar koyan bir bilim olarak konumlamak istemiştir. Ne var ki pozitivizm, tarihi de doğa bilimi modeline göre kurmak isterken, büyük ölçüde dayandığı Francis Bacon’ın düşüncelerinden birini atlamıştır. Gördük ki Francis Bacon,</span> <span class="char-style-override-11" xml:lang="tr-TR">doğal olgular</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">tarihsel olaylar</span> <span class="char-style-override-9" xml:lang="tr-TR">arasında tam bir ayrım yapıyor ve “bilim”in (</span><span class="char-style-override-11" xml:lang="tr-TR">scientia</span><span class="char-style-override-9" xml:lang="tr-TR">) rastlantısal ve düzensiz olaylar yığını olarak tarihsel olayları konu alamayacağını, bu yüzden onun yasalar elde etmeye elverişli düzenli doğal olgular üzerinde kurulabileceğini belirtmişti ve bu nedenle</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’yı bilimler sisteminin dışında bırakmıştı.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bacon’a rağmen 19. yüzyıl pozitivizmi, doğa bilimlerine duyulan büyük güvenle, tarihi de bir “yasa bilimi” olarak konumlamak istemiştir. August Comte’a göre böyle bir bilim, “tüm geçmişi, bireysel ve kolektif doğamızın bağlı olduğu sabit yasalara göre sağın (</span><span class="char-style-override-11" xml:lang="tr-TR">eksakt</span><span class="char-style-override-9" xml:lang="tr-TR">) olarak açıklama”yı hedef edinecektir.</span><span class="char-style-override-12" xml:lang="tr-TR">39</span> <span class="char-style-override-9" xml:lang="tr-TR">Böyle bir bilim tüm tarihsel olayları bu yasalara bağlı bir gelişim içinde ele alacak ve “tüm büyük tarih çağlarını bu temel gelişimin belirli evreleri olarak betimleyecektir.”</span><span class="char-style-override-12" xml:lang="tr-TR">40</span> <span class="char-style-override-9" xml:lang="tr-TR">Ama böyle bir “yasa bilimi”, artık klasik anlamıyla bir historiyografi değil, bir</span> <span class="char-style-override-11" xml:lang="tr-TR">sosyoloji</span> <span class="char-style-override-9" xml:lang="tr-TR">olabilir. Bir yasa bilimi olarak sosyoloji de bu haliyle bilimler sistemi içindeki yerini alacaktır. Comte’a göre insanlığın şimdiye kadar böyle bir bilim kuramamış olmasının nedeni, insanlığın</span> <span class="char-style-override-11" xml:lang="tr-TR">teolojik</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">metafiziksel</span> <span class="char-style-override-9" xml:lang="tr-TR">evrelerden</span> <span class="char-style-override-11" xml:lang="tr-TR">pozitif</span> <span class="char-style-override-9" xml:lang="tr-TR">evreye henüz yeni geçmiş olmasıdır. Pozitif evre, bir</span> <span class="char-style-override-11" xml:lang="tr-TR">bilimler çağı</span> <span class="char-style-override-9" xml:lang="tr-TR">olarak, henüz yeni yaşanmaya başlamıştır. Bu yüzden insanlık da “kendi tininin tarihi”ne ancak bu evrede eğilebilir hale gelmiştir.</span><span class="char-style-override-12" xml:lang="tr-TR">41</span> <span class="char-style-override-9" xml:lang="tr-TR">Gelinmiş olan bu evrenin kendisi de aynı zamanda “pozitif tinin tarihi” olarak yaşanmaktadır ve bu yüzden insanlığın tüm geçmişi de yine bu “pozitif tin”in bakış açısı altında ele alınacaktır. Pozitif tinse, “bilimsel tin”dir ve bu yüzden tüm geçmiş ve bugün,</span> <span class="char-style-override-11" xml:lang="tr-TR">sosyoloji</span> <span class="char-style-override-9" xml:lang="tr-TR">adlı bu yeni yasa biliminin konusudur. Bu yeni yasa bilimi altında geçmiş, tarih yazıcılığı tarafından anlatılan ya da yorumlanan bir konu olmaktan çıkacak ve belli yasalara göre açıklanacak bir olgu alanı olarak görülecektir. Gerçekten de Comte, kendi bilimler sistemi içinde “tarih” adıyla bir bilime yer vermez; onun sisteminde tarihin yerini sosyoloji alır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">John Stuart Mill, Comte’un bu girişimini mantıksal ve bilgikuramsal açıdan desteklemeye ve denetlemeye çalışır. Mill’e göre, toplu yaşamda doğal yeteneklere ve coğrafi koşullara göre oluşan farklılıklar varsa da özellikle “pozitif tin”in yaşanmaya başladığı bu yeni dönemde bu farklılıklar azalmaya, toplumlar arasında benzerlikler çoğalmaya başlamıştır. Bu yüzden pozitif tinin gelişmesine koşut olarak, toplumlar giderek birbirlerine açılmaya, birbirlerine benzemeye ve dolayısıyla daha türdeş hale gelmeye başlamışlardır. Böyle olunca, tarih yazıcılığı (historiyografi) “toplumsal yaşamın empirik yasalarını daha iyi sorgulayabilecek” bir duruma, yani bir “sosyoloji” olmaya doğru gitmektedir. Ama Mill’e göre, sosyoloji olmaya doğru giden böyle bir tarih yazıcılığının arayacağı yasalar, yine de doğa yasaları türünden değildir. Çünkü tarihsel yasaları doğa bilimlerinde olduğu gibi</span> <span class="char-style-override-11" xml:lang="tr-TR">endüksiyon</span> <span class="char-style-override-9" xml:lang="tr-TR">yoluyla elde etmek tam bir sorunsal olarak görünmektedir. Çünkü</span> <span class="char-style-override-11" xml:lang="tr-TR">endüksiyon</span> <span class="char-style-override-9" xml:lang="tr-TR">ancak gözlemlenebilir olgulara uygulanabilir. Bu yüzden “tarih yasaları”nı olsa olsa insanın doğasının bağlı olduğu biyolojik ve psikolojik doğa yasalarının yönlendirdiği, bu yasalardan çıkan ya da türevlenen</span> <span class="char-style-override-11" xml:lang="tr-TR">süreç yasaları</span> <span class="char-style-override-9" xml:lang="tr-TR">olarak görmek gerekir. “Tarih yasaları”nın doğabilimsel anlamda genelgeçerliğinden de ancak bu açı içerisinde söz edilebilir. Bu mantıksal ve bilgikuramsal belirlemelerden sonra Mill, Comte gibi, insanlığın belli evrelere (teolojik, metafiziksel, pozitif) göre bir</span> <span class="char-style-override-11" xml:lang="tr-TR">ilerleme</span> <span class="char-style-override-9" xml:lang="tr-TR">içinde olduğunu belirtir. Mill’e göre bu ilerleme, bir “temel enerji” olarak insanın entelektüel etkinliğinin bir sonucudur. Pozitif evrede insan kendini belirleyen koşulların giderek daha çok bilincine varmakta ve bu bilinç içinde insanların ve toplumların çokyönlü bir belirlenim içinde olduklarını kavrarken, öbür yandan da pozitif tinin getirdiği</span> <span class="char-style-override-11" xml:lang="tr-TR">özgürlük düşüncesi</span><span class="char-style-override-9" xml:lang="tr-TR">yle insanlığın daha eşitlikçi bir yaşama doğru ilerleyeceğini umabilmektedir. İşte tarih de büyük ölçüde doğabilimsel yasaların türevleri durumundaki “tarih yasaları”nı, bu yüzden yine biyoloji ve psikolojinin desteğinde saptayan ve böylece bizi çevreleyen zorunluluklar hakkında bizi bilinçli kılan bir bilim, bir sosyoloji olmalıdır ve biz onun sayesinde bizi çevreleyen zorunlulukların bilincinde olarak daha fazla özgürlüğe yürüyebiliriz.</span><span class="char-style-override-12" xml:lang="tr-TR">42</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Comte ve Mill’den etkilenen Henry-Thomas Buckle, tarihçinin doğa bilimi ve istatistiği örnek alması gerektiğini savunur. Ona göre, tarih yasaları da ancak bu yolla elde edilebilir. Hyppolite-Adolphe Taine, tarihi tam olarak doğa bilimi örneğine göre kurmak gerektiğini belirtir. Herbert Spencer, biyolojik evrim kuramını tarihe uygulayarak tarih hakkında da bir evrensel ilkeye varılabileceğini söyler. Ama o da böyle bir tarihin artık, bir “sosyoloji” olacağını belirtir ve yine Comte gibi, kendi bilimler sisteminde tarihe değil, sosyolojiye yer ayırır. Charles Darwin, türlerin kökeni ve gelişimi üzerindeki çalışmalarıyla analoji içinde, “hayvan ve bitkilerin uzun birer tarihleri” olduğunu ve doğa tarihinden çıkarılan bu gözlem yardımıyla, insanlık tarihinin geleceğine de ışık tutulabileceğini söyler. Max Nordau, buradan yola çıkarak Darwinizmi kendi tarih görüşüne model yapar. Ona göre, “En son anlamda tarih, insanın kendi varoluşu çevresinde sürdürdüğü yaşama savaşına ait episodlar toplamıdır.”</span><span class="char-style-override-12" xml:lang="tr-TR">43</span> <span class="char-style-override-9" xml:lang="tr-TR">Bunun gibi Ernst Haeckel, “dünya tarihi” ya da “insanlık tarihi” denen şeyin, yeryüzü tarihi ve gezegenler tarihinin kısacık bir episodu olduğunu belirtir.</span><span class="char-style-override-12" xml:lang="tr-TR">44</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece 19. yüzyıl pozitivizminde, bir yandan Comte’da olduğu gibi tüm tarihi, evrelere bölen ve ilerleme düşüncesinin egemen olduğu bir bütüncü tarih felsefesine rastlanırken; öbür yandan tarih yazıcılığını doğa bilimi örneğine göre bir yasa bilimi olarak kurma eğilimi ağır basar. Ama her iki durumda da, yani hem tarih felsefesi düzleminde hem de tarih biliminin felsefesi düzleminde, 19. yüzyıl pozitivizminde de Almanya’da olduğu gibi, başlıca sorunun</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını aşmak olduğu söylenebilir. Bu aşma denemesi Almanya’da daha çok bir “rasyonalist idealizm”le yapılırken, 19. yüzyıl pozitivizmi, doğa bilimini örnek alan bir “tarihsel natüralizm”e başvurur.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Marksist Tarih Anlayışı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Hegel’in tarih felsefesini bir dönüştürme işlemine tabi tutarak ve bambaşka bir içerikle ele alıp buradan etkileri son derece geniş olmuş bir tarih felsefesi çıkaran filozoflar, Karl Marx (1818-1883) ve Friedrich Engels (1820-1895) olmuşlardır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Marx için Hegel’in tarih felsefesi “olgulara gidilerek saptanacak gerçek ilişkilerin, yerlerini filozofun kafasındaki ilişkilere terk ettiği” bir tarih felsefesidir.</span><span class="char-style-override-12" xml:lang="tr-TR">45</span> <span class="char-style-override-9" xml:lang="tr-TR">Bu yüzden bu felsefenin sistematiğini “gerçek ilişkiler”e göre doldurmak gerekir. Yani sistematiğin kendisi olmasa da içeriği değiştirilmelidir. Gerçekten de Marksist tarih felsefesinin tüm çizgileri Hegelci sistematiğin çizgilerini taşır. Ama bu sistematik, artık Hegel’de olduğu gibi, tarihin öznesi olarak “dünya tini”ni ya da “akıl”ı görmez. Gerçi Marx için de tarihte bir akıl vardır. Ama bu akıl, kendi kendini belirleyen, kendini tarihte açan bir akıl, hele bir töz asla değildir. Tam tersine bu akıl, “maddi ilişkilerin belirlediği bir bilinç durumu”dur.</span><span class="char-style-override-12" xml:lang="tr-TR">46</span> <span class="char-style-override-9" xml:lang="tr-TR">Marx, varlığı ve tarihi belirleyen şeyin bilinç değil, tam tersine, bilinci belirleyen şeyin varlık ve toplum olduğunu söyler. Yani tarihi belirleyen şey, tinsel bir töz değil, maddi ilişkiler ağı olarak toplumun sosyo-ekonomik yapısıdır. Maddi ilişkiler de birbirlerine bağlı iki öğeye dayanılarak anlaşılabilir: 1. (Üretim araçlarının oluşturduğu)</span> <span class="char-style-override-11" xml:lang="tr-TR">üretim güçleri</span> <span class="char-style-override-9" xml:lang="tr-TR">2.</span> <span class="char-style-override-11" xml:lang="tr-TR">Üretim ilişkileri</span><span class="char-style-override-9" xml:lang="tr-TR">. Üretim güçleri (iş aygıtları, makineler, insani beceri ve teknikler) bir felaket olmadığı sürece sürekli gelişirler. Buna karşılık üretim ilişkileri (üreten ve tüketen insanlar arasındaki toplumsal ilişkiler) uzun süre değişmeden kalabilir. Ama üretim güçlerinin gelişimine her zaman belirli bir üretim ilişkisi biçimi karşılık gelir. Örneğin modern fabrikasyon üretim tarzı, feodalizmin egemen olduğu üretim ilişkileriyle bağdaşmaz. Üretim güçleri ile üretim ilişkileri arasındaki bu bağdaşmazlık çok üst düzeylere çıktığında, ancak bir “devrim” yoluyla giderilebilecek olan antagonizmalara yol açar. Öbür yandan, üretim ilişkilerini ilk planda etkileyen şey, ilkel toplum dışında, daima “özel mülkiyet” olagelmiştir. Böylece üretim araçlarına sahip olanlarla olmayanlar arasındaki üretim ilişkileri</span> <span class="char-style-override-11" xml:lang="tr-TR">sınıflaşmayı</span> <span class="char-style-override-9" xml:lang="tr-TR">doğuragelmiştir. Bu yüzden toplumsal düzeni de her zaman, üretim araçlarına sahip olan egemen sınıf ya da sınıflar ile bu araçlara sahip olmayan sınıf ya da sınıflar arasındaki ilişkiler belirler. İşte, üretim güçleri ile üretim ilişkileri arasında antagonizmalara, sert karşıtlıklara varan bağdaşmazlığın olduğu zamanlarda, sınıflararası ilişkiler de tam bir karşıtlığa dönüşür ve bu noktada artık, bir “devrim” kaçınılmaz hale gelir. Öbür yandan, zaten özel mülkiyetin ortaya çıktığı andan, yani toplumsal sınıfların oluşmasından beri tarih, kesintisiz bir sınıf savaşları süreci olagelmiştir. İşte, üretim güçleri ile üretim ilişkileri arasındaki bağdaşmazlığın doruğa çıktığı anlarda bu sınıf savaşları “devrim”lerle sürer. Ama bu süreç, yine Hegel’de olduğu gibi, “dünya halklarının birliği”ne doğru ilerlemektedir. Bu yüzden bu ilerleme süreci içinde sınıfların yerlerinde de, niteliklerinde de boyuna değişmeler olur. Sınıfların yer ve niteliklerindeki değişmeyi de üretim güçlerindeki değişme ve farklılaşmalar belirler. Örneğin burjuva sınıfının geliştirmiş olduğu endüstriyel üretim tarzı, zorunlu olarak “proletarya” denen sınıfı doğurmuştur. Bu açıdan bakıldığında, Marx ve Engels, nasıl ki Hegel tarihte tinin taşıyıcısı olarak birkaç önemli halk (Grek, Roma, Hıristiyan-Germen) saymışsa, tarihte “dünya tarihine geçmiş sınıflar”dan söz ederler. Önce “köle sahipleri sınıfı” gelir; bu sınıf, köleler üstünde tam bir bedensel tasarrufa sahiptir. Bunun gibi, ortaçağda “feodal egemen”, yeniçağda “burjuva” sınıfı ya da “kapitalist” sınıf vardır. Marx’a göre bu üç sınıf da baskıcı, özgürlükten yoksun toplumsal düzenlerin egemenidirler. Son sınıf olarak “proletarya” ise, kendi gücüyle sınıflı toplumu ve özgürsüzlüğü ortadan kaldıracak sınıftır. Hegel’de Hıristiyan-Germen halkın tini nasıl ki en sonunda evren tiniyle özdeş kılmıyorsa; şimdiye kadar kendisi hakkında sağlam bir bilince erişememiş olan insanlık da Marx’a göre, proletaryanın gücü sayesinde özgürlüğe ulaşacaktır. Ancak, bu özgürlük Hegel’de olduğu gibi ahlaklı yurttaşların oluşturduğu akılsal hukuk devletinin özgürlüğü değil, tersine, her bakımdan özgürce üreten ve özgürce tüketen insanların oluşturacağı sınıfsız bir toplumun özgürlüğü olacaktır. Bu özgürlük de proletarya devrimiyle gelecektir. Hegel’in, özgürlüğü sonsuzluğa ertelemesine karşılık Marx ve Engels, bunun proletarya devrimiyle gerçekleşeceğine inanırlar. Öyle ki “gerçek tarih” de ancak özgürlüğün gerçekleşeceği bu devrimden sonra başlayacaktır. Gelinecek olan bu nokta ise, peygamberce bir kehanetle değil, tersine, bilimsel bir kesinlikle saptanabilir. Bu nokta, öbür yandan, Hegel’de olduğu gibi “tarihin sonu” değil, insanlığın kendi özgür bilinciyle bizzat kendisinin yapmaya başladığı “gerçek insanlık tarihi”nin başlangıcı olacak ve sürecektir. Oysa Hegel’de tarih, dünya tininin görünüşe çıktığı bir alan, tinin kendini açmak için kullandığı bir süreçti. Dünya tini, tarihi “yaptıktan” sonra artık tarihte yoktur, yani artık “yapılacak” bir tarih kalmamıştır. Oysa Marx ve Engels, Hegel’in böyle gördüğü tarihi ancak “insanlığın öntarihi”, “insanlığın tarih öncesi” sayarlar. Feuerbach buna “geçmişin tarihi”, “insanlığın özgürlük-öncesi öntarihi” demişti. “Gerçek insanlık tarihi” ise, proletarya devrimiyle başlayacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Hegel’le yer yer karşılaştırmalar yaparak kabaca değindiğimiz bu tablo içinde bile “tarih” kavramının Marksizmin merkezinde yer alan kavram olduğu görülebilir. Marx ve Engels, “Biz tek bir bilim tanırız, o da tarihtir,” derler.</span><span class="char-style-override-12" xml:lang="tr-TR">47</span> <span class="char-style-override-9" xml:lang="tr-TR">Yani tarih herhangi bir bilim değil,</span> <span class="char-style-override-11" xml:lang="tr-TR">tek</span> <span class="char-style-override-9" xml:lang="tr-TR">bilimdir. Bu bilimin dayandığı tabansa materyalist bir tabandır ve bu taban “tüm toplum tarihinin anlaşılması için anahtardır.”</span><span class="char-style-override-12" xml:lang="tr-TR">48</span> <span class="char-style-override-9" xml:lang="tr-TR">Bu anahtar, tüm tarihi “emeğin gelişim tarihi” olarak görmemizi sağlar. Tarihin özü, insan etkinliğinde, yani “praksis”tedir. Böyle olunca “maddi üretim tarzları, toplumsal, politik ve tinsel yaşam sürecini baştan aşağı belirler.”</span><span class="char-style-override-12" xml:lang="tr-TR">49</span> <span class="char-style-override-9" xml:lang="tr-TR">Toplumsal yaşama egemen olan şey, ihtiyaçların giderilmesine yönelik</span> <span class="char-style-override-11" xml:lang="tr-TR">iş</span><span class="char-style-override-9" xml:lang="tr-TR">tir. Bu yüzden “ilk tarihsel eylem” üretimdir ve üretim, tarihin olabilirliğini yapan ana koşuldur. Bu temel koşuldan üretim güçlerine ve işbölümüne dayalı üretim ilişkileri doğar. İşte, tüm tarihin dayandığı tabanı bunlar oluşturur. Üretim güçlerinin herhangi bir andaki durumu, toplumun o andaki özel yapısını belirler. Buna göre de tarihte dört tip “toplumsal biçimlenme” vardır: 1. Asya tipi 2. Antik 3. Feodal 4. Burjuva. Bu biçimlenmelerden birinden öbürüne geçiş devrimlerle olur. Çünkü üretim güçleri ile üretim ilişkileri artık bağdaşamaz duruma gelmiştir. Devrimden sonra ise mevcut sınıfsal karşıtlıklar bir başka niteliğe bürünmüş olarak devam eder. Bu evrelerin hiçbirinde tam bir özgürlük yoktur. Özgürlük, sınıfsız toplumla birlikte gelecektir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihin</span> <span class="char-style-override-11" xml:lang="tr-TR">tek</span> <span class="char-style-override-9" xml:lang="tr-TR">bilim olması, onun doğa bilimine karşı olmasını gerektirmez. Çünkü doğa biliminin kendisi de Marx ve Engels’e göre bir “tarihsel ürün”dür. Öyle ki doğa bilimleri ancak doğanın insan emeğiyle, üretimle biçimlendirilme süreci içinde ortaya çıkabilirler. Üstelik evrim kuramının gösterdiği gibi, doğa da zamana bağlı bir gelişim içindedir; “Doğa da zaman içinde kendi tarihini yapar.”</span><span class="char-style-override-12" xml:lang="tr-TR">50</span> <span class="char-style-override-9" xml:lang="tr-TR">Ama öbür yandan insan ve toplum, aynı zamanda doğanın da ürünüdürler. Bu yüzden tarihte de “doğa yasaları” egemendir. Tarih olsa olsa farklılaşmış bir doğal süreçtir. Bu yüzden tarihte “ideler”, “tanrısal güçler” vb. değil, “gerçek insanlar”ın emeğiyle oluşturulmuş bir süreç söz konusudur. “İnsanlar kendi tarihlerini kendileri yaparlar.”</span><span class="char-style-override-12" xml:lang="tr-TR">51</span> <span class="char-style-override-9" xml:lang="tr-TR">Bu yüzden doğada kör bir determinizm varken, tarihte insanın bilinçli bir kavrayışla, kendine bir hedef koymasıyla oluşmamış hiçbir şey yoktur. Gerçi tarihte rastlantı vardır ama bu rastlantısallığın da bağlı bulunduğu “içkin genel yasalar” bulunur ve bu yasalar üretim tarzlarına ilişkindir ve zorunludurlar. Bu yüzden tarihteki rastlantısallıklar, bu yasaların yönlendiriciliği yanında yanıltıcı olmamalıdır. Örneğin sayısız rastlantısal ve bireysel irade, “toplumsal etkililiği olan bir güç”e dönüşür ve bu gücün etki bakımından doğal güçlerden farkı yoktur. Örneğin bu bakımdan en zorunlu tarih yasaları, ekonomi yasalarıdır.</span><span class="char-style-override-12" xml:lang="tr-TR">52</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ama bu belirlemelere rağmen Engels, geç dönem yazılarında tarih bilimini yine de doğa bilimlerinden ayırır. Engels, tarih yasalarının “rastlantısallıklarla dolu bir alan olarak tarih”in yasaları olduğunu ve bu yüzden tarihsel bilginin “önemli ölçüde göreli bir bilgi” olduğunu belirtir.</span><span class="char-style-override-12" xml:lang="tr-TR">53</span> <span class="char-style-override-9" xml:lang="tr-TR">Hatta “Bu alanda bir son başvuru yeri (</span><span class="char-style-override-11" xml:lang="tr-TR">Instanz</span><span class="char-style-override-9" xml:lang="tr-TR">) olarak genelgeçer doğrular arayan kimse pek az tatmine ulaşacaktır,” der.</span><span class="char-style-override-12" xml:lang="tr-TR">54</span> <span class="char-style-override-9" xml:lang="tr-TR">Çünkü Engels’e göre ekonomik biçimler ve bunların bağlı bulunduğu yasalar “gelip geçici ve tarihsel” biçim ve yasalardır. Bu yüzden Engels için, “Materyalist tarih yorumu, her şeyden önce öğretici bir kılavuzdur; asla Hegelyanizm tarzında her şeyi taşıyabilen yapıntısal bir kaldıraç değildir.”</span><span class="char-style-override-12" xml:lang="tr-TR">55</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Kierkegaard, Schopenhauer, Nietzsche ve Burckhardt’ta Tarih</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Buraya kadar belirtilenlerden anlaşılabileceği gibi, 19. yüzyılda tarih eleştirisi, büyük ölçüde Alman İdealistleri’nin ve özellikle Hegel’in tarih felsefesine yönelik olmuştur. Örneğin Søren Kierkegaard, tarih kavramını tamamen varoluşçu bir açıdan ele alarak Hegel’e karşı çıkmıştır. Ona göre, Hegel’inki de içinde olmak üzere, “tüm dünya-tarihsel spekülasyonlar” ciddiye alınamayacak kadar boş, hatta “komik” düşüncelerdir. Çünkü Kierkegaard’a göre, gerçekten de “ilerleyen bir dünya tarihi süreci”nin olduğu doğru ise, bizler bu sürecin belli basamaklarında ve belli zaman noktalarında yer alanlar olarak, kendimizi, bu doğrunun “tümellik”i üzerinde hiçbir şey söyleyemez halde buluruz</span><span class="char-style-override-12" xml:lang="tr-TR">56</span> <span class="char-style-override-9" xml:lang="tr-TR">ve bu saptama bizi “septik bir güvensizlik” içine iter. Kierkegaard’a göre, Hegel’in ya da Marx’ın tarih anlayışları, bir kez “tarihsellik” kavramını zorlamaktadır. Çünkü Kierkegaard’a göre “tarihsel olma”, her şeyden önce, “olup-bitmiş olma”dır; “Tarihsellik, olup bitmiş olmanın yüklemidir.”</span><span class="char-style-override-12" xml:lang="tr-TR">57</span> <span class="char-style-override-9" xml:lang="tr-TR">Olsa olsa o, “olup-bitmekte olan”ı, yani “bugün”ü de içine alır. Oysa Kierkegaard için, “Gelecek, tarihsel değildir.”</span><span class="char-style-override-12" xml:lang="tr-TR">58</span> <span class="char-style-override-9" xml:lang="tr-TR">Çünkü o henüz “olmamıştır”. Ne var ki “dünya-tarihsel spekülasyonlar” bu duruma aldırmamakta, hatta onlar “sonsuzun bile aynı zamanda tarihsel olması”na yol açan açmazlara dalmakta, geleceği, yani henüz tarihselleşmemiş olanı da tarihselleştirmektedirler ki, Kierkegaard için bu, tüm bu “spekülasyonlar”ın içine düştüğü “komik paradoks”u görmek için yeterlidir.</span><span class="char-style-override-12" xml:lang="tr-TR">59</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kierkegaard, “objektif” açıdan yaptığını belirttiği bu saptamadan sonra, tarihin ne anlam ifade ettiğine ancak “sübjektif” bir yanıt verilebileceğini belirtir. Kendi varoluşçu felsefesi içinde o, tarihi “günah” ve “korku”nun ortaya çıktığı alan olarak görür. Hatta Hegel’in tarih kavramıyla alay etmek için, tarihe Hegelci bir tanım vermek gerekirse, ona “korkunun bilinçteki gelişme süreci” olarak bakılabileceğini söyler. Kierkegaard için tarihin anlamı, onun birey açısından bir korku ve günah alanı olarak görülmesi halinde vardır. Birey, kendi bilincini, günahın ve korkunun saptandığı yer (vicdan) olarak gördüğü anda tarih ona, Hegel’inkine ya da Marx’ınkine hiç benzemeyen bir “sonsuz açınım (</span><span class="char-style-override-11" xml:lang="tr-TR">Offenbarung</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">revelation</span><span class="char-style-override-9" xml:lang="tr-TR">) süreci” olarak görünür. Birey kendi varoluşunun geleceğini de ancak bireysel yoldan ulaştığı böyle bir “sonsuz”a bağlayabilir. Ama bu sonsuzluk, bu haliyle, kendi başına hiçbir umut ışığı göstermeyen, boş ve “saçma” bir şey olarak görünür. Bu sonsuzluk Kierkegaard’a göre, ancak “İsa’da tarihselleşen bir süreç” olarak görüldüğünde anlam kazanır. Ne var ki “sonsuzluğun İsa’da gerçekleştiği”ne de ancak bir “iman edimi”yle varılabilir;</span> <span class="char-style-override-11" xml:lang="tr-TR">İncil</span><span class="char-style-override-9" xml:lang="tr-TR">’i yorumlayarak değil.</span><span class="char-style-override-12" xml:lang="tr-TR">60</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Arthur Schopenhauer ise, “tarih felsefeleri”ne olduğu kadar “tarih bilimi”ne de karşı çıkar. O, Aristoteles gibi, felsefenin görevini her zaman aynı kalan, değişmeyen şeyin bilgisine yönelmekte, yani</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliğinde bulur. Örneğin onun için bu değişmez olan şey “sonsuz evren iradesi”dir. Schopenhauer için her insan, her çağ ve her toplum, bu aynı iradenin nesnelleşmesinden başka bir şey değildir. Ona göre, “İnsan türünün tarihi olarak tarihsel olaylar yığını, çağların birbirini değişerek izlemesi, insani idelerin görünüşe çıktığı rastlantısal bir form içinde olur.”</span><span class="char-style-override-12" xml:lang="tr-TR">61</span> <span class="char-style-override-9" xml:lang="tr-TR">Schopenhauer, “tarih yüzyılı” olarak anılan 19. yüzyılın ortak eğilimlerine tam bir karşıtlık içinde, insani yaşamın özünün tarihsel olduğunu belirtmeyi, insani yaşamın tarihselliğinden söz etmeyi anlamsız bulur. Kierkegaard gibi o da insani yaşamın özünün “objektif” olarak tanınmasının olanaksız olduğunu söyler. Tarih onun için bir rastlantısallıklar alanıdır. Şöyle der: “Tarihin malzemesi, rüzgâra tutulmuş bulutlar misali hareket eden ve çoğu kez tümüyle önemsiz rastlantılarla dolu olan insani evrenin gelip geçici ilişkileridir. .... Tarihin anlattığı şey, gerçekte sadece uzun, sıkıcı ve yanıltıcı bir insanlık düşüdür.”</span><span class="char-style-override-12" xml:lang="tr-TR">62</span> <span class="char-style-override-9" xml:lang="tr-TR">Schopenhauer’a göre bir</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği olarak felsefenin tarihten çıkaracağı hiçbir “evrensel” yoktur.</span> <span class="char-style-override-11" xml:lang="tr-TR">Theoria</span> <span class="char-style-override-9" xml:lang="tr-TR">etkinliğini Bacon’dan beri olgulara taşıyan “bilim” de (</span><span class="char-style-override-11" xml:lang="tr-TR">scientia</span><span class="char-style-override-9" xml:lang="tr-TR">) tarihten hiçbir “yasa” çıkaramaz. Öyle ki bir “tarih felsefesi” de, bir “tarih bilimi” de Schopenhauer için olanaksızdır. Schopenhauer’un bu konuda antikçağın “</span><span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">”yı da içerecek biçimde koyduğu</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">histoira</span><span class="char-style-override-9" xml:lang="tr-TR">, akıl-deney karşıtlığına geri döndüğü bile söylenebilir. O da antikçağ gibi, tarihçiliği çok sınırlı bir doğruluk taşıyan bir edebi tür sayar. Çünkü “Tarihçilik hep de olgulardan hareket etmek ister gibidir; ama bu yolla hiçbir yasaya erişemez ve bu yüzden bir bilim de olamaz.”</span><span class="char-style-override-12" xml:lang="tr-TR">63</span> <span class="char-style-override-9" xml:lang="tr-TR">Hele bir “tarih felsefesi” ise “geçmişin sisi içerisine başka sisler taşıyıp kafaları bulandırmaktan başka bir işe yaramaz.”</span><span class="char-style-override-12" xml:lang="tr-TR">64</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kierkegaard gibi Schopenhauer da “objektif” olarak bir “tarih felsefesi” ve “tarih bilimi”nin olanaksızlığını belirttikten ve ancak bir edebi tarz olarak “tarihçilik sanatı”nın olabilirliğinden söz ettikten sonra, tarihin anlamına sübjektif yoldan eğilinebileceğini ekler. Bu sübjektif yol, “tarihin özüne yönelik sezgisel bir bakış”a açıktır.</span><span class="char-style-override-12" xml:lang="tr-TR">65</span> <span class="char-style-override-9" xml:lang="tr-TR">Bu sezgisel bakış altında Schopenhauer’a göre, tarih de doğa gibi, “bilinçsiz bir evren iradesi”nin buyruğu altındadır. Bu sezgisel saptamayı yapan insan içinse, bilinçsiz akıp giden bu tarih sürecini bilinçli bir sürece dönüştürebilmek konusunda tek olanak, bu süreci kendi aklına göre yönlendirebilmesidir. Bu noktada Schopenhauer Kantçı bir tutum takınır. Ona göre tarih ancak “insan soyunun akılcı yoldan kendi bilincine varma süreci” olabildiği sürece bir değer taşır.</span><span class="char-style-override-12" xml:lang="tr-TR">66</span> <span class="char-style-override-9" xml:lang="tr-TR">Yani tarihin anlamı, bu sürecin akıl ilkelerine göre yönlenen bir toplumsal yaşama biçimine geçiş süreci olabilmesinde belirir. Ancak, bu türlü akılcı ilkelerden geriye bakıldığında tarih, “geçmişin sisi içinde önemli ve ilgi çekici şeyleri anımsatmak” işleviyle değer kazanmış olur.</span><span class="char-style-override-12" xml:lang="tr-TR">67</span> <span class="char-style-override-9" xml:lang="tr-TR">Ama akılcı ilkelere göre yönlenen bir toplumsal yaşama biçimine geçmek, “evren iradesi”nin karşısına “insani irade”yi koymakla olanaklıdır. Tarih, ancak, “insani irade”nin “evren iradesi”ne galip geldiği anda tam olarak anlamlı bir süreç olabilir. Ama Schopenhauer, “özgür insan iradesi” ile “zorunlu evren iradesi” arasındaki savaştan insan iradesinin galip çıkacağı konusunda hiçbir iyimserlik beslemez.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarih felsefesine ve tarih bilimine farklı bir hücum da Friedrich Nietzsche’den gelir. (Burada Nietzsche’ye ayrılan sayfaların “Ekler” bölümündeki “Zamana Uymayan Düşünceler” başlıklı yazıyla birlikte okunması önerilir.) O,</span> <span class="char-style-override-11" xml:lang="tr-TR">Zamana Aykırı Düşünceler</span> <span class="char-style-override-9" xml:lang="tr-TR">adlı yapıtının “Tarihin Yaşam İçin Yararı ve Zararı” adlı ilk bölümünde, tüm 19. yüzyılın “üşüşürcesine” üstüne eğildiği “tarihsel anlam” denen şeyin “hasta bir düşüncenin ürünü” olduğunu, bu “üşüşme”nin de “tipik bir çöküş işareti”ni simgelediğini söyler.</span><span class="char-style-override-12" xml:lang="tr-TR">68</span> <span class="char-style-override-9" xml:lang="tr-TR">Nietzsche için kendi çağı, “aşırı, sersemletecek kadar gürültücü ve şamatacı bir tarihçilik hastalığı”na tutulmuş, bir “tarih humması”na yakalanmıştır.</span><span class="char-style-override-12" xml:lang="tr-TR">69</span> <span class="char-style-override-9" xml:lang="tr-TR">Nietzsche bu tarihe düşkünlüğün, “yaşama” ve “kültür” açısından büyük tehlikeler taşıdığını ve bizzat “yaşamayı zehirlediğini ve kültürel yaşamı barbarlaştırdığını” belirtir.</span><span class="char-style-override-12" xml:lang="tr-TR">70</span> <span class="char-style-override-9" xml:lang="tr-TR">Nietzsche’ye göre bu tarihçilik,</span><span class="char-style-override-12" xml:lang="tr-TR">71</span> <span class="char-style-override-9" xml:lang="tr-TR">her şeyi tarihselleştirmek için “çırpınan” bu anlayış, bizzat dayanmak istediği şeyi, yani “yaşama”yı, insani ve toplumsal varoluşu “boğazlamaktadır”.</span><span class="char-style-override-12" xml:lang="tr-TR">72</span> <span class="char-style-override-9" xml:lang="tr-TR">Çünkü bu anlayış, insan yaşamındaki her şeyi tarihselleştirmekle insani ve toplumsal olan her şeyi tarihe “tutsak kılmıştır”.</span><span class="char-style-override-12" xml:lang="tr-TR">73</span> <span class="char-style-override-9" xml:lang="tr-TR">Bunun sonucu ise, insandaki eğilim, şevk ve eylem gücünü, kısacası insandaki “güç iradesi”ni baltalamak olmuştur; “İnsan binyılların kamçısı altına sokulmuştur.”</span><span class="char-style-override-12" xml:lang="tr-TR">74</span> <span class="char-style-override-9" xml:lang="tr-TR">Ona kendisinin “tarihin ürünü” olduğu öğretilmiş ve böylece o, kendini edilgin hissetmeye, “yapılmış bir eşya” olarak görmeye başlamıştır.</span><span class="char-style-override-12" xml:lang="tr-TR">75</span> <span class="char-style-override-9" xml:lang="tr-TR">Bu insan kendisini “herkesçe paylaşılan değer ve ülkülerin mirasçısı” olarak görmeye itilmiştir.</span><span class="char-style-override-12" xml:lang="tr-TR">76</span> <span class="char-style-override-9" xml:lang="tr-TR">Nietzsche’ye göre bunun doğurduğu sonuçsa, insani ve toplumsal bir “kalın kafalılık”tan başka bir şey değildir.</span><span class="char-style-override-12" xml:lang="tr-TR">77</span> <span class="char-style-override-9" xml:lang="tr-TR">Çünkü geleneklerin ve tarihin belirleyiciliğine böylesine sarılınırsa; insanın eğilimleri, tutkuları, güdüleri ve yaratıcı etkinliği zincire vurulmuş olur. Öyle ki Nietzsche için her şeyi tarihselleştirmek, insana saygısızlığın “tiksinti verici” bir örneğidir;</span><span class="char-style-override-12" xml:lang="tr-TR">78</span> <span class="char-style-override-9" xml:lang="tr-TR">insanın güç iradesini, yaratıcılığını hiçe saymaktır. Oysa Nietzsche’ye göre “bugün” ve “yaşama”, geleneğe ve gelenekten gelen ölçütlere göre değerlendirilemez. Tam tersine, tarihe bir “içerik” kazandırılacaksa, bu içeriği anlamlı kılacak olan tek şey, bugünkü “gerçek yaşam”dır. Bugünkü yaşam ise geçmişe tutsak kılınamaz; çünkü insanın ilgi merkezi geçmişte değil, bugündedir. “Doğru olan, geçmişi yaşam için geçerli kılacak bir güçle, bugün olup bitmekte olanlardan tarihi yeniden yapmaktır.”</span><span class="char-style-override-12" xml:lang="tr-TR">79</span> <span class="char-style-override-9" xml:lang="tr-TR">Bu konuda Nietzsche’nin Feuerbach’ın tarihin “geçmişin tarihi” değil, “bugünün tarihi” olması, insanın “yazılan tarih”ten “yapılan tarih”e geçmesi gerektiği hakkındaki düşüncelerine benzer düşünceler ileri sürdüğü saptanabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Görülebileceği gibi Nietzsche’nin tarih karşısındaki tavrı, her şeyden önce pratik, hatta pedagojik denebilecek bir tavırdır. O her şeyden önce, tüm insani ve toplumsal yaşamı tarihselleştiren bir “tarih ve kültür eğitimi”nin zararları üstünde durur. Ona göre böyle bir tarih eğitiminden kaçınmak gerekir. Bu konuda, “yaşamaya hizmet edebilecek” üç türlü yararlı tarihten söz eder.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">1.</span> <span class="char-style-override-11" xml:lang="tr-TR">Anıtsal tarih</span><span class="char-style-override-9" xml:lang="tr-TR">: Bu tür tarihte, insanlığın büyük başarılarından örnekler verilerek yararlı bir eğitim sağlanabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">2.</span> <span class="char-style-override-11" xml:lang="tr-TR">Antik tarih</span><span class="char-style-override-9" xml:lang="tr-TR">: Bu tür tarihte, insanlığın başından geçenler, kendi çağımızın düşünme modeli ve dünya görüşü açısından anlatılır. Antik tarih, Nietzsche için de Hegel’de olduğu gibi, tarihçinin kendi düşünce modeli ve dünya görüşünün öbür düşünce modeli ve dünya görüşlerinden sadece birisi olduğunun görülmediği, bu yüzden tüm olup bitenlerin tek bir açıdan anlatıldığı tarihtir. Ama bu haliyle de antik tarih, Nietzsche’ye göre yine de geçmiş hakkında bir şeyler öğrenmemizi sağlayabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">3.</span> <span class="char-style-override-11" xml:lang="tr-TR">Eleştirel tarih</span><span class="char-style-override-9" xml:lang="tr-TR">: Asıl eğitsel yararı olan tarih, bu tarihtir. Çünkü bu tarih, insanı, zorlayıcı ve baskı altında tutucu geleneklerden ve bizzat tarihin tutsaklığından kurtarır. Burada tarihe, “yaşama”nın, bugünün istek ve talepleri açısından bakılır; tarih, “güç iradesi” peşindeki yaratıcı insanın geleceğe yönelik hedefleri ve amaçları açısından elekten geçirilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu eğitsel belirlemelerden sonra Nietzsche, tarihe bilgikuramsal açıdan da yaklaşır. Ona göre, tarihte “objektiflik”ten söz etmek “gülünç”tür. Çünkü tarihsel olaylar asla tek bir anlama, bir tekanlamlılığa sahip değillerdir. Ona göre “Tarih, insanların ya da grupların kendi varoluşları açısından bağlı oldukları sınırsız (sayıda) ilginin bir savaş alanı”dır.</span><span class="char-style-override-12" xml:lang="tr-TR">80</span> <span class="char-style-override-9" xml:lang="tr-TR">Üstelik biz bu haliyle tarihe bir de kendi ilgilerimiz açısından eğiliriz ki, böylece “objektif bir bilim olarak tarih”ten söz etmek anlamsızdır. Örneğin Nietzsche’ye göre, Hegel gibi tarihte bir akıl olduğunu söyleyen herkes, olsa olsa sınırsız ilgilerin savaş alanı olarak tarihte ancak o döneme özgü “gelip geçici ilgilerin tarihi”ni bulabilir.</span><span class="char-style-override-12" xml:lang="tr-TR">81</span> <span class="char-style-override-9" xml:lang="tr-TR">Bu açıdan bakıldığında, Nietzsche’ye göre tarih, ilgili döneme ait “yenik düşmüş eğilim ve düşüncelerin sessizliğe bürünmüşlüğünün de tarihi”dir.</span><span class="char-style-override-12" xml:lang="tr-TR">82</span> <span class="char-style-override-9" xml:lang="tr-TR">Bu yüzden Hegel, tarihte aklın egemen olduğunu söylerken, aslında tarihte, Aydınlanma’nın “galip gelen akılcı ilgileri”nin tarihini bulmaktadır. Oysa aynı tarih, akılcı ilgilerin bastırdığı öbür ilgilerin de tarihidir; yani bastırılmış güdülerin, tutkuların, kısacası akıldışı olanın da tarihidir. Bu yüzden tarihte erek ve yasa arayan Aydınlanmacı tin, tarihte “rastlantısallıkların anlamsız gücü”nü görememiş, bu konuda tam bir körlüğe düşmüştür. Tarihte bir “öz” aranmak isteniyorsa, bu öz ancak “güç iradesi” olabilir; çünkü “Güç iradesi yaşama iradesiyle aynı şeydir” ve “tüm tarihin kök olgusu” budur. “Güç iradesi” ise akılsal yoldan kavranamaz. Bu yüzden tarihte bir “evrensel anlam” aramak saçmadır. Nietzsche’ye göre tarihte anlam arama çabası, Hıristiyanlığın Batı düşüncesine mirasıdır. Öyle ki tüm Batı felsefesine sinmiş olan “tarihsel anlam düşüncesi”, “kılık değiştirmiş bir teoloji” olarak ortaçağ kalıntısı bir tutuculuğun ürünü ve simgesidir.</span><span class="char-style-override-12" xml:lang="tr-TR">83</span> <span class="char-style-override-9" xml:lang="tr-TR">Nietzsche, ancak Hıristiyanlığın aşılması ve “Tanrı’nın ölümü”yle “tarihin dönüm noktası”nın geçileceğini, tarihin Hıristiyanlığın gizli ya da açık ipoteğinden kurtarılıp özgür insanın tarihi haline gelebileceğini belirtir.</span><span class="char-style-override-12" xml:lang="tr-TR">84</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Jacob Burckhardt da Nietzsche’yle birlikte, Alman İdea</span><span class="char-style-override-9" xml:lang="tr-TR">lizmi</span><span class="char-style-override-9" xml:lang="tr-TR">’ nin tarih felsefesini tümüyle “ulusçu-Romantik” bir tarih yorumu sayar.</span><span class="char-style-override-12" xml:lang="tr-TR">85</span> <span class="char-style-override-9" xml:lang="tr-TR">Ona göre, “tarihçi idealizm”de en yüksek duygu “dinsel destekli bir ulusçuluk”, en yüksek modelse “örgütlenmiş güç olarak devlet”tir.</span><span class="char-style-override-12" xml:lang="tr-TR">86</span> <span class="char-style-override-9" xml:lang="tr-TR">Bu duygu, filozofları bu modeli “bir ereğe doğru ilerleme” altında görmeye itmiştir. Oysa ilerlemeden, erekten, belirlenmiş bir gelecekten söz etmek anlamsızdır. Kuşkusuz, bir toplumun ya da tümüyle insan türünün belli hedeflere yönelik bir ilerleme süreci içinde olması en azından ihtimal olarak tarihe aykırı bir şey değildir. Ama bu, zaman zaman tarihin büründüğü görünüşlerden sadece biri olabilir. Oysa, “Tarihsel yaşam, binlerce görünüşe sahip, karmaşık bir yaşamdır ve o her türlü kılığa bürünebilir.”</span><span class="char-style-override-12" xml:lang="tr-TR">87</span> <span class="char-style-override-9" xml:lang="tr-TR">Devletler, dinler, kültürler, boyuna kurulup çözülürler. “Tarihin özü değişmedir.”</span><span class="char-style-override-12" xml:lang="tr-TR">88</span> <span class="char-style-override-9" xml:lang="tr-TR">Ne var ki 19. yüzyıl bu değişmeyi, tarihin büründüğü binlerce kılık arasından birini kendine göre seçip “hep ilerleyen bir süreç” olarak yorumlamakla, tarihin niteliğini saptamaktan çok, kendi iyimserliğini sergilemiştir. Buna karşılık tarihte, belirtildiği gibi, ilerleme biçimindeki değişme, binlerce değişme tarzından ancak biri olabilir. Tüm değişme tarzlarını bize verebilecek bir tarih bilgisi ise asla oluşturulamaz. Çünkü biz her zaman, tarihte olup bitenden “değişik” ve “başka” bir görüş açısıyla tarihe eğiliriz. Bu yüzden Burckhardt için “tarih, bilimlerin en az bilimsel olanıdır.”</span><span class="char-style-override-12" xml:lang="tr-TR">89</span> <span class="char-style-override-9" xml:lang="tr-TR">O ancak, bizim bugünümüz açısından “bilinmeye değer” olanla ilgilenir. Tarihte olup bitenleri yasalara bağlamak anlamsızdır. “Tarihsel olan”ı, ancak “anlamacı” bir tutumla ele almak, onun “yaşamakta olan şeylerle akrabalığını kurmayı denemek” gerekir.</span><span class="char-style-override-12" xml:lang="tr-TR">90</span> <span class="char-style-override-9" xml:lang="tr-TR">Bunun için de bir sınırsız değişmeler alanı olan tarihte,</span> <span class="char-style-override-11" xml:lang="tr-TR">tekrar eden</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">tipsel</span> <span class="char-style-override-9" xml:lang="tr-TR">olan şeyleri anlamak esastır. Ama bu tekrar asla doğabilimsel anlamda bir tekrar değildir. Çünkü tarihte doğabilimsel anlamda döngüsel olarak tekrar eden hiçbir şey yoktur. Ne var ki yine de bu sınırsız değişme içinde az veya çok birbirine benzer durumlar saptama olanağı vardır. İşte bu gibi durumlar, asla “genel” değil ama “tipsel” durumlar olarak görülmelidir. Burckhardt’a göre bu tipsel durumlar</span> <span class="char-style-override-11" xml:lang="tr-TR">devlet</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">din</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">kültür</span> <span class="char-style-override-9" xml:lang="tr-TR">türünden şeylerdir. Bunlar, az veya çok, her dönemde ortaya çıkan ve birbirlerini karşılıklı olarak etkileyen etmenler ve bu yüzden de tarih araştırması için hep gözetilmesi gereken koşullar olarak görülebilirler. Ama bunlar arasında asla tek taraflı bir belirleme ilişkisi yoktur. Bunlar her zaman bir</span> <span class="char-style-override-11" xml:lang="tr-TR">karşılıklı etkileşim</span> <span class="char-style-override-9" xml:lang="tr-TR">içindedirler. Devlet ve din daha kolay kalıplaşan tipsel durumlar olmalarına karşılık, kültür hareketli ve kalıplaşmaya en az elverişli tipsel durumdur ve her zaman devlet ve dinin de kalıplaşmasını kırmaya hazır bir gizilgüç taşır. Bu bakımdan Burckhardt, tarihe her zaman bir de</span> <span class="char-style-override-11" xml:lang="tr-TR">estetik</span> <span class="char-style-override-9" xml:lang="tr-TR">bir tavırla eğilmek gereğinden, tarihte “sanatsal bir anlama”nın öneminden söz eder. Şöyle der: “Tarih bana her zaman bir şiir olarak görünmüştür.”</span><span class="char-style-override-12" xml:lang="tr-TR">91</span> <span class="char-style-override-9" xml:lang="tr-TR">Öyle ki bu haliyle tarih, ona göre “olağanüstü bir dram”dır.</span><span class="char-style-override-12" xml:lang="tr-TR">92</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Burckhardt, özellikle “tarihte tipsel durumlar”dan ve “tipsel anlama”dan söz etmekle, daha sonra Wilhelm Dilthey, Heinrich Rickert, Max Weber ve Karl Mannheim’a kadar uzanan bir çizgide “tin/tarih bilimlerinin temellendirilmesi” çabalarını etkilemiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR"><br/>
      <br/>
      <br/>
      <br/></span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">1</span> <span class="char-style-override-14" xml:lang="tr-TR">Kurt Rossmann,</span> <span class="char-style-override-15" xml:lang="tr-TR">Deutsche Geschichtsphilosophie von Lessing bis Jaspers</span><span class="char-style-override-14" xml:lang="tr-TR">, Schünemann, Bremen, 1959, ss. 356-372. (Leopold von Ranke, Saemtliche Werke.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">2</span> <span class="char-style-override-14" xml:lang="tr-TR">a.g.e., ss. 356-372. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">3</span> <span class="char-style-override-14" xml:lang="tr-TR">a.g.e., ss. 356-372. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">4</span> <span class="char-style-override-14" xml:lang="tr-TR">a.g.e., ss. 356-372. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">5</span> <span class="char-style-override-14" xml:lang="tr-TR">Gunter Scholtz,</span> <span class="char-style-override-15" xml:lang="tr-TR">Historisches Wörterbuch der Philosophie</span><span class="char-style-override-14" xml:lang="tr-TR">, Schwabe Verlag, Basle-Stuttgart, 1978, s. 372.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">6</span> <span class="char-style-override-14" xml:lang="tr-TR">a.g.e., s. 372. (Heinrich Karl Ludolf von Sybel,</span> <span class="char-style-override-15" xml:lang="tr-TR">Kleine Historische Schriften.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">7</span> <span class="char-style-override-14" xml:lang="tr-TR">a.g.e., s. 373. (Heinrich Karl Ludolf von Sybel, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">8</span> <span class="char-style-override-14" xml:lang="tr-TR">a.g.e., s. 370.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">9</span> <span class="char-style-override-14" xml:lang="tr-TR">Kurt Rossmann, a.g.e., ss. 356-372. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">10</span> <span class="char-style-override-14" xml:lang="tr-TR">Gunter Scholtz, a.g.e., s. 379. (Heinrich Karl Ludolf von Sybel, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">11</span> <span class="char-style-override-14" xml:lang="tr-TR">a.g.e., s. 369. (Wilhelm von Humboldt,</span> <span class="char-style-override-15" xml:lang="tr-TR">Historische und politische Aufsaetze.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">12</span> <span class="char-style-override-14" xml:lang="tr-TR">a.g.e., s. 369. (Wilhelm von Humboldt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">13</span> <span class="char-style-override-14" xml:lang="tr-TR">a.g.e., s. 369. (Wilhelm von Humboldt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">14</span> <span class="char-style-override-14" xml:lang="tr-TR">a.g.e., s. 368. (Wilhelm von Humboldt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">15</span> <span class="char-style-override-14" xml:lang="tr-TR">a.g.e., s. 370. (Wilhelm von Humboldt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">16</span> <span class="char-style-override-14" xml:lang="tr-TR">a.g.e., s. 370. (Wilhelm von Humboldt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">17</span> <span class="char-style-override-14" xml:lang="tr-TR">Lutz Geldsetzer,</span> <span class="char-style-override-15" xml:lang="tr-TR">Die Philosophie der Gcschichte im 19. Jahrhundert</span><span class="char-style-override-14" xml:lang="tr-TR">, Hain, Meisenheim-Glan, 1968, s. 348.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">18</span> <span class="char-style-override-14" xml:lang="tr-TR">a.g.e., ss. 355-362.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">19</span> <span class="char-style-override-14" xml:lang="tr-TR">Gunter Scholtz, a.g.e., s. 369. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">20</span> <span class="char-style-override-14" xml:lang="tr-TR">Johann Gustav Droysen,</span> <span class="char-style-override-15" xml:lang="tr-TR">Grundriss der Historik</span><span class="char-style-override-14" xml:lang="tr-TR">, Verlag von Veit, Leipzig, 1868, s. 16.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">21</span> <span class="char-style-override-14" xml:lang="tr-TR">a.g.e., s. 27.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">22</span> <span class="char-style-override-14" xml:lang="tr-TR">a.g.e., s. 36.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">23</span> <span class="char-style-override-14" xml:lang="tr-TR">a.g.e., ss. 48-52.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">24</span> <span class="char-style-override-14" xml:lang="tr-TR">a.g.e., s. 52.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">25</span> <span class="char-style-override-14" xml:lang="tr-TR">Gunter Scholtz, a.g.e., s. 371. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">26</span> <span class="char-style-override-14" xml:lang="tr-TR">a.g.e., s. 371. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">27</span> <span class="char-style-override-14" xml:lang="tr-TR">a.g.e., s. 370. (Leopold von Ranke, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">28</span> <span class="char-style-override-14" xml:lang="tr-TR">Lutz Geldsetzer, a.g.e., s. 352.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">29</span> <span class="char-style-override-14" xml:lang="tr-TR">Gunter Scholtz, a.g.e., s. 372. (Christian Baur,</span> <span class="char-style-override-15" xml:lang="tr-TR">Die Epochen der kirchlichen Geschichtsschreihung.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">30</span> <span class="char-style-override-14" xml:lang="tr-TR">a.g.e., s. 372. (Johann Gottlieb Fichte,</span> <span class="char-style-override-15" xml:lang="tr-TR">Ethik.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">31</span> <span class="char-style-override-14" xml:lang="tr-TR">Lutz Geldsetzer, a.g.e., s. 392.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">32</span> <span class="char-style-override-14" xml:lang="tr-TR">a.g.e., s. 405. (Ludwig Feuerbach,</span> <span class="char-style-override-15" xml:lang="tr-TR">Vorlesungen über das Wesen der Religion.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">33</span> <span class="char-style-override-14" xml:lang="tr-TR">a.g.e., s. 410. (Ludwig Feuerbach, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">34</span> <span class="char-style-override-14" xml:lang="tr-TR">Gunter Scholtz, a.g.e., s. 379. (Arnold Ruge,</span> <span class="char-style-override-15" xml:lang="tr-TR">Ausgewaehlte Werke</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">35</span> <span class="char-style-override-14" xml:lang="tr-TR">a.g.e., s. 379. (Moritz Hess,</span> <span class="char-style-override-15" xml:lang="tr-TR">Die letzten Philosophen.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">36</span> <span class="char-style-override-14" xml:lang="tr-TR">Lutz Geldsetzer, a.g.e., s. 459. (Ludwig Feuerbach,</span> <span class="char-style-override-15" xml:lang="tr-TR">Geschichte der neueren Philosophie.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">37</span> <span class="char-style-override-14" xml:lang="tr-TR">a.g.e., s. 459. (Ludwig Feuerbach, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">38</span> <span class="char-style-override-14" xml:lang="tr-TR">Gunter Scholtz, a.g.e., s. 376. (Arnold Ruge, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">39</span> <span class="char-style-override-14" xml:lang="tr-TR">August Comte,</span> <span class="char-style-override-15" xml:lang="tr-TR">Discours sur L’esprit positif</span><span class="char-style-override-14" xml:lang="tr-TR">, Alcan, Paris, 1956, s. 127.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">40</span> <span class="char-style-override-14" xml:lang="tr-TR">a.g.e., s. 138.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">41</span> <span class="char-style-override-14" xml:lang="tr-TR">a.g.e., ss. 144-166.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">42</span> <span class="char-style-override-14" xml:lang="tr-TR">Karl Löwith,</span> <span class="char-style-override-15" xml:lang="tr-TR">Von Hegel zu Nietzsche</span><span class="char-style-override-14" xml:lang="tr-TR">, Kohlhammer, Stuttgart, 1964, s. 241.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">43</span> <span class="char-style-override-14" xml:lang="tr-TR">Lutz Geldsetzer, a.g.e., s. 463.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">44</span> <span class="char-style-override-14" xml:lang="tr-TR">a.g.e., s. 465.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">45</span> <span class="char-style-override-14" xml:lang="tr-TR">Karl Marx-Friedrich Engels, Marx-Engels Werke (MEW), cilt 21, Dietz Verlag, Berlin, 1952, s. 296.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">46</span> <span class="char-style-override-14" xml:lang="tr-TR">a.g.e., s. 362.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">47</span> <span class="char-style-override-14" xml:lang="tr-TR">a.g.e., s. 300.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">48</span> <span class="char-style-override-14" xml:lang="tr-TR">a.g.e., s. 264.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">49</span> <span class="char-style-override-14" xml:lang="tr-TR">a.g.e., s. 457.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">50</span> <span class="char-style-override-14" xml:lang="tr-TR">a.g.e., s. 436.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">51</span> <span class="char-style-override-14" xml:lang="tr-TR">a.g.e., s. 27.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">52</span> <span class="char-style-override-14" xml:lang="tr-TR">a.g.e., s. 436.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">53</span> <span class="char-style-override-14" xml:lang="tr-TR">a.g.e., s. 444.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">54</span> <span class="char-style-override-14" xml:lang="tr-TR">a.g.e., s. 39.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">55</span> <span class="char-style-override-14" xml:lang="tr-TR">a.g.e., s. 453.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">56</span> <span class="char-style-override-14" xml:lang="tr-TR">Arthur Schopenhauer,</span> <span class="char-style-override-15" xml:lang="tr-TR">Kierkegaards Angriff auf die Spekulation</span><span class="char-style-override-14" xml:lang="tr-TR">, Saemtliche Werke, cilt 2, Cottasche, Stuttgart, 1967, s. 18.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">57</span> <span class="char-style-override-14" xml:lang="tr-TR">a.g.e., s. 27.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">58</span> <span class="char-style-override-14" xml:lang="tr-TR">a.g.e., s. 44.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">59</span> <span class="char-style-override-14" xml:lang="tr-TR">a.g.e., s. 45.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">60</span> <span class="char-style-override-14" xml:lang="tr-TR">a.g.e., s. 76.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">61</span> <span class="char-style-override-14" xml:lang="tr-TR">Arthur Schopenhauer,</span> <span class="char-style-override-15" xml:lang="tr-TR">Welt als Wille und Vorstellung</span><span class="char-style-override-14" xml:lang="tr-TR">, Saemtliche Werke, cilt 5, Cottasche, Stuttgart, 1938, s. 514.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">62</span> <span class="char-style-override-14" xml:lang="tr-TR">a.g.e., s. 251.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">63</span> <span class="char-style-override-14" xml:lang="tr-TR">a.g.e., s. 266.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">64</span> <span class="char-style-override-14" xml:lang="tr-TR">a.g.e., s. 282.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">65</span> <span class="char-style-override-14" xml:lang="tr-TR">a.g.e., s. 294.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">66</span> <span class="char-style-override-14" xml:lang="tr-TR">a.g.e., s. 388.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">67</span> <span class="char-style-override-14" xml:lang="tr-TR">a.g.e., s. 508.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">68</span> <span class="char-style-override-14" xml:lang="tr-TR">Friedrich Nietzsche,</span> <span class="char-style-override-15" xml:lang="tr-TR">Unzeitgemaesse Betrachtungen</span><span class="char-style-override-14" xml:lang="tr-TR">, Saemtliche Werke, cilt 1, Ullstein Verlag, Berlin, 1971, s. 236.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">69</span> <span class="char-style-override-14" xml:lang="tr-TR">a.g.e., s. 239.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">70</span> <span class="char-style-override-14" xml:lang="tr-TR">a.g.e., s. 240.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">71</span> <span class="char-style-override-14" xml:lang="tr-TR">Nietzsche’nin bu konuda kullandığı terim, aslında tarihsiciliktir (</span><span class="char-style-override-15" xml:lang="tr-TR">historisizm</span><span class="char-style-override-14" xml:lang="tr-TR">). İleride “Tarihselcilik-Tarihsicilik Tartışması” başlığı altında göreceğimiz gibi, onun ilk kez olumsuz bir anlam içeriğiyle kullandığı bu terim daha sonra Popper’e kadar uzanan bir çizgide ama hep değişik ve karmaşık yeni anlam içerikleriyle karşımıza çıkar.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">72</span> <span class="char-style-override-14" xml:lang="tr-TR">Friedrich Nietzsche, a.g.e., s. 241.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">73</span> <span class="char-style-override-14" xml:lang="tr-TR">a.g.e., s. 242.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">74</span> <span class="char-style-override-14" xml:lang="tr-TR">a.g.e., s. 243.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">75</span> <span class="char-style-override-14" xml:lang="tr-TR">a.g.e., s. 240.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">76</span> <span class="char-style-override-14" xml:lang="tr-TR">a.g.e., s. 245.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">77</span> <span class="char-style-override-14" xml:lang="tr-TR">a.g.e., s. 262.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">78</span> <span class="char-style-override-14" xml:lang="tr-TR">a.g.e., s. 252.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">79</span> <span class="char-style-override-14" xml:lang="tr-TR">a.g.e., s. 261.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">80</span> <span class="char-style-override-14" xml:lang="tr-TR">a.g.e., s. 263.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">81</span> <span class="char-style-override-14" xml:lang="tr-TR">a.g.e., s. 268.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">82</span> <span class="char-style-override-14" xml:lang="tr-TR">a.g.e., s. 268.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">83</span> <span class="char-style-override-14" xml:lang="tr-TR">a.g.e., s. 274.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">84</span> <span class="char-style-override-14" xml:lang="tr-TR">a.g.e., s. 266.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">85</span> <span class="char-style-override-14" xml:lang="tr-TR">Lutz Geldsetzer, a.g.e., s. 517. (Jacob Burckhardt,</span> <span class="char-style-override-15" xml:lang="tr-TR">Weltgeschkhtliche Betrachtungen.</span><span class="char-style-override-14" xml:lang="tr-TR">)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">86</span> <span class="char-style-override-14" xml:lang="tr-TR">a.g.e., s. 522. (Jacob Burckhardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">87</span> <span class="char-style-override-14" xml:lang="tr-TR">a.g.e., s. 525. (Jacob Burckhardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">88</span> <span class="char-style-override-14" xml:lang="tr-TR">a.g.e., s. 527. (Jacob Burckhardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">89</span> <span class="char-style-override-14" xml:lang="tr-TR">a.g.e., s. 527. (Jacob Burckhardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">90</span> <span class="char-style-override-14" xml:lang="tr-TR">a.g.e., s. 529. (Jacob Burckhardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">91</span> <span class="char-style-override-14" xml:lang="tr-TR">a.g.e., s. 529. (Jacob Burcldıardt, a.g.e.)</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">92</span> <span class="char-style-override-14" xml:lang="tr-TR">a.g.e., s. 531. (Jacob Burckhardt, a.g.e.)</span></p>

      </div>

    </div>
</body>
</html>