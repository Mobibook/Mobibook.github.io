<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x6.html" xml:lang="tr-TR">
<div class="Basic-Text-Frame">
<p class="Konu-Ba-l---">Tarih Yazıcılığının Temelleri Olarak<br/>
      Politik ve Anayasal Teori: Mommsen*<br/>
      Ernst Cassirer</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Buckle ve Taine’ın çabalarıyla, pozitivist felsefenin temel ilkeleri hem İngiliz hem de Fransız tarihçileri arasında geniş bir yaygınlık kazandı ve onların üstünde gittikçe artan güçlü bir etkisi oldu. Onlar uygun bir ortam, hazır bir zemin bulmamalarına rağmen Almanya’ya da yöneldiler. Çünkü 19. yüzyılın ortalarına doğru Alman tarih yazarları, Romantizmin ideallerini terk etmekle kalmayıp aynı zamanda, kendilerini bu ideallere karşı durmadan artan bir tepki içinde bulmuşlardı. Bu yazarlar başka politik hedefler koydular ve Romantik fantezi ve kiyetizmin bu hedeflerle uzlaştırılamazlığı olgusunu vurguladılar. Tarihçi, kendisini geçmiş içinde eritmek ve bu geçmişe yitik bir cennet olarak bakmak yerine, kesinlikle politik geleceğe hizmet etmeliydi. Romantizmin ideolojisi ve onun “ulusal tin” kuramı yerine tarih bilimi için, bütün metatiziksel varsayımlardan arınmış temel gerekmekteydi.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu konuda Ranke bile yeni tarihçiler kuşağını tatmin etmekte başarısız kaldı. Onlar karşıt bir görüşe, yeni bir politik gerçekliğe dayandılar: Tarihçi artık saf bir çalışmayla yetinemezdi, belirli ve somut hedefler koymak zorundaydı.</span><span class="char-style-override-12" xml:lang="tr-TR">1</span> <span class="char-style-override-9" xml:lang="tr-TR">Bu idealler ve pozitivizmin temel öğretileri arasında hiçbir kaçınılmaz antagonizm ortaya çıkmadı; tersine bunlar önemli konularda uyuştular. Ancak yine de aralarında hiçbir gerçek uyuşma olamazdı; çünkü tarihçiler Romantizmden uzaklaşmaya ve ona karşı savaşın “günün gereği” olduğunu bildirmeye başladıklarında Romantizmin etkisi Almanya’da henüz tükenmemişti. Mücadelenin yeni politik amaçlar için yapıldığı bu ülkede bile Romantik bilgi ideali henüz terk edilmemekteydi. Below şöyle yazdı: “Bütün politik tarihçilerin, tarihsel yasa okulunun olgulara ulaştığını kabul ettiklerini ve bu düşünce okulunun lider</span><span class="char-style-override-9" xml:lang="tr-TR">lerine kısmen güvendiklerini gözlüyoruz. Onlar gerçekten</span> <span class="char-style-override-9" xml:lang="tr-TR">de Ranke’nin gözdeleriydiler; ama hiçbiri onun yöntemlerini önemsemedi. Bu okul üyeleri Romantik dönemin bütün bilgisel kazanımlarından yararlandılar. Belirtmek gerekirse, onlar bütün akademik yargılarında Romantizmi yadsıdılar ama yine de onun başardığı şeylerden vazgeçemediler.”</span><span class="char-style-override-12" xml:lang="tr-TR">2</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Romantizme karşı savaş çoğunlukla tam da Romantizmin kendisini ilerletmek için kullandığı silahlarla yürütüldü. Romantizmin “organolojik (araçsal-mantıksal) metafiziği” bile henüz hiçbir araçla aşılamamıştı ve buna bağlı olarak sonuçlarının çoğunun yadsınmış olmasına rağmen varsayımlarında yaşamaya devam etti. Yaşamaya devam eden bu metafiziksel varsayımların yanında, Hegelci diyalektiğin ve Humboldt’un tekillik kuramının etkisi de sürdü.</span><span class="char-style-override-12" xml:lang="tr-TR">3</span> <span class="char-style-override-9" xml:lang="tr-TR">İşte bütün bunlar, Comte’un pozitivizmiyle ya da [Henry-Thomas] Buckle veya [Hyppolite-Adolphe] Taine gibi tarihçilerle herhangi bir uzlaşımı engelledi.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Buckle’ın</span> <span class="char-style-override-11" xml:lang="tr-TR">History of Civilization in England</span> <span class="char-style-override-9" xml:lang="tr-TR">(İngiltere Uygarlık Tarihi) adlı eseri Arnold Ruge’nin Almanca çevirisiyle çıktığında, Almanya’da “politik gerçekçilik”in en ünlü temsilcilerinden biri olan Johann Gustav Droysen, özellikle onun metodolojik kusurlarını açığa çıkarmaya çalıştığı ince bir çözümleme ve inceleme yayımladı. Buckle’ın pozitivizmin, tarihi sağlam bir bilimsel temel üstüne oturtan ilk felsefe olduğu iddiası kesin bir biçimde yadsındı. Ne yazık ki Droysen’in eleştirisinde, soruna etik bir yönelim vermek, Buckle’ın eserine onun olmayan “materyalist tavrı”ndan dolayı karşı çıkmak yolunda bir eğilim vardı. Fakat buradan hareketle, Droysen’in hem düşüncesinin kesinliği hem de bilgi bakımından muhalifinden felsefi olarak daha üstün olduğu görülmekteydi. Onun, modern tarih metodolojisine ilişkin temel yapıtlar arasında sayılabilecek</span> <span class="char-style-override-11" xml:lang="tr-TR">Grundriss der Historik</span><span class="char-style-override-9" xml:lang="tr-TR">’ine (1864) bir göz atıldığında bu durum açıkça görülebilir. Dilthey’ın, daha sonra kendisinden hareketle tarihsel bilginin tekilliğini ve onunla doğabilimsel düşünce arasındaki farkı karakterize etmeye başladığı “anlama” idesi önce burada odaklaştırıldı ve onun özselliğinde tanımlandı.</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">Bir hareket noktası olarak bununla Droysen, tarihi doğa biliminin standartlarıyla ölçme ve sonunda onu tamamen doğa bilimine indirgeme yolundaki bütün girişimleri dışlamaya yöneldi. Droysen kararlı bir biçimde bir “yöntemler pluralizmi” için direndi ve bu konuda gördüğümüz gibi, Comte’un otoritesine başvurabildi.</span><span class="char-style-override-12" xml:lang="tr-TR">5</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Eğer bir tarih “bilim”inin olması gerekiyorsa, bu yalnızca, tarih kendi özel ve özgül konusuna sahip olduğunda mümkündür. Böylece, belli bir fenomenler alanının var olduğunu ve bu alanın anlaşılması için bu diğer bilgi yaklaşımlarının hiçbirinin –teolojik, felsefi, matematiksel ya da fiziksel yaklaşım– uygun olmadığını göstermek zorundayız. Burada teolojik ya da felsefi spekülasyonun cevaplayamayacağı sorular ortaya çıkar; tıpkı fenomenler dünyasını onun niceliksel bağıntılarına dayanarak kavrayan dar empirik bilim gibi. Bunlar “dedüksiyon”la ve “endüksiyon” olarak adlandırılan şeyle üstesinden gelemediğimiz sorulardır; mantıksal olarak, genel ilkelerden türetilemeyen, matematiksel fiziğe dayanılarak “açıklanabilir” olmayan ya da basit empirik bir tarzda gösterilemeyen, fakat yine de “anlaşılması” ve bunun için de özel entelektüel yöntemlerin geliştirilmesini gerektiren sorunlardır. “O halde, bilgiye ilişkin yalnızca</span> <span class="char-style-override-11" xml:lang="tr-TR">tek yol</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">tek yöntem</span> <span class="char-style-override-9" xml:lang="tr-TR">mi vardır?” diye sorar Droysen, Buckle’a. “Duyu organlarının kendi çeşitli işlevlerine göre farklılaştıkları gibi, yöntemler de konularına göre farklılaşmazlar mı?”</span><span class="char-style-override-12" xml:lang="tr-TR">6</span> <span class="char-style-override-9" xml:lang="tr-TR">Daha sonra birçok siyaset tarihçisinin sergilemiş olduğu entelektüel tarihe karşı bir düşmanlık, kendi payına, Droysen’in Buckle’a getirdiği itirazlarda hiçbir sorun yaratmıyordu. Kuşkusuz, Droysen kendi araştırmalarını siyaset tarihi içinde belirli bir alana hapsetti ve o bu yüzden yalnızca “Alman Tarih Okulu”na değil, daha geniş bir anlamda bir “Prusya Okulu”na da ait olarak düşünülebilir. Yine de “anlama” idesini tarihsel bilginin merkezine yerleştiren bir kuram, politik olaylara ilişkin bir çalışmayla ve tek yanlı olarak bu tikelin içinde kalmakla yetinemezdi. Droysen gerçekten de şimdiye kadar “ideler tarihi” ya da “entelektüel tarih” diye adlandırılan şey doğrultusunda çalışmaya girişti. O, tarihi canlı bir şey gibi bir entelektüel ve moral güçler dünyası olarak görünür kılmayı amaçladı.</span><span class="char-style-override-12" xml:lang="tr-TR">7</span> <span class="char-style-override-9" xml:lang="tr-TR">Bu konuda Droysen, dolaysız olarak Humboldt’un klasik geleneğine bağlandı. Bunu, Humboldt’un temel ilkesinin somut bir uygulayımı olan, Jawa’nın eski Kawi dili üstüne eserinin büyük girişine olduğu kadar “Tarihçinin Görevi Üzerine” adlı makalesine yaptığı göndermelerden de anlıyoruz.</span><span class="char-style-override-12" xml:lang="tr-TR">8</span> <span class="char-style-override-9" xml:lang="tr-TR">Bu, tarihçinin, kültür tarihiyle politik tarihi, onları sürekli bir gerilim içinde tutmak yerine, uzlaştırmayı umabileceği tek yoldu.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Aynı doğrultuda bir adım da Theodor Mommsen tarafından atıldı. O da her yönüyle politik bir düşünürdü ve hiçbir biçimde politik tutkulardan bağımsız değildi. Onun bilimsel dehası, tutkuların dizginlerinden kurtulmalarına izin verilmesi eyleminden çok, onların disipline edilmesi eyleminde yatar, Mommsen hiçbir belirli devlet idealini savunmadı, o daha çok, devleti olduğu gibi anlamak ve yapısını açığa vurmak istedi. Bu amaç için o, yeni bir doğrultuda işe koyulmak zorundaydı. Devletin gücünün dışsal yayılımında Mommsen, devletin yalnızca tek bir yanını gördü; onu büyüleyen dolayımsız gözlemlenebilen sivil yaşam içindeki güçler değildi, o bu güçlere daha derin ve daha dolayımlı bir biçimde ulaştı. Devletin organizasyonu, özellikle onun yasal organizasyonu belirgin bir sorun haline geldi. Böylece yasal bilgi ve hukuk bilimi daha önce olageldiğinden farklı bir biçimde, tarihsel dünyanın gelişiminde bütünüyle farklı bir role ve daha derin bir anlama uyarlandı. Mommsen hem filoloji ve tarihin birbirlerinden ve hem de hukuk bilimi ve politika biliminin tarihten ayrılmasının tamamen keyfi ve doğal olmayan bir biçimde yapıldığını ileri sürdü. Mommsen böyle anlamsız engelleri ortadan kaldırmak istedi ve bu engellerin genellikle üniversitelerin fakültelere bölünmesinden kaynaklandığını ve bilginliğe bağlanamayacağını ileri sürdü.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Erken Roma’nın mitik tarihini kuşatan karanlığı öncelikle Niebuhr aydınlatabildi; çünkü o, sorunu yeni bir ışık altında görüyordu: Roma’nın doğuşunun Roma’nın yönetim sistemimin doğuşu olarak kavranması ve politik mücadelelerin asıl hareket ettirici güçler olduklarının anlaşılması. Fakat Wilamowitz’in düşüncesine göre bu, Mommsen’in kendisi gibi hukukçu ve Niebuhr gibi bir tarihçi arasındaki antitezi açıkça göstermiş olan ilk yapıtıydı.</span><span class="char-style-override-12" xml:lang="tr-TR">9</span> <span class="char-style-override-9" xml:lang="tr-TR">Çünkü Mommsen “Anayasa üzerine, baştan sona değişiklik içeren bir önerge tasarladı.”</span><span class="char-style-override-12" xml:lang="tr-TR">10</span> <span class="char-style-override-9" xml:lang="tr-TR">Bu yeni perspektif, Mommsen’in kendisi için yaratmak zorunda olduğu, bütünüyle yeni araştırma, filolojiden yardım almakla kalmadı, o zamana kadar kendisine koymadığı ya da tam anlamlarında tanımadığı bu (yukarıda belirtilen) hedeflere doğru da yöneldi. Atina’nın politik ekonomisi üzerine eserinde (1817) Boeckh bu gelişimi zaten hazırlamış ve Attika yasalarına ve bunların önemine yönelik canlı bir ilgi uyandırmıştı.</span><span class="char-style-override-12" xml:lang="tr-TR">11</span> <span class="char-style-override-9" xml:lang="tr-TR">Boeckh, belgelerin önemine dikkati çekti ve 1828’de Grek belgelerini toplamaya başladı. Fakat bütün bunlar, geniş kuşatımlı bazı konulara yöneltilmeden önce, yalnızca entelektüel olarak özümsenmesi gereken bir ön çalışma olarak kaldı. Bu sentezi ilk kez başaran Mommsen oldu. Seleflerinin en büyükleriyle bile karşılaştırıldığında Mommsen, saf bir antik dünya hayranından farklı olarak, tek gerçek tarihçiydi. O, yönetimin tarihini antik dünya hayranlarının abartmalarından kurtaran ilk tarihçi olarak adlandırılabilir.</span><span class="char-style-override-12" xml:lang="tr-TR">12</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Mommsen aslında “yardımcı bilim” konusundaki bağıntıyı sürekli olarak tersine çevirdi. Tarihsel bilgiye saf bir katkı olarak alınmakta olan politika, kendi özel konusuna yöneltildi ve tarihsel araştırma için bir sorun kılındı. Bu konuda Mommsen, Ranke’nin bile ötesine geçti.</span><span class="char-style-override-12" xml:lang="tr-TR">13</span> <span class="char-style-override-9" xml:lang="tr-TR">Pedagojik bir sorunda bile kendilerinden son derece dikkate değer ve radikal sonuçlar çıkardığı bu tür konular, Mommsen için büyük bir önem kazandı. Gerçekten de o her zaman, 1874’teki rektörlük söylevinde, kendisini doğru yolda bir tarih çalışması için hazırlayan kişinin, üniversitede tarih yapamayacağını savundu.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Üniversiteyi Latin, Grek ve Alman dilleri ve bu halkların politik sistemlerine dair kapsamlı bir bilgiyle bitiren kişi” demiştir öğrencilere söylevinde Mommsen, bir tarihçi olmaya hazırdır; bunlara ulaşamamış biri değil. Eğer bu konularda çalışırsanız o zaman kaynak araştırmasının ve pratik olaylara ilişkin betimlemenin, verimli bulutların yağmurlarını boşaltması gibi kaçınılmaz bir biçimde kendiliğinden geleceği açıktır. Eğer bu bilgiyi kendinize mal etmezseniz, dokunduğunuz anda çürüyen meyveler toplarsınız.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Daha önce şöyle demişti:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“İtiraf ederim ki baylar, kâğıtlarınızdan tarih öğrencileri olduğunuzu anlarsam büyük bir endişeye kapılacağım. Kuşkusuz belli bir tarihsel araştırma alanı için zorunlu dil hazırlıkları ve politika bilgisini kazanmakta yönlendirilebilirsiniz ve eminim ki ancak birkaçınız için bu bir anlam taşımayacak. Fakat bu, bu konuların az ya da çok gereksiz olduğunu düşünmeniz ve tarihte katı filolojinin bütün güçlüklerinden korunabileceğiniz bir barınak bulacağınız özenli bir kaynak araştırması ve tarih yazma yöntemine dair bir çalışmayla yetineceğiniz anlamına da gelebilir. Durumun bu olduğu yerde intikam (</span><span class="char-style-override-11" xml:lang="tr-TR">Nemesis</span><span class="char-style-override-9" xml:lang="tr-TR">) daha uzun bir süre ertelenemez... Gerçek hazırlığın olmayışı, üzerinize intikam yağdıracaktır; çünkü yanlış açıklama, tarihsel tinin verimsiz olması durumunda ya kasvetli ya da fantastik veya aynı zamanda hem kasvetli hem de fantastik olacaktır.”</span><span class="char-style-override-12" xml:lang="tr-TR">14</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Mommsen “tarihsel tin”i her alanda hesaba katmak istedi. O yalnızca tarih bilginliğinin bütün temellerinin teminat altına alınmasını değil, bu temellerin yaygınlık kazanması gerektiğini de ileri sürdü. Önce eski belgelere, para ve madalyalara dair çalışmayı ve yasa tarihini bilimsel olarak düzenlediğinde ortaya çıkan, bütünüyle yeni bir Roma kültürü ve Roma devleti tablosuydu. Bu tablonun otantik biçimiyle ilk görünümü, 1871-1875’li yıllarda onun</span> <span class="char-style-override-11" xml:lang="tr-TR">Römisches Staatsrecht</span><span class="char-style-override-9" xml:lang="tr-TR">’iyle (Roma Devlet Hukuku) oldu; çünkü burada Mommsen’in</span> <span class="char-style-override-11" xml:lang="tr-TR">Römische Geschichte</span><span class="char-style-override-9" xml:lang="tr-TR">’sinde (Roma Tarihi) kullanıp ustaca geliştirmiş olduğu tanıtma ve öyküleme tarzı bu kez onun analizleriyle mükemmelleştirildi ve derinleştirildi. Yalnızca bu mükemmel çözümleme sayesindedir ki Mommsen, çağların ve politik sistemlerin değişimindeki sürekliliği gösterebildi. Onun analizi başından beri düşünmüş olduğu böyle bir sentez için zemin oluşturdu. Hukuk bilimi devleti ve halkı, tarih ve filoloji de yasayı küçümsedikleri içindir ki diye bildirdi Mommsen, şimdi her ikisi de Roma dünyasının kapılarını boş yere çalıyorlar. “Mommsen ve Ranke,” dedi Gooch, “ilk kuşak 19. yüzyıl tarihçileri içinde yalnız kaldılar. Mommsen yalnızca bir öyküleme ustası olarak değil, aynı zamanda bir kurumlar yorumcusu, belge ve metinler editörü olarak da ün kazanırken, Ranke’nin eserleri hemen hemen tamamıyla öyküleyici karakterdeydi. Onlar olağanüstü üretkenliklerinde ve eleştirel teknikle sentetik vizyonu bir araya getirmelerinde birbirlerine benziyorlardı... Mommsen’den önceki Roma, Ranke’den önceki modern Avrupa gibiydi.”</span><span class="char-style-override-12" xml:lang="tr-TR">15</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Fakat Mommsen ve Ranke amaçlarında yakın gibiyseler de akademik mizaç bakımından birbirlerinden tamamen farklıydılar. Tarihsel araştırma, sonunda, Ranke’yle birlikte görkemli bir sükûnet ve bütün sahnenin saf bir temaşası formunu almaya yöneldi. Ranke yine de itilimini kesinlikle olaylardan almadı ve ona bu bakımdan sık sık yapılan bütün saldırılar bu noktada temelsizdir. Çünkü böyle yapmak için konusundan uzaklaşmak zorunda kaldıysa da birçok yargıda bulundu; çünkü o, şeyleri olayların ortasında olan ve bu olayları, onların kendi amaçlarına doğru yönlendirmeye kalkışanlarınkinden daha yüksek bir bakış açısından görmek istedi. Tekil olup bitmeler ve hatta tekil yapıp etmeler onun için yalnızca bir öndayanak oldu. Ranke, onların ardındaki bir şeyi, “dünya olaylarının hikâyesi” diye adlandırdığı bir şeyleri, şunları görmek istedi:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Hakiki töz, soyumuzun varoluşunun tam merkezi ve özü olarak almamız gereken bir şeyi, yani olayların bu yönünü (cihet) ve soyumuzun gelişmelerini araştırmadan bu yabanıl, başıboş, aceleci, bu dost, soylu, sakin, bu fırsatçı ve henüz saf yaratığın –ki bu biziz– bütün edimleri ve acıları. Tarihçi bütün bunları hakiki doğası ve formunda yakalamayı, böylelikle de sonunda gerçek hedefine ulaşmayı ve tarihin bütün bu fırtınalı akışını saf temaşanın sükûnetine indirgemeyi amaçlar.”</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ranke tarihi, Goethe’nin doğayı gördüğü gibi gördü:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Ve bütün bu karmaşa, bütün çabamız,</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tanrıda sükûn bulur.”</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Fakat Mommsen için böyle hiçbir dingin temaşa yeri, olayların dışında ve üzerinde bir kule yoktu. Mommsen’in tarihi temaşası kişiliğinin tüm dinamikliğiyle yüklendi.</span><span class="char-style-override-12" xml:lang="tr-TR">16</span> <span class="char-style-override-9" xml:lang="tr-TR">Mommsen olayların akışını tarihsel olarak onun içine dalmaksızın ve onun tarafından büyülenmeksizin asla anlayamayacağına inandı. O hiçbir zaman sessiz bir gözlemci değil, dünya tarihinin büyük dramına katılan biri oldu ve böylelikle rolünü canlı bir biçimde oynadı; geçmiş, hemen hemen geçmiş olmaktan kesildi. Dönemler arasındaki farklılık silindi; kendimizi sanki günümüzün tarihiymiş gibi Roma Tarihi’nin ortasında bulduk ya da bu biçimde onu hep aynı içsel ilgiyle izleyerek etkilendik. Mommsen’in “Tarih Üzerine”si yaşamlarının bazı anlarında herkes üstünde böyle büyülü bir etki bıraktı. Mommsen diğer birçok “siyaset tarihçisi” gibi ders verme arzusunda değildi ve Treitschke’de olduğunun tersine, bütün bu tür taraflı önyargılardan uzak ve onların üstündeydi. Buna rağmen sempati ve antipatilerini hiç gizlemedi; gerçekten kişisel mizacı birçok yerde açıkça görülür. Onun Caesar ve Pompeius arasındaki ilişkileri açıklaması, Eduard Meyer’inkiyle</span><span class="char-style-override-12" xml:lang="tr-TR">17</span> <span class="char-style-override-9" xml:lang="tr-TR">ya da onun çizdiği Cicero tablosu, Ferrero’nun “Roma’nın Yükselişi ve Çöküşü”nde çizdiği tabloyla karşılaştırıldığında, kimin daha fazla tarihe sadık olduğu konusunda küçük bir kuşku uyanacaktır. Mommsen, Roma edebiyatı ve sanatı üzerine incelemesinde Euripides’ten söz ederken, dinleyen birinin bir filoloğun ya da bir tarihçinin konuştuğuna inanması güçtür; çünkü o, Euripides’i sanki önünde duruyormuş gibi ele alır ve ondan söz ederken antik komedya dile gelmiş gibidir. Aristoteles’in, Grek şairlerinin en trajiği diye adlandırdığı Euripides, demektedir Mommsen, eski tragedyayı yıkma gücündeydi – ancak bir yenisini yaratmaksızın.</span><span class="char-style-override-12" xml:lang="tr-TR">18</span> <span class="char-style-override-9" xml:lang="tr-TR">Böyle bir tavır çoğunlukla öznel diye nitelendirilmek zorundadır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Mommsen eskileri ve büyük üslûbu tragedyalar içinde önümüze sermek istemedi. O tüm görkem ve üslûplaştırmadan vazgeçti ve aynı şekilde, olayların kendilerini, basit bir biçimde konuşmaya bırakmak için, kendisini ortadan kaldırmak yolundaki herhangi bir çabayı reddetti. Mommsen, aynı zamanda, tarihsel nesnellik buyruğuna, onu başka bir yerde konumlayarak farklı bir anlam kazandırdı. Kişisellik yalnızca kişisellik aracılığıyla anlaşılabilirdi ve bu, yalın bir sempatiyi, aşkı ve nefreti işin içine karıştırmaksızın mümkün değildi. Bu noktada tarihçi, duygularına ve imgelemine özgür bir etkinlik alanı kazandırmalı ve hatta sanat ile bilim arasındaki bölücü çizgiyi ortadan kaldırmaya kadar gidebilmelidir. Bu nedenle Mommsen tarihin bir bilim olması yolundaki herhangi bir talebe katılmaz. Fakat, “bin ipliği bir arada dokuyan bir mekik” dedi, rektörlük konuşmasında Mommsen, “insanların ve halkların bireyselliğine güler yüzlü bir yaklaşım, bütün eğitim ve öğretimle alay edebilir. Tarih yazarlarının akademisyenler takımından çok, sanatçılara ait olduğu söylenebilir.”</span><span class="char-style-override-12" xml:lang="tr-TR">19</span> <span class="char-style-override-9" xml:lang="tr-TR">Aslında Mommsen’in bir yazar olarak, halk üstünde sahip olduğu etki bu tür bir etkiydi ve aynı biçimde, bir araştırmacı olarak bilginin gelişimindeki rolü buydu. Mommsen, kendisiyle ayrıntılarda uyuşmayan birçok kişi üstünde de böyle bir etkide bulundu; olup bitmeler ve olup bitmelerin çoğunun kendi büyülü etkisi altında oluştuğu öncü figürlerine dair farklı bir tablo çizdi. “Mommsen’in tarihsel yaşamın derin hakikatlerini özetlediği ya da olayları ve karakterleri canlı renklerle betimlediği deyimlerin, okuyucu üstünde –Mommsen bir Gracchi ve Pompeius, Cafo ve Cicero yazarından farklı olsa bile– büyük bir dramatistin yaratımlarına tekrar tekrar geri dönmekten sevinç duyacak bir okuyucu üstünde nasıl güçlü bir etki bıraktığı,” demekte Eduard Meyer, onun anısına yaptığı bir konuşmada, “unutulamaz.”</span><span class="char-style-override-12" xml:lang="tr-TR">20</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bilim ve sanat arasındaki denge –Mommsen böyle bir dengeyi daha önce de kabul etmişti, fakat sonra onun gerekliliğini daha derinden duymaya başladı– sonunda Mommsen tarafından başka bir tarzda düzenlendi. Mommsen, aşk ve nefret olmaksızın karakterleri betimlemenin tümüyle imkânsız olduğunu hep bildirdi, fakat saf kişisel betimlemeyi ele aldı ve onun en enerjik yanı, bireylerin planları, arzuları ve etkinlikleri üstüne zaman harcamasından çok, tarihin başarılarını sorgulamasında yatmaktaydı. Bu başarı eksiksiz bir nesnellikle yorumlanmak ve belgelerle anlamlandırılmak zorundaydı. Mommsen son zamanlarında bunu özsel bir şey olarak kabul etti ve belirli olayların ve kişiselliklerin betimlenmesinden çok, parasal sistemler, yönetim sorunları ve</span> <span class="char-style-override-11" xml:lang="tr-TR">corpus inscriptorum</span> <span class="char-style-override-9" xml:lang="tr-TR">ile ilgilendi. Burada hiç kimse daha katı bir nesnellik standardı yüklenemez. Kuşkuşuz, Mommsen istediği şeyin hiçbir tekil kişi tarafından karşılanamayacağını biliyordu. Mommsen, işbirliğine dayalı bir çalışmayı gerekli gördü ve bu gerekliliği tümüyle ön plana aldı. Düzenlemesinin iki öğesi, yani bir tür ideal dengede sürekli olarak birbirlerini tamamlayan “olgusal” ve “kişisel”, “nesnel” ve “öznel” ilgiler sayesindedir ki Mommsen kendi payına, Roma tarihi ve Roma dünyasının gelişimine dair tümüyle yeni bir tabloyu tamamlayabildi. Şimdi Mommsen, hiçbir yazarın tek başına yükünden kurtaramayacağı ve kendisi için yeteneklerin sıkı bir düzenlenmesinin gerekli olacağı tarih bilimini, onun toplumsal işlevi ışığında gördü. Yine de bütün bunlardan sonra tarihçi, tekrar, bireysel mizacı ve dehasıyla kendisine uygun geleni yapmaktaydı ve bu deha öğretilebilen ve öğrenilebilen şeyi aşar. Tarihin bir uğraşı olarak öğretilebileceği anlayışında olan herkes, sonunda, onun bir sanat olduğunu hayretle görecektir. Yine de öte yandan bu sanatı sıkı bir eğitimden geçmemiş biri kazanamaz.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR"><br/>
      <br/>
      <br/>
      <br/>
      <br/></span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">1</span> <span class="char-style-override-14" xml:lang="tr-TR">Ranke ve Romantizme karşı olan politik tarihçiler için bkz. Georg von Below,</span> <span class="char-style-override-15" xml:lang="tr-TR">Die deutsche Geschichtsschreibung</span><span class="char-style-override-14" xml:lang="tr-TR">, Oldenbourg, Münih-Berlin, 1924, s. 38, devamı ve s. 43.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">2</span> <span class="char-style-override-14" xml:lang="tr-TR">Ernst Troeltsch,</span> <span class="char-style-override-15" xml:lang="tr-TR">Der Historismus und seine Probleme</span><span class="char-style-override-14" xml:lang="tr-TR">, Mohr, Tübingen, 1923, s. 303 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">3</span> <span class="char-style-override-14" xml:lang="tr-TR">Johann Gustav Droysen, “Die Erhebung der Geschichte zur Rang einer Wissenschaft”, Buckle’ın</span> <span class="char-style-override-15" xml:lang="tr-TR">History of Civilization</span><span class="char-style-override-14" xml:lang="tr-TR">’ının Almanca çevirisi hakkında ilk kez von Sybel’in</span> <span class="char-style-override-15" xml:lang="tr-TR">Zeitschrift</span><span class="char-style-override-14" xml:lang="tr-TR">’inde yayımlanan bir inceleme; ikinci baskısı</span> <span class="char-style-override-15" xml:lang="tr-TR">Grundriss der Historik</span><span class="char-style-override-14" xml:lang="tr-TR">’e bir ek olarak yayımlandı, ss. 47-68.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">4</span> <span class="char-style-override-14" xml:lang="tr-TR">Johann Gustav Droysen, “Die historische Methode”,</span> <span class="char-style-override-15" xml:lang="tr-TR">Grundriss der Historik</span><span class="char-style-override-14" xml:lang="tr-TR">, Veit und co., Leipzig, 1882, s. 9 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">5</span> <span class="char-style-override-14" xml:lang="tr-TR">a.g.e., ss. 244-245.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">6</span> <span class="char-style-override-14" xml:lang="tr-TR">a.g.e., s. 242.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">7</span> <span class="char-style-override-14" xml:lang="tr-TR">Bu Prusya Okulu’na ilişkin olarak bkz. Ernst Troeltsch, a.g.e., s. 303.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">8</span> <span class="char-style-override-14" xml:lang="tr-TR">Bkz. Johann Gustav Droysen, “Vorwort”,</span> <span class="char-style-override-15" xml:lang="tr-TR">Grundriss der Historik</span><span class="char-style-override-14" xml:lang="tr-TR">, s. 17.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">9</span> <span class="char-style-override-14" xml:lang="tr-TR">Theodor Mommsen,</span> <span class="char-style-override-15" xml:lang="tr-TR">Die römischen Tribus in Administrativer Beziehung</span><span class="char-style-override-14" xml:lang="tr-TR">, J.F. Hammierich, Altona, 1884.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">10</span> <span class="char-style-override-14" xml:lang="tr-TR">Bkz. Ulrich von Wilamowitz-Moellendorf, “Geschichte der Philologie”,</span> <span class="char-style-override-15" xml:lang="tr-TR">Einleitung in die Altertumswissenschaft, von Grelle und Norden</span><span class="char-style-override-14" xml:lang="tr-TR">, Teubner, Leipzig-Berlin, 1921, s. 70.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">11</span> <span class="char-style-override-14" xml:lang="tr-TR">Daha fazla ayrıntı için bkz. a.g.e., s. 55.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">12</span> <span class="char-style-override-14" xml:lang="tr-TR">Bkz. Eduard Fueter,</span> <span class="char-style-override-15" xml:lang="tr-TR">Geschichte der neueren Historiographie</span><span class="char-style-override-14" xml:lang="tr-TR">, Oldenbourg, Münih-Berlin, 1911, s. 552.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">13</span> <span class="char-style-override-14" xml:lang="tr-TR">Bkz. Moriz Ritter,</span> <span class="char-style-override-15" xml:lang="tr-TR">Leopold von Ranke, seine Geistesentwicklung und seine Geschichtsschreibung</span><span class="char-style-override-14" xml:lang="tr-TR">, J.G. Gotta, Stuttgart, 1896, s. 20 ve ayrıca Below, a.g.e., s. 122 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">14</span> <span class="char-style-override-14" xml:lang="tr-TR">Theodor Mommsen,</span> <span class="char-style-override-15" xml:lang="tr-TR">Reden und Aufsätze</span><span class="char-style-override-14" xml:lang="tr-TR">, Weidmannerbe Buchhandlung, Berlin, 1912, s. 13 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">15</span> <span class="char-style-override-14" xml:lang="tr-TR">George Peabody Gooch,</span> <span class="char-style-override-15" xml:lang="tr-TR">History and Historians in the Nineteenth Century</span><span class="char-style-override-14" xml:lang="tr-TR">, Longman, New York, 1913, s. 465</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">16</span> <span class="char-style-override-14" xml:lang="tr-TR">Bkz. George Peabody Gooch, “Vorwort zu über die Epochen der neueren Geschichte”,</span> <span class="char-style-override-15" xml:lang="tr-TR">L.V. Ranke’s Weltgeschichte</span><span class="char-style-override-14" xml:lang="tr-TR">, Duncker&amp;Humboldt, Münih-Leipzig, 1921, VII, s. 161 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">17</span> <span class="char-style-override-14" xml:lang="tr-TR">Eduard Meyer,</span> <span class="char-style-override-15" xml:lang="tr-TR">Caesars Monarchie und das Principal des Pompejus</span><span class="char-style-override-14" xml:lang="tr-TR">, J.G. Cotta, Stuttgart-Berlin, 1919.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">18</span> <span class="char-style-override-14" xml:lang="tr-TR">Theodor Mommsen,</span> <span class="char-style-override-15" xml:lang="tr-TR">Römische Geschichte</span><span class="char-style-override-14" xml:lang="tr-TR">, Weidmamische Buchhandlung, Berlin, 1903, s. 911.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">19</span> <span class="char-style-override-14" xml:lang="tr-TR">Theodor Mommsen, “Rektoratsrede”,</span> <span class="char-style-override-15" xml:lang="tr-TR">Reden und Aufsätze</span><span class="char-style-override-14" xml:lang="tr-TR">, s. 11.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">20</span> <span class="char-style-override-14" xml:lang="tr-TR">İlk kez</span> <span class="char-style-override-15" xml:lang="tr-TR">Gartenlaube</span><span class="char-style-override-14" xml:lang="tr-TR">’de (1903) yayımlandı; yeni baskısı Meyer’in</span> <span class="char-style-override-15" xml:lang="tr-TR">Kleine Sehriften zur Geschicfıtstiıeorie und zur wirtscliaftliciien und politiscixen Geschichte des Altertums</span><span class="char-style-override-14" xml:lang="tr-TR">’unda yapıldı (M. Diemeyer, Halle, 1910, s. 539).</span></p>

      <p class="Konu-Ba-l---">Tinsel Bilimlere Giriş*<br/>
      Wilhelm Dilthey</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Önsöz</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Burada ilk yarısını yayımladığım bu kitap, tin bilimlerinin felsefi temelleri sorununu, bu konuda erişebildiğim en yüksek kesinlik derecesiyle çözme yolunda tarihsel ve sistematik bir denemedir. Deneme, tarihsel yönüyle, böyle bir temellendirme bakımından felsefenin şimdiye kadar geçirmiş olduğu gelişim sürecini izliyor; bu gelişim içinde ortaya çıkan tek tek teorilerin tarihsel yerini belirtmeyi ve yine bu teorilerin tarihsel bağlamı açıklama bakımından taşıdıkları değere eğilmeyi amaçlıyor. Kuşkusuz, deneme bu bağlam üstüne bugüne kadarki gelişimle yoğun biçimde ilgilenmekle, çağdaş bilimsel hareketin dayandığı içsel motifler hakkında bir yargıya varmak istemektedir. Ama burada yapılacak olan tarihsel betimleme, denemenin öbür yarısının konusunu oluşturacak olan bilgikuramsal (epistemolojik) temellendirmeye bir ön hazırlıktır.</span><span class="char-style-override-12" xml:lang="tr-TR">1</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Denemenin tarihsel ve sistematik bölümlerinin birbirlerini tamamlamaları gerekeceğinden, bu tarihsel bölüm kuşkusuz, temel sistematik düşüncelerimi açık kılmayı da kolaylaştıracaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tek tek bilimlerin bağımsızlıklarını kazanmaları ortaçağın sonunda başlar. Ancak ne var ki bu bilimler arasında toplumu ve tarihi konu alan bilimler, çok uzun bir süre, hatta geçen yüzyıla (18. yüzyıla -ç.n.-) kadar metafiziğin o eski güdümün</span><span class="char-style-override-9" xml:lang="tr-TR">de kalmışlardır. Fakat öbür yandan, doğa bilgisinin serpilen gücü, bu bilimleri, metafiziğin o eski güdümünden hiç de aşağı kalmamak üzere, bu kez de bu gücün (doğa bilimlerinin -ç.n.-)</span> <span class="char-style-override-9" xml:lang="tr-TR">güdümüne sokmuştur. İlk kez Tarihçi Okul (Alman Tarih</span> <span class="char-style-override-9" xml:lang="tr-TR">Okulu -ç.n.-) tarihsel bilincin ve tarih biliminin –sözcüğün tam anlamıyla– vesayetten (metafiziğin ve doğa bilimlerinin vesayetinden -ç.n.-) kurtarılıp bağımsızlıklarını kazanmasını sağlamıştır.</span><span class="char-style-override-12" xml:lang="tr-TR">2</span> <span class="char-style-override-9" xml:lang="tr-TR">17. ve 18. yüzyıllarda doğal hukuk, doğal din, soyut devlet öğretisi ve soyut ekonomi-politik içinde geliştirilmiş olan toplumsal ideler sistemi, pratik sonuçlarını Fransa’da 1789 Devrimi içinde bulmuştu. Ne var ki aynı devrimin orduları, eski, kendi içine dönük, iki bin yıllık bir tarihin sisleri arasına gömülüp kalmış olan Alman devletinin topraklarını işgal edip parçalamıştı. İşte bu durum, bizim anayurdumuzda, tinsel olaylar söz konusu olduğunda toplumsal idelerin bütüncül bir sisteminden hareketle gerçekliğe önyargılı olarak yönelmenin yanlışlığını gören bir tarih görüşünün kurulmasına yol açtı. Bu görüş, Winckelmann ve Herder’den, Romantik Okul aracılığıyla Niebuhr, Jakob Grimm, Savigny</span><span class="char-style-override-12" xml:lang="tr-TR">3</span> <span class="char-style-override-9" xml:lang="tr-TR">ve Böckh’e</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">kadar oldukça yaygınlık kazandı; giderek Fransız Devrimi’ne karşı bir tepki olarak güçlendi; İngiltere’de Burke, Fransa’da Guizot ve Tocqueville ile yaygınlaştı. Bu görüşün yaygınlaşması, Avrupa toplumunun içinde bulunduğu savaşlara rastladı. Bu görüş, hukuğa, devlete veya dine toplumsal idelerin bütüncül bir sisteminden hareketle değil, somut olarak yönelmek istedi ve bu yüzden, 18. yüzyılın idelerine (Aydınlanma’nın idelerine -ç.n.-) her yerde düşmanca karşı çıktı. Tarihçi Okul’da salt empirik bir gözlem tarzı egemendi; tarihsel süreçlerin kendine özgülüğüne/özgüllüğüne sevgi dolu bir yaklaşımla yöneliniyordu. Tekil tarihsel olayların taşıdığı değeri/anlamı sadece o olayın kendi gelişim bağlamı içinde belirlemek isteyen bu tarih görüşü, bugünün yaşamı açısından geçmişte kalmış olanın nasıl açıklanabileceğini sorguluyor ve tinsel yaşamın her ânında tarihsel bir niteliğe sahip olduğunu benimseyen bir toplum öğretisine dayanıyordu. İşte, bu tarih görüşü tüm tekil tarih bilimlerine uzanan sayısız kanalla yeni bir düşünce akımı doğurdu.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Fakat Tarihçi Okul, bugüne kadar, kendi teorik yapısının gelişimini olduğu kadar yaşamaya nüfuz etmesini de bazen önlemiş olması gereken kendi içindeki engelleri kıramadı. Bu okulun inceleme ve tarihsel fenomenleri değerlendirme tarzı, bilinçle bağıntılı olgu ve olayların çözümlenmesi bakımından eksiktir.</span><span class="char-style-override-12" xml:lang="tr-TR">5</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte bu nedenle bireysel ve tarihsel-tinsel olanla ilgili bir temellendirme için güvenilir bir bilgiye ulaşma konusunda başvurulacak son karar yerine (</span><span class="char-style-override-11" xml:lang="tr-TR">Instanz</span><span class="char-style-override-9" xml:lang="tr-TR">) geçmeye, kısacası bir felsefi temellendirmeye gerek vardır. Tarihçi Okul’da bilgi kuramı (epistemoloji) ile psikoloji</span><span class="char-style-override-12" xml:lang="tr-TR">6</span> <span class="char-style-override-9" xml:lang="tr-TR">arasında ilişki kurulamamıştır. Bu nedenle de Tarihçi Okul’da (tarihsel-toplumsal olgu ve olayları bilince bağlı olgu ve olaylar olarak açıklayan -ç.n.-) açıklayıcı bir yönteme kavuşulamamış ve tersine, tarihsel gözlem ve karşılaştırmacı yöntem, bu okulda ne tin bilimlerinin bağımsız bir öbek oluşturmasına yetebilmiş ne de yaşamaya nüfuz etme konusunda başarılı olabilmiştir. Bu yüzdendir ki, Comte, Mill ve Buckle “tarihsel dünya” denen bilmeceyi bu alana doğabilimsel ilke ve yöntemleri aktararak yeni bir tarzda çözmeyi denedikleri sırada; aslında onların yoksul ve yalınkat, fakat çözümleyici yanıyla üstün olan bu tutumlarına karşı, yaşamaya derinliğine nüfuz etmek isteyen Tarihçi Okul’un ne yeterince geliştirilebilmiş ne de yeterince temellendirilebilmiş olan görüşü, ancak etkisiz bir protesto olarak kaldı.</span><span class="char-style-override-12" xml:lang="tr-TR">7</span> <span class="char-style-override-9" xml:lang="tr-TR">Bir Carlyle’ın ve derin düşünceli öbür düşünürlerin eksakt doğa bilimine karşı sürdürdükleri muhalefet de sesini duyuramayan bir girişim olarak bu durumun göstergesidir. Tin bilimlerinin dayandığı temeller konusundaki belirsizlik içinde, her alandan araştırmacılar, öbür yandan, hemen toptancı betimlemelere daldılar; hemen öznel yorumlara başvurdular ve kendilerini yine bir metafiziğin kollarına bıraktılar. Öyle ki, bu betimlemelerde ve yorumlarda, pratik yaşama yön verici güce sahip olduğuna inanılan ilkeler üstüne ciddi ciddi söz edilebilmekteydi.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte bu deneme, tin bilimlerinin içinde bulunduğu bu durumdan duyduğum kaygıdan doğdu. Deneme, Tarihçi Okul’un dayandığı ilke ile günümüzde bu ilkeden hareket eden ve toplumu inceleyen tekil bilimlerin çalışma tarzını temellendirmek ve giderek Tarihçi Okul’un öğretisi ile soyut teoriler arasındaki çatışmayı gidermek istiyor. Beni çalışmalarım sırasında kaygılandıran sorunlar, yaptığı iş üstüne düşünen her tarihçiyi, her hukukçuyu veya politikacıyı da yüreğinden kaygılandırmakta olmalıdır. Tin bilimlerine bir temel kazandırma konusundaki özel isteğim ve bununla ilgili planım işte böyle oluştu. Bir tarih yazımcısının yargılarının, bir iktisatçının vardığı sonuçların, bir hukukçunun kullandığı kavramların altında hep temelde yatan ilkeler bağlamı hangisidir ve bu bağlamı kesinlikle belirlemek olanaklı mıdır?</span><span class="char-style-override-12" xml:lang="tr-TR">8</span> <span class="char-style-override-9" xml:lang="tr-TR">Bunu araştırmak metafiziğe dönüş müdür? Örneğin; metafizik kavramların içine taşındığı bir tarih felsefesi olabilir mi? Veya gerçekten de doğal hukuk diye bir şey var mıdır?</span><span class="char-style-override-12" xml:lang="tr-TR">9</span> <span class="char-style-override-9" xml:lang="tr-TR">Bunların varlığı yadsınabiliyorsa, bu durumda bilimlere düzen ve açıklık sağlayan ilkeler topluluğunun dayandığı sağlam zemin nerededir?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Comte ve pozitivistlerin, John Stuart Mill ve empiristlerin bu sorulara verdikleri yanıtlar, bana tarihsel gerçekliği doğabilimsel kavramlara ve yöntemlere uydurma uğruna, bu gerçekliği çarpıtmak ve tahrif etmek olarak görünmektedir. Öbür yandan, bu yanıtlara karşılık olarak deha dolu temsilini Lotze’nin Mikrokosmos’unda bulan tepki bana, tekil bilimlerin hakları olan bağımsızlıklarını, bu bilimlerin başvurdukları deneysel yöntemlerin gücünü ve bu yöntemlerin duyusal olana uyarlanmış eksaktlığını feda eden bir tepki olarak görünüyor. Bu yanıtların ve tepkilerin dışında, en sonunda ben, bilince bağlı olgulara yönelme konusunda, “iç deneyim” denen şeyde düşüncem için sağlam bir liman buldum ve hiçbir okuyucunun bunun böyle olduğunu kendi kendine kanıtlamaktan kaçınabileceğini sanmıyorum. Tüm bilim deney bilimidir; fakat her türlü deney, kökensel bağlamını ve bu bağlamın belirlediği geçerliliğini bilincimizin koşulları içinde bulur; deney bu koşullar içinde meydana çıkar; yani yaradılışımızın bütünlüğü içinde. Biz, bu koşulların ardına geçmeyi olanaksız gören, gözle görülmeyen veya bilen öznenin bakışına doğruca rastlamayan, ona açık olmayan şeyleri bilmeyi olanaksız sayan bu çıkış noktasını, bilgikuramsal (epistemolojik) bir çıkış noktası olarak gösteriyoruz. Gerçekten de modern bilim bundan başka bir çıkış noktası kabul edemez.</span><span class="char-style-override-12" xml:lang="tr-TR">10</span> <span class="char-style-override-9" xml:lang="tr-TR">Bu, bana, gitgide tin bilimlerinin bağımsızlıkları konusunda bilincimizin koşullarını kalkış noktası alıp buradan hareketle bir temel bulunabileceğini gösterdi; Tarihçi Okul’un ihtiyaç duyduğu şey de buydu. Çünkü bizim, doğa hakkındaki tasarımımız bu bilinçten çıkar ve doğa bize dönük bir gerçeklik olarak bilince bağlı olgular dünyasına (tinsel dünyaya -ç.n.-) göre, bizim için silik bir gölgedir. Nasılsa öyle olan gerçeklik (numenal gerçeklik, kendinde nesne -</span><span class="char-style-override-11" xml:lang="tr-TR">Ding an sich</span><span class="char-style-override-9" xml:lang="tr-TR">- dünyası -ç.n.-) karşısında biz olsa olsa, bilincimize verili olguları içten deneyleyerek bir bilgiye sahip olabiliriz. İşte, tin bilimlerinin merkezinde bu olguların çözümlenmesi yatar ve bu böyle kalacaktır. Tarihçi Okul’un anlayışına uygun olarak, tinsel dünyanın dayandığı ilkelerin bilgisi, yine bizzat bu alanın kendi içinden çıkartılabilir ve tin bilimleri, işte tam da bu yüzden kendi içlerinde bağımsız bir sistem kurar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ben bu noktada kendimi Locke, Hume ve Kant’ın bağlı oldukları bilgikuramcı (epistemolojist) okulla pek çok noktada uzlaşmış buluyorum. Fakat buna karşılık, felsefenin her türlü anadayanaklarını, ancak onlar sayesinde tanıdığımız bilinç olguları bağlamını bu okulun ele aldığından başka bir tarzda ele almak zorundayım. Herder ve Wilhelm von Humboldt’unkilerde olduğu gibi, az sayıda ve bilimsel kurguyla hiç de tam olarak bağdaşmayan savlar dikkate alınmazsa, şimdiye kadarki gelişimi içinde bilgi kuramı, Kant’ta olduğu gibi, deneyi ve bilgiyi, katıksız bir zihinsel tasarım altına sokulmuş olan olgudan yola çıkarak açıklamıştır. Locke, Hume ve Kant’ın tasarladıkları bilen öznenin (süje) damarlarında hiç de gerçek kan dolaşmaz; tersine, bu öznenin damarlarında katkısız bir düşünme etkinliği sayılan aklın imbikten geçirilmiş/arındırılmış özsuyu dolaşır.</span><span class="char-style-override-12" xml:lang="tr-TR">11</span> <span class="char-style-override-9" xml:lang="tr-TR">Oysa beni ilgilendiren, insanla tarihsel ve psikolojik açıdan uğraşmaktır.</span><span class="char-style-override-12" xml:lang="tr-TR">12</span> <span class="char-style-override-9" xml:lang="tr-TR">İnsanın sahip olduğu güçlerin çeşitliliği içinde benim ilgimi çeken şey, onun bu yönüdür. Bu yönüyle insanı, isteyen, hisseden ve bir şeyler planlayıp amaçlayan yönüyle insanı bilginin ve bilgi kavramlarının da (dış dünya, zaman, töz, ilk neden vb.) açıklanmasında temele koymak; bilginin ve bilgi kavramlarının sadece algı, tasarım ve düşünme malzemesiyle dokunmuş şeyler olup olmadığına yönelmek istiyorum.</span><span class="char-style-override-12" xml:lang="tr-TR">13</span> <span class="char-style-override-9" xml:lang="tr-TR">Buna göre, bu denemenin başvuracağı yöntemler şunlardır: Ben, çağdaş soyut bilimsel düşüncenin her bir öğesini, örneğin deneyi, dil ve tarih incelemelerinin gösterdiği gibi, insani varoluşun bütünlüğüne (insanın total kimliğine, öznenin totalitesine -ç.n.-) bağlıyorum. Gerçekten de bu bütünlük ancak dil ve tarih araştırmasıyla işaret edilebilir olan bir bütünlüktür. Buradan şu çıkar: Bizim gerçeklik hakkındaki tasarımımızın ve bilgimizin en önemli yapıtaşları, öğeleri; kişisel yaşamın birliği, dış dünya, dışımızdaki bireyler, onların zaman içindeki yaşamları ve bu yaşamların birbirlerine karşılıklı etkileridir.</span><span class="char-style-override-12" xml:lang="tr-TR">14</span> <span class="char-style-override-9" xml:lang="tr-TR">İnsanın istek, duygu ve amaç koymaya dayalı gerçek yaşama süreci işte ancak bu bütünlüğün çokçeşitliliği içinde kavranabilir. Bu kavrama da salt</span> <span class="char-style-override-11" xml:lang="tr-TR">a priori</span> <span class="char-style-override-9" xml:lang="tr-TR">bir bilgi olanağına (salt aklın</span> <span class="char-style-override-11" xml:lang="tr-TR">a priori</span><span class="char-style-override-9" xml:lang="tr-TR">’lerine -ç.n.-) başvurularak sağlanamaz; çünkü tersine, burada salt</span> <span class="char-style-override-11" xml:lang="tr-TR">a priori</span> <span class="char-style-override-9" xml:lang="tr-TR">bir bilgi olanağının kabulü değil, içinde bulunduğumuz konumlar toplamından çıkan bir gelişim tarihi söz konusudur.</span><span class="char-style-override-12" xml:lang="tr-TR">15</span> <span class="char-style-override-9" xml:lang="tr-TR">Öyle ki bizi felsefeye yönelten tüm soruların yanıtını bu tarihsel gelişme verebilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu temellendirmenin içinde barındırdığı bilmecelerin en keskini de burada ortaya çıkıyor: Bizim, dış dünyanın gerçekliğine duyduğumuz inancın neye dayandığı ve haklılığı sorunu. Tasarımlanan bir şey olarak dış dünya, bu açıdan daima ve sadece bir fenomen olarak kalır. Buna karşılık, bizim isteyen-hisseden-amaçlayan ne’liğimiz (mahiyetimiz), tümüyle bizden bir şey, bize ait bir şeydir ve bu ne’lik bu haliyle, dış dünya gerçekliğinden (yani bizden bağımsız olarak kendi uzamsal belirlenimi içindeki gerçeklikten) daha kesin bir veridir.</span><span class="char-style-override-12" xml:lang="tr-TR">16</span> <span class="char-style-override-9" xml:lang="tr-TR">Çünkü bu ne’lik, tasarlanan bir gerçeklikten önce, yaşanan bir gerçekliğe aittir. Biz dış dünyadaki neden-etki (eser) bağını veya bu bağa göre oluşan süreci hiç de yeterince bilemeyiz. Çünkü dış dünyaya ait neden ve etkiler (eserler) hakkındaki tasarımlar, kökenleri bakımından, bizzat ve sadece bizim istemeye dayalı yaşamımızdan çıkan soyutlamalardır. Öyle ki, deneyimin bize açtığı ufuk, öncelikle ve sadece bizim özgür ve içkin durumumuzdan haber verir gibidir. Dış dünya, bizim yaşama bütünlüğümüz aracılığıyla/sayesinde bize verilidir, oysa o, kendindeliği içinde, bizim yaşama bütünlüğümüzden farklı bir bütünlüğe sahip olabilir. Bu söylediklerimi nereye kadar kanıtlayabileceğim ve yukarıda işaret edilen kalkış noktasından hareketle, toplum ve tarih bilgisinin dayanacağı sağlam zemini oluşturma konusunda bu kanıtların ne oranda geçerli olacağı, kuşkusuz, okuyucunun kitabın sonunda vereceği yargıya bağlıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tin bilimlerinin burada bilgikuramsal (epistemolojik) açıdan temellendirilmesi sırasında başvurulan ana düşünce ve ana ilkeleri çağımız bilimsel düşünüşünün çeşitli yönleriyle ilişkiye getirmek ve böylece çokyönlü bir temellendirme yapabilmek için, bilinen konulara yeniden dalmaktan çekinmedim. Bu nedenle deneme, önce, tekil tin bilimleri üstüne bir toplu bakıştan yola çıkmaktadır. Çalışmanın tümünün besleneceği en geniş malzeme ve motifler, bu bilimlerin yine kendisinde bulunmaktadır ve deneme Birinci Kitap’ta bunları genişliğine ele almaktadır. İkinci Kitap, bilgiyi sağlam yoldan temellendirmek için Doğru’yu hep uzam-zaman boyutları içinde aramış ve bu yüzden de aslında metafiziksel düşünme tarzının da kaderini çizmiş olan felsefi düşüncenin tarihine yöneliyor. Burada, tin bilimlerinin metafiziksel yönden temellendirilmesi çağının artık tamamen geçmiş olduğunu göstermeyi deniyorum. Birinci cilt, bu iki kitaptan oluşuyor. İkinci cilt, önce tarihsel süreç içindeki tekil bilimlerin gösterdikleri gelişmeye ve bilgi kuramının incelenmesine yöneliyor ve çağımıza kadarki bilgikuramsal çalışmaları betimleyip yargılıyor (Üçüncü Kitap). Daha sonra, tin bilimlerinin bilgikuramsal açıdan kendine özgü bir tarzda temellendirilmesi deneniyor (Dördüncü ve Beşinci kitaplar).</span><span class="char-style-override-12" xml:lang="tr-TR">17</span> <span class="char-style-override-9" xml:lang="tr-TR">Tarihsel bölümün geniş tutulmuş olması, sadece bu “Giriş” için duyulan pratik bir ihtiyaçtan gelmiyor; tersine, benim bilgikuramsal tutumumdan, bilgi kuramında tarihsel düşünme tarzının donatıcılık ve kuşatıcılık değerine olan inancımdan kaynaklanıyor. Böyle bir inanç, Hegel’in, daha sonra da Schelling ve Comte’un denedikleri gibi, aslında felsefe tarihinde birçok kuşaktan beri süregelen bir eğilimden kalkarak, felsefenin sistematik olarak ancak tarihsel açıdan temellendirilmesi gerektiğinden söz eder. Bu inanç, farklılığını, tarihsel gelişmeyi kalkış noktası almasında bulur. Çünkü entelektüel gelişme tarihi, bilgi olayını ele alırken bilgi ağacının güneş ışığı altındaki gelişimini izlemekle yetinmiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte, bu ağacın yeraltında kalan kökleri, şimdi bir bilgikuramsal temellendirmeyi beklemektedir.</span><span class="char-style-override-12" xml:lang="tr-TR">18</span></p>

      <p class="Basic-Paragraph para-style-override-9" xml:lang="en-GB"><span class="char-style-override-12" xml:lang="tr-TR"><br/>
      <br/></span></p>

      <p class="Basic-Paragraph para-style-override-11" xml:lang="en-GB"><span class="char-style-override-9" xml:lang="tr-TR">Berlin, 1883</span></p>

      <p class="Konu-Ba-l---">Birinci Kitap<br/>
      Tin Bilimleri Bağlamına, Bu Bilimlerin İhtiyaç Duydukları Bir Temellendirici Bilim Açısından Bakış</p>

      <p class="Basic-Paragraph para-style-override-9" xml:lang="en-GB"></p>

      <p class="ALT">I. Tin Bilimlerine Bu Girişin Ana Amacı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bacon’ın ünlü yapıtlarından</span><span class="char-style-override-12" xml:lang="tr-TR">19</span> <span class="char-style-override-9" xml:lang="tr-TR">bu yana, doğa bilimlerinin ilke ve yöntemlerini betimleyen, bu ilke ve yöntemleri ele alıp tanıtan ve büyük çoğunluğuyla doğa araştırmacılarının kaleme almış oldukları kitaplar arasında en ünlüsü, Sir John Herschel’inkidir.</span><span class="char-style-override-12" xml:lang="tr-TR">20</span> <span class="char-style-override-9" xml:lang="tr-TR">Bu kitapta ve öbürlerinde, doğa bilimlerini tanıtmanın yanı sıra tarih, politika, hukuk, ekonomi-politik, teoloji, edebiyat ve sanatla ilgilenenlere de yine benzeri bir tanıtıcı betimlemeyle hizmet götürme ihtiyacının duyulduğu görülür. Burada da toplumun pratik ihtiyaçları açısından insanlara meslekleri ve dalları tanıtmak gibi bir hedef göz önünde tutulur; meslekler ve dallar hakkında bu türden bilgiler vermekle, insanlara meslek seçiminde bu dallardan ve bilimlerden hangilerine yönelmeleri gerektiği de gösterilmeye çalışılır. Kuşkusuz burada güdülen eğitsel amaç, insanı bir bilimle ilişkiye sokmak, onu seçtiği konuda gitgide daha faal hale getirmektir. Bu amaç doğrultusunda, bu gibi kitaplarda, toplum makineli üretim yapan bir işyerine benzetilir. Kuşkusuz, bu işyerinde işler çok sayıda kişinin çalışmasıyla yürümektedir. Fakat bu işyerinde tek tek her bir iş, işyerinin genel çalışma düzeni içinde birbirinden teknik olarak yalıtılmıştır. Zaten teknik burada önceden kurulmuş haldedir ve bir işçi, yaşamı boyunca bu işyerinin belli bir noktasında çalışıp durur. Ne var ki bu kişi bu çalışma sırasında kendi işinin ne olduğunu saptamış olan güçleri olduğu kadar işyerinin öbür kesimlerini de tanımamakta ve kendi işini, bu kesimlerin bir arada çalışmasındaki bütüncül amacın farkında olmaksızın sürdürüp gitmektedir. Yine o, bu bütüne ait bir organ, bir parça olduğunu bilmeden, işyerine (topluma) hizmet götüren bir araç durumundadır. İşte bu “Giriş”, işlevlerini bu konum içinde tanıyan insanlara ve meslek adamlarına (politikacıya, hukukçuya, pedagoga vb.) insan toplumunun bütüncül gerçekliğinin tanınıp bilinmesi için bu gerçekliğe yön veren ilkeleri ve kuralları ortaya çıkarma görevini üstlenmekle; yine onlara bir hizmet sunmak istemektedir. Çünkü bu bütüncül gerçekliğe yön veren ilkeler ve kurallar, onların bu gerçekliği kendi bulundukları noktadan tanımalarını da sağlayan ve gitgide bizzat kendi yaşam faaliyetlerini de yönlendiren şeylerdir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu görevin yerine getirilmesinde ihtiyaç duyulan ve doğanın olduğu kadar tarihsel-toplumsal dünyanın bilgisine de temel oluşturması gereken bu ilkelerin ve kuralların doğru bilgisine bizi götürecek bakış açıları ise, yine objenin (insan toplumunun bütüncül gerçekliğinin -ç.n.-) kendi doğasında</span><span class="char-style-override-12" xml:lang="tr-TR">21</span> <span class="char-style-override-9" xml:lang="tr-TR">bulunmaktadır. Durum böyle olunca pratik yaşamın ihtiyaçlarından kaynaklanan bu görev (insan toplumunun bütüncül gerçekliğini görme görevi -ç.n.-) salt teorik düzeyde bulunan bir problemi ele almakla yerine getirilebilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihsel-toplumsal gerçekliği kendilerine konu edinen bilimler, eskiden beri, öbür bilimler arasındaki yerlerini ve dayandıkları temelleri tutkuyla arayıp dururlar. Bu arayışta ne var ki yalnızca tekil pozitif bilimlerin konumunu gözetme kaygısı yönlendirici olmamıştır; hatta Fransız Devrimi’nden bu yana toplumda meydana gelen sarsıntılardan kaynaklanan güçlü arayışlar daha çok etkili olmuştur. Öyle ki gitgide, toplumu etkileyen güçlerin, sarsıntılara yol açan nedenlerin, toplumsal gelişme için ihtiyaç duyulan gereçlerin bilgisine ulaşmak, uygarlığımızın yaşamsal bir sorunu haline gelmiştir. Zaten toplumu konu alan bilimlerin doğa bilimlerine göre önemi de buradan kaynaklanır. Modern yaşamımızın büyük boyutları içinde bilimsel ilgide meydana gelen bu değişiklik, MÖ 5. ve 4. yüzyıllarda küçük Grek site devletlerinde meydana gelen bilimsel ilgi değişikliğine benzemektedir. O sıralarda da bu site devletlerinde meydana gelen toplumsal değişiklikler, sofistlerin doğal hukuka karşı çıkan devlet öğretileri ile sofistleri eleştiren Sokratik Okul’un çabalarını doğurmuştu.</span></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">II. Doğa Bilimleri Karşısında Bağımsız Bir Bütün<br/>
      Olarak Tin Bilimleri</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihsel-toplumsal gerçekliği konu alan bilimlerin tümü, bu yapıtta “tin bilimleri” adı altında toplanmıştır. Tin bilimi kavramı, bu bilimleri bir bütün olarak kurma olanağı sağlar; bu bütünün doğa bilimi karşısındaki sınırları, en sonunda ancak yine bu bilimlerin ortaya koydukları yapıtlar içinde aydınlatılıp temellendirilebilir. Ancak, bu işe başladığımız bu anda, şimdilik yalnızca bu terimi hangi anlamda kullandığımızı saptamakla yetineceğiz ve gitgide, böyle birlikli bir bütün olarak tin bilimlerini doğa bilimlerinden ayıran sınırlara ve bu sınırlar içinde bu bilimlere düşen olgular kümesine işaret edeceğiz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Sözcük anlamıyla “bilim”den, kendilerinden hareketle kavramların oluşturulduğu bir ilkeler topluluğu anlaşılır ki, bu kavramlar gerçekten de bu ilkelere göre tamamen belirlenmiş haldedirler. Bu ilkeler tüm düşünsel ilişkiler bağlamı için sabit ve genelgeçerdir ve parçaları, bir bütüne bağlamaya aracılık ederler.</span><span class="char-style-override-12" xml:lang="tr-TR">22</span> <span class="char-style-override-9" xml:lang="tr-TR">Çünkü gerçekliğe ilişkin bir şey, ya bu parçaların birbirine bağlanması yoluyla bir bütünlük içinde düşünülür ya da insani etkinliklerin bir alanı bu ilkelerce düzenlenir. İşte bu yüzden biz, “bilim” teriminden bir tinsel olgular topluluğunu anlıyoruz. Çünkü bilgide de, eylemde de bu ilkeler topluluğu hep önde bulunur ve “bilim” denince bu ilkeler topluluğu ve bunlar sayesinde kurulmuş bir şey anlaşılır.</span><span class="char-style-override-12" xml:lang="tr-TR">23</span> <span class="char-style-override-9" xml:lang="tr-TR">İşte biz buradaki görevimizin çerçevesini de buna göre çiziyoruz: Bilimin de imkânını sağlayan bu tinsel olgular, insanlık içinde tarihsel olarak gelişmiş olan şeylerdir</span><span class="char-style-override-12" xml:lang="tr-TR">24</span> <span class="char-style-override-9" xml:lang="tr-TR">ve insan, tarih ve toplum bilimlerinin konusu olan tinsel dünya her şeyden önce, üzerinde hâkimiyet kurmak istediğimiz bir gerçeklik (doğa -ç.n.-) değil, tam tersine, kavramayı dilediğimiz bir gerçeklik halindedir. Bilimlerin yapıtaşları arasında olan empirik yöntemler, yöneldiği konu hakkında kendine koymuş olduğu görevleri yerine getirmesine hizmet etmek üzere, insan düşüncesinin tarihsel-eleştirel yoldan geliştirilmiş bulunduğu tekil araştırma tarzları olma değeri taşırlar. Ne var ki önce kavramayı dilediğimiz tinsel olgular bakımından, empirik yöntemler çok ender olarak bir araştırma tarzı olma değeri taşırlar. Çünkü bu büyük sürece (insanlık tarihi -ç.n.-) bakıldığında, bu süreci yapan şey, onun öznesi, yine bizzat insanlıktır. Öyle ki bilmenin ve bilginin doğası, ancak bu alanda aydınlatılabilir. Bunun için gerekli olan bir tarihsel-eleştirel yöntem, son zamanlarda adlarına “pozitivist” denen kişilerce uygulanan yöntemle karşıtlık içindedir. Pozitivist yöntem, “bilim” kavramının içeriğini, bilme olayını doğabilimsel bir uğraşıdan çıkarılmış kavramlara göre belirleyen bir anlayış uyarınca saptamış ve buradan yola çıkarak, hangi entelektüel çabaların “bilim” adına ve rütbesine layık olacağına karar vermiştir. Bu yüzden de bazı pozitivistler, bilme ediminin iradi bir edim olduğu anlayışından hareket eden ve büyük ustaların uğraşı verdikleri bir alan olarak tarih yazıcılığını, bir kısa görüşlülük ve yüzeysellikle bilim sınıfından atarlarken; başka bazı pozitivistler, temellerinde bir iradi eylemi barındıran bilimler olduğunu kabul etmekle birlikte, bu bilimlerin asla doğa bilimleri gibi gerçeklik hakkında yargılar veremeyeceğine karar vererek, bunların da gerçeklik (doğa -ç.n.-) bilgisine göre kurulmalarının zorunlu olduğuna inanmışlardır.</span><span class="char-style-override-12" xml:lang="tr-TR">25</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bilimin yöneldiği olgular topluluğu iki bölüme ayrılabilir: Birinci bölümdeki olgular topluluğuna (doğal olgular topluluğuna -ç.n.-) yönelen bilime “doğa bilimi” denebilir. Öbürü içinse hâlâ genel olarak tanıtıcı bir işaret bulunmadığına dikkat etmek gerekir. İşte ben, konuyla ilgilenen düşünürlerin kullandıkları bir terimle,</span> <span class="char-style-override-11" xml:lang="tr-TR">globus intellectualis</span><span class="char-style-override-9" xml:lang="tr-TR">’in</span><span class="char-style-override-12" xml:lang="tr-TR">26</span> <span class="char-style-override-9" xml:lang="tr-TR">yöneldiği iki olgu topluluğundan bu ikincisine yönelen bilimlere “tin bilimleri” adını veriyorum. Bu ad, aynı zamanda John Stuart Mill’in</span> <span class="char-style-override-11" xml:lang="tr-TR">Mantık</span><span class="char-style-override-9" xml:lang="tr-TR">’ında da kullanılmıştır.</span><span class="char-style-override-12" xml:lang="tr-TR">27</span> <span class="char-style-override-9" xml:lang="tr-TR">Bu yüzden, benim burada bu bilimleri temellendirme tarzım ile Mill’in, yapıtında bu bilimlerin ele alınış biçimi arasında en az oranda bile bir ilgi olmasa da “tin bilimi” terimi, yine de, bu bilimlerin yerleşmiş ve genel bir adla anlaşılmasını sağlar. Öbür yandan, bu adlandırma, tüm öbür uygunsuz adlandırmalarla karşılaştırıldığında ve bunlar arasında bir seçim yapmak gerektiğinde, en az uygunsuz olanıdır. Çünkü “tin bilimi” adı bile büyük ölçüde, yine de bu bilimlerin objesini yetersiz bir biçimde ifade etmektedir. Çünkü tinsel yaşama ait olgular, insanın psikofizik yaşam bütünlüğünden kopartılamazlar. Öyle ki, toplumsal-tarihsel olguları betimlemek ve çözümlemek isteyen bir teorik çaba, insan doğasının bu psikofizik bütünlüğünü gözardı edemez ve bu bütünlük bu nedenle sadece tinsel olan şeylerle sınırlandırılamaz. Bununla birlikte terim hiç olmazsa, kendisini, ona yakın gibi görünen, örneğin “toplum bilimleri” (sosyal bilimler), “tarih bilimleri”, “kültür bilimleri” gibi diğer uygunsuz terimlerden ayırmamızı sağlar.</span><span class="char-style-override-12" xml:lang="tr-TR">28</span> <span class="char-style-override-9" xml:lang="tr-TR">Çünkü tüm bu adlandırmalar, ifade etmeleri gereken objelerle çok dar bir ilişkide olmak gibi bir kusura sahiptirler. Burada seçilmiş olan ad, en azından, bu bilimlerin merkezcil olgu çevresine uygun bir biçimde işaret etmek ve buradan kalkarak bu bilimlerin oluşturduğu birliği görmek, onların ilgi alanlarını ortaya sermek ve yeterli olmasa da onların doğa bilimleri karşısındaki sınırlarını göstermek bakımından yönlendiricidir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Buna göre kalkış noktası, alışkanlıkları bir yana bırakıp bu bilimlerin bir birlik halinde doğa bilimleri karşısındaki sınırlarını çizmek, insanın kendi hakkındaki bilincinin derinlik ve bütünlüğüne ulaşmak hedefine yöneliktir. İnsan, tinsel olan şeylerin kökenlerini araştırırken, kendisi hakkındaki bu bilincin (özbilincinin -ç.n.-) içinde, doğruca, bir irade özgürlüğü, bir eylem sorumluluğu yakalar. İnsanda her şeyi iradeye bağlamak ve dayandırmak ve her şeyi kendi kişisel özgürlüğü içinde yadsımak gibi bir olanak vardır ki; o, sahip olduğu bu olanakla, kendisini doğadan tümden farklılaşmış ve başkalaşmış bir şey olarak tanır. Öyle ki o, kendisini, doğanın ortasında, kendi eylemlerinin oluşturduğu çerçeve içinde, Spinoza’nın bir terimine başvurursak,</span> <span class="char-style-override-11" xml:lang="tr-TR">imperium in imperio</span><span class="char-style-override-12" xml:lang="tr-TR">29</span> <span class="char-style-override-9" xml:lang="tr-TR">halinde tanır. Ve işte burada, insan için, kendi bilincinin olgusu denen şey, tinsellik oluşur;</span><span class="char-style-override-12" xml:lang="tr-TR">30</span> <span class="char-style-override-9" xml:lang="tr-TR">böylece de kendi olanaklarıyla bağımsız hareket eden bu tinsel dünya içinde, insanın kendi eylemlerine koyduğu hedeflere göre oluşan bir değer, bir yaşama amacı ortaya çıkar. O, bununla, bir nesnel zorunluluklar alanı olarak doğa alanından ayrılıp yine bu doğa ortasında oluşan bir şey olarak tarih alanına geçer. Özgürlük, bu tinsel bütünlüğün sayısız noktasında hep ışıldar; burada doğal değişmelerin mekanik akışına karşıt olarak, iradeye dayalı eylemler vardır. Bu bütün, insanın kendi içinde süreçleşen her şeyi, kendi emeğiyle ve atılımlarıyla başardığı her şeyi içine alır. Ne var ki birey, bu bütünlüğün anlamına yaşadığı zamanla sınırlı olarak, kendi deneyimleri çerçevesinde sahip olur. Gerçekte, insanın ve insanlığın gelişimini de öncelikle ve hep bunlar yapar. İnsan burada, doğanın akışındaki boş ve ıssız tekrarı bilinç yoluyla aşar ve bilincinin tasarımları altında kendi tarihsel gelişimini kurar ki; böylece o burada kendi entelektüel çabasının ürünleri olan ideallere doğru yönlenmiş bir putperestliği yaşamaya koyulmuş olur. İşte, tin bilimlerinin konusu, tamamen insani/tarihsel olan bu gerçekliktir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR"><br/>
      <br/>
      <br/>
      <br/>
      <br/></span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">1</span> <span class="char-style-override-14" xml:lang="tr-TR">Dilthey, yapıtının bilgikuramsal ve sistematik yanını tamamlayamadan</span></p>

      <p class="Basic-Paragraph para-style-override-4" xml:lang="en-GB"><span class="char-style-override-14" xml:lang="tr-TR">öldü. Onun bu konudaki yarım kalmış yazıları ve birkaç cümlelik fragmanları, yayımcı Bernhard Groethuysen tarafından bu yapıtın sonuna eklendi.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">2</span> <span class="char-style-override-14" xml:lang="tr-TR">Tarihçi Okul (Alman Tarih Okulu) hakkında bkz. Doğan Özlem,</span> <span class="char-style-override-15" xml:lang="tr-TR">Tarih Felsefesi</span><span class="char-style-override-14" xml:lang="tr-TR">, ss. 123-132, 248-255 ve 347-359;</span> <span class="char-style-override-15" xml:lang="tr-TR">Kültür Bilimleri ve Kültür Felsefesi</span><span class="char-style-override-14" xml:lang="tr-TR">,</span> <span class="char-style-override-14" xml:lang="tr-TR">Doğu Batı Yayınları, Ankara, 2008,</span> <span class="char-style-override-14" xml:lang="tr-TR">ss. 57-66.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">3</span> <span class="char-style-override-14" xml:lang="tr-TR">Bu adlar hakkında bu kitabın ilgili bölümlerine bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">4</span> <span class="char-style-override-14" xml:lang="tr-TR">August Böckh (1785-1867) hakkında bkz. Hans-Georg Gadamer, “Hermeneutik” ve Uwe Japp, “Hermeneutik, Filoloji ve Edebiyat”. Her iki yazı da</span> <span class="char-style-override-15" xml:lang="tr-TR">Hermeneutik (Yorumbilgisi) Üzerine Yazılar</span> <span class="char-style-override-14" xml:lang="tr-TR">adlı çevirimde (İnkılâp Kitabevi, İstanbul, 1999) yer almaktadır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">5</span> <span class="char-style-override-14" xml:lang="tr-TR">Dilthey, tüm tarihsel/toplumsal olgu ve olayların özniteliğinin “bilince bağlılık” olduğunu, bu olgu ve olayların insanın bilme, isteme, amaç koyma/arzulama/amaçlı eyleme yetileri doğrultusunda ortaya çıktıklarını, onları doğal olgu ve olaylardan ayıran yönün esasen bu olduğunu belirtiyor; “tinselliğin” de bizzat bu olgu ve olayların özniteliği olmaktan ibaret olduğunun altını çiziyordu. (Almancada “Geist” terimi, hem “tin”, hem “bilinçli düşünme/düşünce” anlamına gelir.) 18. yüzyılın Aydınlanmacı felsefe ve biliminin ve 19. yüzyıl pozitivizminin eleştirisini de bunların bu özniteliğin farkında olmayışlarına dayandırıyordu. Tarihçi Okul’un çizgisi Aydınlanmacı ve pozitivist çizgilerden farklıdır; bununla birlikte Okul, (Ranke’de olduğu gibi) pozitivist bilim anlayışından kısmen etkiler taşıyan bir bilim modeline de bağlıydı. Dilthey, burada Okul’un bu yönünü eleştirmektedir.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">6</span> <span class="char-style-override-14" xml:lang="tr-TR">“Psikoloji” teriminden Dilthey’ın ne anladığı konusunda 12 numaralı dipnota bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">7</span> <span class="char-style-override-14" xml:lang="tr-TR">Dilthey’ın 19. yüzyılın ilk yarısında pozitivist ve antipozitivist bilim anlayışları arasında işaret ettiği bu çatışma, pozitivist bilim anlayışının yüz yıldan fazla süren bariz üstünlüğü dolayısıyla neredeyse unutulmuş ya unutturulmuş; yüzyılımızın son onyılları içerisinde değişik bir üslupla da olsa, pozitivist bilim anlayışının yetersizliğine yöneltilen eleştiriler doğrultusunda yeniden yaşanmaya başlamıştır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">8</span> <span class="char-style-override-14" xml:lang="tr-TR">Dilthey’ın burada “temel ilkeler bağlamı”ndan kastettiği; tüm tarihsel-toplumsal olgu ve olayların bilince bağlı olgu ve olaylar olmalarını, yani tinselliklerini yapan ilkeler bağlamıdır. Dilthey, daha sonra, Kant’ın çözümlediği bir “teorik akıl” yanında, bize tarihselliğin/tinselliğin kategorilerini verecek olan bir “tarihsel akıl”dan, bu dolayımda söz edecektir.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">9</span> <span class="char-style-override-14" xml:lang="tr-TR">Dilthey “doğal hukuk” teriminde bir</span> <span class="char-style-override-15" xml:lang="tr-TR">contradictio in adjecto</span> <span class="char-style-override-14" xml:lang="tr-TR">(bir şeyi karşıtıyla/çelişiğiyle nitelendirmek) saptamaktadır. Çünkü “doğa” ile “hukuk” terimleri karşıt veya en azından birbirine aykırı alanları adlandırırlar. “Hukuk”, ancak ve sadece insan bilincine bağlı bir olgu sayılabilir, yani o ancak tarihsel/tinsel bir olgu olarak vardır. “Doğal hukuk” terimi, Ortaçağ Hıristiyan skolastiğinin “tanrısal hukuğu”nun bir mirası ve versiyonu olarak, özellikle 18. yüzyıl Aydınlanma çağında ve daha sonra 19. yüzyıl hukuk felsefesinde, bu kez laik bir kılıkta yeniden ortaya çıkmış bir terimdir ve ancak “doğa” ile “tin” ayrımından habersiz bir hukuk metafiziğinin bir aksiyonudur. Bu konuda bkz. Manfred Riedel,</span> <span class="char-style-override-15" xml:lang="tr-TR">Rehabilitierung der praktischen Philosophie</span> <span class="char-style-override-14" xml:lang="tr-TR">(Pratik Felsefenin Rehabilitasyonu), II. Bölüm, Rombach, Freiburg, 1974, ss. 75-82.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">10</span> <span class="char-style-override-14" xml:lang="tr-TR">Burada betimlenen “deneysel bilim modeli”, Kant’ın, teorik akıl çözümlemesi doğrultusunda sınırlarını çizip meşrulaştırdığı yeniçağ biliminin dayandığı modeldir. Kant, “doğa bilimi”ni, teorik aklımızın ve bilincimizin olanaklarının deneysel yoldan (dış deney) içeriklendirilmiş bir izdüşümü sayıyor, bilimin insanın bilme yetisini önceleyen veya aşan hiçbir yönünün olamayacağının altını çizmiş oluyordu. Bilincimizin olanaklarının bilgisi bize “bilim”in ne olduğunu öğretir; buna karşılık “bilim” bilincimizin olanaklarının bir bilgisini, kendisi bu olanaklara göre kurulmuş bir şey olduğundan, sağlayamaz. Dilthey da bilimin öncelikle böyle bir bilinç analizi ve bilgikuramsal (epistemolojik) temellendirme doğrultusunda, yani bir felsefi refleksiyon aracılığıyla ne’liğinin ortaya konulması gerektiğini belirtmekle, bilimi her şeyi önceleyen ve her şeyin açıklayıcısı bir konuma yerleştirmiş “bilimci”leri (“scientificistleri, Hüsamettin Arslan’ın daha çok bizdeki “bilimci”leri düşünerek önerdiği terimle, “bilimist”leri) de eleştirmiş oluyordu.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">11</span> <span class="char-style-override-14" xml:lang="tr-TR">Dilthey; Locke, Hume ve Kant’ın epistemolojilerinde savunulan temel tezi, bilginin doğa karşısında sadece duyumlama-tasarımlama bağıntısı çerçevesinde edinildiği, duyusal yolla verili olanın aklın/zihnin tasarımlayıcı faaliyeti altında bilgiye dönüştüğü, doğanın bir “açıklama” nesnesi olduğu hakkındaki tezi onaylar. Ne var ki, bilen öznenin damarlarını sadece duyumlama ve tasarımlama öğelerinden oluşan bir sıvı (özsuyu) doldurmaz. Bilen öznenin damarlarında dolaşan gerçek kan, duyumlama ve tasarımlamayı sadece birer öğe olarak içeren pek çok öğeyi barındırır. Bu öğeler, isteme, arzulama, heyecan, duygulanma .... sempati, antipati, amaç koyma, değer verme, değerlendirme vd. olmak üzere, bilen öznenin psişik “totalite”sinde yer alırlar ve bilen özne nesnesinin karşısına aslında</span> <span class="char-style-override-15" xml:lang="tr-TR">psykhe</span><span class="char-style-override-14" xml:lang="tr-TR">’sinin bu totalitesiyle çıkar. Oysa doğa bilimlerinde özne nesnenin karşısına, kendine koyduğu kısıtlamalar dolayısıyla, bu total kimliğiyle çıkmaz. O, doğa bilgisi elde etmek üzere, bu total kimliği oluşturan öğelerden sadece duyumlama ve tasarımlamaya başvurmakla yetinir, diğerlerini paranteze alır (veya aldığını sanır). Bu bir kısıtlamacılık ve indirgemecilik olmakla birlikte, anlaşılır bir tavırdır. En nihayetinde doğa, dış deneyde tanınan bir şey olarak, bizim meydana getirdiğimiz bir şey değildir. Oysa tinsel dünya, insanın yukarıda sayılan öğelerin totalitesiyle bizzat meydana getirmiş olduğu bir dünyadır ve tam da bu nedenle ancak öznenin iç deneyimde tanıdığı kendi totalitesini harekete geçirerek kavrayabilme şansını bulabileceği bir nesne alanıdır. Dilthey, tüm bu öğelerin birlikteliğinde gerçekleştirilen kavrayıcı/hissedici edime “anlama” adını verir. Daha sonraları Yeni Kantçı Rickert şöyle diyecektir: “Doğa açıklanır, fakat anlaşılamaz.” (Heinrich Rickert,</span> <span class="char-style-override-15" xml:lang="tr-TR">Kulturwissenschaft und Naturwissenschaft</span><span class="char-style-override-14" xml:lang="tr-TR">, Mohr, Tübingen,</span> <span class="char-style-override-14" xml:lang="tr-TR">1915, s. 44).</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">12</span> <span class="char-style-override-14" xml:lang="tr-TR">Dilthey’ın burada “psikoloji”den kastettiği, 19. yüzyılın ve 20. yüzyılın empirist/pozitivist/</span><span class="char-style-override-15" xml:lang="tr-TR">behaviorist</span><span class="char-style-override-14" xml:lang="tr-TR">/</span><span class="char-style-override-15" xml:lang="tr-TR">nomotetik</span> <span class="char-style-override-14" xml:lang="tr-TR">psikolojisi değildir. Dilthey, bu tür bir bilimin kısırlığı üstünde sık sık durmuştur ve bir “anlamacı psikoloji”nin gerekliliğini vurgulamıştır. Gerçi bu “anlamacı psikoloji” de bir bilimdir, fakat bilginin ve bilimin yapısını anlamakta başvurulacak bir çeşit “temel bilim” konumundadır. Dilthey “bilim” kavramını bir geniş bir de dar anlamlarıyla kullanır. (Bunun için 22 numaralı dipnota bakınız.) Çeşitli çalışmalarımda Dilthey’ın “anlamacı psikoloji”sinin özellikleri üstünde durdum. Bu konuda özellikle şu çalışmama bkz.</span> <span class="char-style-override-15" xml:lang="tr-TR">Max Weber’de Bilim ve Sosyoloji</span><span class="char-style-override-14" xml:lang="tr-TR">, İnkılâp Kitabevi, İstanbul, 1998, ss. 92-128. Ayrıca Dilthey’ın nasıl bir “temel bilim” peşinde olduğu konusunda bkz. Manfred Riedel, “Wilhelm Dilthey’da Teorik Bilme ve Pratik Yaşama Kesinliği Bağıntısı”,</span> <span class="char-style-override-15" xml:lang="tr-TR">Hermeneutik (Yorumbilgisi) Yazılar</span><span class="char-style-override-14" xml:lang="tr-TR">, ss. 51-83.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">13</span> <span class="char-style-override-14" xml:lang="tr-TR">11 numaralı dipnota bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">14</span> <span class="char-style-override-14" xml:lang="tr-TR">Dilthey’ın burada, kendisinden sonra bilginin “öznelerarasılık” (</span><span class="char-style-override-15" xml:lang="tr-TR">inter-sübjektivite</span><span class="char-style-override-14" xml:lang="tr-TR">) olarak belirtilen niteliğini betimlediği açıktır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">15</span> <span class="char-style-override-14" xml:lang="tr-TR">Burada Dilthey’ın Kantçı epistemolojinin ve yeniçağ biliminin yetersizliğini eleştirdiği açıktır. Bu konuda şu yazıma bkz. “Hermeneutiğe Geçiş Yolu Olarak Tarihselcilik”,</span> <span class="char-style-override-15" xml:lang="tr-TR">Siyaset, Bilim ve Tarih Bilinci</span><span class="char-style-override-14" xml:lang="tr-TR">, İnkılap Kitabevi, İstanbul, 1999, s. 75 ve devamı.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">16</span> <span class="char-style-override-14" xml:lang="tr-TR">Dilthey felsefenin temel ve klasik sorunlarından olan dış dünyanın gerçekliği sorunu üstüne burada yaptığı saptamayı, pek ünlü olan bir yazısında, “Dış Dünyanın Gerçekliğine Duyduğumuz İnancın Kökeni ve Haklılığı Sorununun Çözümüne Katkılar” adlı yazıda genişliğine açmaktadır. Dış dünyanın bizim için sadece fenomen olarak bilinebileceği, onun kendindeliğinin bilinemeyeceği aslında Kantçı bir tezdir ve bu durum Kant tarafından üstelik “felsefenin skandalı” olarak da gösterilir. (Bkz. Ernst Cassirer,</span> <span class="char-style-override-15" xml:lang="tr-TR">Kant’ın Yaşamı ve Öğretisi</span><span class="char-style-override-14" xml:lang="tr-TR">, Çeviren Doğan Özlem, İnkılâp Kitabevi, İstanbul, 1997, ss. 78-86.) Bununla birlikte Dilthey, dış dünyanın gerçekliğini kanıtlayamayan öznenin bizzat kendisinin, aynı özne için dış dünyaya göre daha kesin bir veri olduğunu belirtirken, Vico gibi düşünür. Vico, doğa tarafından “yapılmışlığımız”dan ötürü doğanın yapısını asla bilemeyeceğimizi; buna karşılık tarih ve toplum dünyasını ve bu dünya içindeki konumuyla kendimizi, bunlar bizzat “bizim yapımımız” olduklarından ötürü doğaya oranla daha kesin bilebileceğimizi belirtmişti. Bu konuda Karl Löwith’in, “Ekler” bölümünün ilk yazısı olan “Vico” başlıklı yazısına bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">17</span> <span class="char-style-override-14" xml:lang="tr-TR">Dilthey, üçüncü, dördüncü ve beşinci kitapları yazamadı. Onun bu konudaki parçalı yazıları, birkaç cümlelik fragmanları ölümünden sonra bu kitabın arkasına eklendi.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">18</span> <span class="char-style-override-14" xml:lang="tr-TR">Dilthey bu satırlarda Descartes’ın “bilgi ağacı”na ve dolayısıyla Descartes felsefesine karşı bir örtük eleştiri getirmektedir. Descartes’la başlatılan yeniçağ felsefesi, “özne”yi merkeze alan, fakat onun bilme olanaklarını duyumlama-tasarımlama ilişkisiyle sınırlayan bir epistemoloji geliştirmiştir. Dilthey, böyle bir epistemolojiyle ancak, bilginin yüzeydeki yapıcı öğelerinin (duyumlama-tasarlama) tanınabileceğini, yüzeyin altında kalan yapıcı öğelerin (isteme, hissetme, duygu, duygulanma, sempati, antipati, amaç koyma, değer, değer verme vd.) tanınamayacağını ima etmektedir. Bkz. 11 numaralı dipnot.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">19</span> <span class="char-style-override-14" xml:lang="tr-TR">Francis Bacon,</span> <span class="char-style-override-15" xml:lang="tr-TR">De dignitate et augmentis scientiarum</span> <span class="char-style-override-14" xml:lang="tr-TR">(1605);</span> <span class="char-style-override-15" xml:lang="tr-TR">Novum Organum Scientiarunt</span> <span class="char-style-override-14" xml:lang="tr-TR">(1620).</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">20</span> <span class="char-style-override-14" xml:lang="tr-TR">John Frederick William Herschel (1792-1871): Alman asıllı ünlü İngiliz astronomu ve doğa araştırmacısı. 1831’de ilk kez yayımlayıp 1836’da oldukça genişletilmiş yeni baskısını yaptığı</span> <span class="char-style-override-15" xml:lang="tr-TR">A Preliminary Discourse on the Study of Natural Philosophy</span> <span class="char-style-override-14" xml:lang="tr-TR">(Longman, Londra, 1836) adlı eserinde, tümevarımın ve tümevarımsal genelleştirmenin bilimsel buluşlarda son derecede önemli olduğuna inandığı rolünü, çok zengin örneklerle ve duru, akıcı bir dille anlatmıştır. Çok popüler olan bu eseri yanında Herschel’in nebula ve yıldız kümelerinin kataloğunu içeren eseri de astronominin klasikleri arasındadır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">21</span> <span class="char-style-override-14" xml:lang="tr-TR">Dilthey’ın “doğa” terimini hem “nesneler dünyası”, hem “tarih/toplum dünyası”, “tin dünyası” için kullandığı, bu ve bundan önceki cümlede açıkça görülmektedir. Bu durum Dilthey’dan İngilizce ve Fransızcaya yapılan çevirilerde anlama güçlüklerine yol açmaktadır. Oysa “doğa” terimini her iki dünya için de kullanmak, özellikle Alman geleneğinde sık rastlanan bir durumdur. Bu konuda şu çevirime bkz. Gert König, “Doğa Felsefesi”,</span> <span class="char-style-override-15" xml:lang="tr-TR">Günümüzde Felsefe Disiplinleri</span><span class="char-style-override-14" xml:lang="tr-TR">, İnkılâp Yayınevi, İstanbul, 1997, ss. 231-232.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">22</span> <span class="char-style-override-14" xml:lang="tr-TR">Dilthey’ın bu ilkelerden kastettiği, mantık ilkeleri (özdeşlik, çelişmezlik, üçüncü halin olmazlığı), akıl yürütme kalıp ve ilkeleri (tümevarım, tümdengelim, analoji), zihin kategorileri (nedensellik, karşılıklı etki vd.) gibi birincil ilkeler ile bunların gerçekliğe uygulanmış türevleri olan (bütünün parçadan büyük olduğu ilkesi vd.) ikincil ilkelerdir. Almancada “Wissenschaft” (bilim) teriminin geniş ve dar olmak üzere iki anlamı ve kullanımı vardır: 1. Birincil ve ikincil ilkeleri içerecek şekilde, öznenin bilme kapasitesinin tümlüğü ve bu tümlükle bilgi elde etme etkinliği. Burada “Wissenschaft”ın, Greklerin felsefe ile bilimi özdeş sayan, onları birbirinden ayırmayan anlayışlarına uygun, geniş tanımıyla karşılaşırız. 2. Yalnızca deney ve gözleme dayalı olarak yürütülen bilgi etkinliklerinin adı. Özellikle yeniçağdan bu yana “Wissenschaft”ın “science” karşılığına indirgendiği, onunla sadece deneysel-pozitif bilimlerin kastedildiği belirtilmelidir. Dilthey’ın burada “Wissenschaft”ı birinci, geniş anlamıyla düşündüğü bellidir.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">23</span> <span class="char-style-override-14" xml:lang="tr-TR">Kant, mantık ilkelerinde, akıl yürütme kalıplarında, zihin kategorilerinde ve bunlar aracılığıyla elde edilen doğa bilgisinde, “insan düşünmesinin/tininin özgürlük ve otonomisinin işareti”ni görüyor ve bilgi ve bilimde “insan düşünmesinin/tininin biçim verici üretkenliği”nden söz ediyordu. (Immanuel Kant,</span> <span class="char-style-override-15" xml:lang="tr-TR">Refleksiyonlar</span><span class="char-style-override-14" xml:lang="tr-TR">, N. 140, 215; ayrıca şu çevirime bkz. Ernst Cassirer,</span> <span class="char-style-override-15" xml:lang="tr-TR">Kant’ın Yaşamı ve Öğretisi</span><span class="char-style-override-14" xml:lang="tr-TR">, ss. 166-158.) Dilthey’ın ilkeleri ve bunlar doğrultusunda gerçekleşebilen bilimi bir “tinsel olgular topluluğu” olarak nitelendirmesinde bu Kantçı saptama belirleyicidir. Daha sonra Hegel de Kant’ın ayrıca “özbilincin ilksel aperzepsiyonu” adını da verdiği ve insan özgürlüğünün ve otonomisinin işareti saydığı şeye “Ben’in kendisini ve sahip olduğu düşünme olanağını düşünme edimi” diyecek ve bizzat bu edimde tinselliğin ve insan özgürlüğünün kanıtını bulacaktır. (Bu konuda Karl Löwith’in, “Ekler” bölümündeki “Hegel Felsefesi” başlıklı yazısına bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">24</span> <span class="char-style-override-14" xml:lang="tr-TR">Düşünme ve bilme kapasitesinin, düşünmeyi ve bilmeyi mümkün kılan ilkelerin insanda doğuştan (</span><span class="char-style-override-15" xml:lang="tr-TR">innat</span><span class="char-style-override-14" xml:lang="tr-TR">) bulunduğunu ileri süren klasik doğuştancı rasyonalizmin görüşüne; onların, deneyimden</span> <span class="char-style-override-15" xml:lang="tr-TR">a posteriori</span> <span class="char-style-override-14" xml:lang="tr-TR">türevlenen ve kalıplaşan şeyler olduğunu iddia eden klasik empirizmin tutumuna ve son olarak Kant’ın bunları tarihsel gelişmeden bağımsız şeyler olarak “öznelerarası ortak” saymasına karşıtlık içerisinde; Dilthey bunların ancak ve sadece “tarihsel olarak gelişmiş şeyler” olduklarını belirtmekle, düşünmeyi, bilgiyi, felsefeyi ve bilimi de tarihselleştirmektedir. Dilthey’ın başlıca temsilcilerinden birisi olduğu</span> <span class="char-style-override-15" xml:lang="tr-TR">tarihselcilik</span><span class="char-style-override-14" xml:lang="tr-TR">, insan düşünmesinden ve emeğinden çıkmış her şeyin tarih içinde, bir birliktelik ortamında oluştuğunu ve bunların her dönemde değişime uğradığını ileri sürer.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">25</span> <span class="char-style-override-14" xml:lang="tr-TR">Dilthey’ın pozitivizme ve pozitif bilimcilere yönelttiği bu eleştirilerin bugün de geçerliliklerini korudukları açıktır. 20. yüzyılın ilk çeyreğinde Viyana Çevresi’nin neopozitivizmi ve Anglosakson empirizmi doğrultusunda ortaya çıkan bir bilim felsefesi tipi, pozitivizmin/neopozitivizmin ve Anglosakson empirizminin sınırlarını çizdiği ve uygulamasını doğa bilimlerinde bulan bir bilim modelini biricik model saymış, başta tarih olmak üzere kendi verdikleri adla “sosyal bilimler”i ikinci dereceden bilimler olarak kabul etmiş, bunların da doğa bilimleri modeline göre kurulmalarını talep etmiştir. Bu bilim felsefesi tipinde, “tin bilimi”nin esamisinin bile okunmamış olduğu hemen anlaşılabilir. Bu konuda şu yazıma bkz. “Doğa Bilimleri ile ‘Sosyal Bilimler’ Ayrımının Dünü ve Bu-günü Üzerine”,</span> <span class="char-style-override-15" xml:lang="tr-TR">Siyaset, Bilim ve Tarih Bilinci</span><span class="char-style-override-14" xml:lang="tr-TR">, ss. 85-135.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">26</span> <span class="char-style-override-15" xml:lang="tr-TR">Globus intellectualis</span><span class="char-style-override-14" xml:lang="tr-TR">: Sözcük anlamıyla “zihinsel küre”, “zihin küresi” demektir. Fakat daha çok (özellikle Spinoza’da) bilgi faaliyetlerinin bütününe gönderme yapan bir anlam içeriğiyle kullanılır.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">27</span> <span class="char-style-override-14" xml:lang="tr-TR">John Stuart Mill,</span> <span class="char-style-override-15" xml:lang="tr-TR">System of Logics, ratiocinative and inductive</span><span class="char-style-override-14" xml:lang="tr-TR">, Longman, Londra, 1877. Mill’in bu kitabı kısaca “Logics” (Mantık) adıyla anılır. Mill kitabının genişletilmiş 4. baskısında (1877) “moral sciences” (moral bilimler) terimini kullanmıştır. Her ne kadar Mill “moral” terimiyle sadece ahlak alanını ve ahlaksallığa ilişkinliği kastetmiyor, hatta terimi “toplumsallığı” ve “tinselliği” karşılayacak bir genişlikte kullanıyorduysa da tipik bir pozitivist tavırla, “moral sciences”ın, “toplumsallığı” ve “tinselliği” doğa bilimlerini model almak suretiyle inceleyen bilimler olmaları gerektiğini ileri sürüyordu. Bu konuda ayrıca 25 numaralı dipnota bakınız.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">28</span> <span class="char-style-override-14" xml:lang="tr-TR">“Toplum bilimleri” veya “sosyal bilimler” terimi, 19. yüzyılın pozitivizminin kullandığı bir terimdir. “Tarih bilimleri” terimini daha çok Tarihçi Okul (Alman Tarih Okulu) benimsemiştir. “Kültür bilimleri” terimiyse, 19. yüzyılın son çeyreği ile 20. yüzyılın ilk yarısında Yeni Kantçı akım içinde kullanılmıştır. Bu konuda şu yazıma bkz. “Doğa Bilimleri ile ‘Sosyal Bilimler’ Ayrımının Dünü ve Bugünü Üzerine”,</span> <span class="char-style-override-15" xml:lang="tr-TR">Siyaset, Bilim ve Tarih Bilinci</span><span class="char-style-override-14" xml:lang="tr-TR">, ss. 85-135.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">29</span> <span class="char-style-override-15" xml:lang="tr-TR">imperium in imperio</span><span class="char-style-override-14" xml:lang="tr-TR">: hükmedilmişlik içinde hükmetme; devlet içinde devlet olma. Terim, insanın doğanın hükmü altında olduğunu, bununla birlikte bu hükmedilmişlik içinde kendine ait bir hükmetme alanına (otonomi ve özgürlük alanına) sahip bulunduğunu ifade eder.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">30</span> <span class="char-style-override-14" xml:lang="tr-TR">Bkz. 21, 22, 23, 24 numaralı dipnotlar.</span></p>

      <p class="Konu-Ba-l---">Max Weber’in Bilim Kuramında Tarihsel ve Sistematik Yaklaşımların Sentezi*<br/>
      Raymond Aron</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">I. Rickert’in Öğrencisi</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Max Weber, bilim kuramında kendisini hep Rickert’in öğrencisi olarak görmüştür.</span><span class="char-style-override-12" xml:lang="tr-TR">1</span> <span class="char-style-override-9" xml:lang="tr-TR">Biz burada yalnızca, Weber’in hocasından ayrıldığı noktaları belirtmek ve onun, hocasının ele almış olduğu konuları nasıl işlemiş olduğunu göstermek istiyoruz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Rickert’in temel düşüncesi çoğunlukla bilinir: Duyusal olarak algılanan evren sınırsız bir çokluktur ve hiçbir bilgi bu evreni tümden kucaklayamaz. Bilimler bu sınırsız çokluğu, ya fizikte olduğu gibi sürekli olarak yinelenen şeyi saptayarak elde edilen bir</span> <span class="char-style-override-11" xml:lang="tr-TR">genel</span><span class="char-style-override-9" xml:lang="tr-TR">e ulaşmakla ya da tarihte olduğu gibi, bu sınırsız çokluk içinden bizi “ilgilendiren”i, değerlerimize bağlı olan şeyi seçmekle aşarlar. Böylece, yasalar arayan doğa bilimleri ile olguları (tekrar etmeyen) bir defalık haller olarak ele alan kültür bilimleri arasında bir karşıtlık meydana gelir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber, Rickert’in bu temel düşüncesini izleyerek, tarihin (doğa bilimleri karşısındaki) bu özel durumunu ve bu özel duruma bağlı nesnelliğini temellendirmek ister. Pozitivizmin katı önyargılarından biri (doğal alanda olduğu gibi tarihsel alanda da)</span> <span class="char-style-override-11" xml:lang="tr-TR">yasalar bulmayı</span> <span class="char-style-override-9" xml:lang="tr-TR">olanaklı gören önyargıdır. Bu nedenledir ki, Durkheim’ın sosyolojisi sonsuz tekilliklere (bir defalık hallere) yönelen tarih araştırmasının hiçbir zaman bilimsel bir bilgi ortaya çıkartamayacağı düşüncesiyle kaplıdır. Buna tam karşıt bir tutumla Weber’in sosyolojisi, tarihin nesnel bir bilim olduğu tanımından yola çıkar. Ama sosyolojide, tarihte olduğu gibi yalnızca</span> <span class="char-style-override-11" xml:lang="tr-TR">özel durumların</span> <span class="char-style-override-9" xml:lang="tr-TR">araştırılması verim sağlamaz ve haklı görülemez. Weberci sosyolojinin kendisini tarihten nasıl ayırdığını bu yazı boyunca göreceğiz. Hemen söylenmesi gereken şey, sosyolojinin kendisini tarihten ayırırken, tüm olgular için geçerli yasaları içerme ya da her türlü tarihsel bilginin kendisine dayatılabileceği otantik bilgiler alanı olma gibi bir savdan hareket edemeyeceğidir. Tersine, sosyolojiyi tarihten ayıran şey, sosyolojinin kendi özel ilgileri doğrultusunda tarihsel bilgiyi bütünleyici bir disiplin olmasıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber, Rickert’in algılanan evrenin sınırsız bir çokluk olduğu ve tarihsel gerçeklik karşısında bir bilgi elde edebilmek için bu gerçekliğe değer ilişkisi (</span><span class="char-style-override-11" xml:lang="tr-TR">Wertbeziehung</span><span class="char-style-override-9" xml:lang="tr-TR">) temeline bağlı bir seçimden kalkarak yönelmek gerektiği hakkındaki düşüncesini muhafaza eder. Ama bu düşünce onda, Rickert’ten farklı yeni bir anlam kazanır. Weber, bu düşünceyi pozitivist önyargılara karşı etkin biçimde savunur ve hatta giderek bu düşünce, bilim denen etkinliğin insan özgürlüğünden (seçmeden) kaynaklanan bir yöntembilimsel etkinlik olarak betimlenmesine yol açar. Bu nedenle Weber’in kuramı</span> <span class="char-style-override-11" xml:lang="tr-TR">polemikçi</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">yöntembilimsel</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">felsefi</span> <span class="char-style-override-9" xml:lang="tr-TR">olmak üzere üç yüzlü bir görünüme sahiptir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Rickert gibi Weber’de de gerçeklik, yasalara dayalı bir sistem üstüne taşınamaz. Bu, fizik tarafından araştırılan doğa için de geçerlidir. Kapsayıcı açıklama yapma olanağı, fizikte bile ancak kapalı ve (bu sınırsız çokluk karşısında) oldukça yalınlaştırılmış kurgulardan ibaret bir sistem içinde söz konusudur. Parçalanmış bir taşın ya da ufalanmış bir granitin zerreciklerini hesaplama olanağına sahip değiliz; bu bizi aşan bir şeydir. Ama biz bu çaresizlik üstünde hiç de fazlaca durmayız ve bu gibi durumlarda olgular hakkında geliştirilmiş</span> <span class="char-style-override-11" xml:lang="tr-TR">genel yasalara başvurmakla</span> <span class="char-style-override-9" xml:lang="tr-TR">yetiniriz. Ne var ki buna karşılık kültürel alanda bizi ilgilendiren şey, doğal değil de</span> <span class="char-style-override-11" xml:lang="tr-TR">tinsel</span> <span class="char-style-override-9" xml:lang="tr-TR">olarak belirlenmiş bu gerçeklikteki</span> <span class="char-style-override-11" xml:lang="tr-TR">bir defalık oluşumlar</span><span class="char-style-override-9" xml:lang="tr-TR">dır. Yine bu nedenle hiçbir yasacılık, yani her şeyi genel yasalar altında görmek isteyen bir düşünce tarzı bir defalık oluşumların bilgisine ulaşma görevini üstlenemez ve böyle bir yasacılık, kültür bilimlerinin amacını aydınlatamaz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber’in “değer ilişkisi” kavramına Rickert’ten farklı bir biçimde bakmasının temelinde, onun tekil ve bir defalık olanı bilimsel açıdan ele alma isteği yatar. Rickert’in başyapıtında (</span><span class="char-style-override-11" xml:lang="tr-TR">Grenzen der naturwissenschaftlichen Begriffsbildung</span> <span class="char-style-override-9" xml:lang="tr-TR">– Doğabilimsel Kavram Kurmanın Sınırları) değer ilişkisi, duyusal yoldan bir sınırsız çokluk olarak algılanan evrene nüfuz etmek, bir anlam gerçekliği yakalamak ve giderek tarihsel bilimlere bir nesnellik kazandırmak gibi bir işleve sahipti. Kuşkusuz, bir toplumda bireyler aynı</span> <span class="char-style-override-11" xml:lang="tr-TR">değer yargıları</span><span class="char-style-override-9" xml:lang="tr-TR">na (</span><span class="char-style-override-11" xml:lang="tr-TR">Werturteile</span><span class="char-style-override-9" xml:lang="tr-TR">) sahip değildirler; ama onlar belli bir değer çizelgesine göre eylemde bulunurlar. Rickert için, bireyler örneğin devlet sorunları hakkında aynı yargılarda bulunmazlar; ama bu sorunların değerlerle ilgili olduğu açıktır. Bu durum belli değer gruplarını içeren bir çizelgeye (bir evrensel değerler sistemine) dayanarak, tarihsel bilimlerin alanlarına giren objelerin seçimini nesnel olarak geçerli kılmak için yeterlidir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Oysa Weber, değer ilişkisine bağlı seçimden farklı şeyler anlar. Değer ilişkisi Rickert gibi Weber için de şu iki işleve sahiptir: 1. Algılanan evrenin sınırsız çokluğunu aşmak. 2. Objelerin kültürel niteliklerini çözümleyebilmek için belli objeleri öbürlerinden yalıtmak.</span><span class="char-style-override-12" xml:lang="tr-TR">2</span> <span class="char-style-override-9" xml:lang="tr-TR">Ne var ki bunun için Rickert’in önerdiği tarzda evrensel bir değerler sisteminden hareket etmek, Weber için tüm tarihçileri ve daha önemlisi bir toplumun tüm bireylerini aynı objelerle ilgilenmek zorunda bırakmak demektir. Oysa şurası açıktır ki, tarihçiler gerçeklik karşısında çeşitli görüşlerle donanmışlardır. Onlar zaten hep ayrışmaya, çözülmeye, başkalaşmaya elverişli bir gerçeklik olan tarihsel gerçekliğe eğilirlerken, bir de kendi özel değerlerine bağlı bir özel ilgiyle hareket etmektedirler. Bu nedenle Weber için tarihin nesnelliğini evrensel bir değerler sistemi üstüne kurmayı düşünmek kesinlikle olanaksızdır. Böyle bir sistem olsa olsa felsefi olabilir (ki Weber bundan da kuşkuludur) ama asla bilimsel olmaz. Rickert, araştırılan dönemin olguları ile o dönemin değerleri arasındaki ilişkiyi genelgeçer değerler açısından ele alma gereğinden söz ederken, Weber öncelikle</span> <span class="char-style-override-11" xml:lang="tr-TR">bizim</span> <span class="char-style-override-9" xml:lang="tr-TR">değerlerimiz ile olgular arasındaki ilişkiden söz eder. Böylece Weber’de geçmiş bugüne bağlanmış olur. Ya da daha doğru bir ifadeyle, biz geçmişe bugünden kalkarak ve bugünün ilgilerinden hareket ederek, daha önce sorulmamış olan sorular yöneltiriz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bundan şu çıkar: Tüm geçmişin ve tüm toplumun nesnel bir bilimi olamaz. Her kültür bilimi kısmidir, yasalar bulsa bile. Çünkü bu bilimlerin kalkış noktaları, özel ilgilere, taleplere bağlıdır. Bunun için bu bilimler ancak bu sınırlılıklarının farkında oldukları sürece “sağın”dırlar. Bu bilimler, olmakta olanı da (bugünü de) ancak bugünün ilgilerinden hareketle gerçekliğin bir</span> <span class="char-style-override-11" xml:lang="tr-TR">parçası</span> <span class="char-style-override-9" xml:lang="tr-TR">olarak açıklayan türden</span> <span class="char-style-override-11" xml:lang="tr-TR">nesnel nedensel ilişkiler</span> <span class="char-style-override-9" xml:lang="tr-TR">konumlarlar. Aslında politikacı da bugünün ilgilerinden hareket eden seçmeci bir tavırla iş görür ki, genelinde bilim insanını yönlendiren ilgiler ile politikacıyı yönlendiren ilgiler, amaçlar ve görüş açıları değişik de olsa, bugünün talep ve ihtiyaçlarıdır. Öyle ki Weber için bilim ve özgürlük arasında kopmaz bir bağ vardır. Yine öyle ki Weber’de bilimsel bilgi, felsefi ve yöntembilimsel bir konum içinde şöyle betimlenir:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Oluşun ölçüye vurulamaz akışı, sonsuzluğu kadar durmadan devam eder. İnsanları harekete geçiren kültür sorunları daima yeni ve başka bir renge bulanmış olarak karşımıza çıkarlar. Bireyin imge ve anlam dünyasının sonsuz akışının bizim için ifade ettiği şey, yani bu sorunların tarihsel çerçevesi daima elle tutulamaz, tam olarak kavranamaz bir şey olarak kalacaktır. Bu akış, gözleme ve bilimsel kavrayışa uygun olsun diye geliştirilmiş düşünsel bağlamları da durmadan değiştirir. Kültür bilimlerinin kalkış noktası bu nedenle, sınırsız bir geleceğe yönlenmiş olarak kalır. Tinsel yaşamın Çinlilerin yapmış olduğu tarzda rutinleştirilmesi insanlığı bir tekdüzeliğe sokmadığı sürece, yaşam daima nüfuz edilemeyecek bir şey olarak kalacaktır. Bu nedenle, kültür bilimlerinin kalkış noktası, bu yaşama daima yeni sorular yöneltmek olmalıdır.”</span><span class="char-style-override-12" xml:lang="tr-TR">3</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Rickertçi problematiğin Weberci düşünce içinde aldığı bu biçime ve anlama burada yalnızca Weber’in kişiliği ile yapıtının nasıl bir bütün oluşturduğunu belirtmek için kısaca yer ayırıyoruz. Hemen anlaşılabileceği gibi, Weber’in yöntembilimsel ilkeleri, onun bu ilkelere bizzat bilimsel bilginin niteliğine felsefi bir yönelimle ulaşma isteğinden ötürü değerinden bir şey yitirmiş olmuyor. Tam tersine, bilimde konu seçiminin, tarihsel oluşumların sürekli ve değişken akışına bağlı olduğunu bilim insanına hatırlatıyor. Oysa Durkheim, geleceğin birlikli ve kapsayıcı sosyolojisi, yani toplumsal yasaların sistemini oluşturan bir sosyolojiyle uğraşıyordu. Ama Durkheim bugün yaşasaydı, toplumsal sınıflandırmalar yapmak için geliştirdiği şemalara başvurduğunda yanılacağını görürdü. Bu dogmacılığa karşı Weber, araştırma konularının değişik insan toplumlarında değişik biçimlerce ortaya çıkan tinsel bütünlüklere uygun biçimde saptanması gerektiğini, tek ve kapsayıcı bir sosyolojiden söz edilemeyeceğini ileri sürer. Tarihin ve sosyolojinin konusu olan insan, tıpkı geçmişi soruşturan tarihçi gibi, bizzat kendini, yine kendi koyduğu sorulara konu yapma hakkına sahiptir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ama bu özgürlük bir anarşiyi de ifade etmez. Çünkü bir kez seçim yapıldıktan sonra geriye artık doğruca gerçekliğe yönelmek kalmıştır. Tarihsel obje bir kez belirlendi mi, artık ne malzemenin (belirli bir değere bağlı olması gereken) seçiminde ne de nedensel ilişkilerin saptanması işinde özgür olabiliriz. Başka bir deyişle değer ilişkisi, kültürel gerçekliği nesnel bir biçimde incelemeyi olanaklı kılmak için gerekli olan aracı (pusulayı) oluşturur. Çünkü bu gerçeklik, insanın istemeye dayalı eylemlerinin şekillendirdiği bir çokluktan ibarettir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">II. İdeal Tip Kavramı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Rickert’in bilim kuramında kültür bilimlerinin kendilerine özgü niteliği öncelikle, bir yandan bu bilimlerin konusu olan tarihsel olguların bir defalığından ve tekilliğinden; öbür yandan bu bilimlerin değer ilişkisine dayalı bir seçimden hareket etmelerinden kaynaklanıyordu. Bu özellik, Max Weber’in bilim kuramı için de yol göstericidir. Ama Weber bu iki özelliğe, bilimsel kavramların niteliği üstüne bir kuram geliştirmek ve tarihsel bilgiyi,</span> <span class="char-style-override-11" xml:lang="tr-TR">nedensel ilişkiler</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">anlama</span><span class="char-style-override-9" xml:lang="tr-TR">nın bir sentezi olarak belirlemek için başvurur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">İdeal tip</span><span class="char-style-override-9" xml:lang="tr-TR">, gerçekte hiç de kültür bilimleri tarafından kullanılan tüm kavramları birer tür olarak içeren bir cins (</span><span class="char-style-override-11" xml:lang="tr-TR">genus</span><span class="char-style-override-9" xml:lang="tr-TR">) kavramı gibi ele alınamaz.</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">İdeal tip, Weber’in iki temel eğilimine uygun olarak geliştirilmiş bir kavramdır. Bir kere, ideal tip Weber’in kavramların adlar olarak yalnızca insani soyutlamalar olduğu, hiçbir gerçeklikleri bulunmadığı konusundaki köktenci nominalizmine uygundur; öbür yandan ise Weber’in, kültürel objeleri açıklamada kullanılacak kavramların kendilerine özgü bir nitelik taşımaları gereğine duyduğu inançla ilgilidir. Öyle ki ideal tipler, klasik mantığın şemalarına dayanılarak oluşturulamazlar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kavram (ide) ve gerçeklik, genellik ve tekillik, olması gereken ile olan hiçbir zaman örtüşemezler. Olgular yasalardan çıkartılamaz; tam tersine, yasalar, evreni kavramaya yarayan araçlardan ibarettirler. Yasalar, olgulardan değil, olgular hakkındaki bilgimizden çekip çıkarılarak üste konulmuş sabitelerdir ve olgular hakkındaki bilgimiz, ancak bu türden üste çıkarmalarla ilerleyebilir. Ama tam da bu nedenle, bilimin kapalı bir sisteme dönüşebilmesi için katı ve durağan kavramlar değil, tersine, tasarımlarımızı gerçeklikle karşılaştırmamızı ve gerçekliğin sınırsız çeşitliliğinin bilincinde olarak bilgimizi daha da derinleştirmemizi sağlayabilecek kavramlar formüle etmek gerekir. İşte, ideal tip, bu karşılaştırmayı olanaklı kılmalı ve verimli olmalıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu nedenle Weber, ideal tip kavramını klasik kavramların ve ortalama tiplerin karşısına koyar. Gerçekten de örneğin “kapitalizm” ve “liberalizm”, “sosyalizm” ya da “devlet” gibi kavramlar, klasik kavram öğretisi çerçevesinde, yani yakın cins (</span><span class="char-style-override-11" xml:lang="tr-TR">genus proximum</span><span class="char-style-override-9" xml:lang="tr-TR">) ve türsel ayrım (</span><span class="char-style-override-11" xml:lang="tr-TR">differentia specifica</span><span class="char-style-override-9" xml:lang="tr-TR">) yardımıyla nasıl tanımlanabilirler ki? Bunun gibi, “Romantik”i, “Grek”i ya da “işletmeci”yi tüm Romantikleri, Grekleri ya da işletmecileri içine alan ortak özellikler ya da ortalama nitelikler (ortalama tipler) yardımıyla bu sınıfların üyeleri olarak belirlemek olanaklı mıdır? Gerçekte bizim yaptığımız, her zaman, bize karakteristik olarak görünen şeyi “stilize etmek” ve onu bu yolla kavramaktan ibarettir; yani yaptığımız şey, bir tip geliştirmektir. İşte ideal tip, tekil olanı çevreleyen ilişkilerin genelleştirilmesi yoluyla değil, tersine, karakteristik olanın stilize edilmesi, yani</span> <span class="char-style-override-11" xml:lang="tr-TR">ütopik rasyonelleştirme</span> <span class="char-style-override-9" xml:lang="tr-TR">yoluyla kazanılmış bir</span> <span class="char-style-override-11" xml:lang="tr-TR">düşünsel kurgu</span><span class="char-style-override-9" xml:lang="tr-TR">dur. İdeal tip, Weber’e göre: “Bir ya da birkaç görüş noktasından hareketle, farklı biçimlerde görünen dağınık, bölük pörçük fenomenlerin bir araya toplanması ve derlenmesiyle kazanılmış, kendi içinde birlikli bir düşünsel kurgudur. Onun salt kavramsal bir şey olarak sağladığı düşünsel olanak sayesinde yapılan betim bir ön hazırlık, bir ütopidir. Buna karşılık o, olguların nedensel bağlılıklarını araştırma konusunda büyük bir değere sahiptir.”</span><span class="char-style-override-12" xml:lang="tr-TR">5</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İdeal tipi bilim kuramı ve mantık açısından betimlemek için yukarıda başvurulan her iki yol da ne var ki yetersizdir. Ama bu yollar üzerinde ileriye gidilebilir. Bilim kuramıyla ilgili tüm sorular hakkında olduğu gibi, Weber’in ideal tiplerin özellikleri ve türleri hakkındaki düşünceleri, hep karşısında olduğu ya da yadsıdığı bilimsel veya metafiziksel kuramlarla yaptığı tartışmalar içinde belirginleşir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İdeal tipler her şeyden önce öz kavramlarına karşıt kavramlar olarak düşünülür. Weber, ideal tiplerin sağın yanını oldukça iyi belirtmiştir. Weber için öz kavramları yalnızca değer yargılarına bağlı olarak ortaya atılabilirler ve yalnızca onlar sayesinde meydana çıkabilirler. “Hıristiyanlığın özü” ya da “gerçek sosyalizm” gibi kavramlar, tarihçilerin ve teologların arzularına göre yaratılmış kavramlardır ve bu tarz kavramlara sağın bilimlerde yer yoktur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber, Kantçı gelenekten, salt empirik bilimin sınırlılığı düşüncesini almıştır. Modern bilim, evreni nedensel ilişkilerin bir sistemi olarak görüp ona böyle eğilemez. Kant’tan bu yana biz, “Ding an sich”e, fenomenlerin ardındaki “gerçek varlığa” ve bu varlığın kendinde mevcut yasalarına erişebileceğimizi öğütleyen illüzyonu artık terk etmiş durumdayız. Bu yüzden, kültür alanında da bizi gerçekliğe yöneltecek olan şey, artık bize bir birlik ve aşkın varoluş olarak önerilen</span> <span class="char-style-override-11" xml:lang="tr-TR">Geist</span><span class="char-style-override-9" xml:lang="tr-TR">, “toplum ruhu” gibi genel ve evrensel kavramlar olamaz ve bunları ortadan kaldırmak gerekir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bir kez metafiziksel “özler”e set çekildi mi, insanın bu dünyada nasıl davranması gerektiği, aracısız bir deneyim konusu olarak serbestleşir. Tıpkı bunun gibi, “özler” hakkındaki önyargılarından kurtulmuş bir bilim, her türlü tarihsel tekliğin çok sayıda ideal tipini, ilgimizin yönüne ve araştırmanın gereklerine uygun olarak konumlayabilir. Kuşkusuz ki biz “kapitalizmin</span> <span class="char-style-override-11" xml:lang="tr-TR">Geist</span><span class="char-style-override-9" xml:lang="tr-TR">’ı” hakkında hiçbir şey bilmeyiz; ama “kapitalizm” üstüne bir dizi ideal tip konumlayabiliriz. Örneğin, kapitalizmi bireyci, kâr elde etmeye yönelik bir ekonomi olarak anlayabileceğimiz gibi, aile yaşamını parçalayan, acımasız kurallara göre şekillenmiş bir mübadele düzeni üstünde örgütlenen bir ekonomi olarak da konumlayabiliriz. Burada önemli olan, tam doğru ya da tam yanlış bir betim değil, az ya da çok işe yarayan, verimli bir betim ortaya koyabilmektedir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İdeal tipler, metafiziksel illüzyonlardan olduğu kadar pozitivist önyargılardan da kurtulmayı sağlarlar. Pozitivizm, bazı toplu işaretleri genel belirleyiciler olarak görme eğilimindedir. Öyle ki pozitivizm için örneğin din, tüm dinlerde ortak olduğu söylenen genel belirleyiciler varsayılarak betimlenir. Giderek, pozitivizm bu konuda en belirgin ve en karakteristik olanı saptamakla, yetkin bir betime ve kavrama ulaşabileceğini umar. Buna karşılık, Weber’in hem konulu çalışmalarında hem de kuramında, ideal tip, her tarihsel fenomeni kendi</span> <span class="char-style-override-11" xml:lang="tr-TR">özgül</span> <span class="char-style-override-9" xml:lang="tr-TR">durumu içinde kavramaya yarayan bir kavramdır. Örneğin Weber’in kapitalizm hakkında geliştirdiği ideal tip, kapitalizmin Batı uygarlığını birkaç yüzyıldan beri özgül bir biçimde şekillendiren, bu uygarlığa kendisine özgü bir gelişme yönü kazandıran bir süreç olarak betimlemek ister. Mantıksal pozitivist genelcilik (</span><span class="char-style-override-11" xml:lang="tr-TR">generalisme</span><span class="char-style-override-9" xml:lang="tr-TR">) idesine karşıt olarak tarihsel tekilliklere yöneltilmiş olan ideal tip asla (genelgeçer) bir bağlılığın değil, tersine, tekil olarak oluşmuş olan şeyin zihne yükseltilmesidir. İdeal tip yardımıyla kavranmak istenen şey, genelgeçer nitelikler değil, tersine, tekil oluşumun kendine ait özellikleridir. İdeal tipler, bir yandan sorunu ortaya koyuş tarzını çok daha saydamlaştırırlar (örneğin, yalnızca Batı ülkelerinde bulunan belirli bir iş örgütlenmesi gerçekleşmesini ifade eden bir olgu olarak kapitalizm nasıl ortaya çıkmıştır?); öbür yandan, sürekli karşılaştırmalarla (ideal tip ile gerçeklik arasında herhangi bir kopukluk var mıdır?) olayların betimine ve araştırmanın kesiksiz ilerlemesine hizmet ederler.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Giderek, ideal tip bir değişme karşısında gerçeklik tarafından sürekli destek gören bir kıvraklığa sahip olur. Yani ideal tip değişmelere açıktır. Onun bu niteliği, ideler ve ideallerden çok, değişmeleri algılayan insan psikolojisine de uygundur. Örneğin liberalizm hakkında bir ideal tip konumlarken, liberalizmi bir politik egemenlik biçimi olarak düşünebileceğimiz gibi, bu biçime uyan insan eylemlerinden de yola çıkabiliriz. Kuşkusuz, liberallerin kendileri liberalizm konusunda belli bir ideye ve belli bir ideale sahiptirler. Ama önemli olan, insanların geçmişte bağlanmış oldukları</span> <span class="char-style-override-11" xml:lang="tr-TR">ideal tasarımlar</span> <span class="char-style-override-9" xml:lang="tr-TR">ile bizim</span> <span class="char-style-override-11" xml:lang="tr-TR">ideal tiplerimiz</span> <span class="char-style-override-9" xml:lang="tr-TR">arasındaki farkı sürekli göz önünde tutmaktır. Bir hukuk yasası, bireylerin belirli ve bilinçli bazı tasarımlarının ürünüdür ve böyle bir ürün olarak yine o bireylerin eylemlerini etkiler. Yine bunun gibi, bir çağın hukuk felsefesi ve hukuk dili, bu türden ideal tasarımlara bağlı şeyler olarak o çağın gidişini etkiler. Ama hukuk yasalarının ya da bu yasaların organize bir sisteminin dayandığı</span> <span class="char-style-override-11" xml:lang="tr-TR">ideal anlam</span><span class="char-style-override-9" xml:lang="tr-TR">, gerçekliğe yönelen bilim açısından, insan eylemlerini yönlendiren bir</span> <span class="char-style-override-11" xml:lang="tr-TR">motif</span><span class="char-style-override-9" xml:lang="tr-TR">ten başka bir şey değildir. Öyle ki Weber,</span> <span class="char-style-override-11" xml:lang="tr-TR">norm</span> <span class="char-style-override-9" xml:lang="tr-TR">olarak hukuk ile</span> <span class="char-style-override-11" xml:lang="tr-TR">olgu</span> <span class="char-style-override-9" xml:lang="tr-TR">olarak hukuk arasına ciddi bir fark koyar. Bir yasa ya da kuram, sosyologun gözünde, az ya da çok, büyük bir olasılıkla insan eylemlerini motive eden bir anlam taşıması bakımından önem taşır. Bu nedenle, bir hukuk yasasının ya da yasalar topluluğunun ideal tipi, tıpkı doğabilimcinin ya da hukukçunun başvurdukları kurgular gibi, sosyolog için de araştırmasını yönlendirecek bir araç durumundadır. Yine tıpkı doğa bilimlerinde olduğu gibi ideal tip, araştırılan konunun sınırlarını çizmeye ve sorunu formüle etmeye hizmet eder.</span><span class="char-style-override-12" xml:lang="tr-TR">6</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bir başka deyişle ideal tip, ideal ya da normatif tasarımlar hakkında da kurgulanabilir. Burada ne var ki bizim bir hukuk yasasına kendi düşünsel kurgularımız içinde verdiğimiz anlam (ideal tip), insanlar bu yasayı gözeterek eylemde bulunduklarından, insan eylemlerini anlamak gibi bir ilgiye bağlıdır ve bu nedenle bizim ideal-tipsel anlamımız ile hukukçunun bu yasaya yüklediği ideal ya da normatif anlam arasında bir ayrım yapmak zorunludur. Bu açıdan bakıldığında sosyoloji, ideal ya da normatif anlamla değil, toplumda yaygın olarak benimsenmiş olan (olgusal) anlamla ilgilenir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">En sonunda ideal tip, ekonomi kuramının aşkın yorumuna da (kuşkusuz çok açık bir biçimde) karşıt durumdadır. Ekonominin klasik yasaları Weber’de, toplumsal alanda bilgi elde etmek için başvurulabilecek en son merci (</span><span class="char-style-override-11" xml:lang="tr-TR">Instanz</span><span class="char-style-override-9" xml:lang="tr-TR">) olmayıp yalnızca bir grup ideal-tipsel kurgudan ibarettir. Örneğin marjinal fayda öğretisi hiç de psikolojik bir temele oturtulamaz; tersine, bu öğreti belli bir anda bireylerin istek, talep, tutum ve gereksinimlerini bir arada gözeten bir işadamının verdiği karar doğrultusunda olayların nasıl gelişebileceğini görmemize yardım ettiği sürece bir anlam ifade eder. Bu türden öğretiler her şeyden önce olgularca doğrulanmak zorundadırlar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kuşkusuz, tarihsel (modern kapitalizm), genel (bürokrasi ve rasyonel ekonomi kuramı) durumların ideal tipleri birbirlerinden farklıdır. Ama Weber, burada da farkı oluşturan şeyi kavrar. Giderek, Weber bu farklılıklardan da ötede, öncelikle ideal-tipsel rasyonelleştirme üstünde böylesine derinliğine ve yoğun biçimde dururken, tarihsel bilimlerde</span> <span class="char-style-override-11" xml:lang="tr-TR">nedensellik</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">arasında uyumlu bir ilişki kurmak ve bu çifte talebi bağdaştırmak ister görünmektedir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">III. Anlama</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tin bilimlerinin özelliği, bu bilimlerin öncelikle “anlama”yı gerektiren özgül tinsel oluşumlarla ilgili olmalarıdır.</span><span class="char-style-override-12" xml:lang="tr-TR">7</span> <span class="char-style-override-9" xml:lang="tr-TR">Öyle ki kültürle ilgili bir bilim, doğa bilimlerinde ancak metafiziksel diye nitelenebilecek bir ifade biçimine, yani anlamaya dayalı bir ifade biçimine bizzat başvurabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Anlama”yı somut olarak betimlemek zordur. Weber, anlamayı betimlemekten çok karakterize eder. O, bu konuda anlam bağlamının (motif-eylem ya da amaç-araç bağlamı gibi) kavranmasında apaçıklık (</span><span class="char-style-override-11" xml:lang="tr-TR">Evidenz</span><span class="char-style-override-9" xml:lang="tr-TR">) karakterinden söz eder. Biz, bize başkalarıyla bir arada olduğumuzu sürekli olarak tekrar eden bir bilinç sürecinin etkisi altındayızdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Anlamlı verilerden hareket etmek, Weber’e tin bilimleri için karakteristik görünür. Çünkü bu hareket tarzı, bir tarihsel olgu hakkında, bu olguyu kendi bir defalık oluşumu içinde (yani olguyu hiç de bir genel yasaya göre yönlenmiş bir durum olarak görmeden) ele alma yoluyla bir bilgi üretmeyi sağlar. Böyle bir bilgiye ulaşmak için, araştırma konusunun</span> <span class="char-style-override-11" xml:lang="tr-TR">özgül insani karakteri</span><span class="char-style-override-9" xml:lang="tr-TR">ne uygun bir bilgi aracına gereksinimimiz vardır. İşte, anlama yöntemine başvurmadaki amaç, tarihsel dünyanın, kendisini hiç de</span> <span class="char-style-override-11" xml:lang="tr-TR">nesneler</span> <span class="char-style-override-9" xml:lang="tr-TR">topluluğu değil,</span> <span class="char-style-override-11" xml:lang="tr-TR">insani yaşama</span> <span class="char-style-override-9" xml:lang="tr-TR">bağımlı bir oluşum olarak göstermesindendir.</span><span class="char-style-override-12" xml:lang="tr-TR">8</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber’in anlama kuramının incelenmesi, bu kuramın dayandığı temellerin çokanlamlı olması ve bu kuramın ancak başka kuramlarla tartışma içinde geliştirilmiş olması dolayısıyla oldukça güçtür. Bizzat</span> <span class="char-style-override-11" xml:lang="tr-TR">anlam</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Sinn</span><span class="char-style-override-9" xml:lang="tr-TR">) kavramı belirsizdir. Bu kavramın, Rickert’te olduğu gibi, fiziksel ve psişik alanlar dışındaki bir üçüncü alana ait olup olmadığı ya da bu kavramın yalnızca psişik bir şey olarak betiminin yapılıp yapılamayacağı açık değildir. Genel olarak Weber, Karl Jaspers’in de etkisiyle ikinci yoruma daha yakındır. Öbür yandan Weber, insani araştırma ilgilerinin çeşitliliği bakımından bilimler arasında farklılık gözetmeyen, tersine, bilimde olsa olsa konu bakımından farklılıklar olabileceğini söyleyen kuramları kıyasıya eleştirir. Gerçekten de kültürel objelerin, kendilerine özgü objeler olmalarının bilimsel yöntemi hiç etkilemeyeceği söylenemez. Bunda direnilirse, anlamanın bilimsel yönteme katkısı ortadan kaldırılmış olur. Böyle bir doğabilimcilikle tarihsel tekilliklerin ve değer ilişkisinin dayandığı kurallar belirlenemez. Ama Weber’e göre öbür yandan, anlamanın ve sezginin kültür bilimlerinde, doğa bilimlerinde rastlanmayan apayrı bir role sahip olduğunu söylemek de yanlıştır. Kültür bilimleri de tıpkı doğa bilimleri gibi oldukça sıkı tanımlanmış kavramlara başvurur. Ama kuşkusuz ki, bu bilimlerin kalkış noktası yine de insani yaşamdır. Bu bilimler insani yaşam hakkında birer bilim olarak, bu hiç de açık olmayan, bulanık deneyim alanını ancak değerlere bağlı bir çerçeve içinde çözümlemek zorundadırlar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Öbür yandan, bu bilimlerde en açık ilişkiler bile onlarla ilgili motivasyon bağlamını kendi yaşam deneyimlerimizle sınayıncaya kadar, uzunca süre bizler için hipotez olarak kalırlar. Özetle, Weber iki ilke koymuş olur: 1. Kültür bilimlerinde aracısız (yani</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">başvurulmadan) kavranacak obje yoktur. 2. Bilim, verilerin çözümlenmesini ve bu veriler arasındaki</span> <span class="char-style-override-11" xml:lang="tr-TR">nedensel ilişkiler</span><span class="char-style-override-9" xml:lang="tr-TR">i araştırır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Anlama” kavramını daha da açmak istersek, Karl Jaspers’in yorumuna dönmeliyiz. Jaspers,</span> <span class="char-style-override-11" xml:lang="tr-TR">anlam bağlamı</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Sinnzusammenhang</span><span class="char-style-override-9" xml:lang="tr-TR">) ile</span> <span class="char-style-override-11" xml:lang="tr-TR">nedensellik ilişkisi</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Kausalitaetsbeziehung</span><span class="char-style-override-9" xml:lang="tr-TR">) arasında mutlak bir karşıtlık görür. Anlama aşağı yukarı şudur: Aldatılan kişi öç almak ister; öfkeli bir adam hasmını alaşağı etme arzusuyla doludur. Biz, bu türden bağlamları aracısız, anında</span> <span class="char-style-override-11" xml:lang="tr-TR">anlarız</span><span class="char-style-override-9" xml:lang="tr-TR">. Buna karşılık, beyindeki bir sinirin kopması ile anımsama işlevinin bozulması arasındaki ilişkiyi</span> <span class="char-style-override-11" xml:lang="tr-TR">nedensel</span> <span class="char-style-override-9" xml:lang="tr-TR">olarak kavrarız. Böylece belirli olayların düzenli bir biçimde birbirlerini izlemeleri, bize bu olaylarla ilgili bir kural koyma olanağı verir ve bu türden kurallarla olayları genel bir yasa altında toplamayı deneriz. Bu yüzden, doğabilimsel yöntemlerle çalışan bir psikologun gözünde nedensellik ilişkisi önem taşır ve bu ilişkiyle anlam bağlamı arasındaki karşıtlık mutlaktır. Ama Jaspers’e göre, bir insani durumun duygusal içerik (öfke, öç, sevgi, değer duygusu vb.) açıcından</span> <span class="char-style-override-11" xml:lang="tr-TR">yorumu</span><span class="char-style-override-9" xml:lang="tr-TR">, aynı durumun sinir sistemi ile ilgili bir fenomen olarak</span> <span class="char-style-override-11" xml:lang="tr-TR">açıklanmasını</span> <span class="char-style-override-9" xml:lang="tr-TR">asla engellemez. İşte, Weber’in düşüncesine, anlama ile nedenselliği birbirine iliştirmenin gerekli olduğunu düşündüğümüzde daha çok yaklaşmış oluruz. Psikolog, duygusal haller ile insan eylemleri arasındaki nedensel ilişki ile yerinebilir.</span> <span class="char-style-override-11" xml:lang="tr-TR">Sosyolog</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">tarihçi</span> <span class="char-style-override-9" xml:lang="tr-TR">ise, duygusallık ve duygudaşlık (empati) yardımıyla, belirli</span> <span class="char-style-override-11" xml:lang="tr-TR">bir defalık bir oluş</span> <span class="char-style-override-9" xml:lang="tr-TR">hakkında hesap vermek ister. Ama bir defalık bir oluşla ilgili ve üstelik elden geldiğince de açık (</span><span class="char-style-override-11" xml:lang="tr-TR">evident</span><span class="char-style-override-9" xml:lang="tr-TR">) olması istenen bir yorum nasıl bir geçerlilik taşıyabilir ki?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yorumu geçerli kılabilecek ve onun hipotetik yönünü güçlendirecek olan şey, onun</span> <span class="char-style-override-11" xml:lang="tr-TR">rasyonel</span> <span class="char-style-override-9" xml:lang="tr-TR">karakteridir. Ama burada rasyonelleştirmeye bir yöntem olarak başvurulmalıdır. Yöntemsel amaçlı rasyonelleştirme ise, sırtını ne insan psikolojisine ne de bir metafiziğe dayar. Biz insani durumları hep rasyonel bir tarz içinde açıklamayı deneriz. Çünkü bize en uygun tarz budur ve bilginin ilerlemesi de bu yolla olur. Ama yaptığımız rasyonel yorumun bir defalık oluşlara uygun olup olmadığını, uygulama içinde sürekli olarak denetlemek zorundayız.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bir amaç gözeten her türlü insani ilişki, kendi içinde bir çift anlamlılık taşır ve bu yüzden önemli ölçüde hipotetiktir. Bireyler aynı durum karşısında çok çeşitli tepkiler gösterirler. Böyle bir durumda bireyleri yönlendiren motifler belirsiz ve kaba bahaneler olabileceği gibi, bireyin kendince haklı bulduğu nedenler de olabilir. Giderek, bireyler aynı ya da benzeri durumlarda, birbirleriyle çatışan çeşitli eğilimlerin savaş halinde olduğu bir ortam içinde bulunurlar. Bu gibi durumları açıklayabilecek nedensel ilişkileri gösteremediğimiz sürece, empatik yoldan kavrama, yani anlama, bu durumları kavrama konusunda yalın bir olanak olarak kalmaktadır. Kişisel bir eylemi açıklamak için (ilgili kişi hakkında bildiklerimize dayalı) az ya da çok doğrulanabilir olan bir yoruma başvururuz. Aynı durumu bir kurala dayanarak nedensel olarak açıklamak istediğimizde, aslında yapabildiğimiz şey, çok sayıdaki gözlemimizin (bu arada örneğin istatistiğin) bize sağladığı kaba olanaklara başvurmaktan ibaret kalır. Bu nedenle, psikoloji kuşkusuz ki zaman zaman kültür bilimlerine yararlı olabilir; ama o asla her durumda kendisine başvurmamızı gerektiren bir role sahip değildir. Rickert gibi Weber de psikolojiyi kültür bilimlerinin temel disiplini olarak görmeyi yadsır. Doğabilimsel yöntemlerle çalışan bir psikoloji, onların gözünde tarihçi açısından kullanılmaya elverişli değildir. Çünkü böyle bir psikoloji, tarihçinin amaçlarından başka olan bir amaca, yani yasalar bulma amacına yöneliktir. Tarihçinin başvurmaktan çekindiği genel psikolojik ifadeler, Weber’e göre çoğu kez, toplum hakkında her şeyi bildiklerini sanan psikologların “sağlıklı insan psikolojisi”nin dayandığı kuralları formüle etme gereğine duydukları inançtan kaynaklanmış, ukalaca ifadelerdir. Buna karşılık sosyoloji, Friedrich Nietzsche ve Sigmund Freud’un</span> <span class="char-style-override-11" xml:lang="tr-TR">anlayıcı psikolojileri</span> <span class="char-style-override-9" xml:lang="tr-TR">ile işbirliği yapabilir ve yapmalıdır. Ama bu türden anlayıcı bir psikoloji bile insan eylemlerini yorumlama konusunda yeterli ölçütlere sahip değildir. Çünkü yorumlanan eylemin tek bir eylem mi olduğu, yoksa burada belli bir (toplumsal) eylem tipinin mi söz konusu olduğu hep gösterilmelidir. Bunu göstermek de tarihçiye ve sosyoloğa düşen bir görevdir. Biz bireyin tepkilerini her zaman belli bir hal içinde</span> <span class="char-style-override-11" xml:lang="tr-TR">anlarız</span><span class="char-style-override-9" xml:lang="tr-TR">. Ama burada yalnızca psikolojik etkenler bu tepkileri anlamamıza yetmez. Biz her şeyden önce, bireyin belli bir amaç gözeten tutumunu ve yönelimini, belirli araçları bir araya getirerek, kendisini çevreleyen koşulların yönlendirdiği ya da zorladığı bir amaca erişmek için takındığı tavrı kavramak zorundayız.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece, yine, özgül ve tekil olanı belirleyen nedensellikle ilgili merkezcil soruna dönmüş oluyoruz. İnsanın yapıp etmeleriyle ilgilenen, kalkış noktası zorunlu olarak öznel olan bir bilim, gerçek bir bilim olabilmek için yine de nesnel bağıntılar ortaya koymak zorundadır. İdeal tipler, yalnızca gerçekliği anlama ve açıklamaya olanak sağlayan yararlı kurgulardır. Anlama ise, aynı zamanda bir nedensel bağıntı olabildiği sürece geçerlidir. Acaba bu taleplere nasıl bir kuram uygun düşebilir?</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">IV. Bir Tarihsel Nedensellik Kuramı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bir tarihsel olayın nedenlerini araştırmak demek, tarihin akışını bir yasaya taşımak demek değildir.</span><span class="char-style-override-12" xml:lang="tr-TR">9</span> <span class="char-style-override-9" xml:lang="tr-TR">Doğa bilimlerine özgü böyle bir tutum, tarih bilimini ortadan kaldırmak anlamına gelir. Tarih, amacına daha çok, araştırmak istediğimiz bir defalık bir olayı, yine bir defalık tarihsel bir kümeyle (</span><span class="char-style-override-11" xml:lang="tr-TR">Konstellation</span><span class="char-style-override-9" xml:lang="tr-TR">) ilgi içine sokmaya çalışarak ulaşır. Bu amaca ulaşmak için de etkenler ve koşullar arasında belirli ve uygun bir seçim yapması gerekir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihsel nedensellik bağlamlarını ortaya çıkarmak için başvurulacak ilk tasarım, bu seçime bağlıdır. Gerçekliğin tümü hakkında tam bir kuşatıcılık hiçbir zaman söz konusu olamaz. Bir tarihsel neden ancak karmaşık bir fenomenin şu ya da bu</span> <span class="char-style-override-11" xml:lang="tr-TR">bakış açısı</span><span class="char-style-override-9" xml:lang="tr-TR">na dayatılmasıyla anlaşılır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Örneğin</span> <span class="char-style-override-11" xml:lang="tr-TR">kapitalizmin</span> <span class="char-style-override-9" xml:lang="tr-TR">nedenleri araştırıldığında, araştırılmak istenen bu fenomen için eldeki verilere dayalı özel bir görüş ortaya koymak gerekir. Ama burada saptanmak istenen nedensel ilişki, bu bir defalık bütünden (kapitalizm) bir başka bütüne ya da olup bitenleri bir yanıyla yönlendirmiş bir etkenden başka etkenlere geçişi sağlayacak türden bir nedensel ilişki değildir. Çünkü saptanan nedensel ilişki, bu son derece karmaşık dokudan belirli bir kumaş parçasının sökülüp alınması yoluyla sağlanmıştır ve öncelikle de bu karmaşık gerçekliğin kavramsal bir betiminden çıkartılmıştır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Koşulların seçimi aşağıdaki şemaya göre yapılır: Ya geçmişte bize önemli görünen bir olayı anlamak için onu düşüncemize yükseltiriz ya da bu olayı tümüyle başka bir tarzda tasarlarız. Bu ilk aşamadan sonra –genel bilgisel olanaklarımız çerçevesinde– bu olayın nasıl cereyan etmiş olduğunu düşünmeyi deneriz. Düşünme yoluyla ulaştığımız bu tasarım, araştırdığımız fenomenle şu ya da bu biçimde ilgili görünse bile bu olayın, araştırdığımız fenomenin</span> <span class="char-style-override-11" xml:lang="tr-TR">biricik</span> <span class="char-style-override-9" xml:lang="tr-TR">nedeni olduğunu asla söyleyemeyiz. Şimdi, ikinci işleme, yani olayı tümüyle başka bir tarzda tasarlama işlemine geçmek gerekecektir. Weber, “Gerçek bir nedensel ilişkiyi görebilmek için gerçek olmayan bir şey tasarlarız,” der.</span><span class="char-style-override-12" xml:lang="tr-TR">10</span> <span class="char-style-override-9" xml:lang="tr-TR">Bu oldukça soyut gibi görünen formül aslında çok yalın bir düşünceye dayanır. Örneğin bir Maraton Savaşı’nın yol açtığı sonuçlar bakımından önemini araştırdığımızda, Greklerin bu savaşı kazanmamış oldukları varsayıldığında neler olabileceğini de tasarlamayı denemeliyiz. Böylece, savaşı Perslerin kazanmış olduğu düşünüldüğünde, Grek uygarlığının</span> <span class="char-style-override-11" xml:lang="tr-TR">başka</span> <span class="char-style-override-9" xml:lang="tr-TR">bir gelişim gösterip göstermeyeceği hakkında da bir tasarıma sahip oluruz. Böyle bir tasarım bize, Maraton Savaşı’nı, Grek uygarlığının gelişmesindeki nedenlerden biri olarak gösterme olanağı sağlar. Gerçekten de Greklerin, savaşı kazanmamış oldukları varsayıldığında nasıl bir gelişimin meydana gelmiş olabileceğini kurabiliriz ve bu gibi hipotetik bakışlar bize, benzer durumlar arasında bir karşılaştırma yapma olanağı verir. Bununla, işgal ettikleri ülkelerde hep uygulamış oldukları gibi, Perslerin Grek ülkesinde de uygulayabilecekleri bir teokratik düzen hakkında bir tasarımımız olur. Bu tasarım sayesinde Grek ülkesinin, Pers egemenliği altında alabileceği gelişme biçimi ile özgür Helen ülkesinin Batı uygarlığını da belirlemiş olan gerçek gelişimi arasındaki fark, bize bu savaşın büyük önemini daha aydınlık kılabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Weber’e göre böyle bir şema, tarihçilerin uygulamada daha bilinçli hareket etmelerini sağlamakla da kalmaz. Bu şema, hatta, tarihsel oluşumlar hakkında olduğu kadar kişisel durumlar için bile iyi bir kullanıma sahiptir. Weber’in örneklerini izleyelim: Şemayı, kapitalizmin ortaya çıkış nedenlerini saptama ve çözümleme işinde kullanabileceğimiz gibi, bir annenin çocuğuna gösterdiği özenli tavrın çözümlenmesinde de kullanabiliriz. Annenin, çocuğuna özen göstermediği varsayıldığında, böyle gerçekdışı durumlarla ilgili gerçekdışı etkenler varsayan bir tasarım bize, gerçek duruma bir de böyle bir çerçeveden bakma olanağı sağlar.</span><span class="char-style-override-12" xml:lang="tr-TR">11</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kuşkusuz, bize gerçekdışı bir oluşumu kurgulama olanağı veren böyle bir şemaya, yasal bilgilerimize bir şey katmadığı sürece, yararsız bir şema gözüyle bakıp itiraz edebiliriz. Oysa bize gerekli olan, geçmişte</span> <span class="char-style-override-11" xml:lang="tr-TR">ne</span> <span class="char-style-override-9" xml:lang="tr-TR">olduğunu</span> <span class="char-style-override-11" xml:lang="tr-TR">tam</span> <span class="char-style-override-9" xml:lang="tr-TR">olarak saptamak değildir. Üstelik tarihte olup bitenlerin</span> <span class="char-style-override-11" xml:lang="tr-TR">bir başka tarzda</span> <span class="char-style-override-9" xml:lang="tr-TR">da olup bitebileceğini bilmemiz gereklidir. Özellikle</span> <span class="char-style-override-11" xml:lang="tr-TR">karşılaştırmacı yöntemler</span><span class="char-style-override-9" xml:lang="tr-TR">, gerçekdışı bir durumu böyle bir şema içinde kurgulama olanağı sağlarlar. En sonunda bizim istediğimiz şey hiç de zorunlu ilişkiler tasarlamak değildir. Tersine,</span> <span class="char-style-override-11" xml:lang="tr-TR">yasalı</span> <span class="char-style-override-9" xml:lang="tr-TR">ya da</span> <span class="char-style-override-11" xml:lang="tr-TR">rastlantısal</span> <span class="char-style-override-9" xml:lang="tr-TR">nedensellikler tasarlamak bize yeter.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Grek ülkesinin Pers egemenliği altında gösterebileceği gelişme, hiç kuşku yok ki bizim tasarladığımız gibi de olmayabilir. Her zaman öznel bir olasılığın işe karışabileceğini göz ardı etmeksizin, hiç de yeterli olmayan bilgisel olanaklarımıza dayanarak elde edebileceğimiz şey, gerçekte bize zaman içinde belirli bir süreç ortasından görünen olgulardan olsa olsa bir</span> <span class="char-style-override-11" xml:lang="tr-TR">nesnel olabilirlik</span> <span class="char-style-override-9" xml:lang="tr-TR">çıkarmaktır. Çünkü önceden farkına varılmayan herhangi bir etken, temel koşullar içinde yer almış ve gelişmenin yönünü pekâlâ etkilemiş olabilir. Öyleyse biz, fazla çekingenlik göstermeden, savaşı Perslerin kazanmış olmasına uygun bir sonuç olarak, Grek ülkesinde teokratik bir düzen oluşabileceğini söyleyebiliriz. Ama bunu söylerken belirtmek istediğimiz şey aslında yalnızca, sınırsız olgular çokluğu içinde bizce gözlenebilmiş olan etkenlerden ancak böyle bir sonuç çıkartılabileceğidir. Tıpkı bunun gibi, 1848’de bir devrimin kaçınılmaz olduğunu söylediğimizde, o zamanın genel koşullarının başat durumdaki pek çok etkenle bir arada devrime giden yolu hazırlamış olduğunu belirtmiş oluyoruz. Bu bakımdan bir “koşul”dan söz edilirken, belirli bir etkiye</span> <span class="char-style-override-11" xml:lang="tr-TR">yol açması</span> <span class="char-style-override-9" xml:lang="tr-TR">çok sayıda olay içinde göreli olarak büyük bir olasılık gibi görünen şeyi anlamak gerekir. Ama tarihte daima çok özel koşulların da büyük etkisi olagelmiştir. Weber şöyle der: “Ama buna karşılık, Berlin’de sarayın önünde sıkılan bir kurşunun önemi, bu gibi çok özel koşulların genel koşullar yanında fazla bir etkisi olamayacağı söylenerek yadsınamaz. Tam tersine, birkaç kurşunun da devrime yol açabileceği kabul edildiğinde, (rastlantısal) nedenlerden de söz edilmiş olur ki böylece bu birkaç kurşun son derece karmaşık bir olgu olarak düşünülmesi gereken Mart Devrimi olgusunun nedenlerinin biri olur.”</span><span class="char-style-override-12" xml:lang="tr-TR">12</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece,</span> <span class="char-style-override-11" xml:lang="tr-TR">yasal ve rastlantısal nedensellik</span> <span class="char-style-override-9" xml:lang="tr-TR">olarak, hem yasalılığı hem de rastlantıyı bir arada gözeten bu iki nedensellik yorumu, temelde bir</span> <span class="char-style-override-11" xml:lang="tr-TR">olasılığa</span> <span class="char-style-override-9" xml:lang="tr-TR">bağlanmış olur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihsel nedensellik hakkındaki bu kuram bize birçok sorun getirir: Örneğin, koşulları nasıl seçmeliyiz? Burada kurallarla (yasallık) yan etkilerin (rastlantısallık) birbiriyle hiç mi ilintisi yoktur? Öbür yandan, bir grup etken açısından</span> <span class="char-style-override-11" xml:lang="tr-TR">rastlantısal</span> <span class="char-style-override-9" xml:lang="tr-TR">gibi görünen bir etken, bir başka grup etken açısından</span> <span class="char-style-override-11" xml:lang="tr-TR">yasal</span> <span class="char-style-override-9" xml:lang="tr-TR">görünemez mi? Sakın bu iki kavram, rastlantısallık ve yasalılık, tümüyle göreli kavramlar olmasınlar? Araştırmalarımızı yönlendirecek kurallara, yalnızca kurgularımıza genişçe bir olasılık bahşeden kurallar gözüyle mi bakacağız? Hangi düzey ve hangi zaman noktasında olasılık sorusunu sorabiliriz ya da sormalıyız?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Belirsizliğine karşılık, bu nedensellik kuramı, Max Weber’in kendine koyduğu görev bakımından oldukça yeterlidir. Hatta bu nedensellik kuramının, onun kapitalizmin kökenlerini araştırırken, araştırmanın temel yapısını nasıl biçimlendirdiğini görürüz. Her şeyden önce bu kuram, tarih ve sosyoloji arasında bir ortak çalışmayı talep eder. Bir şeyin nedensel olarak saptanması, hiç kuşkusuz, o konuda bazı kuralların mevcut olmasını gerektirir. Ama tarihsel alanda nedensel saptama, doğa yasaları türünden kurallara değil, tersine, belirli olguların durmak bilmez bir akış içinde, sık olarak birbirlerini izlemelerinin gözlenmesinden çıkartılmış kurallara göre yapılır. Belli etkenler çok sayıda olgu içinde belli sonuçlara yol açarlar ya da belli etkiler yaparlar. Örneğin belli ekonomik etkenler, belli hukuksal örgütlenme biçimleri ve belli dinsel tutumlarla bir arada ortaya çıkarlar. Ama tarihte kuraldışı şeyler de her zaman etkenler arasına karışabilir. Böylece, kuraldışı şeyleri dışlamayan bir tarih yorumuna ve giderek, idelerden değil de özgür insan iradesinden yola çıkıp sorular soran bir sosyolojiye ulaşırız. Tarihsel evren, tümüyle kendi dramatik karakteriyle bu kategoriler içinde yerini bulur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu nedensellik düşüncesiyle, bizi çevreleyen bugünümüze geliriz ve bu nedensellik, kendisini bize asla tam olarak açmayan yaşam hakkında ve kaderimizi belirlemiş etkenleri bilme konusunda bize uygun bir olanak sunar. Koşullarla ilgili uygun bir seçim, bize zamanımıza ait olgular ile yaşamımıza ilişkin insani kararlarımızı karşı karşıya koymayı ve giderek kendi tarihimizi (bugünümüzü ve geleceğimizi) yapmayı sağlayacak eylemlerde bulunmamıza olanak sağlar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu nedensellik yorumu, Max Weber’e yalnızca anlayıcı açıklama ile motivasyon bağlamlarını senteze getiren bir yorum olarak görünmez; hatta giderek o, bu nedensellik yorumunun bilimin nesnelliği için vazgeçilmez olduğuna inanır. Öyle ki ona göre, bilimsel ifadelerin genelgeçerliğini sağlayacak tek şey nedenselliktir. O, anlamanın nedensel olmayan tüm biçimlerine, yalnızca araştırmaya başlamayı sağlayan bir giriş gözüyle bakar. Bir sanat yapıtının, bir tinsel yaratının, bir insan bilincinin anlaşılması, onun gözünde yalnızca konuya değer ilişkisine bağlı bir temelden girme bakımından önem taşır. Çünkü otantik bilim her zaman nedensellikler peşindedir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      </div>

    </div>
</body>
</html>