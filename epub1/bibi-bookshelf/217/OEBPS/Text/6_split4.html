<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x6.html" xml:lang="tr-TR">
<div class="Basic-Text-Frame">
<p class="B-l-m-Ba-l---" id="toc_marker-6">ALTINCI BÖLÜM</p>

      <p class="Basic-Paragraph para-style-override-9" xml:lang="en-GB"></p>

      <p class="Konu-Ba-l---">20. YÜZYILDA<br/>
      TARİH KAVRAMI</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Yeni Kantçılık: Tarih ve Mantık</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">19. yüzyılın son çeyreği ile 20. yüzyılın ilk on yılları, özellikle Almanya’da büyük tarih yazarlarının yetiştiği bir dönem olmuştur. Otto Hintze, Friedrich Rachfall, Friedrich Meinecke, Georg Friedrich Below, Heinrich von Treitschke ve Eduard Meyer gibi büyük tarihçiler, Alman Tarih Okulu geleneği içinde, her dönemi ya da çağı kendi bireysellik, tekillik ve bütünlüğü içinde ele alıp betimlemeye yönelen bir “tekilleştirici (</span><span class="char-style-override-11" xml:lang="tr-TR">individualistik</span><span class="char-style-override-9" xml:lang="tr-TR">) tarih araştırması” içindeydiler. Buna koşut olarak, Almanya dışında da özellikle büyük tarihsel kişilikleri konu alan biyografik tarih yazıcılığı Victor Cousin ve Thomas Carlyle ile büyük bir gelişme gösteriyordu. Hepsi de Alman Tarih Okulu geleneği içinde yer alan bu büyük tarihçiler, bir yandan yine bu geleneğin etkisi altında</span> <span class="char-style-override-11" xml:lang="tr-TR">tekilleştirici</span> <span class="char-style-override-9" xml:lang="tr-TR">(individualistik) yöntemlerle çalışırken; öbür yandan</span> <span class="char-style-override-11" xml:lang="tr-TR">genelleştirici</span> <span class="char-style-override-9" xml:lang="tr-TR">(generalistik) bir yöntemle dünya tarihçiliğine yönelik “genel tarih yorumları”na da başvuruyorlardı. Ama Sybel, Humboldt ve Ranke’de olduğu gibi, 20. yüzyılda da Alman Tarih Okulu’na bağlı bu büyük tarihçiler arasında tarih biliminin tekilleştirici ve genelleştirici yöntemleri arasında daha yetkin bir bağdaşık</span><span class="char-style-override-9" xml:lang="tr-TR">lık sağlama konusundaki tartışmalar devam ediyordu. Örneğin Karl Lamprecht, tarihte genelleştirici yönteme öncelik verilmesi ve bir “kültür tarihçiliği”ne yönelinmesi gereğinden söz ediyordu. Lamprecht’e göre, tarihteki kolektif etkinlikler bir çeşit “sosyolojik” çözümlemeyle izlenmeli ve buradan tüm “kültür tarihi” için geçerli olabilecek sonuçlar çıkarılabilmeliydi. O bu konuda Wilhelm Wundt’un deneysel psikolojisini örnek alan bir “kitle psikolojisi”ni böyle bir “kültür tarihi”nin dayanacağı temel olarak görüyor ve bu konuda Wundt’un şu sözlerine dayanıyordu: “Tarihin konusu, insanın (psişik) yaşantılarının geçmişidir.”</span><span class="char-style-override-12" xml:lang="tr-TR">1</span> <span class="char-style-override-9" xml:lang="tr-TR">Bu yüzden Lamprecht’e göre bir “kitle psikolojisi” toplu halde yaşayan insanların yaygın ve ortak eylem tiplerini, paylaştıkları anıları (mitos vb.), değerleri (ahlaksal öğeleri) ve kültürel araçları (dil) tarihsel gelişimleri içinde incelemekle, “kültür tarihi”ni anlamamıza yardım edecektir. Lamprecht, böylece sosyoloji ve sosyal psikolojiyle desteklenmiş bir tarihçiliğin, genel ifadelere, hatta “yasalar”a ulaşabilen bir “bilim” olacağını belirtir ve böyle bir tarih biliminin “kolektivistik” yöntemlerle çalışan</span> <span class="char-style-override-11" xml:lang="tr-TR">genelleştirici</span> <span class="char-style-override-9" xml:lang="tr-TR">bir bilim olarak bilimler sistemi içinde yer bulabileceğini söyler. O, Rachfall, Meinecke, Below gibi tarihçileri yalnızca</span> <span class="char-style-override-11" xml:lang="tr-TR">bireyselleştirici</span> <span class="char-style-override-9" xml:lang="tr-TR">yöntemlerle çalıştıkları için eleştirir.</span><span class="char-style-override-12" xml:lang="tr-TR">2</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece 20. yüzyıl başlarının büyük tarih yazarları arasında bilim olarak tarihte genellik-tekillik, yasalılık-rastlantısallık konularında süregelmekte olan tartışmaların yoğunlaşmasına koşutluk içinde, felsefe düzleminde de “tarih biliminin metodolojisi” hakkındaki çalışmaların hızlandığı görülür.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Alman felsefe geleneğinde spekülatif idealizmden Kant’ın bilgi kuramına bir dönüşü ve çağdaş felsefe sorunları karşısında Kant’a dayalı bir eleştirel tavrı benimseyen</span> <span class="char-style-override-11" xml:lang="tr-TR">Yeni Kantçılık</span><span class="char-style-override-9" xml:lang="tr-TR">, 20. yüzyılda “tarih bilimi”ne yönelik felsefi çalışmaların en önemlilerinden birini gerçekleştirmiştir. Ancak, Yeni Kantçılık akımı içinde bu çalışmalar iki okul halinde yürütülmüştür: 1. Wilhelm Windelband ve Heinrich Rickert’e bağlı</span> <span class="char-style-override-11" xml:lang="tr-TR">Heidelberg Okulu</span> <span class="char-style-override-9" xml:lang="tr-TR">(veya Güney-Batı Almanya Yeni Kantçı Okulu). 2. Hermann Cohen ve Paul Natorp’a bağlı</span> <span class="char-style-override-11" xml:lang="tr-TR">Marburg Okulu</span><span class="char-style-override-9" xml:lang="tr-TR">. (Burada Yeni Kantçılığa ayrılan sayfaların “Ekler” bölümündeki “Max Weber’in Bilim Kuramında Tarihsel ve Sistematik Yaklaşımların Sentezi” başlıklı yazıyla birlikte okunması önerilir.)</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Heidelberg Okulu, esasında</span> <span class="char-style-override-11" xml:lang="tr-TR">mantıksal</span> <span class="char-style-override-9" xml:lang="tr-TR">temelli bir tarih çözümlemesi geliştirmiştir. Windelband’a göre, tarih kavramını bir yere oturtmak için önce doğa bilimleri ile tarih arasındaki sınırları iyice saptamak gerekir. Buna göre doğa bilimleri “genel yasalar”a yönelen etkinliklerdir ve mantık diliyle konuşmak gerekirse, doğa bilimlerinin hedefi, “cins kavramları” (genel kavramlar) elde etmek ve bir tümel önerme tipi olarak</span> <span class="char-style-override-11" xml:lang="tr-TR">apodiktik</span> <span class="char-style-override-9" xml:lang="tr-TR">(zorunlu) yargılara varabilmektir. Oysa tarih, tekil kavramlar yanında tekil önermeler, yani</span> <span class="char-style-override-11" xml:lang="tr-TR">assertorik</span> <span class="char-style-override-9" xml:lang="tr-TR">(yalın) yargılar elde etme peşindedir. Yani tarihin hedefi tümel önermeler elde etmek değil, her olayı kendi tekliği içinde betimlemektir.</span><span class="char-style-override-12" xml:lang="tr-TR">3</span> <span class="char-style-override-9" xml:lang="tr-TR">Rickert’e göre, “Tarih kavramı, sözcüğün sağın anlamında, kendine özgülüğü ve tekilliği içindeki bir defalık oluşun kavramıdır.”</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">Bu nedenle, örneğin Windelband’a göre bilimler mantıksal bakımdan iki gruba ayrılırlar: 1.</span> <span class="char-style-override-11" xml:lang="tr-TR">Nomotetik</span> <span class="char-style-override-9" xml:lang="tr-TR">(yasacı) bilimler 2.</span> <span class="char-style-override-11" xml:lang="tr-TR">İdiografik</span> <span class="char-style-override-9" xml:lang="tr-TR">(bir defalık olanı betimleyici) bilimler. Nomotetik bilimler, yani doğa bilimleri yasalar peşindeyken; idiografik bilimler, yani tarih bilimleri bir defalık oluşların, örneğin bir dönemin, bir çağın, bir sanat akımının, bir politik devrimin vb. betimi peşindedirler. Tarih zaten tam da bu tekilliği kavramak istemesi yüzünden bir “yasacı bilim” olamaz. Rickert’e göre “bilim” kavramını sadece doğa bilimlerini örnek alan bir “yasacı bilim” olarak anlamak, Bacon’dan beri bir “pozitivist önyargıcılığın” ürünü olmuştur.</span><span class="char-style-override-12" xml:lang="tr-TR">5</span> <span class="char-style-override-9" xml:lang="tr-TR">Oysa “yasa peşinde koşmayan bilim” de vardır ve tarih bilimi böyle bir bilimdir. Öyle ki Rickert’e göre tarih bilimini de bir “yasacı bilim” olarak görmek, bir</span> <span class="char-style-override-11" xml:lang="tr-TR">contradictio in adjecto</span><span class="char-style-override-9" xml:lang="tr-TR">, karşıtları bir araya getirmekten başka bir şey değildir. Çünkü “yasa” ve “tarih” kavramları karşıttırlar. Bu yüzden felsefe tarihine yayılmış olan şu yanılgıdan, yani tarihi bir “yasacı bilim” olarak görme ve onu böyle temellendirme yanılgısından kaçınmak gerekir.</span><span class="char-style-override-12" xml:lang="tr-TR">6</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu mantıksal belirlemeler ışığında Rickert’e göre, Alman Tarih Okulu’nun tarihi “bir defalık oluşun bilimi” saymış olması, onu</span> <span class="char-style-override-11" xml:lang="tr-TR">tekilleştirici</span> <span class="char-style-override-9" xml:lang="tr-TR">bir bilim olarak görmesi, doğrudur. Ama aynı Alman Tarih Okulu’nun bir “genel tarihçiliğe”, yani genelleştirici bir tarih bilimine geçmek istemesi, yersiz olmuştur. Tarih ancak tekilleştirici bir bilim olarak kalabilir; yasalar peşinde olan genelleştirici bir bilim haline asla gelemez ve gelmemelidir.</span><span class="char-style-override-12" xml:lang="tr-TR">7</span> <span class="char-style-override-9" xml:lang="tr-TR">Gerçi Rickert’e göre, “kültür gerçekliği”ne yönelecek bir genelleştirici bilime de ihtiyaç vardır; ama bu genelleştirici bilim, tarih bilimi olamaz. Rickert, “kültür gerçekliği”ne yönelen bilimlere kültür bilimleri (</span><span class="char-style-override-11" xml:lang="tr-TR">Kulturwissenschaften</span><span class="char-style-override-9" xml:lang="tr-TR">) adını verir. Kültür bilimleri ikiye ayrılır:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">1. Genelleştirici kültür bilimleri.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">2. Tekilleştirici kültür bilimleri.</span><span class="char-style-override-12" xml:lang="tr-TR">8</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu belirlemeler altında Rickert, Windelband’ın “nomotetik” ve “idiografik” olarak ayırdığı bilimleri; 1. doğa bilimleri 2. kültür bilimleri olarak ayırmış olur. Doğa bilimleri “yasacı bilim”lerdir; kültür bilimleri ise, “genelleştirici kültür bilimi” ve “tekilleştirici kültür bilimi (tarih)” olarak kendi içinde ikiye ayrılır. İşte, Rickert’in ana sorunsalı bu noktada belirir. İster tekilleştirici isterse genelleştirici olsunlar, kültür bilimleri doğa bilimleri gibi “yasacı bilim” olamazlar. O halde, “kültür gerçekliği”ne “genel” olarak yönelmemizi sağlayacak bir “genelleştirici kültür bilimi” nasıl olanaklıdır? Başka bir deyişle, doğabilimsel anlamda yasaları içermeyen ama aynı zamanda kültür gerçekliği hakkında “genel” bilgiler üretecek bir bilim olabilir mi?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu soruyu yanıtlamak için Rickert, önce doğa bilimleri ile kültür bilimleri arasındaki “sınırlar”ı irdelemeye başlar. Ona göre “kültür” denen gerçeklik alanı (ki Rickert “kültür” sözcüğünü, “tin” kavramının metafiziksel yükünden kurtulmak için seçtiğini söyler) her şeyden önce bir “anlama edimi”ni şart koşar. Çünkü bu gerçeklik bir doğal obje gibi</span> <span class="char-style-override-11" xml:lang="tr-TR">doğrudan</span> <span class="char-style-override-9" xml:lang="tr-TR">gözlemlenen bir obje değildir. Bu gerçeklik, insanların belli</span> <span class="char-style-override-11" xml:lang="tr-TR">değerlere</span> <span class="char-style-override-9" xml:lang="tr-TR">göre eyledikleri bir alanın gerçekliğidir, ki ona ancak bu değerler aracılığıyla, yani</span> <span class="char-style-override-11" xml:lang="tr-TR">dolaylı</span> <span class="char-style-override-9" xml:lang="tr-TR">bir şekilde yönelme olanağımız vardır. Değerlerse, bir doğal obje gibi, algılamanın değil, bir anlamanın konusudurlar. İşte bu yüzden kültür gerçekliği, öncelikle anlaşılmayı bekleyen bir gerçekliktir. Burada değerler, insan eylemlerinin motifleri durumundadır ve bu alanda nedenselci düşünme,</span> <span class="char-style-override-11" xml:lang="tr-TR">doğal nedensellik</span> <span class="char-style-override-9" xml:lang="tr-TR">gibi iki olgu ya da nesne arasında kurulan ve genel bağıntıları kavramaya yönelik bir nedensellik değil, Droysen’in belirttiği gibi, değerler ile o değerlerin yönlendirdiği insan eylemleri arasında kurulan bir nedensellik, yani</span> <span class="char-style-override-11" xml:lang="tr-TR">tarihsel nedensellik</span> <span class="char-style-override-9" xml:lang="tr-TR">olarak çalışır. Gerçi Kant’ın dediği gibi, teorik akılda (salt akıl) yer alan bir kategori olarak nedensellik tektir ve Rickert’e göre nedensellik, kültür bilimlerinde</span> <span class="char-style-override-11" xml:lang="tr-TR">amaç</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">eylem</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">değer</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">eylem</span> <span class="char-style-override-9" xml:lang="tr-TR">ilişkisi olarak kurulur. Değerlerin eylemleri belirleme tarzı ise zorunluluk taşımaz. “İnsanların yaşamları bağlanılan, inanılan değerlere aykırı eylemlerle de doludur.”</span><span class="char-style-override-12" xml:lang="tr-TR">9</span> <span class="char-style-override-9" xml:lang="tr-TR">Öyleyse kültür gerçekliği, hem değerlere bağlı bir gerçeklik alanı olarak bir “anlama edimi”ni gerektirmesi hem de doğabilimsel anlamda bir zorunluluğu içermemesi bakımından doğal gerçeklikten kesinlikle ayrılır.</span><span class="char-style-override-12" xml:lang="tr-TR">10</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Öbür yandan, zorunlu bir belirleyicilikleri olmayan bu değerler, her çağda ve dönemde değişirler ve bu yüzden bizim belli bir çağı ve dönemi ancak kendi özgüllüğü ve tekilliği içinde ele almamız gerekir. Ne var ki bizim, bir çağa ve döneme egemen olan değerleri tümüyle anlama ve o çağı ve dönemi zihnimizde olduğu gibi yeniden kurma olanağımız da yoktur. Çünkü o çağla veya dönemle ilgili “empirik malzeme”miz her zaman kısıtlı olduğu gibi, o çağın ve dönemin kendine özgü değerlerini yetesiye anlama olanağımız da kısıtlıdır. Çünkü geçmişte kalmış değerlerin çoğu bize bugün oldukça “yabancı” gelebilir. Bu yüzden,</span> <span class="char-style-override-11" xml:lang="tr-TR">tekilleştirici</span> <span class="char-style-override-9" xml:lang="tr-TR">tarih her zaman, ele aldığı çağ ya da dönem hakkında bize ancak bir “anlayıcı yorum” sunagelmiştir ve o her zaman bir</span> <span class="char-style-override-11" xml:lang="tr-TR">anlayıcı-yorumlayıcı bilim</span> <span class="char-style-override-9" xml:lang="tr-TR">olarak kalacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte Rickert’e göre, bu haliyle tarih, “kültür gerçekliği”ni “genel” olarak bilme bir yana, bir dönemi ya da çağı sınırlı ve tekil olarak ele alırken bile o dönem ya da çağ için bir yorum sunmaktan öteye geçememektedir. Öyleyse, “kültür gerçekliği”ne “genel olarak yönelme” konusunda tarihten beklenecek fazla bir şey yoktur. Tarih,</span> <span class="char-style-override-11" xml:lang="tr-TR">genelleştirici</span> <span class="char-style-override-9" xml:lang="tr-TR">bir kültür bilimine destek olabilir ama kendisi böyle bir bilim haline getirilemez. Öbür yandan Rickert’e göre, kültür gerçekliğini “genel” olarak bilmemizi sağlayacak bilim, Comte’tan beri sunulageldiği biçimiyle bir “sosyoloji” de olamaz. Çünkü “sosyoloji”, adından da anlaşılabileceği gibi, toplumsal (kültürel) gerçekliğe bir “yasacı bilim” olarak, hem de büyük ölçüde toplumda doğabilimsel anlamda mekanist-determinist yasalar arayan bir bilim olarak yönelmek istemektedir ki, bu olanaksızdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu irdelemelerden sonra Rickert, aslında başlangıçtan beri aramakta olduğu şekliyle bir</span> <span class="char-style-override-11" xml:lang="tr-TR">genelleştirici kültür bilimi</span><span class="char-style-override-9" xml:lang="tr-TR">nin olamayacağı sonucuna varır. Ona göre, böyle bir genelleştirici kültür biliminin yerine koyabileceğimiz, ikame edebileceğimiz tek bir seçenek vardır: Kültür gerçekliğine yönelik bir genelleştirme ancak tarihi ve toplumu “her aydın tarafından kabul edilebilecek olan bazı</span> <span class="char-style-override-11" xml:lang="tr-TR">genelgeçer değerler</span> <span class="char-style-override-9" xml:lang="tr-TR">altında ele almak” yoluyla olanaklıdır.</span><span class="char-style-override-12" xml:lang="tr-TR">11</span> <span class="char-style-override-9" xml:lang="tr-TR">Rickert’e göre böyle</span> <span class="char-style-override-11" xml:lang="tr-TR">genelgeçer değerler</span> <span class="char-style-override-9" xml:lang="tr-TR">gerçi yoktur ama tüm tarihi bize anlamlı kılacak bu tür genelgeçer değerler düşünmezsek, tarihe genelleştirici bir biçimde bakamayız. Bu yüzden, Rickert’e göre, çağımızın felsefe etkinliği, tarihe genelleştirici olarak bakabilmemizi sağlayacak bu gibi genelgeçer değerlerin neler olabileceğini araştırmaya yönelmelidir. Gerçekten de Rickert bu aşamadan sonra tüm çabasını böyle bir “değerler felsefesi”ni temellendirmeye yöneltir. Ona göre geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını aşma olanağı, tüm tarihe böyle genelgeçer değerler açısından bakmakta bulunabilir. Rickert bu yolla bulunacak ve herkesçe kabullenilecek olan genelgeçer değerlerin başında “özgürlük” ve “eşitliği” sayar ve bu noktada Kantçı çözüme geri döner: “Özgürlük”, “eşitlik” gibi genelgeçer değerleri kabullenmiş bir insanlık, bu değerler altında geçmişini “anlamlandırabileceği” gibi geleceğini de kendi elleriyle kurma olanağı bulur.</span><span class="char-style-override-12" xml:lang="tr-TR">12</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Yeni Kantçı Heidelberg Okulu’nun tarih eleştirisi, spekülatif tarih felsefelerine, Rickert’in terimiyle “tarih metafizikleri”ne karşı bilgikuramsal açıdan bir tavır almış olur ve bu tavra dayalı bir “tarih mantığı” geliştirmeye çalışır. Böylece de “tarih felsefesi”nden büyük ölçüde “tarih biliminin felsefesi”ni anlamış olur. Bu anlayış içinde Heidelberg Okulu’nun ele aldığı sorunlar şöyle bir sıra izlemiş olurlar: 1. Tin/tarih bilimlerinin mantığını ve bu bilimlerin yöntemlerini (Windelband), doğa bilimleri karşısındaki sınırlarını (Rickert) belirlemek. 2. Alan olarak tarihin içeriğini değerlere göre ele almak. 3. Böylece bir “dünya tarihi”ni olanaklı kılacak koşulları bir “değerler felsefesi” altında saptamak.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Windelband ve Rickert’ten sonra Yeni Kantçı Heidelberg Okulu, bu üç maddelik programın daha çok birinci maddesine ağırlık veren bir “tarih mantıkçılığı”na yönelir. Örneğin Friedrich Mehlis için yapılması gereken ilk iş, “tarihsel bilim öğretisinden tüm tarih felsefelerini defetmektir.”</span><span class="char-style-override-12" xml:lang="tr-TR">13</span> <span class="char-style-override-9" xml:lang="tr-TR">H. Wilhelm Engert, Johannes Thyssen, Otto Braun gibi Yeni Kantçılar daha çok, tekilleştirici bir etkinlik olarak “tarih biliminin metodolojisi” üstüne çalışmışlar ve Rickert’in “genelleştirici kültür bilimi”nin olabilirliğini bir “değerler felsefesi”ne bağlamasının sorunlara yol açacağı üzerinde durmuşlardır. Max Weber ve Ernst Troeltsch, tüm tarihe genelgeçer değerler açısından bakmayı “spekülasyon” sayarak yadsımışlar ve tarihte bir genelliğe, ancak ve ancak, bir tekillikler topluluğu olarak tarihsel olaylar yığını içinde “yaklaşıklık ve benzerlik” ölçüsünü aşamayan “tipsel” durumların saptanması yoluyla,</span> <span class="char-style-override-11" xml:lang="tr-TR">parçalı</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">hipotetik</span> <span class="char-style-override-9" xml:lang="tr-TR">olarak, anlayıcı bir yorumlama içinde varılabileceğini söylemişler ve Max Weber buradan yola çıkarak bir “tarihselci sosyoloji” geliştirmiştir.</span><span class="char-style-override-12" xml:lang="tr-TR">14</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Heidelberg Okulu’nun mantıksal ve bilgikuramsal tavrına karşılık</span> <span class="char-style-override-11" xml:lang="tr-TR">Yeni Kantçı Marburg Okulu</span><span class="char-style-override-9" xml:lang="tr-TR">, tarih sorunsalına bir</span> <span class="char-style-override-11" xml:lang="tr-TR">etik sorunsal</span> <span class="char-style-override-9" xml:lang="tr-TR">olarak eğilmiştir. Hermann Cohen’e göre, “Tarih kavramı, aklın sonsuz görevi içinde temellendirilebilir.” Aklın sonsuz görevi ise, “insanlık” idesini gerçekleştirmektir. Bu bakımdan tarih sorunsalı, tam da ahlak öğretisinin merkezinde,</span> <span class="char-style-override-11" xml:lang="tr-TR">homo noumenon</span><span class="char-style-override-9" xml:lang="tr-TR">’a, yani</span> <span class="char-style-override-11" xml:lang="tr-TR">ilkeler koyan insan</span><span class="char-style-override-9" xml:lang="tr-TR">a ait bir sorunsaldır.</span><span class="char-style-override-12" xml:lang="tr-TR">15</span> <span class="char-style-override-9" xml:lang="tr-TR">Marburg Okulu, tarihe bir etik sorunsal olarak eğilirken, bu konuda kendine özgü bir “sosyalizm” görüşü geliştirir ve bu görüşün ışığında “Marksist sosyalizm”le tartışmaya girer. Cohen’e göre sosyalizm, tarihi zorunlu tarih yasaları altında kendiliğinden gerçekleşecek ereklere doğru yönlenmiş bir süreç olarak görmeyi reddeder. Çünkü böyle bir tarihsel süreç içinde insanın bizzat kendi emeği ve amaçlarıyla gerçekleştireceği bir şey kalmaz. Marx ve Engels, kendi sosyalizm anlayışlarında hep bunun sıkıntısını çekmişlerdir. Onlar hem doğabilimsel zorunluluğa göre işleyen bir tarih tablosu çizerler hem de bu tablo içinde insanın kendi tarihini kendisinin yapması gerektiğini söylerler. Onların “insancıl” ülkülerini paylaşabiliriz ama tarihi zorunlu yasaların hüküm sürdüğü bir alan haline getirmelerine sessiz kalamayız. Tarihte “insanın özgürlüğü”ne yer açabilmemiz için yeni bir “sosyalizm” kavramına ihtiyacımız vardır. Sosyalizm, ancak bir “akıl etiği”yle erişilebilecek olan bir düzene, yani insanların özgür iradeleriyle gerçekleştirilebilecek olan özgürlükçü-eşitlikçi bir düzene ulaşma çabalarının adı olabilir. Cohen’e göre sosyalizm “determinist tarih yasaları”nın bizi ulaştıracağı garip bir “doğal durum” değil, akıl sahibi insanın kendi özgür iradesinden hareketle kendisine koyduğu ve toplumca da benimsenen ilkelere dayalı bir “ahlaksal durum”dur. Bu yüzden tarihin “öz”ü, üretim güçlerinde ve üretim ilişkilerindeki değişmelerde değil, özgür insan aklının ürünleri olan ahlaksal ilkelerde yakalanabilir. Çünkü Cohen’e göre, üretim güçlerine de şekil veren şeyler “akıl ideleri”dir. Matematiğin ideleri olmasaydı, makine de olmayacaktı. Bu yüzden determinist bir tarih bilimi, bir “garip doğa tarihi”nden başka bir şey olamaz. Tarih “tarih yasaları”nın yaptığı değil, bizim yaptığımız bir tarih olduğu sürece anlamlıdır.</span><span class="char-style-override-12" xml:lang="tr-TR">16</span> <span class="char-style-override-9" xml:lang="tr-TR">Max Adler, Carl Schmidt ve Karl Vorlaender, Cohen’i izleyerek, materyalist tarih anlayışına karşı Kant’ın “hipotetik tarih” anlayışına dayalı itirazlar geliştirmişlerdir. Onlara göre Kant, tarihe, sonradan Hegel’in yanlış yorumladığı gibi, “insan özgürlüğünün gerçekleşme alanı” olarak bakmamıştır. O, yeniçağla birlikte özgürlüğünün bilincine varan insanın, bu bilinçle “tarihe nasıl bakması gerektiği”ni etik bir konumlamadan kalkarak vurgulamak istemiştir. Alman İdealistleri ve Marksistler, Kant’ın bu etik yargısını bir yana atıp tarihe ya idealist ya da materyalist etiketli, ama aslında aynı determinizmi taşımışlardır. Bu görüşler doğrultusunda Ludwig Woltmann, Rudolf Stammler, Paul Menzer ve Karl Kautsky, daha sonra Kant’a dayalı bir “tarihsel teleolojizm eleştirisi” geliştirmişlerdir.</span><span class="char-style-override-12" xml:lang="tr-TR">17</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Yeni Kantçı Marburg Okulu büyük ölçüde Marksist sosyalizmin</span> <span class="char-style-override-11" xml:lang="tr-TR">revizyonuna</span> <span class="char-style-override-9" xml:lang="tr-TR">yönelmiş ve bu okul yandaşlarından bazıları kendilerine “revizyonist sosyalistler” adını vermişlerdir. Bu akım içinde önce Hegelci ve Marksist devrim kuramının yerini bu akımda bir evrim kuramı almıştır. Bu gelişme içinde son olarak da ekonomik nedenlerin tarihsel olayların kayıtsız şartsız belirleyicileri olduğu düşüncesi yerine, ekonomik nedenler de içinde olmak üzere, tarihte her zaman değişen belirleyici güçler” bulunduğu düşüncesi benimsenmiştir. Eduard Bernstein, tarihte etik etkenlerin de büyük rol oynadığını, etik etkenlerle ekonomik etkenler arasında, ekonomik etkenlerin başat olduğu tek yanlı bir belirleme ilişkisinden çok, bir karşılıklı etkileşim ilişkisi olduğunu, hatta bazı dönemlerde etik etkenlerin ekonomik etkenlere göre daha belirleyici olabildiğini belirtmiştir.</span><span class="char-style-override-12" xml:lang="tr-TR">18</span> <span class="char-style-override-9" xml:lang="tr-TR">Çarlık Rusyası’nda Peter Berngardwich Struve, Nicolay Berdyayev, Sergey Nikolayeviç Bulgakow ve Michael von Tugan Baranowski tarihte tek ve başat belirleyicinin ekonomik etkenler olmadığını ve tarihte tekmerkezli ve tekboyutlu bir nedensellik düşünülemeyeceğini söylemişlerdir. Böyle bir tarihsel nedensellik anlayışı, örneğin Berdjaiew’e göre bir kadercilik (fatalizm) içerir ve insan özgürlüğünü ortadan kaldırır.</span><span class="char-style-override-12" xml:lang="tr-TR">19</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yeni Kantçı “revizyonist sosyalizm” daha sonra özellikle Georgi Valentinoviç Plehanov gibi Marksist filozoflarca çok sert biçimde eleştirilmiş ve “revizyonizm” sözcüğü, bu filozoflarca kötüleyici, hatta karalayıcı bir anlam içeriğiyle kullanılmıştır.</span></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Dilthey: Tarihselcilik ve Tin Bilimleri</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Wilhelm Dilthey (1833-1911) aslında 19. yüzyılın son çeyreğini etkilemiş bir filozoftur. Ama aynı Dilthey, 1920’li yıllarda tüm yapıtlarının yeniden basımı dolayısıyla yeni bir ilginin de konusu olmuştur. Çünkü bu yeni basımda, onun dostu Paul Yorck von Wartenburg’la olan felsefi yazışmaları da yer almıştır ve bu yazışmalarda ana konu,</span> <span class="char-style-override-11" xml:lang="tr-TR">tarihsellik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Geschichtlichkeit</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">historicity</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">historicité</span><span class="char-style-override-9" xml:lang="tr-TR">) olmuştur. Dilthey ve Wartenburg’un tarihsellik konusundaki görüşleri ise, daha sonra Heidegger üstünden günümüzün hermeneutik felsefesine kadar, 20. yüzyıl felsefesini etkilemiştir. Bu nedenle Dilthey, getirdiği etkiler bakımından aynı zamanda bir 20. yüzyıl filozofudur. (Bu altbölümün Wilhelm Dilthey’ın, “Ekler” bölümündeki “Tinsel Bilimlere Giriş” başlıklı yazısıyla birlikte okunması önerilir.)</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey, her şeyden önce Alman Tarih Okulu içinde yetişmiş büyük bir kültür tarihçisi ve biyografi yazarıdır. Yani o, “bilim” olarak tarihin sorunlarını bu “bilim”in içinden gelerek tanımış ve aynı zamanda tarihin Almanya’da “bilim” olarak gösterdiği güçlü gelişmeyi yakından izlemiş bir filozoftur. İşte, “filozof” Dilthey “tarihçi” Dilthey’ın yakından tanıyıp izlediği “tarih bilimine ait sorunlar”a felsefe düzleminde çözümler aramakla işe başlamıştır. Dilthey’a göre, Francis Bacon’dan bu yana bilgi kuramı, “bilim” kavramını hep “doğa bilimi” örneğine göre konumlamak istemiştir. Başka bir deyişle, yeniçağın bilgi kuramı “bilim” ile “doğa bilimi” kavramlarını özdeş kılmıştır. Böyle olunca da insani ve toplumsal olaylar, ya hukuk, politika öğretisi gibi</span> <span class="char-style-override-11" xml:lang="tr-TR">normatif</span> <span class="char-style-override-9" xml:lang="tr-TR">(kural koyucu) disiplinlerin konusu yapılmış ya da çağlar boyunca bir türlü “bilim” statüsü tanınmayan ve daha çok yarı edebi, yarı “bilimsel” bir yazıcılık türü sayılan tarihe (</span><span class="char-style-override-11" xml:lang="tr-TR">historia rerum gestarum</span><span class="char-style-override-9" xml:lang="tr-TR">) bırakılmıştır; ya da en son olarak, insani-toplumsal olaylar, Comte’un pozitivizmi elinde, “doğa bilimi”ni örnek alan ve sözcük kökeniyle olduğu kadar konusuna uygun olmayan yöntemleriyle de “melez” bir “sosyoloji”ye bırakılmıştır (“sosyo”, Latince</span> <span class="char-style-override-11" xml:lang="tr-TR">socius</span><span class="char-style-override-9" xml:lang="tr-TR">; “loji”, Grekçe</span> <span class="char-style-override-11" xml:lang="tr-TR">logos</span> <span class="char-style-override-9" xml:lang="tr-TR">sözcüklerinden gelir). Hukuk, politika öğretisi, devlet öğretisi gibi disiplinler, nihayetinde etik temellere dayalı normlar üreten ve toplumsal olaylara bu normlar açısından bakan disiplinler olarak kuşkusuz, “bilim” sayılamazlar. Çünkü bilim</span> <span class="char-style-override-11" xml:lang="tr-TR">normatif</span> <span class="char-style-override-9" xml:lang="tr-TR">(kural koyucu) olamaz, ancak adına “yasa” dediğimiz şeyleri bulmaya çalışan,</span> <span class="char-style-override-11" xml:lang="tr-TR">nomotetik</span> <span class="char-style-override-9" xml:lang="tr-TR">(yasa ortaya koyucu) bir etkinlik olabilir. Zaten Kant’ın yaptığı ayrıma göre, normatif disiplinlerin başvurdukları normlar, “akıl ideleri”dir, yani pratik aklın ürünüdürler. Onlar köken olarak bir</span> <span class="char-style-override-11" xml:lang="tr-TR">ahlaklılık</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">moralité</span><span class="char-style-override-9" xml:lang="tr-TR">), bir</span> <span class="char-style-override-11" xml:lang="tr-TR">gereklilik</span> <span class="char-style-override-9" xml:lang="tr-TR">taşırlar; oysa bilim,</span> <span class="char-style-override-11" xml:lang="tr-TR">olması gereken</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Sollende</span><span class="char-style-override-9" xml:lang="tr-TR">) ile değil, tam tersine ancak</span> <span class="char-style-override-11" xml:lang="tr-TR">olan</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Seiende</span><span class="char-style-override-9" xml:lang="tr-TR">) ile uğraşır. Bu durumda insani-toplumsal olaylara</span> <span class="char-style-override-11" xml:lang="tr-TR">olan</span> <span class="char-style-override-9" xml:lang="tr-TR">gözüyle, yani</span> <span class="char-style-override-11" xml:lang="tr-TR">olgu</span> <span class="char-style-override-9" xml:lang="tr-TR">olarak bakabilecek etkinlik olarak geriye, kendisine bir türlü “bilim” statüsü tanınmayan</span> <span class="char-style-override-11" xml:lang="tr-TR">tarihçilik</span> <span class="char-style-override-9" xml:lang="tr-TR">kalıyor. Çünkü Dilthey için bu konuda bir olanak olarak ileri sürülen Comte’un “sosyoloji”si, bu haliyle insani-toplumsal olguları ele alabilecek bir “bilim” sayılamaz.</span><span class="char-style-override-12" xml:lang="tr-TR">20</span> <span class="char-style-override-9" xml:lang="tr-TR">Oysa Dilthey’a göre tarihçilik, geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığı içinde kendisine antikçağdan beri bir türlü sağlam bir zemin bulamamış görünmektedir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte, Dilthey’a göre tarihçiliği de sağlam temellere dayatabilmemizi sağlayacak “bir başka bilgi kuramı”na ihtiyaç vardır.</span><span class="char-style-override-12" xml:lang="tr-TR">21</span> <span class="char-style-override-9" xml:lang="tr-TR">Dilthey’a göre bu bilgi kuramı Aristoteles’in ontolojik temelli realist bilgi kuramı olamayacağı gibi Bacon’la başlayıp Locke ve Hume üzerinden geçip Kant’ta olgunluğuna erişen yeniçağın bilgi kuramı da olamaz. Kant’ın bilgi kuramı, “teorik akıl”ın yetkin bir çözümlemesini yapmıştır gerçi ama bu bilgi kuramı, tüm bilgi etkinliğinde, Descartes’ın felsefeye bıraktığı bir miras olarak, hep “akıl sahibi varlık olarak insan” ile “doğa”yı karşı karşıya koyan bir süje-obje ilişkisinden hareket etmiştir. Oysa Dilthey’a göre “Locke, Hume ve Kant’ın tasarladıkları bilen öznenin (süje) damarlarında hiç de hakiki bir kan dolaşmaz; tersine, bu bilen öznenin damarlarında, katkısız bir düşünme etkinliği olarak aklın damıtılmış özsuyu dolaşır.”</span><span class="char-style-override-12" xml:lang="tr-TR">22</span> <span class="char-style-override-9" xml:lang="tr-TR">Yani Dilthey’a göre, yeniçağın bilgi kuramında, bilen özne her türlü “psikolojik ve tarihsel kimliğinden yalıtılmış” bir akıl varlığıdır.</span><span class="char-style-override-12" xml:lang="tr-TR">23</span> <span class="char-style-override-9" xml:lang="tr-TR">Oysa “akıl sahibi varlık olma” Dilthey’a göre, “insanın total kimliği”nin belli bir yanıdır ve bu yan bu total kimlikten tam olarak sıyrılabilen, kopartılabilen, bu total kimlikten hiçbir şey ithal etmeden kendi başına ve “arı” kalan bir şey olarak asla düşünülemez.</span><span class="char-style-override-12" xml:lang="tr-TR">24</span> <span class="char-style-override-9" xml:lang="tr-TR">Dilthey için “akıl, insanın sahip olduğu güçlerin çeşitliliği içinde, bu güçlere kopmaz biçimde bağlı” bir güçtür.</span><span class="char-style-override-12" xml:lang="tr-TR">25</span> <span class="char-style-override-9" xml:lang="tr-TR">Hatta bu güçler içinde insanın isteyen, hisseden, amaçlar koyan yanı, Fichte’nin de dediği gibi, “akıl sahibi varlık olma” yanından da önce gelir. Öyle ki insanın sahip olduğu güçler içinde,</span> <span class="char-style-override-11" xml:lang="tr-TR">praxis</span> <span class="char-style-override-9" xml:lang="tr-TR">daima</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">’dan öndedir. Bu yüzden “bilgi” sorunsalı, her şeyden önce insanın bu total kimliği gözetilerek ele alınabilir. Dilthey’a göre, “bilgi” konusuna eğilebilmek için “insanı, yani isteyen, hisseden ve bir şey tasarlayıp amaçlar koyan konumuyla insanı, bilginin ve bilgi kavramlarının (dış dünya, zaman, töz, ilk neden) açıklanmasında da temele koymak, bilginin ve bilgi kavramlarının sadece algı, tasarım ve düşünme malzemesiyle dokunmuş şeyler olup olmadıklarına yönelmek” gerekir.</span><span class="char-style-override-12" xml:lang="tr-TR">26</span> <span class="char-style-override-9" xml:lang="tr-TR">Buna göre Dilthey için, “Bizim gerçeklik hakkındaki tasarımımız ve bilgimizin en önemli yapıtaşları; kişisel yaşamın birliği, dış dünya, dışımızdaki bireyler, onların zaman içindeki yaşamları ve bu yaşamların birbirlerine karşı etkileridir ve tüm bunlar, ancak insanın bütüncül oluşumundan yola çıkılarak açıklanabilir.”</span><span class="char-style-override-12" xml:lang="tr-TR">27</span> <span class="char-style-override-9" xml:lang="tr-TR">Dilthey’a göre bu “bütüncül oluşum”, bu “bütünlük”, bu “insanın total kimliği”nin niteliği kavranılmadan “bilgi” sorunsalına da geçilemez. Oysa yeniçağın bilgi kuramının yaptığı şey, tam tersine, bilginin olabilirlik ve sınırlarını araştıran, bilginin ne’liğini (mahiyetini) saptayan ve bu saptamanın ışığında inanç, değer, yargı ve kanılarımızın irdelenmesine geçen bir</span> <span class="char-style-override-11" xml:lang="tr-TR">epistemolojizm</span> <span class="char-style-override-9" xml:lang="tr-TR">olmuştur. Yani yeniçağ, bir “salt akıl varlığı” tasarlayıp bu varlığın karşısına dış dünyayı koyarak “bilgi” sorunsalına eğilirken, bu “salt akıl varlığı”nı, Kant’ta olduğu gibi, insanın total kimliğinden koparmıştır ya da kopardığını sanmıştır. Oysa Dilthey’a göre, “bilgi” sorunsalına, tam tersine, bu “salt akıl varlığı”nı içeren insanın total kimliğinden, bu “bütünlük”ten kalkılarak geçilebilir. İnsanın total kimliği, bütünlüğü ise, Dilthey’a göre</span> <span class="char-style-override-11" xml:lang="tr-TR">tarihsel</span> <span class="char-style-override-9" xml:lang="tr-TR">olarak oluşan bir şeydir. Bu yüzden yine Dilthey’a göre, bu bütünlüğün kavranılmasında gözetilmesi gereken şey, “salt</span> <span class="char-style-override-11" xml:lang="tr-TR">a priori</span> <span class="char-style-override-9" xml:lang="tr-TR">bir bilgi olanağının kabulü değil; tersine, içinde bulunduğumuz konumların toplamından çıkan bir gelişim tarihidir.”</span><span class="char-style-override-12" xml:lang="tr-TR">28</span> <span class="char-style-override-9" xml:lang="tr-TR">Öyle ki Dilthey’a göre, “Bizi felsefeye yönelten tüm sorunların yanıtını, ancak bu tarihsel gelişme verebilir.”</span><span class="char-style-override-12" xml:lang="tr-TR">29</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Dilthey, insanın “bütüncül oluşum”unun, “bütün-lüğü”nün ne olduğu sorusuna, bu “bütünlüğü” tarihsel gelişmesi içinde izlemekle yanıt verebileceğimizi belirtmiş olur. Bilgi sorunsalına da ancak tarihsel gelişimi içindeki bu “bütünlük”ten, insanın total kimliğinden kalkılarak geçilebilir. Bu “bütünlük”, insanın total kimliği ise, daima, “tekil insan varoluşunun başka insanlarla etkileşimi içinde oluşur.”</span><span class="char-style-override-12" xml:lang="tr-TR">30</span> <span class="char-style-override-9" xml:lang="tr-TR">Çünkü Dilthey’a göre “Bana kendi psikolojik hallerimi bildiren iç deney, tek başına alındığında, bende kendi bireyselliğimin bilincinin doğması için yeterli değildir. Ben, her şeyden önce kendi bireyselliğimi ancak başkalarıyla karşılaştığım zaman deneyimliyorum.”</span><span class="char-style-override-12" xml:lang="tr-TR">31</span> <span class="char-style-override-9" xml:lang="tr-TR">Oysa Dilthey’a göre yeniçağın bilgi kuramı birey ya da bilgikuramsal teknik adıyla “süje”nin olabilirliğini sağlayan bu “başkalarıyla karşılaşma” olayını, bu temel “pratik-tarihsel” olayı atlamıştır. Böylece yeniçağın bilgi kuramında dış dünya bazı “salt tasarımlar” altında tanınan bir fenomenler topluluğu olarak görülmüş ve “bilgi”, bu fenomenler topluluğu hakkındaki duyusal malzemenin bu “salt tasarımlar” altında işlenmesinin ürünü sayılmıştır. Oysa “süje”nin olabilirliğini bu “başkalarıyla karşılaşma” sağladığı gibi, bizzat “süje” bu “başkalarıyla karşılaşmaların zamansal toplamı olarak tarihin ürünüdür” ve bu haliyle tamamen</span> <span class="char-style-override-11" xml:lang="tr-TR">toplumsal</span> <span class="char-style-override-9" xml:lang="tr-TR">bir şeydir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Öbür yandan Dilthey’a göre, yeniçağın bilgi kuramında,</span> <span class="char-style-override-11" xml:lang="tr-TR">numen</span> <span class="char-style-override-9" xml:lang="tr-TR">olmasa da</span> <span class="char-style-override-11" xml:lang="tr-TR">fenomen</span> <span class="char-style-override-9" xml:lang="tr-TR">olarak dış dünyanın gerçekliğine duyulan bir inanç yatar. Oysa Dilthey’a göre, “buna karşılık bizim isteyen-hisseden-tasarlayıp amaçlayan özümüz, bizi kendimize özdeş kılar ve bu öz bu haliyle dış dünyadan (yani bizden bağımsız olarak kendi uzamsal belirlenimi içindeki gerçeklikten) daha kesin bir veridir. Öyle ki yaşama, salt bir veri, verilmiş bir şey değildir. Biz dış dünyadaki neden-etki bağını ya da bu bağa göre oluşan süreci yeterince bilemeyiz. Öbür yandan, neden ve etkiler hakkındaki tasarımlarımızın kendileri de bizzat ve sadece bizim istençli yaşamımızdan türeyen soyutlamalardır. Öyle ki deneyin bize açtığı ufuk, öncelikle ve sadece bizim özgür ve içkin durumumuzdan haber verir gibidir. Yani dış dünya bizim yaşam bütünlüğümüz içinde bize verili haldedir.”</span><span class="char-style-override-12" xml:lang="tr-TR">32</span> <span class="char-style-override-9" xml:lang="tr-TR">İşte, “yaşam bütünlüğü” ya da kısaca “yaşama”, Dilthey’a göre, bireyin başkalarıyla olan ilişkilerinin, “başkalarıyla karşılaşma”larının bütününden başka bir şey değildir. Çünkü belirtildiği gibi, kendimiz hakkındaki bilince de ancak “başkaları” aracılığıyla varırız. Başka bir deyişle, bireysel bilincimiz, “başkalarıyla bir arada olma” sayesinde edinilen bir şeydir. Böyle olunca da birey, kendisini bu başkalarıyla bir arada olma halinin bir ürünü olarak kavrar, ki bu hal “yaşam bütünlüğü” ya da “yaşama” dediğimiz bir ortamdan (</span><span class="char-style-override-11" xml:lang="tr-TR">medium</span><span class="char-style-override-9" xml:lang="tr-TR">) başka bir şey değildir. İnsanlararası ilişkiler bütünü olarak yaşama ise, bu yüzden, doğal gerçeklikten farklı bir oluşumdur. Biz bu farklılığı bizzat doğa hakkındaki tasarımlarımızın “bizim istençli yaşamımızdan türeyen tasarımlar” olduklarını saptama sırasında yakalayabiliriz. Yani doğa kendi başınalığı içinde değil,</span> <span class="char-style-override-11" xml:lang="tr-TR">bize göreliliği</span> <span class="char-style-override-9" xml:lang="tr-TR">içinde bize açıktır. Öyle ki doğa, kendi başınalığı içinde bize “yabancı”dır; biz onu kendi özümüze uygun biçimde kendimize göreli kıldığımız oranda bu yabancılık, bize ait bir “tanışıklığa” göre giderilebilir. Öyleyse biz, doğaya bile, başkalarıyla olan ilişkilerimizin bütünlüğünden, yani “yaşama”dan kalkarak yönelebiliyoruz. İşte, doğaya olduğu gibi, başkalarına ve giderek bizzat bu bütünlüğün kendisine, yani yaşamaya da ancak yine</span> <span class="char-style-override-11" xml:lang="tr-TR">bu</span> <span class="char-style-override-11" xml:lang="tr-TR">bütünlüğün içinden bakma</span> <span class="char-style-override-9" xml:lang="tr-TR">olanağımız vardır ki, bu bakma tarzı, bir “salt akıl varlığı” ile “doğa” arasındaki bilgi ilişkisine köprülük eden bir</span> <span class="char-style-override-11" xml:lang="tr-TR">algılama</span> <span class="char-style-override-9" xml:lang="tr-TR">değil, ancak bir</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">olabilir.</span><span class="char-style-override-12" xml:lang="tr-TR">33</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’a göre insanlar</span> <span class="char-style-override-11" xml:lang="tr-TR">her zaman</span> <span class="char-style-override-9" xml:lang="tr-TR">insanlara özgü inanç, eğilim, değer, norm, ide, kural, tasarım türünden şeylerin, yani yine “yaşama”larının ürünleri olan bu şeylerin yönlendirdiği bir insani ilişkiler bütünü içindedirler ve her şeye bu “yaşama”nın</span> <span class="char-style-override-11" xml:lang="tr-TR">içinden</span> <span class="char-style-override-9" xml:lang="tr-TR">bakarlar. Bu</span> <span class="char-style-override-11" xml:lang="tr-TR">her zaman</span><span class="char-style-override-9" xml:lang="tr-TR">, yani insanlar toplu halde yaşamaya başladıklarından beri böyledir; zaten bu “yaşama” tarihsel olarak oluşan bir şeydir ve insani-toplumsal olan her şeyi içermesi bakımından aynı “yaşama”, “tarihsellik” ve doğadan farklı bir oluşum olarak “tinsellik”ten başka bir şey de değildir.</span><span class="char-style-override-12" xml:lang="tr-TR">34</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte Dilthey’a göre, doğal durumdan toplumsal duruma geçtikleri aşamadan bu yana insanlar, kendi koydukları kural, değer ve normlardan örülmüş bir çevrede yaşamaktalar; kendi yaratıları olan bu kural, değer ve normlar, sonradan yine insan eylemlerini belirleyen neden ve motifler olmaktadır. Hatta Dilthey’a göre, insanlar kendi yaratıları olan bu “tinselliğe” öylesine gömülürler ki, bu “tinsellik” onların tüm yaşantılarını ve evrene bakış biçimlerini de belirler. Bu “tinsellik” kuşkusuz,</span> <span class="char-style-override-11" xml:lang="tr-TR">tarih</span><span class="char-style-override-9" xml:lang="tr-TR">in ürünüdür ve hatta “tinsellik” bizzat “tarihsellik”tir. Dilthey için insan, işte bu “tarihsellik” içinde “tutuklu”dur.</span><span class="char-style-override-12" xml:lang="tr-TR">35</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böyle olunca da Dilthey’a göre bir bilgi kuramı artık, tarihselliği dışlayan “yeniçağın doğabilimci bilgi kuramı”yla sınırlı tutulamaz. Tam tersine Dilthey’a göre, “bilgi kuramında tarihsel düşünmenin donatıcılığı”nı saptamak gerekir.</span><span class="char-style-override-12" xml:lang="tr-TR">36</span> <span class="char-style-override-9" xml:lang="tr-TR">Çünkü ona göre, yeniçağın bilgi kuramı, bize “bilgi ağacının güneş ışığı altındaki gelişimi”ni sunmaktadır gerçi; bununla birlikte, “bu ağacın yeraltında kalan kökleri” vardır, ki bu kökler tinsel-tarihsel-yaşamasal niteliktedir ve “sahici” (sahih) bir bilgi kuramı bu kökleri de görmemizi sağlamalıdır.</span><span class="char-style-override-12" xml:lang="tr-TR">37</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Saptanabileceği gibi Dilthey, yeniçağın “doğabilimci bilgi kuramı”nı yadsımaz. Ancak o, bu bilgi kuramının kendisini de bizim gözümüzde aydınlık kılacak olan bir</span> <span class="char-style-override-11" xml:lang="tr-TR">meta-epistemoloji</span> <span class="char-style-override-9" xml:lang="tr-TR">tasarlar ve bilgi ağacının köklerini de araştıracak bu meta-epistemolojinin ancak “tinsellik”, “tarihsellik”, “yaşama” kavramları altında yapılabileceğini belirtir. Çünkü bu kökler, doğabilimci bilgi kuramını da olanaklı kılan “tinsel” şeylerdir ve bu “tinsel” şeylerin araştırılmasına yönelik bir meta-epistemoloji, artık Dilthey için, bir “yaşama felsefesi” tabanına dayalı olacaktır. Çünkü örneğin “Tüm bilim, gerçi deney bilimidir; ama her türlü deney, kökensel bağlamını ve bu bağlamın belirlediği geçerliliğini bilincimizin koşulları içinde bulur; deney bu koşullar içinde meydana çıkar; yani yaradılışımızın bütünlüğü içinde.”</span><span class="char-style-override-12" xml:lang="tr-TR">38</span> <span class="char-style-override-9" xml:lang="tr-TR">İşte, bir “yaşama felsefesi” insanın</span> <span class="char-style-override-11" xml:lang="tr-TR">içinde</span> <span class="char-style-override-9" xml:lang="tr-TR">yer aldığı bu tinselliği “bütün” olarak kavrama girişimi olacaktır. Ama insan,</span> <span class="char-style-override-11" xml:lang="tr-TR">içinde</span> <span class="char-style-override-9" xml:lang="tr-TR">yer aldığı bir “bütün”ü, kendisini de belirleyerek kapsayan bu “tinselliği”</span> <span class="char-style-override-11" xml:lang="tr-TR">tam</span> <span class="char-style-override-9" xml:lang="tr-TR">olarak nasıl kavrayabilir? Dilthey’a göre bu “tinselliği” tam olarak kavrama olanağı asla yoktur. Çünkü bu “tinsellik” zaten bizi “tutuklamıştır” ve biz tutuklu olduğumuz yerden onun bütünlüğünü asla göremeyiz. Ama yine de bizim felsefi girişimimizin hedefi, bu bütünlüğü kavramaya yönelik kalmalıdır. Bunun için de böyle bir hedefe bizi yaklaştırabilecek yolların neler olacağını sorgulamakla işe başlamalıyız.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu aşamada Dilthey “bütün”ü kavramaya yönelik bir</span> <span class="char-style-override-11" xml:lang="tr-TR">yaşama felsefesi</span><span class="char-style-override-9" xml:lang="tr-TR">nin de bir “bilimsel taban”a dayanması gerektiğini belirtir. Ama bu bilimsel taban, doğabilimsel bir taban olamaz. Çünkü biz burada zaten doğa bilimlerinin de dayandığı köklerin, yani “tinselliğin” bilgisi peşindeyizdir. O halde öncelikle bu tinselliği doğabilimsel yöntemlerle ele alamayacağımızı görmeliyiz ve bu tinselliği, doğa bilimlerinden farklı bir bilimsel tabana dayamalıyız. Yani doğa bilimlerinden farklı bir tin biliminden hareket etmeliyiz. Çünkü Dilthey için “Tinsel yaşam bize dönük bir gerçekliktir.”</span><span class="char-style-override-12" xml:lang="tr-TR">39</span> <span class="char-style-override-9" xml:lang="tr-TR">Biz doğayı bile bize dönük bu gerçekliğin içinden görmekteyiz. O halde doğadan farklı olan bu gerçekliği kendine özgülüğüyle ele alacak “bağımsız” bir bilim tipini, bir “tin bilimi”ni temellendirmek gerekir. Çünkü şimdiye kadar “bilim” kavramı “doğa bilimi”ne özdeş kılınmıştır ve tinsel gerçekliğe yönelmesi istenen bilimler de Comte pozitivizmi geleneği içinde “sosyal bilimler” (</span><span class="char-style-override-11" xml:lang="tr-TR">sciences sociale</span><span class="char-style-override-9" xml:lang="tr-TR">) adıyla aslında büyük ölçüde doğa bilimi modeline göre temellendirilmek istenmiştir ve yukarıda da değinildiği gibi, bu çabalardan “sosyoloji” adıyla bir “doğabilimci bilim” ortaya çıkmıştır. “Doğabilimci bilim” Dilthey’a göre, “gözle görülmeyen ya da bilen öznenin (süje) bakışına gelmeyen, ona açık olmayan şeyleri bilmeyi olanaksız sayan” bir bilgi kuramcılığının ürünüdür ve “modern doğa bilimleri bundan başka bir çıkış noktası kabul etmemekte de haklıdır”.</span><span class="char-style-override-12" xml:lang="tr-TR">40</span> <span class="char-style-override-9" xml:lang="tr-TR">Ne var ki doğa bilimleri, tinselliğin ürünü şeyler olarak yine bu tinselliği “bir olgucu refleksiyon”la kendine obje kılamaz.</span><span class="char-style-override-12" xml:lang="tr-TR">41</span> <span class="char-style-override-9" xml:lang="tr-TR">Tinsellik, ancak bir “bilinç objesi” olabilir ve bu nedenle biz “bize dönük bir gerçekliğin” bilgisine ancak bir “bilinç deneyimi”, bir “iç deneyim”le ulaşabiliriz. Çünkü Dilthey’a göre “(Alman) Tarih Okulu”nun anlayışıyla uygunluk içinde, tinsel evrenin dayandığı ilkelerin bilgisi, yine bizzat bu alanın içinde kalınarak çıkartılabilir ve bu nedenle de tin bilimleri kendi içinde bağımsız bir sistem kurar.”</span><span class="char-style-override-12" xml:lang="tr-TR">42</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tinselliği, tarihselliği, yaşamanın bütünlüğünü konu edinen “yaşama felsefesi”ne destek olacak olan tin bilimlerine nasıl bir bilgi kuramı uygun düşebilir?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’a göre yeniçağın bilgi kuramı, özellikle Kant’la birlikte, doğabilimsel bilginin olanak ve sınırlarını oldukça yetkin biçimde çözümleyen bir “salt akıl eleştirisi” geliştirmiştir. Bu nedenle, tin bilimlerine taban oluşturacak bir bilgi kuramı da öncelikle bir tarihsel akıl eleştirisine muhtaçtır. Dilthey, özellikle son yıllarında böyle bir</span> <span class="char-style-override-11" xml:lang="tr-TR">tarihsel akıl eleştirisi</span><span class="char-style-override-9" xml:lang="tr-TR">ne yönelmişse de bu, büyük ölçüde bir taslak ve proje olarak kalmıştır. Ama Dilthey’ın “tarihsel akıl”dan neyi kastettiği, onun tin bilimlerini temellendirme çabaları izlendiğinde yine de bazı yönleriyle anlaşılabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bir kez Dilthey’a göre tinsel dünya, sadece algılama objesi halindeki bir olgu dünyası, bir empirik gerçeklik alanı değil, insan eliyle oluşturulmuş bir yapay dünya, bir insan dünyasıdır. Tinsel dünya, yaşanan, benimsenen, kabullenilen ilke, değer, kural, norm, ide gibi “tinsel öğeler” ışığında görülebilecek olan insani-toplumsal etkinliklerin dünyasıdır ki, bu dünya bir doğal olgu gibi</span> <span class="char-style-override-11" xml:lang="tr-TR">açıklanmayı</span> <span class="char-style-override-9" xml:lang="tr-TR">değil, öncelikle</span> <span class="char-style-override-11" xml:lang="tr-TR">anlaşılmayı</span> <span class="char-style-override-9" xml:lang="tr-TR">bekleyen bir dünyadır. Çünkü bu ilke, değer, norm, kural, ide, tasarım vb. türünden şeylerin doğada karşılığı yoktur. Tinsel yaşam bu yüzden</span> <span class="char-style-override-11" xml:lang="tr-TR">doğabilimsel açıklama</span><span class="char-style-override-9" xml:lang="tr-TR">nın değil,</span> <span class="char-style-override-11" xml:lang="tr-TR">anlama</span><span class="char-style-override-9" xml:lang="tr-TR">nın konusudur. Bu bakımdan Dilthey’a göre “tarihsel akıl eleştirisi”, bir bakıma insanların ve toplumların kendilerini anlama tarzlarının bir eleştirisidir. O, bu bağlamda tarihsel akıl eleştirisini şöyle betimler: “Tarihsel akıl eleştirisi, insanların kendi kendilerini ve yine insanlar tarafından meydana getirilmiş olan toplumu ve tarihi tanıma yetilerinin eleştirisidir.”</span><span class="char-style-override-12" xml:lang="tr-TR">43</span> <span class="char-style-override-9" xml:lang="tr-TR">Bu yönüyle tarihsel akıl eleştirisi, doğa bilimlerini olanaklı kılan epistemolojik koşulların irdelenmesini de kapsar. Bu tarihsel akıl eleştirisi içinde Dilthey’a göre</span> <span class="char-style-override-11" xml:lang="tr-TR">doğa</span><span class="char-style-override-9" xml:lang="tr-TR">, objektif-zorunlu bir bağlam olarak görülür ve bu haliyle doğa bilimlerinin konusu olur. “</span><span class="char-style-override-11" xml:lang="tr-TR">Tarih</span> <span class="char-style-override-9" xml:lang="tr-TR">ise, objektif-zorunlu bir bağlam olarak doğa içinde, insan özgürlüğünün, tinselliğinin parladığı alandır.”</span><span class="char-style-override-12" xml:lang="tr-TR">44</span> <span class="char-style-override-9" xml:lang="tr-TR">Özgürlüğün “göz kırptığı”, “parladığı” bu alan ise, teorik akılla, salt akılla kavranamaz. Bu alan,</span> <span class="char-style-override-11" xml:lang="tr-TR">teorik bilme</span><span class="char-style-override-9" xml:lang="tr-TR">ye değil,</span> <span class="char-style-override-11" xml:lang="tr-TR">tarihsel bilme</span><span class="char-style-override-9" xml:lang="tr-TR">ye açıktır ve tarihsel bilmenin ilk koşulu da şudur: Tarih alanında bilen özne (süje) aynı zamanda bir “tarihsel ne’lik (mahiyet)”tir. Dilthey’a göre, “Tarihi araştıran kişi, aynı zamanda tarihin içinde, tarihin ürünü olan ve tarihi yapmakta olan kişidir.”</span><span class="char-style-override-12" xml:lang="tr-TR">45</span> <span class="char-style-override-9" xml:lang="tr-TR">Bu yüzden o, geçmişle iletişim kurma konusunda “tarihsel bellekten yoksun salt akıl”a başvuramaz; tersine, onun geçmişle bağ kurmasını sağlayacak olan şey “yaşama”dır. Dolayısıyla, geçmişe yönelirken anılarına, belleğine ve iç deneyine dayanarak geçmişi anlamaya çalışacaktır. Tarihsel dünya, bireysel ve toplumsal yaşantıların (</span><span class="char-style-override-11" xml:lang="tr-TR">gesellige Erlebnisse</span><span class="char-style-override-9" xml:lang="tr-TR">) dünyasıdır ve bu yaşantılar da ancak bireysel ya da toplumsal planda benimsenmiş olan değer, ilke, norm, kural gibi şeylere göre yönlendiklerinden, tarihsel dünya ancak bunların anlaşılması yoluyla aydınlatılabilir. Bu ilke, değer, norm, kural, ide vb. türünden şeylerin insani-toplumsal yaşamı belirleyiş tarzları ise, doğabilimsel nedensellik kategorilerine bağlı bir belirleyiş tarzı değildir. (Yeni Kantçıların, özellikle Rickert’in bu konuda Dilthey’dan oldukça etkilendiği görülebilir.) “Özgürlüğün göz kırptığı alan” olarak tarih asla doğabilimsel determinizm altında görülemez. Bu yüzden tarihe eğilmek için özel bir</span> <span class="char-style-override-11" xml:lang="tr-TR">yönelime</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Intention</span><span class="char-style-override-9" xml:lang="tr-TR">) ihtiyaç vardır. Bu da Herder’den Droysen’e kadar Alman Tarih Okulu’nun dediği gibi, geçmişi “yeniden yaşamak” (</span><span class="char-style-override-11" xml:lang="tr-TR">Nacherleben</span><span class="char-style-override-9" xml:lang="tr-TR">) ve</span> <span class="char-style-override-11" xml:lang="tr-TR">anlamaktan</span> <span class="char-style-override-9" xml:lang="tr-TR">geçer. Tin bilimci ve özellikle tarihçi belli bir sezgi gücüyle yöneldiği tarihsel olay, dönem ya da çağı zihninde “yeniden kurma” (</span><span class="char-style-override-11" xml:lang="tr-TR">Wiederaufbau</span><span class="char-style-override-9" xml:lang="tr-TR">) yoluna gidecektir. Her tarihsel dönem, Alman Tarih Okulu’nun belirttiği gibi, Dilthey için de bir bütündür ve tarihsel dönemler ya da çağlar hiçbir zaman tam olarak birbirlerine geçişli değildir. Bu yüzden tin bilimlerinin hedefi, bu “geçişli olmayan şeyin anlamı”na ulaşmaktır. Ama Dilthey, her tarihsel çağı ya da dönemi “monadik bütünlükler” de saymaz. Yani bir çağ ya da dönem tamamen kendi içine kapalı, dışarıya penceresi olmayan monadlar gibi görülemez. Her çağ ve dönem kendisinden önceki çağların ve dönemlerin bazı özelliklerini miras olarak devralır; ama her çağ ve dönem, miras olarak alınan özelliklere yeni renkler kattığı gibi, kendisi de belki daha önceki çağlarda ve dönemlerde hiç bulunmayan özellikler üretir. Her çağı kendi bütünlüğü içinde anlamanın gereği de bundan ötürüdür. Alman Tarih Okulu’nun tarihi tekilleştirici bilim olarak görmesi bu nedenle doğrudur.</span><span class="char-style-override-12" xml:lang="tr-TR">46</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ama tin bilimleri, konularına yönelirken, örneğin bir dönemi ya da çağı ele alırken, o dönem ya da çağ için başat etkenler durumundaki ide, norm, değer vb. türünden şeyleri neye göre ve nasıl saptayacaklardır?</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’a göre tin bilimleri ve özellikle tarihçilik, “tüm tarihsel fenomenlerde yaşamaya geçmiş” bazı temel ve taşıyıcı öğeler saptayabilir. Dilthey’ın “yaşama kalıpları”, “nesnelleşmeler” (</span><span class="char-style-override-11" xml:lang="tr-TR">Objektivitationen</span><span class="char-style-override-9" xml:lang="tr-TR">) adını da verdiği bu temel ve taşıyıcı öğelerin başında</span> <span class="char-style-override-11" xml:lang="tr-TR">dil</span> <span class="char-style-override-9" xml:lang="tr-TR">gelir; hatta ona göre tarihsel olayları anlamamıza en elverişli “nesnelleşme türü”</span> <span class="char-style-override-11" xml:lang="tr-TR">dil</span><span class="char-style-override-9" xml:lang="tr-TR">dir. Çünkü Dilthey için dil, “her dönemde anlamların taşıyıcısı” olmuştur.</span><span class="char-style-override-12" xml:lang="tr-TR">47</span> <span class="char-style-override-9" xml:lang="tr-TR">Bu nedenle</span> <span class="char-style-override-11" xml:lang="tr-TR">dil</span><span class="char-style-override-9" xml:lang="tr-TR">, her tarihsel dönemin kendini dışavurduğu, nesnelleştiği ortamdır. Çünkü Dilthey’a göre her tarihsel dönemde “yaşamanın belli değerleri içerilmiştir ve tarihin tüm velvelesi bu değerler çevresinde dolanır.”</span><span class="char-style-override-12" xml:lang="tr-TR">48</span> <span class="char-style-override-9" xml:lang="tr-TR">Bir tarihsel döneme damgasını vuran değerlerse, o dönemin anlamlarının taşıyıcısı olarak dilde saptanabilir. Bu yüzden tin bilimlerinin ana malzemesi her zaman dilsel ürünler olarak</span> <span class="char-style-override-11" xml:lang="tr-TR">yazılı yapıtlar</span> <span class="char-style-override-9" xml:lang="tr-TR">olur. Yazılı yapıtlar, insanların geçmişte nasıl bir tinsellik içinde yaşadıklarını anlamak için başvurmamız gereken temel malzemelerdir. Ama Dilthey, her dönemi kendine özgü bir bütün olarak görürken, bununla, bizim herhangi bir dönemin başat değerlerini ve giderek o dönemin kendine özgü tinselliğini tam olarak anlayamayacağımızı da belirtmiş olur. Çünkü bizler</span> <span class="char-style-override-11" xml:lang="tr-TR">bugün</span> <span class="char-style-override-9" xml:lang="tr-TR">belli bir tinsel donanım içinde, geçmişin değerlerinden oldukça farklı bir değerler ağı içindeyizdir ve bize az çok yabancı olan, geçmişte kalmış değerleri tam olarak anlama olanağımız da bu nedenle kısıtlıdır. Yine bu nedenle yapabileceğimiz şey, geçmişi, dilsel ürünleri, yazılı yapıtların dilini</span> <span class="char-style-override-11" xml:lang="tr-TR">yorumlayarak anlamak</span><span class="char-style-override-9" xml:lang="tr-TR">, yani</span> <span class="char-style-override-11" xml:lang="tr-TR">hermeneutik</span> <span class="char-style-override-9" xml:lang="tr-TR">yapmakla sınırlıdır. Böylece Dilthey, tin bilimleri için ana yöntem öğretisi olarak hermeneutiği önermiş olur. (Bu yöntem öğretisini daha sonra tam bir “felsefe” haline getiren günümüzün “hermeneutik felsefesi” olmuştur ki, ileride buna “Hermeneutik Tarih Anlayışı” başlığı altında değineceğiz).</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’a göre, “yaşamanın bütünlüğü”nü anlamaya çalışan tin bilimleri, her şeyden önce, “insanın kendi hakkında bir bilince ulaşması” gibi bir</span> <span class="char-style-override-11" xml:lang="tr-TR">pratik</span> <span class="char-style-override-9" xml:lang="tr-TR">amaca hizmet etmesi bakımından doğa bilimlerinden daha büyük bir önem ve öncelik taşır. Tin bilimleri ise, tam olarak “tarihsel bilimler”dir; çünkü Dilthey’a göre, “İnsan kendini ancak tarihte tanır.”</span><span class="char-style-override-12" xml:lang="tr-TR">49</span> <span class="char-style-override-9" xml:lang="tr-TR">Ama tin bilimleri, Dilthey için, idealist ve materyalist tarih felsefelerinin yaptığı gibi, tarihte bazı “son hedefler” de göstermez (tarihte yeniden bir “erekli yapı” olduğunu söyleyerek Dilthey’dan çok Hegel’e yaklaşanlar günümüzün bazı hermeneutikçi felsefecileri olacaktır). Tin bilimleri olsa olsa, insanlara kendi tarihlerini “özgürlüğün göz kırptığı bir süreç” olarak görme olanağını verir. Ona göre böyle bir olanakla insanlar olsa olsa, kendi geleceklerine ancak yine kendi tutkularının veya özgür bilinçlerinin yön verebileceğini daha iyi anlamış olurlar. Hatta bu noktada Dilthey, tinsel yaşamanın motifleri durumundaki değer, norm, ide türünden şeylerin, büyük ölçüde “irrasyonel motifler” olduğunu belirtir. Bir “dinsel adanış” ya da bir duygu olduğu kadar insan yaşamı için bir değer de olan “sevgi”nin hiçbir rasyonalitesi yoktur; ama tinsel yaşam, büyük ölçüde işte bu gibi duygu, değer ve normlara göre yönlenen bir “irrasyonel gidiş” olarak bile görülebilir. Zaten bu yüzdendir ki, bu irrasyonaliteyi aydınlatabilmek için teorik aklın</span> <span class="char-style-override-11" xml:lang="tr-TR">açıklamacı</span> <span class="char-style-override-9" xml:lang="tr-TR">tutumundan önce, tarihsel aklın</span> <span class="char-style-override-11" xml:lang="tr-TR">anlamacı</span> <span class="char-style-override-9" xml:lang="tr-TR">tutumuna ihtiyaç duyarız. Bunun yanı sıra Dilthey, Herder’in hümanite, Kant’ın</span> <span class="char-style-override-11" xml:lang="tr-TR">tarihsel işaretler</span><span class="char-style-override-9" xml:lang="tr-TR">, kendisinin</span> <span class="char-style-override-11" xml:lang="tr-TR">tarihte özgürlüğün göz kırptığı anlar</span> <span class="char-style-override-9" xml:lang="tr-TR">adını verdiği işaretlere göre, insanların daha</span> <span class="char-style-override-11" xml:lang="tr-TR">özgür</span> <span class="char-style-override-9" xml:lang="tr-TR">bir gelecek için bir olanağa sahip olduklarını, ama bu olanağı kullanıp kullanmamalarının kendilerine düştüğünü belirtir. Dilthey, idealist ve materyalist tarih felsefelerini de tarihe “özgürlüğün gerçekleşme ortamı” gözüyle bakmakla, insanların özgür olma olanaklarını bir bakıma ellerinden alıp bunu ya bir “tanrısal akıl”a ya da bir “materyalist tarih yasası”na aktardıkları ve böylece insanı “edilgin bir özgürlüğe mahkûm ettikleri” için eleştirir.</span><span class="char-style-override-12" xml:lang="tr-TR">50</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Özellikle tin bilimlerini temellendirme girişimi içinde Dilthey’ın 20. yüzyıl felsefesine etkileri büyük olmuştur. En büyük katkısı ise, Aristoteles’ten beri sürdürülegelen</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">, felsefe-tarih karşıtlığını gidermeye yönelik düşünceleridir. Aristoteles ve hemen tümüyle antikçağ, felsefe etkinliğini salt</span> <span class="char-style-override-11" xml:lang="tr-TR">teorik</span> <span class="char-style-override-9" xml:lang="tr-TR">bir etkinlik saymış, bu etkinliğin konusunu da evrende kalıcı ve değişmez olan şeyler, genelgeçer ilkeler, ideler, formlar, tözler vb. oluşturmuştur. Platon’un yaptığı</span> <span class="char-style-override-11" xml:lang="tr-TR">episteme</span> <span class="char-style-override-9" xml:lang="tr-TR">(hakiki bilgi)-</span><span class="char-style-override-11" xml:lang="tr-TR">doxa</span> <span class="char-style-override-9" xml:lang="tr-TR">(sanı bilgisi), idea-görünüş; Aristoteles’in yaptığı varlık-varolan, form-madde ayrımlarında felsefenin ilgisi daima episteme, ide, varlık, form vb. üzerine olmuştur. Bunun için de antikçağın “bilim” kavramı aslında “metafizik” kavramıyla özdeştir; bizim bugün “bilimsel bilgi” adını verdiğimiz bilgi türüne antikçağın verdiği ad</span> <span class="char-style-override-11" xml:lang="tr-TR">polihistoria</span> <span class="char-style-override-9" xml:lang="tr-TR">(çokluk bilgisi) olmuştur. Yani bugünkü bilim kavramımızı dayattığımız</span> <span class="char-style-override-11" xml:lang="tr-TR">deney</span> <span class="char-style-override-9" xml:lang="tr-TR">(hem</span> <span class="char-style-override-11" xml:lang="tr-TR">empeiria</span> <span class="char-style-override-9" xml:lang="tr-TR">hem de</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">ya da Aristoteles’te olduğu gibi her ikisini de içerecek biçimde</span> <span class="char-style-override-11" xml:lang="tr-TR">polihistoria</span><span class="char-style-override-9" xml:lang="tr-TR">) felsefenin dışında tutulmuştur. Yeniçağ bu karşıtlığı</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">empeiria</span> <span class="char-style-override-9" xml:lang="tr-TR">karşıtlığıyla sınırlandırarak aşmak istemiş ve antikçağın tersine, “bilim” kavramını tam da</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’ya dayamıştır. Böylece yeniçağ, “doğa bilimi” örneğine göre kurulmuş olan modern “bilim” kavramını üretmiştir. Ama yeniçağ öbür yandan,</span> <span class="char-style-override-11" xml:lang="tr-TR">polihistoria</span><span class="char-style-override-9" xml:lang="tr-TR">’dan</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’yı sıyırıp modern bilim kavramını sadece ona dayatırken,</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’yı yine antikçağ gibi görmüş ve bu bakımdan</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını sürdürmüştür. Böylece Bacon’dan Kant’a uzanan bir çizgide</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği sadece</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’dan ibaret bir deney tabanına dayatılmıştır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte, Dilthey’ın katkısı, yeniçağın</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">empeiria</span> <span class="char-style-override-9" xml:lang="tr-TR">ilişkisinde antikçağın koyduğu karşıtlığı kaldırmaya olduğu kadar</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını kaldırmaya yönelik çalışmasında belirir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’a göre, ilk kez Augustinus’la ortaya çıkan</span> <span class="char-style-override-11" xml:lang="tr-TR">tarih bilinci</span><span class="char-style-override-9" xml:lang="tr-TR">, tarihe bir tanrısal açımlama süreci olarak bakmak yoluyla</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını aşmak istemiştir. Tarihte kendini açan ve ona anlamını veren bir şey (Tanrı, tanrısal akıl) aramak 19. yüzyılın sistemci tarih felsefelerinde de ortaçağdan miras kalan bir düşünce olarak etkili olmuştur. Hegel buna “tin”, “ide”, “akıl” ve giderek “Tanrı”; Marx ise “tarih yasası” adını vermiştir. Tarihin belli bir “son”a doğru (</span><span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">) gittiğini ileri süren Augustinusçu tarih bilinci, yine 19. yüzyılın sistemci tarih felsefelerine de geçmiş ve Hegel ile Marx bu “son”u “özgürlük” olarak tanımlamıştır. Marx’ın bunu aynı zamanda “gerçek insanlık tarihi”nin başlangıcı saymış olması bu konuda bir ayrıcalık sayılmaz; çünkü o da aynı Augustinusçu düşünce modelini kullanmıştır. Tarihin bir başlangıcı ve sonu olduğu, onu belirleyen bir güç bulunduğu, onun bir sona doğru sürekli ilerlediği biçiminde özetlenebilecek bu düşünce modeli, bu tarih bilinci daha sonra</span> <span class="char-style-override-11" xml:lang="tr-TR">eskatolojik tarih bilinci</span> <span class="char-style-override-9" xml:lang="tr-TR">olarak adlandırılacaktır.</span><span class="char-style-override-12" xml:lang="tr-TR">51</span> <span class="char-style-override-9" xml:lang="tr-TR">Wartenburg’un buna</span> <span class="char-style-override-11" xml:lang="tr-TR">çizgisel tarih bilinci</span> <span class="char-style-override-9" xml:lang="tr-TR">adını verdiğine Birinci Bölüm’de değinmiştik.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bunun yanı sıra 18. yüzyılın sonlarına doğru Herder’le başlayan bir başka</span> <span class="char-style-override-11" xml:lang="tr-TR">tarih bilinci</span> <span class="char-style-override-9" xml:lang="tr-TR">olduğunu da gördük. Buna göre, tarihte bir “son” aramak, tarihte tanrısal, tinsel ya da maddi bir töz bulmak, tarihi bir “son”a doğru sürekli giden bir süreçmiş gibi görmek, ortaçağın yeniçağa bir mirası olarak kalmıştır. Yeniçağ bu süreci olsa olsa insanın kendi aklı ve çabasıyla</span> <span class="char-style-override-11" xml:lang="tr-TR">ilerleyen</span> <span class="char-style-override-9" xml:lang="tr-TR">bir süreç sayıp laikleştirmiştir. Dilthey’a göre 19. yüzyılın en köktenci duygulara sahip tarih filozoflarının, bu köktenciliklerini Hıristiyan Ortaçağa ait dinsel-ütopyacı bir düşünme modeli içinde formülleştirmiş olmaları bir başka garipliktir. İnsan tarihe kendi ülküleri açısından bakma hakkına kuşkusuz sahiptir. Ama aynı insan, tarihe, bu ülkülerinin “garip bir determinasyon”la gerçekleşeceği bir alan olarak bakma hakkına sahip değildir. Burada her şeyden önce insanın kendisine karşı ahlaksal sorumsuzluğa sürüklenme tehlikesi vardır. İnsanın, ülkülerini gerçekleştirmek için tek dayanağı yine kendisidir ve ona özgürlüğü getirecek hiçbir “determinasyon” yoktur. Tarihe böyle bir tarih bilinciyle bakıldığında, her dönemin ve çağın kendine özgü bir bütünlüğü olduğu, tarihte sürekli ilerleme anlamında bir akış olmadığı anlaşılır. Burckhardt’ın dediği gibi, tarihte ilerlemenin olması tarihe aykırı bir durum değildir. Ama tarihin ilerleyen dönemleri ya da çağları olabileceği gibi, düşüş çağları da vardır ve ilerleme, “tarihin büründüğü binlerce kılık”tan sadece birisidir. Örneğin Herder’e göre, antikçağın zengin düşünce dünyasına, site düzeyinde ve belli bir azınlığa açık kalmış olsa da ulaştığı demokrasi düzenine baktığımızda, ortaçağın da, hatta büyük bölümüyle yeniçağın da bu konuda büyük bir ilerleme göstermediğini söyleyebiliriz. İlerleme idesi, bireysel ve toplumsal yaşamımızda bizi güden bir ülkü ve bir yönlendirici olarak her zaman korunmalıdır. Ama bu ülkü, tarihe bakarken gözlerimizi karartmamalıdır. Böyle bir ülkü altında örneğin Herder’in “tarihte yıldızın parladığı anlar”ı saptarken, bu parıltı gözlerimizi kamaştırmamalıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte, Dilthey Herder’le başlayan ve büyük bölümüyle Alman Tarih Okulu’na da sinmiş olan böyle bir tarih bilincinin mirasçısıdır. O, antikçağın hem</span> <span class="char-style-override-11" xml:lang="tr-TR">empeiria</span> <span class="char-style-override-9" xml:lang="tr-TR">hem de</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">, yeniçağın ise sadece</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşısına koyduğu</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">’nın bizzat kendisini “historik” bir şey olarak görmüş,</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliğinin de temeline</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’yı koymuştur. Yalnız, o bu geleneksel karşıtlığı aşma denemesinde bir yandan Herder’e ve Alman Tarih Okulu’na ait bir tarih bilincine bağlıdır; öbür yandan da Hegel’in “tin” kavramının etkisi altındadır. Ama Hegel’in eskatolojik tarih bilinciyle değil, Herder ve Alman Tarih Okulu’nun tarih bilinciyle hareket edip Hegel’in tanrısallık yüklediği “tin” kavramına tamamen insani-toplumsal bir içerik gözüyle bakar ve Hegel felsefesinin tümünü, tarihe bir</span> <span class="char-style-override-11" xml:lang="tr-TR">mantıkçı tanrı</span><span class="char-style-override-9" xml:lang="tr-TR">yı sokmak isteyen bir “panlogizm” olarak niteler.</span><span class="char-style-override-12" xml:lang="tr-TR">52</span> <span class="char-style-override-9" xml:lang="tr-TR">O, “tin” kavramını insani-toplumsal yaşamanın bütünlüğü olarak kavrar ve bu kavramı bu niteliğiyle kendi “yaşama felsefesi”nin merkezine koyar. Bu haliyle tin, Dilthey için “tarihsellik”ten başka bir şey değildir. Özellikle Wartenburg ile felsefi yazışmalarında “tarihsellik” kavramını “tinsellik” ile eşanlamlı olarak geliştirmeye çalışır. Bu yüzden, onun</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını nasıl aşmak istediğini görmek için “tarihsellik” kavramına eğilmek gerekir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Aslında</span> <span class="char-style-override-11" xml:lang="tr-TR">tarihsellik</span> <span class="char-style-override-9" xml:lang="tr-TR">(Alm.</span> <span class="char-style-override-11" xml:lang="tr-TR">Geschichtlichkeit</span><span class="char-style-override-9" xml:lang="tr-TR">, İng.</span> <span class="char-style-override-11" xml:lang="tr-TR">Historicity</span><span class="char-style-override-9" xml:lang="tr-TR">, Fr.</span> <span class="char-style-override-11" xml:lang="tr-TR">Historicité</span><span class="char-style-override-9" xml:lang="tr-TR">) kavramı çokanlamlı bir sözcüktür. O bir kez, tarih biliminin kullandığı bir teknik terim (</span><span class="char-style-override-11" xml:lang="tr-TR">terminus technicus</span><span class="char-style-override-9" xml:lang="tr-TR">) olarak eski bir geçmişe sahiptir. İngiliz tarihçi Henry More, terimi 1664’te</span> <span class="char-style-override-11" xml:lang="tr-TR">historicity</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">historicalness</span> <span class="char-style-override-9" xml:lang="tr-TR">biçimlerinde kullanmıştır. Daha sonra E. Bayer’in, terimi “tarihsel olayların olgusallığı” anlamında kullandığı görülür.</span><span class="char-style-override-12" xml:lang="tr-TR">53</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kavramı</span> <span class="char-style-override-11" xml:lang="tr-TR">felsefi</span> <span class="char-style-override-9" xml:lang="tr-TR">anlamıyla kullanan ilk filozof ise Hegel olmuştur. Daha sonra Schleiermacher’in de bu kavramı kullandığı görülür. Hegel’e göre tarihsellik, “geçmişte olup-biten her şeyin geçmişte kalmasına rağmen etkisini sürdüregelmekte olması hali”dir.</span><span class="char-style-override-12" xml:lang="tr-TR">54</span> <span class="char-style-override-9" xml:lang="tr-TR">Buna göre yine Hegel için tarihsellik, “sürekli tarihsel etkililik” olarak anlaşılabilir.</span><span class="char-style-override-12" xml:lang="tr-TR">55</span> <span class="char-style-override-9" xml:lang="tr-TR">Ama Hegel’e göre, kavramı felsefi anlamıyla daha çok birinci şekliyle ve “insan tininin tarihsel varoluş tarzı”nı nitelemede kullanmak gerekir.</span><span class="char-style-override-12" xml:lang="tr-TR">56</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Hegel, Felsefe Tarihi Dersleri’nde, Batı kültürünü Grek felsefesine bağlayan derin ve içten bir ilişki olduğunu, bu yüzden “Greklerin kendilerini nasıl anladıklarını bilmenin bugünkü özümüzün kaynağına inmek ve bu özün bilincine varmak için gerekli” olduğunu belirtir.</span><span class="char-style-override-12" xml:lang="tr-TR">57</span> <span class="char-style-override-9" xml:lang="tr-TR">İşte, Hegel’e göre bir çağın, bir dönemin, bir halkın (burada Grekler) “kendisini nasıl anladığı” konusundaki, yani kendi “tinlerinin varoluş tarzı” hakkındaki bilinçleri kendi “tarihselliklerinin bilincidir.”</span><span class="char-style-override-12" xml:lang="tr-TR">58</span> <span class="char-style-override-9" xml:lang="tr-TR">Buna göre, Hegel için örneğin Grek tininin “tarihsellik karakteri”, özgürlük ve güzellik idelerine göre anlaşılabilir.</span><span class="char-style-override-12" xml:lang="tr-TR">59</span> <span class="char-style-override-9" xml:lang="tr-TR">Ama ayırt edilebileceği gibi, Hegel burada daha çok, ikinci anlamıyla, yani “özellikle bir çağı yapan etkililik” anlamında bir tarihsellik örneği vermektedir. Birinci anlamıyla tarihsellikse, Hegel’de “tinin tarih içinde kendini açtığı ortam”, “idelerin içkin birlikleriyle tarihte görünüşe çıktığı”</span> <span class="char-style-override-11" xml:lang="tr-TR">form</span> <span class="char-style-override-9" xml:lang="tr-TR">olarak görülür.</span><span class="char-style-override-12" xml:lang="tr-TR">60</span> <span class="char-style-override-9" xml:lang="tr-TR">Öyle ki Hegel’e göre “tinin gerçek idesi, aynı zamanda tarihselliğin belli formu içindedir.”</span><span class="char-style-override-12" xml:lang="tr-TR">61</span> <span class="char-style-override-9" xml:lang="tr-TR">Tarihsellik, Hegel’de tinin tarihsel sürece “girdiği”, “zamana atıldığı” olgusundan başka bir şey değildir. Yani Hegel’de tarihsellik</span> <span class="char-style-override-11" xml:lang="tr-TR">etkin</span> <span class="char-style-override-9" xml:lang="tr-TR">olan tinin kendini açmak için kullandığı bir ortam (</span><span class="char-style-override-11" xml:lang="tr-TR">medium</span><span class="char-style-override-9" xml:lang="tr-TR">), tinin görünüşe çıkma formu olarak anlaşılır. Hegel tarihsellik kavramını daha fazla da işlemez. Bu yüzden ilk Hegel monografilerini yazmış olan Karl Rosenkranz ve Rudolf Haym, tarihsellik kavramını Hegel’in özel kavram dünyası için karakteristik bulmazlar. Tersine, örneğin Haym, Hegel’in tarihsellik kavramını belirsiz ve “ihmal edilebilir” bulur.</span><span class="char-style-override-12" xml:lang="tr-TR">62</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kavram Dilthey ile Paul Yorck von Wartenburg’un yazışmalarında yeniden ele alınır (1877-1897). Dilthey kavramı, felsefesinin merkezcil kavramı olarak konumlandırmak ister. Ona göre tarihsellik, insanın tarih içinde ne’liğini (mahiyetini) yapan, tarihsel olup-bitmeler (</span><span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">) içinde insanı hem oluşturan hem de insanın oluşturduğu bir şey olarak anlaşılır. Yani tarihsellik, hem insanı yapan hem de insanın yaptığı bir şey olarak “tinsellik”tir. Bu tinsellikse, sadece ve sadece insana özgüdür ve ona aittir.</span><span class="char-style-override-12" xml:lang="tr-TR">63</span> <span class="char-style-override-9" xml:lang="tr-TR">Onu yapan ve Hegel’de olduğu gibi sonunda onunla özdeşleşecek olan bir tanrısal tin vb. yoktur. Dilthey için de Nietzsche’de olduğu gibi, tarihe tanrısallığı “bulaştıran” Hıristiyanlık olmuştur. “Hıristiyanlık insan düşüncesine</span> <span class="char-style-override-11" xml:lang="tr-TR">Tanrı’nın tarihselliği</span> <span class="char-style-override-9" xml:lang="tr-TR">düşüncesini sokmuş ve Tanrı’yı tarihselleştirmiştir.”</span><span class="char-style-override-12" xml:lang="tr-TR">64</span> <span class="char-style-override-9" xml:lang="tr-TR">Ona göre, burada insan düşüncesinin “tarihte mutlak bir anlam arama” konusunda sık sık içine düştüğü bir</span> <span class="char-style-override-11" xml:lang="tr-TR">zaaf</span> <span class="char-style-override-9" xml:lang="tr-TR">rol oynamış ve bu zaaf, teolojik veya 19. yüzyılda olduğu gibi laik-metafiziksel yoldan giderilmeye çalışılmıştır. Oysa Dilthey’a göre tarihte “mutlak anlam” değil, her zaman değişip duran bir “anlamlar çokluğu” vardır. Bu yüzden tarihsellik kavramını öncelikle tarihte genelgeçerlik arayan her türlü girişime karşı korumak gerekir. Hatta Dilthey, “genelgeçerliğe karşıt bir şey olarak tarihsellik”ten söz eder.</span><span class="char-style-override-12" xml:lang="tr-TR">65</span> <span class="char-style-override-9" xml:lang="tr-TR">Ona göre tarihsellik, doğruca “yaşamsallık” (</span><span class="char-style-override-11" xml:lang="tr-TR">Lebendigkeit</span><span class="char-style-override-9" xml:lang="tr-TR">) kavramıyla ilgilidir, ki yaşama, genelgeçerci bir açıklamacılığın değil,</span> <span class="char-style-override-11" xml:lang="tr-TR">anlama</span><span class="char-style-override-9" xml:lang="tr-TR">nın konusudur. Dilthey, Yorck von Wartenburg’un Bilinçlilik ve Tarih adlı kitabında tarihsellik kavramını “yaşama” kavramıyla ilişkiye sokmuş olmasından etkilenerek, daha sonra bu kavramı “yaşama felsefesi”nin temel kategorisi sayacaktır. Tarihsellik, “insanın bütünlüğü”, “bize dönük bir gerçeklik olarak tinsel yaşam”ın temel kategorisi olacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’ın bu tarihsellik kavramı, özellikle Dilthey-Wartenburg yazışmalarının ilk kez 1923’te yayımlanmasından sonra büyük etkiler yaratmış ve özellikle Martin Heidegger bu kavramı “insani varoluşun kökten-zamanlılığı” olarak tanımlayarak kendi “ontolojik hermeneutiği”nin merkezcil kavramı yapmıştır. Yeni Kantçı gelenek içinde bir “formel sosyoloji” geliştiren Georg Simmel, Dilthey’ın yaşama felsefesinin etkisi altında “tarihsel bilginin niteliği” sorununa eğilmiştir. Simmel’e göre Kant, doğa bilgisinde de, teorik akılda da aslında tinin özgürlüğünün ve otonomisinin işaretini görmekle, Dilthey’ı da hazırlayan kişidir. Ama Kant, çabasını teorik aklı çözümlemeye yöneltmiş, bu çabanın etkisiyle pratik aklı da teorik akıl ile analoji içinde görmeye başlamış ve bundan tam olarak sıyrılamamıştır. Dilthey, Kant’ın bu yanını tamamlamak istemiştir. Simmel’e göre Kant’ın işaret ettiği ve Dilthey’ın daha da açarak söylediği gibi, tarihte “tinin biçim verici üretkenliği”ni bulmak olanaklıdır. Çünkü Simmel’e göre, “Verili bir şey, kişilik dışı (ya da üstü) bir şey olarak tarih, insanın (Ben’in) hiçbir katkısı bulunmayan insandışı bir şey, bir natüralizmdir.”</span><span class="char-style-override-12" xml:lang="tr-TR">66</span> <span class="char-style-override-9" xml:lang="tr-TR">Oysa tarihi fiziksel zamana bağlı bir doğa tarihi olmaktan çıkaran ve onu bir natüralizm olmaktan kurtaran şey, insan tininin biçim verici etkinliğidir. Bu insana özgü biçim vericilikse, “bilen öznenin bireyselliği”nden kalkılarak anlaşılabilir. Çünkü bilen öznenin burada karşısında duran şey, kendi dışında bir şey, “dış dünya” değil, bizzat kendisinin biçimlediği ve bir parçasını oluşturduğu “tinsel dünya”dır ve bu haliyle “yaşama”dan başka bir şey değildir. Bu yüzden tarih bilgisine giden yol, Dilthey’ın belirttiği gibi geçmişi “yeniden yaşamak”tan, onu “zihinde kurmak”tan geçer. Hatta bir “tarih</span> <span class="char-style-override-11" xml:lang="tr-TR">a priori</span><span class="char-style-override-9" xml:lang="tr-TR">’si”ne giden yol bile bilen öznenin sübjektifliğinden kalkılarak görülebilir. Çünkü bilgi olayı, Simmel’e göre, “birbirine bağlı sürekli oluş zinciri”nin ürünü olarak “tarihin içinde” ortaya çıkar. Bu yüzden bilgi, “tarihsellik”, “yaşanmış gerçeklik” ve “anlam”dan kopuk biçimde “empirik yoldan okunan bir şey” olamaz.</span><span class="char-style-override-12" xml:lang="tr-TR">67</span> <span class="char-style-override-9" xml:lang="tr-TR">Tersine, bilgi ancak tinsel bir süreç içinde kazanılabilir, ki her dönemde bilgi, “tinin kendi ilgilerine göre oluşturduğu bir ürün” olarak karşımıza çıkar.</span><span class="char-style-override-12" xml:lang="tr-TR">68</span> <span class="char-style-override-9" xml:lang="tr-TR">Bu yüzden Dilthey gibi Simmel’e göre de “bilgi objesi hakkındaki bilgikuramsal tasarım, artık, objeyi mekanik olarak olup-biten doğa süreçleri gibi ele alamaz”; tersine, bilgi objesi “tinsel hareketlilik” ve “tarihsellik” tabanında ele alınabilir. Böyle olunca da Simmel için, “obje olarak tarih bir kukla oyunu değildir; böyle bir tarih ancak fiziksel süreçlerin tarihidir.”</span><span class="char-style-override-12" xml:lang="tr-TR">69</span> <span class="char-style-override-9" xml:lang="tr-TR">Bu yüzden bilim olarak tarihin objesi de “tinsel hareketlilik”tir ve tinsel hareketlilik, “tarihsel anlama”nın da olabilirliğini sağlayan “tarihsellik”tir ve bu haliyle, bize yabancı olanı, yani doğayı da anlayabilmemizin koşuludur. Bizim tarihi de, doğayı da anlama olanağımız “yaşama”dadır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Dilthey’ın “tarihsellik” kavramı, Simmel kadar Heidegger’i de etkilemiş ve Heidegger bu etkilerle ontolojik hermeneutiğin de kurucuları arasında yer almıştır. Günümüz hermeneutiği de bir bakıma Dilthey’ın “tarihsellik” kavramına dayalı olarak geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını,</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">’yı da</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’ya dayamak yoluyla aşma denemesi içinde görünmektedir ki, buna ileride “Hermeneutik Tarih Anlayışı” başlığı altında yine döneceğiz. Burada şunu saptamakla yetiniyoruz: Dilthey, öncelikle bir “yaşama filozofu”dur; yaşamanın bütünlüğü peşindedir. Öyle ki, o bu kaygıyla kendi yaşama felsefesini sağlam temellere bağlamak gibi bir ilgi içinde tin bilimlerinin temellendirilmesine geçer. Bu yüzden “yaşama filozofu” Dilthey ile “tin bilimlerinin temellendiricisi” olarak “bilim felsefecisi” Dilthey arasında bir ayrım yapmak gerekir. Bilim felsefecisi Dilthey, ileride “Tarihselcilik-Tarihsicilik Tartışması” başlığı altında göreceğimiz gibi, tarihsel bilginin “göreli bir yorum bilgisi” olacağını belirtmekle</span> <span class="char-style-override-11" xml:lang="tr-TR">tarihsel görecilik</span> <span class="char-style-override-9" xml:lang="tr-TR">ya da</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">dediğimiz bir bilgi anlayışının temsilcisidir. Yaşama filozofu Dilthey ise, “tarihsellik” kavramı altında “bütüncü bir yaşama felsefesi” peşindedir. O, bilim felsefesi düzleminde tam bir</span> <span class="char-style-override-11" xml:lang="tr-TR">görecilik</span> <span class="char-style-override-9" xml:lang="tr-TR">geliştirirken, yaşama felsefesinde ise bütüne vardıramayacağını bile bile</span> <span class="char-style-override-11" xml:lang="tr-TR">bütüncü</span> <span class="char-style-override-9" xml:lang="tr-TR">bir tutumla çalışır.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Lessing: Tarihsel Kötümsercilik</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yeni Kantçılıktan gelen bir kültür filozofu olan Theodor Lessing, 19. yüzyılda Schopenhauer’in tarih karşısındaki kötümserciliğinin 20. yüzyıldaki temsilcisi olarak görülebilir. Lessing’e göre, tarihte bir anlam arayan tüm 19. yüzyıl, gülünç düşünce oyunları içinde kendisini avutmuş ve “anlamsıza anlam verme” denemeleriyle dolup taşmıştır. Lessing’e göre “olup biten şeyler (</span><span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">) olarak tarih, rastlantısal güçlerin zaman içindeki sıralanışı”ndan başka bir şey değildir.</span><span class="char-style-override-12" xml:lang="tr-TR">70</span> <span class="char-style-override-9" xml:lang="tr-TR">Tarihte hiçbir sağlam temel, bir taşıyıcı (</span><span class="char-style-override-11" xml:lang="tr-TR">substrat</span><span class="char-style-override-9" xml:lang="tr-TR">) bulunamaz ve bu yüzden asla bir “gerçek tarih”ten söz edilemez. Bizim, tarihte bulduğumuzu sandığımız böyle temeller ya da taşıyıcılar, istek ve özlemlerimize göre uydurduğumuz fantazmalardır. “Tarih (bilimi), anıların isteklere göre şekillendirilmesini anlatmak”tan başka bir iş yapmamıştır.</span><span class="char-style-override-12" xml:lang="tr-TR">71</span> <span class="char-style-override-9" xml:lang="tr-TR">Bu yüzden Lessing için “tarih bir</span> <span class="char-style-override-11" xml:lang="tr-TR">bilim</span> <span class="char-style-override-9" xml:lang="tr-TR">değil, bir</span> <span class="char-style-override-11" xml:lang="tr-TR">keyfilik</span><span class="char-style-override-9" xml:lang="tr-TR">tir.”</span><span class="char-style-override-12" xml:lang="tr-TR">72</span> <span class="char-style-override-9" xml:lang="tr-TR">Tarih bize, geçmişte kalmış “yaşamsallığı” (</span><span class="char-style-override-11" xml:lang="tr-TR">vitalite</span><span class="char-style-override-9" xml:lang="tr-TR">) asla veremez. Mantıksal-matematiksel bir doğruluk da üretemez. Bunun gibi, Dilthey’a karşıt olarak, insanın kendisi hakkındaki bilincinin gerçekliğini de izleyemez. Tarih, geçmişi istek ve özlemlerimize göre konu yapan bir edebi türden ibarettir. “Tarih, asla sönmeyecek olan mitolojik bir şiirleştirme” hummasından başka bir şey değildir ve öyle de kalmalıdır.</span><span class="char-style-override-12" xml:lang="tr-TR">73</span> <span class="char-style-override-9" xml:lang="tr-TR">Bu yüzden tarih biliminin (!) bize sunduğu, bize anlattığı tarih (</span><span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">) her zaman bir mitos olarak kalacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Lessing, antikçağın</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">kavramına tam bir dönüş yapmış olur. Lessing’e göre tarih, Hegel, Marx ve Dilthey’a kadar uzanan bir çizgi içinde, insani-toplumsal olan her şeyin anlamını bulduğu kaynak olarak anlaşılmak istenmiştir. Oysa tam tersine o, “anlamsızlıklar yığını”ndan başka bir şey değildir. Bu yüzden bir edebi tür olarak tarih yazıcılığı da ancak ve olsa olsa bir “anlamsıza anlam verme sanatı” olabilir ve onun “gerçeklik bilimi” açısından yüklenebileceği tek işlev de budur. Lessing’in ünlü yapıtının adı da (Anlamsızca Anlam Verme Olarak Tarihçilik) onun bu tutumunun göstergesidir. Ama Lessing’e göre, bir “gerçeklik bilimi” olarak tarihten söz edebileceğimiz bir yer de vardır. O da böyle bir tarihin, birbirlerini öldürüp duran insanların ve insan topluluklarının tarihi olarak bir “mezar kazıcıları tarihi” olmasıdır.</span><span class="char-style-override-12" xml:lang="tr-TR">74</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Yeni Hegelci Tarih Anlayışı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Benedetto Croce (1866-1952) felsefeyi Hegel gibi, salt kavramlarla çalışan bir etkinlik olarak görür. Ama Croce’ye göre Hegel, gerçekliği “mantığın içine hapsetmiştir” ve gerçekliğin çokçeşitliliğine ve bu arada mantıkdışı yanlarına gözlerini kapamıştır. O, tinin bütün şekillerini bir “mantıksal mutlağın” kendini açması olarak konumlamakla, her şeyden önce gerçekliği ancak mantıksal olarak kavrayabilmemize elveren bir sınırlılık getirmiş, insan ile gerçeklik arasına “mantık” adlı tek kapılı bir duvar koymuştur. Böylece tin, kendisini akılsal olarak açan ve yine akılsal olarak kavrayabilen bir şey kılınmıştır. Oysa Croce’ye göre insan tini, kendisini önce</span> <span class="char-style-override-11" xml:lang="tr-TR">sezgisel</span> <span class="char-style-override-9" xml:lang="tr-TR">olarak kavrar ve bu kavrayış tamamen</span> <span class="char-style-override-11" xml:lang="tr-TR">tekil</span> <span class="char-style-override-9" xml:lang="tr-TR">bir tanımadır. İnsanın kendisini olduğu gibi evreni de tanıma tarzı, başlangıçta tamamen bireyseldir. Yani insanın</span> <span class="char-style-override-11" xml:lang="tr-TR">ilksel</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">primitiv</span><span class="char-style-override-9" xml:lang="tr-TR">) bilgi etkinliği</span> <span class="char-style-override-11" xml:lang="tr-TR">tekile</span> <span class="char-style-override-9" xml:lang="tr-TR">yöneliktir. Ama Croce’ye göre, insan tini daha sonra yine kendi tininin ürünü olan bir</span> <span class="char-style-override-11" xml:lang="tr-TR">mantıksallaştırma</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Logizierung</span><span class="char-style-override-9" xml:lang="tr-TR">) süreci içinde “kavram” denen şeyi üretir. Öyle ki, kavram, sonradan oluşan bir şeydir. Ne var ki, oluştuktan sonra da bizim tüm düşünme edimimizi yönlendirmeye başlar. Bu bakımdan Hegel’in felsefeyi salt kavramlarla çalışan bir etkinlik olarak görmesi doğrudur; ama evreni kavramsal bir düzen olarak konumlaması yanlıştır.</span><span class="char-style-override-12" xml:lang="tr-TR">75</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu temel konumlama içinde Croce, özellikle estetik, etik, tarih felsefesi alanlarında Hegel’in hatalı saydığı yanlarını düzeltme çabası içine, ama yine de Hegel’in temel önermelerine dayalı olarak, yoğun bir uğraşı içine girer. O, tarih felsefesine, yukarıda belirtilen temel konumlamadan hareketle, bilen öznenin (süje) mantıksal etkinliğini çözümleyerek başlar.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Croce’ye göre, insanın tüm bilgi etkinliği, başlangıçta tek tek şeylerin, yani tekilliklerin bilgisidir ve bu yüzden bizim temel bilgi edimimiz bir “tarihsel bilme”dir, yani tekilliğin bilgisine yönelik bir bilmedir ve Windelband ve Rickert gibi, Croce için de bu yolla elde edilen bilgi, “tekil yargılamanın mantıksal formu” olarak</span> <span class="char-style-override-11" xml:lang="tr-TR">assertorik</span> <span class="char-style-override-9" xml:lang="tr-TR">(yalın) yargılar ya da tekil önermeler içinde dile getirilir. Ama tekil de olsalar, biz önermelerimizi daima özne-yüklem özdeşliği tasarımına dayalı olarak, yani mantıksal yoldan kurarız. Ama olgusal içeriği olmayan totolojik önermeler dışında, ne var ki kurduğumuz hiçbir önermede özne-yüklem özdeşliği yoktur. Örneğin “Üçgen üç kenarlı şekildir,” derken, “üçgen” ile “üç kenarlı şekil” tam bir özne-yüklem özdeşliği içindedir; oysa “İnsan akıllıdır” önermesinde bir özne-yüklem özdeşliği yoktur; çünkü “akıllı” olma, “insan” olmayı</span> <span class="char-style-override-11" xml:lang="tr-TR">kısmen</span> <span class="char-style-override-9" xml:lang="tr-TR">kapsar. Yani Croce’ye göre aslında bizim tüm bilgimiz, olgusal açıdan hep tek tek şeylerin bilgisi, bir türlü “genel” olamayan bir bilgi olarak, “historik bilgi” olarak kalır. Ama biz, mantığın özdeşlik ilkesinden yararlanarak ve olaylar arasında nedensel ve zorunlu ilişkiler varsayan akıl kategorilerimize dayanarak, “tümel önerme” kalıbı içindeki “yasalar”ımızı elde ederiz. Oysa Croce’ye göre, görüldüğü gibi, bizim tüm bilgimiz bir</span> <span class="char-style-override-11" xml:lang="tr-TR">tanı bilgisi</span> <span class="char-style-override-9" xml:lang="tr-TR">olarak</span> <span class="char-style-override-11" xml:lang="tr-TR">tarihsel bilme</span> <span class="char-style-override-9" xml:lang="tr-TR">dediğimiz ilksel bilgi etkinliğimizin ürünü şeylerdir. Yani</span> <span class="char-style-override-11" xml:lang="tr-TR">gözlem</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">tasarım</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">deney</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">mantık</span> <span class="char-style-override-9" xml:lang="tr-TR">asla örtüşmez. Bu demektir ki, kavramlarımızın “genellik” ve “evrenselliğini” yapan şey, ne deney ne de mantık olabilir. Croce’ye göre, “genel kavramlar”ımızı, bu tarihsel bilme etkinliği sırasında</span> <span class="char-style-override-11" xml:lang="tr-TR">sezgisel</span> <span class="char-style-override-9" xml:lang="tr-TR">olarak üretir ve gözlemsel (ya da Croce’nin kullandığı deyimle, görüsel -</span><span class="char-style-override-11" xml:lang="tr-TR">visionel</span><span class="char-style-override-9" xml:lang="tr-TR">-) yoldan elde ettiğimiz tanı bilgisini bir mantıksal kalıp içine taşırken, tamamen kendi tinimizin sezgisel yoldan ürettiği bu genel kavramlarımızı da aslında bilgi etkinliğimiz içine daha o anda sokmuş oluruz. Croce’ye göre tinimiz, bu bilgi süreci içinde ama yine de ondan belli bir oranda bağımsız olarak, evrenle analoji halinde, bir “benzerlik ve temsil edimi”yle kendi idelerini, estetik ve ahlaksal değerlerini yaratır. Öyle ki, Croce’ye göre bu süreç içinde olgular idelerle, varlık değer yargılarıyla bir aradadır. Yani bilgi süreci, bu tinsel yaratılarla bir arada oluşan bir süreçtir. Başka bir deyişle, bizim tinimizin ürünü olan idelerden bağımsız bir bilgi süreci yoktur. Tinimiz daima bilgi ile bu idelerin “sentetik birliği” içindedir.</span><span class="char-style-override-12" xml:lang="tr-TR">76</span> <span class="char-style-override-9" xml:lang="tr-TR">Bu mantıksal ve bilgisel çözümleme sonucunda Croce, insan tinini, bilgi, ide, değer yargısı, estetik yargının bir “sentetik birlik” içinde bulunduğu bir “bütünlük” olarak konumlamış olur. Böyle olunca da ona göre, “Nesnelerin araştırıldığı yerde, onların önünde daima tinsel bir edim yer alır.”</span><span class="char-style-override-12" xml:lang="tr-TR">77</span> <span class="char-style-override-9" xml:lang="tr-TR">İşte, Croce’ye göre insan tini, bu “sentetik birliğe”, bu tinselliğe</span> <span class="char-style-override-11" xml:lang="tr-TR">tarih içinde</span> <span class="char-style-override-9" xml:lang="tr-TR">ulaşmıştır ve her yeni aşamada bu “sentetik birliğe” yeni ideler, yeni değer yargıları katarak onu zenginleştirmiştir. Bu bakımdan Croce için, “Tarih böyle bir sentez işleminden ibarettir.”</span><span class="char-style-override-12" xml:lang="tr-TR">78</span> <span class="char-style-override-9" xml:lang="tr-TR">Tarih, insan tininin tarihinden, bu “sentetik birliğin” gelişme tarihinden başka bir şey değildir. Böyle olduğu içindir ki Croce için, “Bizim tek soluk aldığımız yer tarihin potasıdır.”</span><span class="char-style-override-12" xml:lang="tr-TR">79</span> <span class="char-style-override-9" xml:lang="tr-TR">Yine bu yüzden tarihsel bilgi daima bizim</span> <span class="char-style-override-11" xml:lang="tr-TR">şimdi</span> <span class="char-style-override-9" xml:lang="tr-TR">“soluk aldığımız” çağdaş yaşam açısından geçmişe yönelmenin ürünü olarak ortaya çıkar. Çünkü insan tini, tarihini ancak son ulaştığı “sentetik birlik” aşamasından geriye doğru bakarak kavrayabilir. Bu yüzden, “Her gerçek tarih bugünün tarihidir.”</span><span class="char-style-override-12" xml:lang="tr-TR">80</span> <span class="char-style-override-9" xml:lang="tr-TR">Geçmişe anlam veren şey bugünün tinidir, Hegel’in “mutlak tin”i değildir. Bugünün tini, bunu da bizzat kendini ve çağını tanımak için yapar. “Çağdaş olma, her tarihin (bilim olarak) içkin karakteridir.”</span><span class="char-style-override-12" xml:lang="tr-TR">81</span> <span class="char-style-override-9" xml:lang="tr-TR">Bu nedenle, geçmişi anlayan tin daima bugünün tinidir. Böyle olduğu içindir ki, tarih Hegel’de olduğu gibi bir “mutlak tin”e doğru ilerleyen süreç olarak da anlaşılamaz. Tarihte insanın kendi yapıp etmelerinden kaynaklanan tinden başka bir tin yoktur. Bu yüzden tin tarihe sokulmuş, kendisini tarihte açan tanrısal bir şey değildir; tam tersine, “Tinin kendisi bizzat tarihtir.”</span><span class="char-style-override-12" xml:lang="tr-TR">82</span> <span class="char-style-override-9" xml:lang="tr-TR">Croce’ye göre tinin kendisi, her dönemde “katlanarak” hem tarihsel bir etken hem de tarihsel bir sonuç olarak gelişimini sürdürür.</span><span class="char-style-override-12" xml:lang="tr-TR">83</span> <span class="char-style-override-9" xml:lang="tr-TR">Bu bakımdan Hegel haklıdır; hatta tinin bu niteliği görülmeden, ama Hıristiyan Hegel’in değil de filozof Hegel’in saptadığı bu niteliği görülmeden “tarihsel düşüncenin kendisinden hiçbir şey çıkartılamaz.”</span><span class="char-style-override-12" xml:lang="tr-TR">84</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Croce, böylece kendi tarih felsefesine</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Historismus</span><span class="char-style-override-9" xml:lang="tr-TR">) adını verir. Onun tarihselcilik adı altında geliştirdiği görüşlere biraz ötede, “Tarihselcilik-Tarihsicilik Tartışması” başlığı altında yer vereceğiz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Robin Georg Collingwood da İngiltere’de Croce’nin vardığı sonuçlara benzer sonuçlara ulaşmıştır. Ona göre tarihsel obje, ancak tarihçi tarafından bizzat “düşünme” yoluyla bütünlenebilen bir objedir. “Tarih daima düşünülmüş olan şeylerin tarihidir.”</span><span class="char-style-override-12" xml:lang="tr-TR">85</span> <span class="char-style-override-9" xml:lang="tr-TR">Ona göre tarih, Hegel’in dediği gibi, daima belli idelere göre yönlenen bir süreçtir. Bu yüzden, örneğin politik tarih daima politik idelerin tarihidir. Biz her çağı o çağa egemen idelerin belirleyiciliği altında “düşünür” ve o çağı bu idelerin altında “bütün” olarak kavrayabiliriz. Bu nedenle tarih asla bir doğa bilimi olamaz. Tarih, doğa bilimlerinden, objeden değil,</span> <span class="char-style-override-11" xml:lang="tr-TR">süje</span><span class="char-style-override-9" xml:lang="tr-TR">’den hareket etmesiyle ayrılır. Tarih, objeyi değil, süjeyi tanımak isteyen bir etkinliktir. Tarihçi, önce kendi özgür kişiliğinin farkına varan, yani kendi kişiliğinin tarihsel bir kişilik olduğunu</span> <span class="char-style-override-11" xml:lang="tr-TR">anlayan</span> <span class="char-style-override-9" xml:lang="tr-TR">ve daha sonra bu bilinçle tarihe mal olmuş kişi ve ideleri de tanıyan insandır ve bu tavrının doğabilimsel tavra uyamayacağını bilir. Çünkü tarih bilimi doğal olguların değil, süjede bulunan şeylerin, yani “insani olanakların bilimi”dir.</span><span class="char-style-override-12" xml:lang="tr-TR">86</span> <span class="char-style-override-9" xml:lang="tr-TR">Süjede bulunan şeylerse, bu olanaklarsa daima bizden öncekilerden</span> <span class="char-style-override-11" xml:lang="tr-TR">gelenek</span> <span class="char-style-override-9" xml:lang="tr-TR">yoluyla aktarılan, insana ait bir olanaklar bilgisi olarak karşımıza çıkar. Bu yüzden tarih “durmadan genişleyen bir hazne” görünümündedir, ki tarihçi bu olanakların bilgisi, “pratik yoldan çoğalan süjedeki şeylerin bilgisi”, yani “tinin kendi hakkındaki bilgisi” peşindedir. Bu bilgiye ise tarihçi, kendi düşüncesinde, geçmişi belli ideler altında bütünleştirme, geçmişi zihninde yeniden kurma</span> <span class="char-style-override-11" xml:lang="tr-TR">yöntemiyle</span> <span class="char-style-override-9" xml:lang="tr-TR">ulaşır, ki Collingwood için bu işlem “tarih metodolojisi”nden başka bir şey değildir. Bu yüzden bir “tarih felsefesi”, Hegel ya da Marx’ın yaptıkları gibi tarih üstüne evrensel bir felsefe sistemi kurmak olamaz. Tarih felsefesi, Hegel’in “tin” kavramı hakkında söylediklerini ihmal etmeden çalışan bir “tarih biliminin felsefesi”dir. Tarihçi, belli bir dönemi ya da çağı belli ideler altında bütüncül biçimde zihninde yeniden kurarak bir betimleme yapmaya çalışır. Eğer tarihçinin yaptığı bu işe ille de “tarih felsefesi” adı verilmek isteniyorsa, Collingwood için böyle bir tarih felsefesi, aslında “tarihçinin düşüncesi”nden başka bir şey değildir.</span><span class="char-style-override-12" xml:lang="tr-TR">87</span> <span class="char-style-override-9" xml:lang="tr-TR">Bu yüzden tarihsel bilgi de her zaman “tine yönelen tarihçinin kendi tininin ürünü” olur.</span><span class="char-style-override-12" xml:lang="tr-TR">88</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Tarihselcilik-Tarihsicilik Tartışması</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Croce’nin kendi tarih felsefesine “tarihselcilik” adını verdiğine yukarıda değinmiştik ve onun tarih felsefesine geçerken yaptığı mantıksal ve bilgikuramsal temellendirmeyi kabaca betimlemeye çalışmıştık. Croce, kendi “tarihselciliği”ni, bu temellendirmeden sonra, bir “tarih felsefesi çözümlemesi” yaparak geliştirir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Croce’ye göre, birkaç istisna dışında, “tarih felsefesi” adıyla anılan disiplin, “özel bir Alman disiplini” olarak görülebilir.</span><span class="char-style-override-12" xml:lang="tr-TR">89</span> <span class="char-style-override-9" xml:lang="tr-TR">Croce için tüm büyük tarih felsefeleri, Herder’den Hegel ve Marx’a kadar “Alman etiketi” taşır. Bu özel Alman disiplinininse, daima mitolojik (Romantikler), teolojik (Hegel) ve metafizik (Marx) bir kaynağı olmuş ve “felsefe” daima “tarih”in</span> <span class="char-style-override-11" xml:lang="tr-TR">üstüne</span> <span class="char-style-override-9" xml:lang="tr-TR">konmuştur. Bu özel Alman disiplininin en büyük tutarsızlığı da Croce’ye göre burada belirmektedir. Çünkü örneğin Hegel’e göre tüm insani olaylar tarihsel koşullar altında ve tarih içinde meydana gelir. Ama Croce’ye göre bu saptamayı yaparlarken Hegel ve Marx, şu “naif” inançtan hareket eder: “İnsan,</span> <span class="char-style-override-11" xml:lang="tr-TR">tarihi</span> <span class="char-style-override-9" xml:lang="tr-TR">tümüyle görebileceği</span> <span class="char-style-override-11" xml:lang="tr-TR">tarih-üstü</span> <span class="char-style-override-9" xml:lang="tr-TR">bir noktaya çıkabilir.”</span><span class="char-style-override-12" xml:lang="tr-TR">90</span> <span class="char-style-override-9" xml:lang="tr-TR">Bu noktaya çıkma olanağını da “felsefe” sağlar. Ama Croce’ye göre tüm insani olaylar ve bu olaylar hakkındaki tüm insani bilgi, tarihsel koşullar içinde ortaya çıkıyorsa, kuşkusuz ki bu olayların bilgisi, ancak “içinde yaşanılan çağın bilgisi” olmakla sınırlıdır.</span><span class="char-style-override-12" xml:lang="tr-TR">91</span> <span class="char-style-override-9" xml:lang="tr-TR">Öyle ki bir “tarih felsefesi” ancak ve ancak “bir çağın kendine ait yorumu”ndan ibaret kalır ve asla tarihi</span> <span class="char-style-override-11" xml:lang="tr-TR">tümüyle</span> <span class="char-style-override-9" xml:lang="tr-TR">kapsayamaz. Herder de zaten bunu açıkça belirtmişti. Ama Alman İdealistleri ve Marx, bu “naif” doğruyu apaçık atlamışlardır. Croce’ye göre tarihi</span> <span class="char-style-override-11" xml:lang="tr-TR">tümüyle</span> <span class="char-style-override-9" xml:lang="tr-TR">bilme savı, tarih felsefesine Hıristiyan teolojisinden geçmiş “açınımcılık (</span><span class="char-style-override-11" xml:lang="tr-TR">Offenbarung</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">revelation</span><span class="char-style-override-9" xml:lang="tr-TR">) hastalığı”ndan kaynaklanmıştır.</span><span class="char-style-override-12" xml:lang="tr-TR">92</span> <span class="char-style-override-9" xml:lang="tr-TR">Tarih felsefesini bu hastalıktan kurtarmak gerekir. Çünkü Croce’ye göre</span> <span class="char-style-override-11" xml:lang="tr-TR">tarihin belli bir ânında</span> <span class="char-style-override-9" xml:lang="tr-TR">yaşayan bizler,</span> <span class="char-style-override-11" xml:lang="tr-TR">tarihin tümü üstüne</span> <span class="char-style-override-9" xml:lang="tr-TR">bir şey söylemek hak ve olanağına asla sahip değilizdir.</span> <span class="char-style-override-11" xml:lang="tr-TR">Tarihin tümü</span> <span class="char-style-override-9" xml:lang="tr-TR">üstüne konuşan bir “tarih felsefesi”, bu nedenle olamaz. Bunun gibi, geçmişe yönelik, sınırlı ve bizim bugünümüze ait bir yoruma da artık, “felsefe” gözüyle bakılamaz. Çünkü Croce için de felsefe, antikçağın konumladığı biçimde bir “salt düşünme etkinliği”, bir</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">’dır ve bu yüzden böyle bir etkinlik olarak felsefe “tarihi aşar.”</span><span class="char-style-override-12" xml:lang="tr-TR">93</span> <span class="char-style-override-9" xml:lang="tr-TR">Yine böyle olduğu için de “felsefe tarihsel düşünmenin metodolojisi” olamaz.</span><span class="char-style-override-12" xml:lang="tr-TR">94</span> <span class="char-style-override-9" xml:lang="tr-TR">Croce’ye göre, geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığı, bu yüzden sistemci “tarih filozofları”nın yaptıkları gibi tarihe felsefeden ithal edilmiş bir “genellik” sokmakla aşılamaz. Felsefenin tarihte bulabileceği hiçbir “genellik” yoktur; bu yüzden o, tarihe tarihten bulduğu “genellik”leri değil, hep kendisini ürettiği “genellik”leri taşıyıp durmuştur. Ama Croce’ye göre öbür yandan, tarihe yönelen bir</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği de “genellik”ten kopamaz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İşte, Croce’ye göre, bir Alman disiplini olarak tarih felsefesi, bu</span> <span class="char-style-override-11" xml:lang="tr-TR">ikilem</span><span class="char-style-override-9" xml:lang="tr-TR">i “felsefeyi tarihin üstüne koyma” yoluyla gidermek istemiştir. Oysa Croce’ye göre bu ikilem bu yolla giderilemez. Felsefe-tarih karşıtlığı, karşıtlardan birini öbürünün üstüne taşıma yoluyla ortadan kaldırılamaz. Croce’ye göre ikilem, ancak insanın “kendisini</span> <span class="char-style-override-11" xml:lang="tr-TR">sezgisel</span> <span class="char-style-override-9" xml:lang="tr-TR">yoldan bir tarihsel ne’lik (mahiyet) ve çağını da geçmişe katlanan bir tarihsel bütün olarak hissetmesi” yoluyla aşılabilir.</span><span class="char-style-override-12" xml:lang="tr-TR">95</span> <span class="char-style-override-9" xml:lang="tr-TR">İnsan, çağını da, çağın bir parçası olarak kendi tinini de felsefe yoluyla değil, ancak bu</span> <span class="char-style-override-11" xml:lang="tr-TR">sezgiyle</span> <span class="char-style-override-9" xml:lang="tr-TR">“tarihsel bir şey” olarak kavrayabilir ve bu sezgisel kavrayışını da artık sonradan</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">yoluyla temellendirmesine gerek yoktur. Felsefenin kendisi böyle bir sezgiyi ne doğrulayabilir ne de yanlışlayabilir. Ama felsefenin kendisi böyle bir sezgisel kavrayış altında çalışan bir etkinlik olabilir. Ne var ki bu sezgi, ona</span> <span class="char-style-override-11" xml:lang="tr-TR">tüm tarih</span> <span class="char-style-override-9" xml:lang="tr-TR">hakkında konuşma olanağı verecek bir “içe doğuş”, bir “açınım” değildir. Bu sezgi tamamen, insanın kendisi hakkındaki deneyiminin ürünüdür. Bu yüzden insan,</span> <span class="char-style-override-11" xml:lang="tr-TR">bugün</span> <span class="char-style-override-9" xml:lang="tr-TR">için belli bir çağda yaşamakta olduğunu bildiğinden, kendi tarih yorumunun, geçmişi</span> <span class="char-style-override-11" xml:lang="tr-TR">tam</span> <span class="char-style-override-9" xml:lang="tr-TR">olarak kapsayamayacağını bilmek, hele gelecek hakkında hiçbir şey içeremeyeceğini anlamak zorundadır. Oysa “büyük tarih filozofları”nın hemen hepsi, insanlığın</span> <span class="char-style-override-11" xml:lang="tr-TR">kesinlikle</span> <span class="char-style-override-9" xml:lang="tr-TR">belli bir çağın başında bulunduğuna, bu çağın genel nitelikleriyle “bilindiğine” inanır. Bu inanç onlara, gelecek hakkında konuşabilecekleri inancını da getirir, ki işte insan, Croce’ye göre, kendisini, kendisini de belirleyen tarihsel koşulların</span> <span class="char-style-override-11" xml:lang="tr-TR">üstünde</span> <span class="char-style-override-9" xml:lang="tr-TR">bir yerde görmeye böyle başlar ve tarihin tümü üzerinde</span> <span class="char-style-override-11" xml:lang="tr-TR">önbilisel</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">prognostik</span><span class="char-style-override-9" xml:lang="tr-TR">) yorumlar yapmaya böyle geçer; yaptığının bir</span> <span class="char-style-override-11" xml:lang="tr-TR">kehanet</span> <span class="char-style-override-9" xml:lang="tr-TR">olacağının farkında olmadan.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Croce, daha sonra Popper’de de bir benzerini bulabileceğimiz biçimde “tarih felsefesi” adıyla bir felsefe disiplinini yadsımış olur. Ona göre “tarih felsefesi” diye bir şey olamaz; çünkü tarihe tarihin</span> <span class="char-style-override-11" xml:lang="tr-TR">üstünden</span> <span class="char-style-override-9" xml:lang="tr-TR">bakma olanağı yoktur. Ama insan, Croce’ye göre, kendisini</span> <span class="char-style-override-11" xml:lang="tr-TR">sezgisel</span> <span class="char-style-override-9" xml:lang="tr-TR">yoldan “tarihsel” bir şey olarak kavradığı anda, aslında felsefe ile tarihin</span> <span class="char-style-override-11" xml:lang="tr-TR">özdeşliği</span><span class="char-style-override-9" xml:lang="tr-TR">ni de kavrar. Bu anda felsefe ona salt bir</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği olarak görünmez. Tersine, Dilthey’da da olduğu gibi, bu</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliğinin de ardında bulunan ve bu</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliğini de olanaklı kılan bir “tin” olduğunu</span> <span class="char-style-override-11" xml:lang="tr-TR">sezer</span><span class="char-style-override-9" xml:lang="tr-TR">; bu tin ise, onun tarih içinde yaptığı ve tarih içinde onu yapan şey olarak bizzat “tarih”ten başka bir şey değildir. O,</span> <span class="char-style-override-11" xml:lang="tr-TR">sezgisel</span> <span class="char-style-override-9" xml:lang="tr-TR">düzlemde bir tin-tarih özdeşliğine böylece vardıktan sonra artık, bu tin hakkındaki bilgisinin de ancak</span> <span class="char-style-override-11" xml:lang="tr-TR">kavramsal</span> <span class="char-style-override-9" xml:lang="tr-TR">bir bilgi olabileceğini anlar. Bu yüzden Hegel’in dediği gibi, insanın tin ve tarih hakkındaki bilgisi ancak mantıksal-kavramsal bir bilgi olabileceğinden, insan</span> <span class="char-style-override-11" xml:lang="tr-TR">bu düzlemde felsefe ile tarihin de özdeş olacaklarını görür.</span> <span class="char-style-override-9" xml:lang="tr-TR">Böylece,</span> <span class="char-style-override-11" xml:lang="tr-TR">bireysel</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">toplumsal olan</span><span class="char-style-override-9" xml:lang="tr-TR">ın,</span> <span class="char-style-override-11" xml:lang="tr-TR">tekil</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">genel olan</span><span class="char-style-override-9" xml:lang="tr-TR">ın,</span> <span class="char-style-override-11" xml:lang="tr-TR">tarih</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">felsefe</span><span class="char-style-override-9" xml:lang="tr-TR">nin,</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">’nın “aynı tarihsel varoluşun iki yüzü” olduğunun bilincine varır.</span><span class="char-style-override-12" xml:lang="tr-TR">96</span> <span class="char-style-override-9" xml:lang="tr-TR">Croce’ye göre böyle bir bilince “bilimsel” yoldan da ulaşılamaz. Çünkü tarihsel olayların, sınırsız bir olgusal malzeme yığını (</span><span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">) olarak bugünle olan nedensel bağı empirik yoldan asla kanıtlanamaz. “Bilim olarak tarih”, geçmişi asla “olduğu gibi” bilemez; tam tersine, “olgusal” olmaya özenen bir “tarih bilimi” tarih karşısında daima “septik” kalmak zorundadır. Öyleyse “insani olan her şeyin tarihsel olduğu” bilinci, yani</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">historizm</span><span class="char-style-override-9" xml:lang="tr-TR">) bilinci, ne</span> <span class="char-style-override-11" xml:lang="tr-TR">felsefe</span><span class="char-style-override-9" xml:lang="tr-TR">den ne de</span> <span class="char-style-override-11" xml:lang="tr-TR">bilim</span><span class="char-style-override-9" xml:lang="tr-TR">den edinilir. Bunun gibi, bu bilinci ne felsefe ne de bilim yoluyla denetleme olanağı vardır; o ancak</span> <span class="char-style-override-11" xml:lang="tr-TR">sezgi</span> <span class="char-style-override-9" xml:lang="tr-TR">yoluyla ulaşılan bir bilinçtir. Ama bu bilinç felsefeyi de, bilimi de “anlamlı” kılan bir bilinçtir.</span><span class="char-style-override-12" xml:lang="tr-TR">97</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">kavramını kullanmakla Croce, aslında kendisine kadar Alman felsefe geleneğinde en az 60-70 yıldır tartışılagelmekte olan bir konuyu yeniden gündeme getirmiş olur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">Tarihselcilik</span> <span class="char-style-override-9" xml:lang="tr-TR">(Alm.</span> <span class="char-style-override-11" xml:lang="tr-TR">Historismus</span><span class="char-style-override-9" xml:lang="tr-TR">) sözcüğü ilk kez Romantiklerden Novalis tarafından 19. yüzyılın ilk yarısında kullanılmış ve özellikle de yüzyılın ortalarından sonra yaygınlaşmıştır. Ne var ki sözcük, özellikle Hegel sisteminin parçalanmasından sonra çok çeşitli ve hatta birbirine karşıt anlamları içeren çok karmaşık bir anlam içeriğiyle karşımıza çıkar. Örneğin Christlieb Julius Braniss, 1848’de sözcüğü, Schelling ve Hegel’e dayanarak, “özgürlüğe doğru ilerleyen dünya tarihinin özniteliğini görme biçimi” olarak tanımlar.</span><span class="char-style-override-12" xml:lang="tr-TR">98</span> <span class="char-style-override-9" xml:lang="tr-TR">Ona göre bu anlamıyla tarihselcilik,</span> <span class="char-style-override-11" xml:lang="tr-TR">natüralizm</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">determinizm</span> <span class="char-style-override-9" xml:lang="tr-TR">kavramlarına karşıt bir anlam içeriğiyle bir “özgürlük felsefesi” için gerekli olan görü tarzının adıdır. Bu görü tarzı, bu “perspektif”, Braniss’e göre, ethos-varlık (doğa), özgürlük-zorunluluk ayrımı yapmak için gereklidir. Daha sonra Carl von Prantl, 1852’de tarihselcilik kavramını “hermeneutik tarih kavrayışı” olarak tanımlamıştır.</span><span class="char-style-override-12" xml:lang="tr-TR">99</span> <span class="char-style-override-9" xml:lang="tr-TR">Prantl’a göre, tarihe spekülatif-idealist tarih felsefesiyle (Hegel) değil, tarihsel tekillikleri anlamak için eğilmek gerekir. Ama tüm tarihe tümelci bir tarzda eğilmek, yani onda bir “genellik” aramaya da çalışmak gereklidir; ki burada tüm tarihi bir genel yoruma sokma,</span> <span class="char-style-override-11" xml:lang="tr-TR">hermeneua</span> <span class="char-style-override-9" xml:lang="tr-TR">yapma isteğimizi, ancak tüm tarihte bir “mutlak nokta” varsaymakla ve tarihe bu “mutlak nokta”dan bakmakla doyurabiliriz. Bu “mutlak nokta” ise, “tarihin akla uygun bir gelişimi olduğu” varsayımıdır ki Prantl, bu varsayımla iş gören tutuma</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">adını verir.</span><span class="char-style-override-12" xml:lang="tr-TR">100</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Novalis, Braniss ve Prantl, terimi</span> <span class="char-style-override-11" xml:lang="tr-TR">olumlu</span> <span class="char-style-override-9" xml:lang="tr-TR">kullanırken; Ludwig Feuerbach, 1839’da, tarihselciliği, dinsel geleneğe tutuklanmış ve geçmişin tam olarak asla kavranılamayacak olaylarını tam olarak kavrama iddiasında olan bir görüş olarak eleştirmiştir.</span><span class="char-style-override-12" xml:lang="tr-TR">101</span> <span class="char-style-override-9" xml:lang="tr-TR">Rudolf Haym ise terimi, 1857’de Hegel’in tarih metafiziğini ve politik tutuculuğunu adlandırmada kullanır.</span><span class="char-style-override-12" xml:lang="tr-TR">102</span> <span class="char-style-override-9" xml:lang="tr-TR">Bunun gibi, Heinrich Moritz Chalybäus için de tarihselcilik, “tarihsel hırdavat”a dört elle sarılan bir tutuculuk, hatta gericilik simgesidir.”</span><span class="char-style-override-12" xml:lang="tr-TR">103</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Terim, 1870’lerden Birinci Dünya Savaşı’na kadar, daha çok bu olumsuz anlamlarıyla kullanılagelir. Bu yıllarda örneğin ekonomist ve tarihçi Gustav Schmoller de tarihselciliği, “teori (</span><span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">) ve tarihin (</span><span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">) uygunsuz bir karışımı” olarak betimler.”</span><span class="char-style-override-12" xml:lang="tr-TR">104</span> <span class="char-style-override-9" xml:lang="tr-TR">Rickert ve Simmel, terimi, onlara göre “metafiziksel anlamından sıyırarak”, tarihsel olaylarda birikim ve geleneğin belirleyiciliğini görmemizi sağlayan bir “bakış açısı” olarak nitelerler.”</span><span class="char-style-override-12" xml:lang="tr-TR">105</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihselcilik kavramı 1920’lerde Almanya’da tam bir tartışma konusu olur. Bu dönemde tarihselcilikten anlaşılan şeylerden birisi,</span> <span class="char-style-override-11" xml:lang="tr-TR">tarihsel pozitivizm</span><span class="char-style-override-9" xml:lang="tr-TR">dir. Buna göre tarihselcilik, tarihçinin seçilmiş olgulara dayalı olarak yaptığı araştırmadan, bu kısıtlı bir araştırma da olsa,</span> <span class="char-style-override-11" xml:lang="tr-TR">tüm geçmişi</span> <span class="char-style-override-9" xml:lang="tr-TR">sorgulamaya geçme</span> <span class="char-style-override-11" xml:lang="tr-TR">yöntem</span><span class="char-style-override-9" xml:lang="tr-TR">idir. Bu yöntemde süje, tarihsel olan her şeyin kendisinden türediği, tarihin taşıyıcısının insan ve insanın yarattığı şeyler olduğu varsayımından hareket edecek, ama kendi bakış noktasının da bu bütünlüğü anlamada göreli kalacağını peşinen kabul edecektir. Daha çok Dilthey ve Dilthey Okulu’na mal edilen bu tip tarihselciliğe Ernst Troeltsch, daha sonra</span> <span class="char-style-override-11" xml:lang="tr-TR">tarihsel görecilik</span> <span class="char-style-override-9" xml:lang="tr-TR">adını verir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Gerçekten de Ernst Troeltsch Almanya’da 1920’lerde tarihselcilik üzerine sürdürülen tartışmaların odağında yer alan kişi olmuştur. Troeltsch, Dilthey’la tartışma içinde, doğa bilimleri ile tin bilimleri arasındaki ayırımda, doğa bilimlerinin bir</span> <span class="char-style-override-11" xml:lang="tr-TR">natüralistik determinizm</span><span class="char-style-override-9" xml:lang="tr-TR">den, tin bilimlerinin ise bir</span> <span class="char-style-override-11" xml:lang="tr-TR">tarihsel görecilik</span><span class="char-style-override-9" xml:lang="tr-TR">ten hareket ettiklerini belirtir.</span><span class="char-style-override-12" xml:lang="tr-TR">106</span> <span class="char-style-override-9" xml:lang="tr-TR">Ona göre Dilthey ve okulunun “tarihsel göreciliği”ni</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">olarak da adlandırmak gerekir. Çünkü Troeltsch’e göre Dilthey, her ne kadar tarihte bir “bütünlük” peşine ayrıca düşmüşse de tarih anlayışında, bir tarihçi olarak, aslında göreci (</span><span class="char-style-override-11" xml:lang="tr-TR">relativist</span><span class="char-style-override-9" xml:lang="tr-TR">) kalmıştır. Troeltsch, ne var ki Dilthey’ın tarihselciliğini “seçilmiş olaylara göreci olarak yönelmesi bakımından septik bir güvensizlik ve verimsizlik” içinde bulur.</span><span class="char-style-override-12" xml:lang="tr-TR">107</span> <span class="char-style-override-9" xml:lang="tr-TR">Böylece Troeltsch, Dilthey’ın tarihselciliği karşısında olumsuz bir tavır takınmış olur. Ama biraz ileride göreceğimiz gibi, Troeltsch, tarihselcilik konusunda daha sonra tamamen değişik bir tavır takınacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">1920’li yıllar kavramın tam bir çokanlamlılık içinde iyice bulanıklaştığı yıllardır. Erich Rothacker, 1920’de bir</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Historismus</span><span class="char-style-override-9" xml:lang="tr-TR">) ve</span> <span class="char-style-override-11" xml:lang="tr-TR">tarihsicilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Historisismus</span><span class="char-style-override-9" xml:lang="tr-TR">) ayrımı yapar. Rothacker’e göre tarihsicilik, örneklerini Hegel ve Marx’ta gördüğü “evreni olduğu kadar insanlık tarihini de ilkel mekanik analojilerle kavramaya çalışan çocukça bir natüralizm”dir</span><span class="char-style-override-12" xml:lang="tr-TR">108</span> <span class="char-style-override-9" xml:lang="tr-TR">ve bu “ilkel natüralistik analoji”, filozoflara, dünya tarihini de açıklayabilecekleri konusunda “ilkel bir cesaret veren” kaynak olmuştur.”</span><span class="char-style-override-12" xml:lang="tr-TR">109</span> <span class="char-style-override-9" xml:lang="tr-TR">Ama Rothacker’in,</span> <span class="char-style-override-11" xml:lang="tr-TR">tarihsicilik</span> <span class="char-style-override-9" xml:lang="tr-TR">terimini kullanmış olması, bazı yazarlarca, tarihselciliğin de bir çeşit tarihsicilik olduğu şeklinde yorumlanmış ve bundan sonra bu iki terim hep birbirine karıştırılarak kullanılagelmiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Troeltsch, 1922’de yayımlanan Tarihselcilik ve Sorunları adlı ünlü yapıtıyla, kavramı bu çok çeşitli ve bulanık anlamlarıyla çözümleme ve sağlam bir tarihselcilik kavramı elde etme girişiminde bulunmuştur. Ona göre,</span> <span class="char-style-override-11" xml:lang="tr-TR">kötü tarihselcilik</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">iyi tarihselcilik</span> <span class="char-style-override-9" xml:lang="tr-TR">olmak üzere iki tarihselcilik vardır.</span> <span class="char-style-override-11" xml:lang="tr-TR">Kötü tarihselcilik</span><span class="char-style-override-9" xml:lang="tr-TR">, Troeltsch’e göre, “insan hakkındaki tüm bilgi ve düşüncemizin tarihsel olduğu ve insanı ancak bu haliyle anlamak gerektiği” iddiasıdır.</span><span class="char-style-override-12" xml:lang="tr-TR">110</span> <span class="char-style-override-9" xml:lang="tr-TR">Bu anlamıyla kötü tarihselcilik, Troeltsch’e göre, her şeyi tine bağlayan bir “tin felsefesi”nden başka bir şey değildir ve bu haliyle her şeyi tinin belirlediği ve taşıdığı gibi bir düşünceye ve buradan da bir kaderciliğe dayanır. Bu anlamıyla Troeltsch’ün</span> <span class="char-style-override-11" xml:lang="tr-TR">kötü tarihselcilik</span> <span class="char-style-override-9" xml:lang="tr-TR">dediği şeyle Rothacker’in</span> <span class="char-style-override-11" xml:lang="tr-TR">tarihsicilik</span> <span class="char-style-override-9" xml:lang="tr-TR">dediği şey arasındaki benzerlik açıktır.</span> <span class="char-style-override-11" xml:lang="tr-TR">İyi tarihselcilik</span> <span class="char-style-override-9" xml:lang="tr-TR">(ya da Troeltsch buna sadece “tarihselcilik” de der) ise, Dilthey’ın tin bilimleri için önerdiği bir “tarihsel düşünme metodolojisi”dir.</span><span class="char-style-override-12" xml:lang="tr-TR">111</span> <span class="char-style-override-9" xml:lang="tr-TR">Bu anlamıyla iyi tarihselcilik, Dilthey’ın</span> <span class="char-style-override-11" xml:lang="tr-TR">tarihsel göreciliği</span> <span class="char-style-override-9" xml:lang="tr-TR">ile eşanlamlıdır. Ama hemen saptanabileceği gibi, Troeltsch, aynı</span> <span class="char-style-override-11" xml:lang="tr-TR">tarihsel görecilik</span> <span class="char-style-override-9" xml:lang="tr-TR">terimini 1920’de olumsuz betimlemişti. Troeltsch, bunu bilerek yaptığını, eski tanımını bilerek değiştirdiğini belirtir ve o bundan sonra</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">terimini hep bu yeni anlamıyla kullanır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Troeltsch’e göre</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">natüralizm</span><span class="char-style-override-9" xml:lang="tr-TR">, “modern dünyanın iki büyük bilimsel yaratısı”dır.</span><span class="char-style-override-12" xml:lang="tr-TR">112</span> <span class="char-style-override-9" xml:lang="tr-TR">Onlar, “tin bilimleri” ve “doğa bilimleri” olarak, artık geçmişin metafiziğinin (doğa felsefesinin) ve etiğinin (ahlak öğretisinin) yerini almışlardır. Modern dünyanın ilk büyük bilimsel yaratısı ise, Francis Bacon’la birlikte başlayan</span> <span class="char-style-override-11" xml:lang="tr-TR">natüralizm</span><span class="char-style-override-9" xml:lang="tr-TR">dir. Yeniçağın bilgi kuramı da Descartes’ın süje ile objeyi birbirinden</span> <span class="char-style-override-11" xml:lang="tr-TR">ayırmasıyla</span> <span class="char-style-override-9" xml:lang="tr-TR">başlar. Ama Troeltsch’e göre bu ayrımla birlikte, “süje” ve “insan tini” bir</span> <span class="char-style-override-11" xml:lang="tr-TR">çift yönelim</span> <span class="char-style-override-9" xml:lang="tr-TR">içine de girmiş oldu. Yani o,</span> <span class="char-style-override-11" xml:lang="tr-TR">natüralist</span> <span class="char-style-override-9" xml:lang="tr-TR">yoldan “maddesel alanda genel ve yasal olanı saptama”ya giderken,</span> <span class="char-style-override-11" xml:lang="tr-TR">tarihselci</span> <span class="char-style-override-9" xml:lang="tr-TR">yoldan “tarihsel-tinsel olan”a yönelmeye başlamıştır. Bu yüzden modern bilimler birbirlerine öylesine halkalanırlar ki, “</span><span class="char-style-override-11" xml:lang="tr-TR">natüralizm</span><span class="char-style-override-9" xml:lang="tr-TR">, en sonunda, salt verili olan şeyler olarak uzam içinde yer alan cisimsel büyüklüklere yönelirken;</span> <span class="char-style-override-11" xml:lang="tr-TR">tarihselcilik</span><span class="char-style-override-9" xml:lang="tr-TR">, tinin tarih içindeki özel birikimlerini ele almak üzere, tinin kendi kendisini kavramasına yönelir.”</span><span class="char-style-override-12" xml:lang="tr-TR">113</span> <span class="char-style-override-9" xml:lang="tr-TR">Bu anlamda tarihselcilik de Troeltsch’e göre, Dilthey’ın</span> <span class="char-style-override-11" xml:lang="tr-TR">tarihsel göreciliği</span><span class="char-style-override-9" xml:lang="tr-TR">ni örnek almalıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu belirlemeler altında Troeltsch,</span> <span class="char-style-override-11" xml:lang="tr-TR">kötü tarihselciliği</span> <span class="char-style-override-9" xml:lang="tr-TR">yeniden şöyle betimler: “Biz kötü tarihselcilikten sakınıyoruz. Bu türlü tarihselcilik, tarihi büyük ölçüde genel yasalar, sistemler ve doğabilimsel zorunluluklar altında yanlış bir analojiyle ele alan tarihselciliktir.”</span><span class="char-style-override-12" xml:lang="tr-TR">114</span> <span class="char-style-override-9" xml:lang="tr-TR">Bu anlamıyla kötü tarihselciliğin, Rothacker’in tarihsiciliğinden hemen hiçbir farkı olmadığı yeniden görülebilir. Kötü tarihselcilik, Troeltsch için, Hegel ve Marx’ın tutumlarını kapsayan bir kadercilik ve kehanetçiliğin de hazırlayıcısıdır (daha sonra Karl Popper de Troeltsch’ün tanımını benimseyecek, ama “kötü tarihselcilik” terimi yerine “tarihsicilik” terimini yeğleyecektir). Ama Troeltsch, kötü tarihselciliği sadece Hegel ve Marx’ın tutumlarıyla da sınırlamaz. Ona göre, tin bilimlerinden yola çıkıp “her şeyi anlamak”, “tarihte her şeye yayılmış bir anlam olduğunu ve bunun ‘bütüncül’ olarak kavranabileceğini savunmak” da her zaman az veya çok</span> <span class="char-style-override-11" xml:lang="tr-TR">septik</span> <span class="char-style-override-9" xml:lang="tr-TR">kalması gereken iyi tarihselciliğe göre kötü bir tarihselciliktir.</span><span class="char-style-override-12" xml:lang="tr-TR">115</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Troeltsch’ün tarihselcilik kavramını böyle betimlemiş olması, daha sonra bu kavramın anlamı bakımından oldukça belirleyici olmuştur. Yeni Kantçılar ve özellikle Rickert, kavramı “tarihsel görecilik” olarak anlarken; Karl Mannheim ve Theodor Litt, tarihselciliği, Kant’ın salt akıl kategorilerine koşutluk içinde, “tarihsel düşünmenin kategorisi” sayarlar.</span><span class="char-style-override-12" xml:lang="tr-TR">116</span> <span class="char-style-override-9" xml:lang="tr-TR">Karl Mannheim için tarihselcilik, Troeltsch’ün belirttiği gibi, “bireysel oluşumları genel praksise göre somut ve gözlemci yoldan betimlemek” için gerekli olan “tarihsel düşünme ilkesi”dir. Çünkü tarih daima</span> <span class="char-style-override-11" xml:lang="tr-TR">anlamacı</span> <span class="char-style-override-9" xml:lang="tr-TR">bir etkinlik altında “tarihsel anlamı olan yaşam bütünlükleri”ne, Troeltsch’ün bir terimiyle “kolektif tekilliklere” yönelir ki, Mannheim için bunlar, halklar, devletler, toplumsal sınıflar vb. türündendirler ve her şeyimiz gibi bilgimiz de böyle “kolektif tekillikler” altında oluştuğundan, bilginin de</span> <span class="char-style-override-11" xml:lang="tr-TR">toplumsal</span> <span class="char-style-override-9" xml:lang="tr-TR">bir niteliği vardır. Buradan hareketle Mannheim, çağdaş “bilgi sosyolojisi”nin kurucusu olur.”</span><span class="char-style-override-12" xml:lang="tr-TR">117</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Friedrich Meinecke, tarihselciliği Aydınlanma’dan bu yana tarihsel düşünme tarzının ortaya çıkarttığı en kapsayıcı kategori sayar.”</span><span class="char-style-override-12" xml:lang="tr-TR">118</span> <span class="char-style-override-9" xml:lang="tr-TR">Ona göre sözcük, Dilthey’la birlikte, her şeyden önce insan bilincine şu uyarıyı sokmuştur: “Dıştan kavradığımız fenomenlerin ardında, tin tarihinin büyük ve önemli fenomenleri yatmaktadır.”</span><span class="char-style-override-12" xml:lang="tr-TR">119</span> <span class="char-style-override-9" xml:lang="tr-TR">Öyle ki Meinecke’ye göre, bizler ancak tarihselcilik sayesinde, “Batı düşüncesinin yaşamış olduğu büyük tinsel devrimleri anlama olanağına kavuşmuş olduk.”</span><span class="char-style-override-12" xml:lang="tr-TR">120</span> <span class="char-style-override-9" xml:lang="tr-TR">Çünkü tarihselcilik, Meinecke’ye göre, Dilthey’ın da belirttiği gibi, bir “bilgi ilkesi” değil, tersine, “bilgiyi de yeşerten toprağın, yani</span> <span class="char-style-override-11" xml:lang="tr-TR">yaşamanın ilkesi</span><span class="char-style-override-9" xml:lang="tr-TR">dir.”</span><span class="char-style-override-12" xml:lang="tr-TR">121</span> <span class="char-style-override-9" xml:lang="tr-TR">Bu yüzden tarihselcilik bir</span> <span class="char-style-override-11" xml:lang="tr-TR">dinamizm</span><span class="char-style-override-9" xml:lang="tr-TR">dir. Çünkü o, geçmişi daima</span> <span class="char-style-override-11" xml:lang="tr-TR">bugünün</span> <span class="char-style-override-9" xml:lang="tr-TR">ışığında “yeniden ve hep yeniden” anlamamız gerektiğini bize öğütler ve geçmiş, bugüne ancak böyle bağlanmış olur. Tarihselcilik, “insani parıltı taşıyan her şeyi yeni bir tarihsel kavrayışın harika dünyasına katar.”</span><span class="char-style-override-12" xml:lang="tr-TR">122</span> <span class="char-style-override-9" xml:lang="tr-TR">Bu yüzden</span> <span class="char-style-override-11" xml:lang="tr-TR">tarih bilimi</span><span class="char-style-override-9" xml:lang="tr-TR">, Meinecke’ye göre, geçmişi belli bir tarihsel kavrayış altında “yeniden yaratan” bir “sanatsal sezgi”ye her zaman muhtaçtır. Yine bu yüzden tarih bilimi, “en az bilimsel, ama bize en yakın olan bilim” olarak “bilimden aşağı” yer alsa da her zaman “bilimden daha fazla” bir şey olarak kalır.</span><span class="char-style-override-12" xml:lang="tr-TR">123</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Paul Johannes Tillich, 1924’te, olumlu olarak kullanılmasına özen gösterilse de “tarihselcilik” sözcüğünün “kötü yananlamlarından sıyrılamayacağını” belirtir.</span><span class="char-style-override-12" xml:lang="tr-TR">124</span> <span class="char-style-override-9" xml:lang="tr-TR">Çünkü tarihselcilik, Tillich’e göre Dilthey’ın</span> <span class="char-style-override-11" xml:lang="tr-TR">tarihsel göreciliği</span> <span class="char-style-override-9" xml:lang="tr-TR">olarak olumlu anlamıyla da kalsa “her şeyin tinsel bir kökeni olduğu” gibi bir metafiziksel varsayımı daima içerecektir. Tillich’in saptaması ışığında kavram, böylece, günümüze kadar gelen ve günümüzde de devam eden bir çift anlamlılık içinde kullanılmaktadır. Yani tarihselcilik, hem</span> <span class="char-style-override-11" xml:lang="tr-TR">tarihsel görecilik</span> <span class="char-style-override-9" xml:lang="tr-TR">hem de her şeyi tarihselleştiren</span> <span class="char-style-override-11" xml:lang="tr-TR">aşkıncı bakışın</span><span class="char-style-override-9" xml:lang="tr-TR">, bir tür tarih metafiziğinin adı olarak karşımıza çıkmaktadır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Max Scheler bir “zorunlu görelilik öğretisi” geliştirmeye çalışarak, sözcüğün bu çift anlamlılığını gidermek istemiştir. Ona göre “tüm tarihsel varoluş zorunlu olarak görelidir.”</span><span class="char-style-override-12" xml:lang="tr-TR">125</span> <span class="char-style-override-9" xml:lang="tr-TR">Ama Scheler, “zorunluluk” ve “görelilik” kavramlarını yan yana kullanmakla söz konusu çift anlamlılığı gidermekten çok, tarihselcilik kavramına yeni bir bulanık anlam katmış olur. Ona göre, “kuşku götürmez türden objektif tarihsel öğeler”, örneğin “değerler” vardır ve tarihselcilik, bu öğeleri göreli kılmakla, onun ünlü sözleriyle “kendi göreciliğini yeniden görecileştirmektedir.”</span><span class="char-style-override-12" xml:lang="tr-TR">126</span> <span class="char-style-override-9" xml:lang="tr-TR">Scheler’e göre, tarihselcilik bir yandan “mutlak tarihsel otoriteleri (değerleri) göreci tavrıyla sarsarken, öbür yandan da ancak bir mutlak dünya düzeni sistemi öğretisinden çıkartılabilecek bakış açılarından da vazgeçmemiş ve böylece metafiziğe giden yol yeniden serbest kalmıştır.’’</span><span class="char-style-override-12" xml:lang="tr-TR">127</span> <span class="char-style-override-9" xml:lang="tr-TR">Oysa Scheler’e göre, mutlak tarihsel otoriteler, mutlak değerler vardır ve tarihselciliğin içerdiği görecilik ancak böyle bir “değerler sistemi”yle giderilebilir. Değerler mutlaktır ama insan bu değerleri kendisine</span> <span class="char-style-override-11" xml:lang="tr-TR">göre</span> <span class="char-style-override-9" xml:lang="tr-TR">gerçekleştirmeye çalışır. Bu yüzden, tarihte gerçekleşen şey insanın mutlak değerlere göreliliği, yani “zorunlu bir göreliliktir.”</span><span class="char-style-override-12" xml:lang="tr-TR">128</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bu tartışmalar içinde Troeltsch, Dilthey’ı “tarihselciliğin filozofu” olarak adlandırır ve Dilthey’da tarihselciliğin bir “ilke” olmaktan çok bir “duygu” olduğunu belirtir.</span><span class="char-style-override-12" xml:lang="tr-TR">129</span> <span class="char-style-override-9" xml:lang="tr-TR">Tarihselcilik, Troeltsch için “tarihin sonsuz zenginliğinde, kültürün sınırsız çeşitliliğinde kendini arayan insanın trajik yaşam duygusu”dur.</span><span class="char-style-override-12" xml:lang="tr-TR">130</span> <span class="char-style-override-9" xml:lang="tr-TR">Böylece Troeltsch, kısmen de olsa, Croce’nin tarihselciliğe felsefe ya da bilim yoluyla değil, sezgi yoluyla ulaşılabileceği görüşüne benzer bir görüş ileri sürmüş olur. Ona göre tarihselcilik, bir yandan somut tarih araştırmacılığının ilkelerini koymuş olan Alman Tarih Okulu’nun</span> <span class="char-style-override-11" xml:lang="tr-TR">göreciliğinin</span><span class="char-style-override-9" xml:lang="tr-TR">, öbür yandan da Alman İdealizmi’nin ve özellikle de Hegel’in</span> <span class="char-style-override-11" xml:lang="tr-TR">mutlakçılığının</span> <span class="char-style-override-9" xml:lang="tr-TR">ürünü olmuştur. Tarihselciliğin ana sorunu da bu nedenle, hep bir yandan özel ve bireysel olanın bilgisine yönelmek, öbür yandan ise genelgeçer bir tarih anlayışına başvurmak arasında bocalamak olarak görülebilir.</span><span class="char-style-override-12" xml:lang="tr-TR">131</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Erich Rothacker da “tarihselcilik sorunu”nu Troeltsch gibi ele alır. Ona göre de tarihselcilik tüm kültürel etkinlikleri, kendine özgü tarihsel bağlamlar olarak kendi somutlukları içinde ele almaya çalışırken, her şeyi tine bağlayan bir genelgeçercilikten sıyrılamamıştır. Rothacker’e göre, tarihselcilik kavramını Alman Tarih Okulu’nun somut tarih araştırmacılığı açısından görmek gerekir. Bu anlamıyla tarihselcilik, Troeltsch’ün de dediği gibi</span> <span class="char-style-override-11" xml:lang="tr-TR">tarihsel görecilik</span><span class="char-style-override-9" xml:lang="tr-TR">tir. Bu yüzden bu anlamıyla onun karşıtı</span> <span class="char-style-override-11" xml:lang="tr-TR">natüralizm</span> <span class="char-style-override-9" xml:lang="tr-TR">değil,</span> <span class="char-style-override-11" xml:lang="tr-TR">evrenselcilik</span><span class="char-style-override-9" xml:lang="tr-TR">tir (</span><span class="char-style-override-11" xml:lang="tr-TR">universalizm</span><span class="char-style-override-9" xml:lang="tr-TR">). Öbür yandan Alman Tarih Okulu’nun tarihselciliği yöntem açısından bakıldığında</span> <span class="char-style-override-11" xml:lang="tr-TR">çokçu</span><span class="char-style-override-9" xml:lang="tr-TR">dur (</span><span class="char-style-override-11" xml:lang="tr-TR">pluralist</span><span class="char-style-override-9" xml:lang="tr-TR">). Yani bu okul, tarihe tek bir anlam ya da bakış açısıyla değil, değişik anlam ve bakış açılarıyla yönelinebileceğini savunur. Bu yüzden Alman Tarih Okulu’nun da, Dilthey’ın da göreciliklerini yalnızca</span> <span class="char-style-override-11" xml:lang="tr-TR">ilke</span> <span class="char-style-override-9" xml:lang="tr-TR">bakımından değil, aynı zamanda</span> <span class="char-style-override-11" xml:lang="tr-TR">yöntem</span> <span class="char-style-override-9" xml:lang="tr-TR">bakımından da geçerli bir görecilik olarak anlamak gerekir. Rothacker’e göre, “bu göreciliği aşmaya çalışmak tüm kültürleri tek bir ‘üniforma’ içine tıkıştırmakla aynı şeydir.”</span><span class="char-style-override-12" xml:lang="tr-TR">132</span> <span class="char-style-override-9" xml:lang="tr-TR">Rothacker de Rickert gibi “tin” kavramının yüklenmiş olduğu “metafiziksel” yükten kurtulmak için bu kavram yerine “kültür” kavramını kullanır. Kültürü (tini) tek bir temele ve tek bir bakış biçimine göre anlamaya çalışmak bir</span> <span class="char-style-override-11" xml:lang="tr-TR">dogmatizm</span><span class="char-style-override-9" xml:lang="tr-TR">i simgeler ve bundan hep kaçınmak gerekir. “Çünkü çeşitli kültür sistemleri üreten dogmatikler hep olacaktır.”</span><span class="char-style-override-12" xml:lang="tr-TR">133</span> <span class="char-style-override-9" xml:lang="tr-TR">Bu “sistemler”, yine bizlerin kültürdeki çokçeşitliliği göremememiz gibi bir tehlikeyi hep beraberinde taşırlar ve bizleri hep tarihsici (</span><span class="char-style-override-11" xml:lang="tr-TR">historisist</span><span class="char-style-override-9" xml:lang="tr-TR">) gözlükler takmaya zorlarlar.</span><span class="char-style-override-12" xml:lang="tr-TR">134</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kötü tarihselcilik anlamında kullanılan</span> <span class="char-style-override-11" xml:lang="tr-TR">tarihsicilik</span> <span class="char-style-override-9" xml:lang="tr-TR">(Alm.</span> <span class="char-style-override-11" xml:lang="tr-TR">Historisismus</span><span class="char-style-override-9" xml:lang="tr-TR">, İng.</span> <span class="char-style-override-11" xml:lang="tr-TR">Historicism</span><span class="char-style-override-9" xml:lang="tr-TR">, Fr.</span> <span class="char-style-override-11" xml:lang="tr-TR">Historicisme</span><span class="char-style-override-9" xml:lang="tr-TR">, İt.</span> <span class="char-style-override-11" xml:lang="tr-TR">Storicismo</span><span class="char-style-override-9" xml:lang="tr-TR">) kavramını ilk kullanan filozof Friedrich Nietzsche’dir. O özellikle Alman İdealistleri’nin tarih felsefelerini bu adla betimler. Daha sonra Edmund Husserl, Dilthey’ın tarihsel göreciliğine, yani tarihselciliğine de bu adı verir. Husserl, her şeyi doğaya bağlayan ve her şeyin yasalar yoluyla kavranılabileceğine inanan tutuma, kötü anlamıyla</span> <span class="char-style-override-11" xml:lang="tr-TR">natüralisizm</span> <span class="char-style-override-9" xml:lang="tr-TR">(doğasıcılık) derken; her şeyi “tin”e ve “tarihsel oluşum”a bağlayan anlayışa da</span> <span class="char-style-override-11" xml:lang="tr-TR">historisizm</span> <span class="char-style-override-9" xml:lang="tr-TR">(tarihsicilik) adını verir. Husserl’e göre, bilimde kötü anlamıyla natüralizm ya da natüralisizm kadar historisizm de bizzat “bilimselliği” tehlikeye sokar. Husserl’e göre Dilthey’ın tarihselciliği, tüm tarihsel oluşumları</span> <span class="char-style-override-11" xml:lang="tr-TR">anlama</span> <span class="char-style-override-9" xml:lang="tr-TR">yoluyla kendi tekillikleri içinde kavrama yöntemiyle de aslında “tarihsici bir yöntem”den hareket eder.”</span><span class="char-style-override-12" xml:lang="tr-TR">135</span> <span class="char-style-override-9" xml:lang="tr-TR">Çünkü Husserl için böyle bir yöntem ancak önceden saptanmış bir “tarihsici sav” altında uygulanabilir. Husserl’e göre, örneğin Dilthey’ın kendi “tarihsici sav”ı şudur: “Tüm felsefeler ve dünya görüşleri görelidir.” İşte Husserl’e göre biz böyle bir sava asla</span> <span class="char-style-override-11" xml:lang="tr-TR">tarihsel</span> <span class="char-style-override-9" xml:lang="tr-TR">sınamayla varamayız. Yani tarih bize asla böyle bir tümel önerme, bir “genel yargı” elde etme olanağı sağlamaz. Gerçi Dilthey da zaten bunu bizzat belirtir. Ama bunu söylerken kendisi genelgeçer bir yargıda bulunmuş olur ki Husserl’e göre bu bir</span> <span class="char-style-override-11" xml:lang="tr-TR">çelişki</span><span class="char-style-override-9" xml:lang="tr-TR">dir. Çünkü mantıksal bakımdan “Tüm x’ler görelidir” önermesi her şeyin göreli olduğunu söylerken, kendisi göreli olmayan, tam tersine “tümel” olan bir önermedir. Sonuç olarak Husserl, tarihsiciliği, “bir genelden hareket etmeyi yadsıyan genelci tutum” olarak tanımlamış olur.</span><span class="char-style-override-12" xml:lang="tr-TR">136</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">20. yüzyılın ortalarında ve ikinci yarısında ise Karl R. Popper, kavramı değişik bir boyutta yeniden tanımlar. Ona göre tarihsicilik, tarihte “genel eğilimler”, “yasalar” olduğu ve bunlara dayanılarak gelecek hakkında kehanetlerde bulunulabileceği inancını taşıyan sistemleri niteleyen bir kavramdır.</span><span class="char-style-override-12" xml:lang="tr-TR">137</span> <span class="char-style-override-9" xml:lang="tr-TR">Popper’e göre bu anlamıyla tarihsicilik, “natüralizme karşıt bir natüralizm”dir.</span><span class="char-style-override-12" xml:lang="tr-TR">138</span> <span class="char-style-override-9" xml:lang="tr-TR">Çünkü tarihsiciler, bir yandan tinsel olayların doğal olaylardan farklılığını ileri süren “anti-natüralistler”dir; ama öbür yandan bu “farklı” alanda yine de fiziksel yasalara benzer yasalar arayan “pro-natüralistler” olarak görünürler.</span><span class="char-style-override-12" xml:lang="tr-TR">139</span> <span class="char-style-override-9" xml:lang="tr-TR">Popper’in tarihsicilik betimine ileride “Neopozitivist Tarih Anlayışı” başlığı altında yine değineceğiz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarihselcilik ve tarihsicilik kavramları bugün de bu yoğun ve bulanık anlam içerikleriyle, çoğu kez de birbirlerinin yerine kullanılagelmekte ve özellikle Almancadan öbür dillere yapılan çevirilerde daha da bulanıklaşmaktadır. Bugün Dilthey’ın tarihsel göreciliğinden yola çıkan ve yeniçağın bilgi kuramını da “doğabilimci bilgi kuramı” olarak içermeye çalışan bir genel bilgisel tutum olarak bir</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">kast edildiği gibi;</span><span class="char-style-override-12" xml:lang="tr-TR">140</span> <span class="char-style-override-9" xml:lang="tr-TR">aynı sözcük yine Dilthey’ın her şeyi “tin”e bağlayan genelci bakış açısından hareket eden ve “tinin nesnelleşmesi”ni dilde bulan, Hans-Georg Gadamer’in yöntem olarak “anlamanın evrenselliği”ni vurgulayarak yazılı yapıtların anlamlarının çözümlenmesi yoluyla bir “bütünlüğe” ulaşmaya çalışan “hermeneutik felsefesi”nin temel tutumunu adlandırmada da kullanılır. Bu evrenselci tutumundan ötürü, Heidegger ve Gadamer’e bağlanan günümüzün “hermeneutik felsefesi”ni</span> <span class="char-style-override-11" xml:lang="tr-TR">tarihsicilik</span> <span class="char-style-override-9" xml:lang="tr-TR">olarak da,</span> <span class="char-style-override-11" xml:lang="tr-TR">tarihselcilik</span> <span class="char-style-override-9" xml:lang="tr-TR">olarak da görenler bulunmaktadır.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Spengler ve Toynbee: Döngüsel<br/>
      Tarih Anlayışına Dönüş</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Oswald Spengler’e göre, 19. yüzyılın tüm tarih felsefeleri aslında “gelecek felsefeleri”dir. Bu felsefeler daima bir “total anlam”dan, geçmişi, şimdiyi ve geleceği kapsayan bir anlamdan hareket etmişlerdir. Ama onların esas kaygısı, hep gelecek hakkında önbililer (</span><span class="char-style-override-11" xml:lang="tr-TR">Prognose</span><span class="char-style-override-9" xml:lang="tr-TR">) ortaya atabilmektir. Spengler’e göre, tüm bu tarih felsefeleri, bu yüzden “anlamsız olan şeylerin en anlamsızı” bir şey olarak, tarihte hep bir</span> <span class="char-style-override-11" xml:lang="tr-TR">ereklilik</span> <span class="char-style-override-9" xml:lang="tr-TR">arayıp durmuşlardır. Oysa Spengler’e göre tarih aslında “kör bir doğa oyunu”na benzer ve bizim ona yüklediğimiz anlamda hiçbir erek taşımaz.</span><span class="char-style-override-12" xml:lang="tr-TR">141</span> <span class="char-style-override-9" xml:lang="tr-TR">Öyle ki, “bir filizden yeşerip evrensel bir güçle gelişen büyük kültürlerin pek çoğu, bir tarla üzerinde yetişen çiçekler gibi,</span> <span class="char-style-override-11" xml:lang="tr-TR">yüce bir ereksizlik</span> <span class="char-style-override-9" xml:lang="tr-TR">içinde boy atarlar.”</span><span class="char-style-override-12" xml:lang="tr-TR">142</span> <span class="char-style-override-9" xml:lang="tr-TR">Spengler’e göre, tarihe “güvenilir” bir yaklaşım, önce insani bir şey olarak</span> <span class="char-style-override-11" xml:lang="tr-TR">erek</span> <span class="char-style-override-9" xml:lang="tr-TR">idesini tarihe taşımaktan vazgeçmekle olanaklıdır. Kendi yaklaşımında Spengler, bir “dünya tarihi morfolojisi” peşinde olduğunu söyler. Böyle bir morfoloji için, yani tarihte belli “biçimler” bulabilmek için kendisine bir “septik yöntem” seçtiğini belirtir. Ona göre dünya tarihinde bazı kalıcı şeyler, kalıplar, “biçimler” bulabilmek için tüm kültürleri “septik bir karşılaştırma yöntemi”yle ele almak gerekir. Spengler “septik yöntem”den araştırmacının kendi kültürel donanımından ve belirlenmişliğinden sıyrılmasını sağlayacak, yani elden geldiğince onu “tarafsız” kılacak bir yöntemi anlar. Ama kültürler karşısında böyle bir tam tarafsız bakış açısı sağlanabilse bile, Spengler’e göre, yine de bir araştırma tarzı olarak “tarihin bilimselliği” sağlanmış olmaz. Tarihin bir “bilim” olduğuna inanmak Spengler’e göre saçmadır. Çünkü tarih, bizim gözümüzde her zaman bugünümüz açısından önem taşır ve biz ona hep kendi yaşamımız ve beklentilerimiz doğrultusunda eğiliriz. Bu yüzden tarihte “doğru” ya da “yanlış” diye bir şey yoktur; tarihte bizim ilgi, beklenti ve kaygılarımız açısından “önemli ve önemsiz” ve “yüzeysel ve derin” şeyler olabilir.</span><span class="char-style-override-12" xml:lang="tr-TR">143</span> <span class="char-style-override-9" xml:lang="tr-TR">Bir kez obje olarak tarih (</span><span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">) “yaşanmış olan”dır. Bir edebi tür olarak tarihçilik ise, bizim ilgi ve beklentilerimize göre, “şiirleştirilen” bir şeydir ve “şiirleştirilmelidir”.</span><span class="char-style-override-12" xml:lang="tr-TR">144</span> <span class="char-style-override-9" xml:lang="tr-TR">Tarihe teorik aklın nedensellik kategorisiyle eğilemeyiz. Çünkü tarih gelişigüzel yeşeren çiçeklerin (kültürler) tarlasıdır. Bu yüzden, bir erek de taşımaz. Tersine, onda ancak kör güçlerin etkin olduğu bir</span> <span class="char-style-override-11" xml:lang="tr-TR">kadersel zorunluluk</span> <span class="char-style-override-9" xml:lang="tr-TR">saptanabilir ve tarihin anlaşılmasını sağlayacak ana kavram da</span> <span class="char-style-override-11" xml:lang="tr-TR">kader</span><span class="char-style-override-9" xml:lang="tr-TR">dir. “Gerçek tarih kaderseldir, ama tarihteki kader yasalardan da bağımsızdır.”</span><span class="char-style-override-12" xml:lang="tr-TR">145</span> <span class="char-style-override-9" xml:lang="tr-TR">İşte Spengler’e göre buradaki kader sözcüğü, “betimlenemeyen bir gerçeklik hakkında kullanılan bir sözcük değildir.” Burada</span> <span class="char-style-override-11" xml:lang="tr-TR">kader</span><span class="char-style-override-9" xml:lang="tr-TR">den anlaşılması gereken şey, gelişigüzel yeşerip ve sonra da solan bitkilerin yaşama tarzlarıdır.</span><span class="char-style-override-12" xml:lang="tr-TR">146</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Buna göre, kültürler gelişigüzel doğarlar, gelişirler ve ölürler. Bu kültürler, değişik tarlalarda bağımsızca yeşerir ve gelişip solarlar. Örneğin Spengler’e göre tüm dünya tarihinde yeşerip solan sekiz tip</span> <span class="char-style-override-11" xml:lang="tr-TR">kültür çevresi</span> <span class="char-style-override-9" xml:lang="tr-TR">ayırt edilebilir. Bunlar kendi tiplerine uygun gelişim kurallarına, yani kadersel zorunluk türünden yasalara göre serpilirler ve sonra yine solup giderler. Spengler bu sekiz tip kültür çevresinde üç değişik gelişme basamağı ayırt eder: 1. Metafiziksel-dinsel yüksek kültürler 2. Simgeci erken kültürler 3. Sivil geç kültürler. Ona göre, Comte’un üç hal yasasını andıran bu basamakları her kültür kendi içinde yaşar ve son basamakta hepsini çöküş bekler. Spengler, buna dayanarak da Batı kültürünü “sivil geç kültür” basamağında görür ve Batının Çöküşü adlı yapıtında Batı kültürünün çöküş içinde olduğunu savunur.</span><span class="char-style-override-12" xml:lang="tr-TR">147</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Arnold J. Toynbee, Henri Bergson’un “atılımcı” doğa felsefesinden etkilenerek, Spengler’inkine benzer bir tarih felsefesi geliştirmiştir. Toynbee’ye göre, “bilim” olarak tarih, nomotetik bilimler (ve bunlar içinde özellikle antropoloji) ile şiir arasında bir yerdedir ve her ikisine birden dayanır. Tarihin obje birimi ise “kültürler”dir. Toynbee’nin 21 adet olarak belirlediği bu kültürler, dinamik şeylerdir. Kültürlere bu dinamiği veren ise “yaratıcı kişiler”dir ve öyle ki kültürler yaratıcı kişileri taklit (</span><span class="char-style-override-11" xml:lang="tr-TR">mimesis</span><span class="char-style-override-9" xml:lang="tr-TR">) yoluyla gelişirler. Toynbee için özellikle “yüksek kültürler” kendi içlerinde anlaşılabilir olan “anlam bütünlükleri” oluştururlar. İşte özellikle tarih, bu yüksek kültürleri değer yargılarına başvurmadan karşılaştırmalar içinde</span> <span class="char-style-override-11" xml:lang="tr-TR">anlamaya</span> <span class="char-style-override-9" xml:lang="tr-TR">çalışan bir bilimdir. Toynbee, “Biz olumlu ya da olumsuz değerlendirmeler yapmak istemiyoruz; tersine,</span> <span class="char-style-override-11" xml:lang="tr-TR">anlamak</span> <span class="char-style-override-9" xml:lang="tr-TR">istiyoruz,” der.</span><span class="char-style-override-12" xml:lang="tr-TR">148</span> <span class="char-style-override-9" xml:lang="tr-TR">Böyle bir bakış altında Toynbee’ye göre kültürlerin gelişimi</span> <span class="char-style-override-11" xml:lang="tr-TR">meydan okuma</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">challenge</span><span class="char-style-override-9" xml:lang="tr-TR">) ve</span> <span class="char-style-override-11" xml:lang="tr-TR">yanıt verme</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">responce</span><span class="char-style-override-9" xml:lang="tr-TR">) yoluyla gerçekleşir. Kültürler, önce insanların doğaya karşı meydan okumaları ve doğaya egemen olmaları sayesinde ortaya çıkabilirler. Daha sonra meydan okuma öbür kültürlere yönelir. Bu meydan okumaya toplumda belli bir azınlık,</span> <span class="char-style-override-11" xml:lang="tr-TR">elitler</span><span class="char-style-override-9" xml:lang="tr-TR">, yani yaratıcı kişiler yanıt verirler ve kitleler bu yaratıcı kişileri taklit edip izlerler. Böyle oluşan kültürler,</span> <span class="char-style-override-11" xml:lang="tr-TR">yükselme</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">gelişme</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">çöküş</span> <span class="char-style-override-9" xml:lang="tr-TR">dönemlerini yaşarlar. Ama bu dönemlerin oluşmasında, Spengler’in de belirttiği gibi, hiçbir doğal yasalılık söz konusu değildir. Bu dönemler arasında en kesini ise Toynbee’ye göre çöküştür.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Toynbee, daha geç döneminde bu tarih felsefesinde bazı değişiklikler yapar ve yüksek kültürlere ve özellikle de yüksek dinlere eğilindiğinde, bu kültür ve dinlerin “sanki bir tarihsel ereği içlerinde barındırır gibi” göründüklerinden söz eder.</span><span class="char-style-override-12" xml:lang="tr-TR">149</span> <span class="char-style-override-9" xml:lang="tr-TR">Ona göre bu özellik, bu kültür ve dinlerin çöküşünü sanki engeller gibidir. Öyle ki Toynbee, artık bu görüş doğrultusunda “bugünün elitlerine düşen” bir “görev”den, yani bir “dünya devleti kurma” görevinden söz ederek, böyle bir dünya devletinin “öbür yüksek kültürlerden (Çin, Hint) alınmış öğelerle desteklenmiş yeni bir Hıristiyan devleti” olacağını belirtir.</span><span class="char-style-override-12" xml:lang="tr-TR">150</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Spengler ve Toynbee, dünya savaşları yaşamış kuşaktandır ve modern çağların</span> <span class="char-style-override-11" xml:lang="tr-TR">çizgisel tarih anlayışı</span><span class="char-style-override-9" xml:lang="tr-TR">nı belli bir kötümserlikle yadsıyıp büyük ölçüde antikçağın</span> <span class="char-style-override-11" xml:lang="tr-TR">döngüsel tarih anlayışı</span><span class="char-style-override-9" xml:lang="tr-TR">na tam bir dönüş yaparlar. Onlar böylece, Batı tarih felsefesinde antikçağdan sonra ancak yeniçağda Giambattista Vico’da (1668-1744) örneğini görebildiğimiz “tarihin çember teorisi”ni (</span><span class="char-style-override-11" xml:lang="tr-TR">Zyklus der Geschichte</span><span class="char-style-override-9" xml:lang="tr-TR">) yenilemiş olurlar.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">20. Yüzyıl Marksizmi</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">György Lukács, 1920’li yıllarda, bir yandan Yeni Kantçı “tarih bilimi çözümlemeciliği”ne, öbür yandan yine Yeni Kantçı revizyonist sosyalizme karşı bazı tezler geliştirir. İlk olarak Lukács, Yeni Kantçıların tarihe doğabilimsel yoldan eğilinemeyeceği konusundaki görüşlerini onaylar ve doğabilimci bir tarih anlayışının bir “olgucu putperestliğin” ürünü olduğunu belirtir.</span><span class="char-style-override-12" xml:lang="tr-TR">151</span> <span class="char-style-override-9" xml:lang="tr-TR">Ama o, Yeni Kantçı Rickert’in tarih çözümlemesine olduğu kadar Dilthey’ın tarih anlayışına da “burjuva tarih teorisi” adını vererek karşı çıkar. Ona göre, “burjuva tarih teorisi”, tarihi tekillikler ve özel olaylar alanı halinde paramparça etmekte, öyle ki tarihi, “rasyonelleştirilemez bir olgular yığınına dönüştürmekte ve bu olaylar yığını üstüne içerikten yoksun, boş ve formel yasalardan bir ağ örmekte”dir.</span><span class="char-style-override-12" xml:lang="tr-TR">152</span> <span class="char-style-override-9" xml:lang="tr-TR">Böylece Lukács’a göre “burjuva tarih teorisi”, tarihsel olayları kendilerine ulaşılamaz bir belirsizlik ve irrasyonalite içine atmıştır. Lukács’a göre böyle bir tarih teorisine her şeyden önce</span> <span class="char-style-override-11" xml:lang="tr-TR">pratik</span> <span class="char-style-override-9" xml:lang="tr-TR">nedenlerle karşı çıkmak gerekir. Çünkü “burjuva tarih teorisi”nin üzerlerine örtü çektiği bu olaylar “tam da kendi nesnel yapıları içinde belirli bir çağın, yani kapitalizmin ürünüdürler.”</span><span class="char-style-override-12" xml:lang="tr-TR">153</span> <span class="char-style-override-9" xml:lang="tr-TR">Bu yüzden kapitalizme karşı çıkmak için bu “burjuva tarih teorisi”ne de karşı olacak tezler geliştirmek gerekir. Bu tezlerin başında ise Lukács’a göre şu gelir: “Tarihsel olayları, daima kesintisiz bir değişim süreci içinde kavramak zorunludur.”</span><span class="char-style-override-12" xml:lang="tr-TR">154</span> <span class="char-style-override-9" xml:lang="tr-TR">İkinci olarak da “tarihteki gelişim eğilimlerini, basit empirik olgular değil, yüksek bir gerçeklik taşıyan şeyler” olarak görmek gerekir.</span><span class="char-style-override-12" xml:lang="tr-TR">155</span> <span class="char-style-override-9" xml:lang="tr-TR">Lukács’a göre bu gelişim eğilimleri ise, tarihteki “diyalektik bütünlüğün gözlemi” ile,</span> <span class="char-style-override-11" xml:lang="tr-TR">toplum</span> <span class="char-style-override-9" xml:lang="tr-TR">kavramını bir “somut bütünlük” olarak görme yoluyla saptanabilir.</span><span class="char-style-override-12" xml:lang="tr-TR">156</span> <span class="char-style-override-9" xml:lang="tr-TR">Şeyler, obje olma karakterlerini, “belirli bir bütünlük içindeki işlevleri” dolayısıyla bulurlar. Öyle ki “somut bütünlük” olarak toplum, nesneleri ve gerçekliği oluş içinde kavramamızı sağlayan en önemli kaldıraçtır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Lukács daha sonra Eduard Bernstein ve Max Adler’in revizyonist sosyalizmlerine karşı şu tezleri geliştirir: Revizyonizm gerçekliğin ancak parça alanları içinde betimlenebileceğini belirtmekle, Lukács’a göre, “tarihin bilinebilirliğini ortadan kaldırmıştır.”</span><span class="char-style-override-12" xml:lang="tr-TR">157</span> <span class="char-style-override-9" xml:lang="tr-TR">Lukács, buna karşılık “diyalektik bütünlüğü görme” yoluyla tarihsel malzemeye yönelmek gerektiğini belirtir. Buna göre, toplumu bir “bütün” olarak betimlememizi sağlayan ve bize tarihsel süreçlerin güdümleyicisi olarak görünen</span> <span class="char-style-override-11" xml:lang="tr-TR">ekonomik kategoriler</span><span class="char-style-override-9" xml:lang="tr-TR">, öbür yandan ancak “toplumun bütünlüğünde varoluşlarını bulan bir belirlenmişlik” de taşırlar.</span><span class="char-style-override-12" xml:lang="tr-TR">158</span> <span class="char-style-override-9" xml:lang="tr-TR">Bu yüzden ekonomik kategoriler, yalnızca tarihsel süreçlerin kavranılabilirliğini sağlayan çıplak doğa yasaları gibi yorumlanamazlar. Çünkü onlar ancak “toplumsallık” halinde işleyen kategorilerdir ve bu yüzden varoluşlarını toplumun bütünlüğünde bulan bir “belirlenmişlik” içindedirler. Böylece Lukács, Marx’ın toplumsallığın da güdümleyicisi olarak doğa yasalarına bir bakıma türdeş saydığı ekonomik kategorileri, varoluşlarını toplumsallıkta bulan kategoriler olarak artık doğa yasaları sınıfından tam olarak çıkarmış olur. Üstelik ekonomik kategoriler,</span> <span class="char-style-override-11" xml:lang="tr-TR">her</span> <span class="char-style-override-9" xml:lang="tr-TR">tarihsel dönemde hep temel güdümleyici de olmayabilirler. Ama</span> <span class="char-style-override-11" xml:lang="tr-TR">bugünün</span><span class="char-style-override-9" xml:lang="tr-TR">, yani modern sanayi toplumunun ana güdümleyicisi ekonomik kategorilerdir ve bugünün toplumunun “diyalektik bütünlüğünü gözlemleme tarzı” da bu yüzden bu kategorileri başat kategoriler olarak görmek zorundadır.</span><span class="char-style-override-12" xml:lang="tr-TR">159</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İtalya’da Antonio Gramsci, Lukács gibi her çağın ana güdümleyicisinin hep ekonomi olmadığını, ekonominin belirlediği toplumsal yapıların (bugünkü kapitalist toplumda olduğu gibi) ancak belli çağlarda görülebileceğini belirtir. Bu yüzden ona göre Marksizm, her şeyi açınımlayan bir din ya da tüm varlık alanlarını taşıyan bir ontoloji değil, bir “genel tarih metodolojisi”dir.</span><span class="char-style-override-12" xml:lang="tr-TR">160</span> <span class="char-style-override-9" xml:lang="tr-TR">Bu metodoloji soyut yasa ve şemalara değil, tek tek, bireysel ve kendine özgü rastlantısal olaylar topluluğu olarak tarihsel olaylardaki “eğilim yasaları”na yönelir ve bu yasaları da doğa yasaları olarak değil, Lukács’ın da belirttiği gibi, “toplumsallık” halinden çıkan şeyler olarak görür.</span><span class="char-style-override-12" xml:lang="tr-TR">161</span> <span class="char-style-override-9" xml:lang="tr-TR">Croce’den etkilenen Gramsci, böyle bir metodolojinin ancak “felsefenin tarihle özdeş olduğu”nun saptanmasıyla verimli olabileceğini söyler. Ama Gramsci’ye göre böyle bir metodoloji için, Croce’de olduğu gibi, yalnızca felsefe-tarih özdeşliğini saptamış olmak yeterli olamaz. Çünkü tarih daima “bugünü yapmakta olan insan” tarafından anlaşılır ve bu yüzden tarih, felsefeyle olduğu kadar</span> <span class="char-style-override-11" xml:lang="tr-TR">politika</span><span class="char-style-override-9" xml:lang="tr-TR">yla da özdeştir. Felsefe politikadan ibaret olduğu gibi, bir filozof da bir politikacıdan başka bir şey değildir. Çünkü insan geçmişini, belirtildiği gibi daima eylem içinde yorumlar; ama geçmişi eylem içinde yorumlayan insan, bugünü de yapmakta olan insandır. Öyle ki, “</span><span class="char-style-override-11" xml:lang="tr-TR">eylem içinde</span> <span class="char-style-override-9" xml:lang="tr-TR">yorumlanan bir şey olarak tarih”, bu nedenle her zaman, “yaşanan ânın tarihi” olup çıkar.</span><span class="char-style-override-12" xml:lang="tr-TR">162</span> <span class="char-style-override-9" xml:lang="tr-TR">Böylece Gramsci Feuerbach’ın “bugünün tarihi” kavramına geri dönmüş olur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Ernst Bloch, “Tarihin kökeninde insan emeği vardır,” der.</span><span class="char-style-override-12" xml:lang="tr-TR">163</span> <span class="char-style-override-9" xml:lang="tr-TR">Ama tarih, “doğa ile birlikte üretme süreci”dir. Bu yüzden “tarihsel kişi kendisini çalışan insan olarak tanır.”</span><span class="char-style-override-12" xml:lang="tr-TR">164</span> <span class="char-style-override-9" xml:lang="tr-TR">Yine bu yüzden tarih insan emeğiyle yapılmış bir şeydir. Öyle ki insan kendisini “doğa içinde tarihin öznesi” olarak, yani “yapılmış tarihin taşıyıcısı” olarak tanır. Bu haliyle tarih, “yüksek derecede nitelikleşmiş madde”den başka bir şey değildir.</span><span class="char-style-override-12" xml:lang="tr-TR">165</span> <span class="char-style-override-9" xml:lang="tr-TR">Yani tarih de özü bakımından insan emeğine dayalı bir “maddesel süreç”tir. Ama tarih öyle bir “maddesel süreç”tir ki, doğa bile insana bu süreç içinde açıktır. Yani insan doğayı da kendi yapıtı olan tarih</span> <span class="char-style-override-11" xml:lang="tr-TR">içinde</span> <span class="char-style-override-9" xml:lang="tr-TR">kavrar. Buraya kadar klasik Marksizmle uzlaşan Bloch, bu noktadan sonra, Marksizmin çizgisel tarih anlayışından uzaklaşarak, tarihin çizgisel olarak görülemeyeceğini belirtir. Tersine tarihte, “</span><span class="char-style-override-11" xml:lang="tr-TR">her şeye</span> <span class="char-style-override-9" xml:lang="tr-TR">varabileceği gibi,</span> <span class="char-style-override-11" xml:lang="tr-TR">hiçbir şeye</span> <span class="char-style-override-9" xml:lang="tr-TR">de varamayabilecek bir diyalektik vardır.”</span><span class="char-style-override-12" xml:lang="tr-TR">166</span> <span class="char-style-override-9" xml:lang="tr-TR">Çünkü Bloch’a göre tarih, “henüz gerçekleşmemiş olan”a akar.</span><span class="char-style-override-12" xml:lang="tr-TR">167</span> <span class="char-style-override-9" xml:lang="tr-TR">Ama bu akış, tam bir başarıya doğru olduğu gibi, tam bir beyhudeliğe doğru da olabilir. “Henüz gerçekleşmemiş olan” hakkında ise konuşamayız. Ama Bloch’a göre, “henüz gerçekleşmemiş olan” hakkında insan daima bir “ütopik fantezi” besler ve beslemelidir. Bu “ütopik fantezi” ise, Bloch’a göre, Marx’ın “doğanın insancıllaştırılması” adını verdiği bir “erek-süreç” tasarımı altında insanın “tam özgürlüğü”dür ve ütopik fantezi bu</span> <span class="char-style-override-11" xml:lang="tr-TR">ereğe</span> <span class="char-style-override-9" xml:lang="tr-TR">sanatta, dinde ve felsefede erişir ve bunu yaşamaya geçirmeye uğraşır.</span><span class="char-style-override-12" xml:lang="tr-TR">168</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">20. yüzyıl Marksizmi içinde yer alan Louis Althusser’den ise,</span> <span class="char-style-override-11" xml:lang="tr-TR">yapısalcılık</span> <span class="char-style-override-9" xml:lang="tr-TR">akımıyla ilişkisi dolayısıyla “Yapısalcı Tarih Anlayışı” başlığı altında ileride söz edilecektir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      </div>

    </div>
</body>
</html>