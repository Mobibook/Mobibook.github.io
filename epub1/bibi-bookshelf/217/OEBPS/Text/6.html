<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6.html" xml:lang="tr-TR">
    <div class="Basic-Text-Frame">
      <p class="B-l-m-Ba-l---" id="toc_marker-1">BİRİNCİ BÖLÜM</p>

      <p class="Basic-Paragraph para-style-override-6" xml:lang="en-GB"></p>

      <p class="Konu-Ba-l---"><span>ANTİKÇAĞ</span> <span>VE</span> <span>ORTAÇAĞDA</span> <span><br/></span><span>TARİH K</span><span>AVRAMI</span></p>

      <p class="ALT">Antikçağda “Historia”nın Çifte Anlamı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">“Tarih” sözcüğünün Batı dillerindeki tüm karşılıkları (Lat.</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">, İt.</span> <span class="char-style-override-11" xml:lang="tr-TR">storia</span><span class="char-style-override-9" xml:lang="tr-TR">, Fr.</span> <span class="char-style-override-11" xml:lang="tr-TR">historie</span><span class="char-style-override-9" xml:lang="tr-TR">, İng.</span> <span class="char-style-override-11" xml:lang="tr-TR">history</span><span class="char-style-override-9" xml:lang="tr-TR">, Alm.</span> <span class="char-style-override-11" xml:lang="tr-TR">Historie</span><span class="char-style-override-9" xml:lang="tr-TR">) Grekçe</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">istorein</span> <span class="char-style-override-9" xml:lang="tr-TR">sözcüğünden gelir. Sözcük İyon lehçesinde “bildirme”, “haber alma yoluyla bilgi edinme” anlamlarında kullanılmıştır. Attika lehçesinde ise sözcüğün görerek, tanık olarak bilme anlamlarının yanı sıra, çok daha geniş bir anlam içeriğiyle fizik, coğrafya, astronomi, bitki ve hayvan bilgisi ve hatta giderek “doğa bilgisi”ni kuşatacak biçimde kullanıldığı görülür. Örneğin Platon, sözcüğü İyonyalı doğa filozoflarının ve özelikle de Thales, Anaksimandros ve Anaksimenes’in doğa hakkındaki düşüncelerini aktarırken, geçmişte kalmış düşünceleri haber verme anlamında kullanmıştır. Ama</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’dan, bir de açıklama olanağı (o an için) bulunamayan ve bu bakımdan ya olağanüstü ya da olağandışı sayılan güneş tutulması, mıknatıs gibi doğal olgular hakkındaki tanıklık bilgisi de anlaşılmıştır. Bu anlamıyla</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">, bir genel açıklamaya sokulamayan, ancak gözlenen, “tanık olunan” (</span><span class="char-style-override-11" xml:lang="tr-TR">istorein</span><span class="char-style-override-9" xml:lang="tr-TR">) olayların bilgisine verilen ad da olmuştur.</span><span class="char-style-override-12" xml:lang="tr-TR">1</span> <span class="char-style-override-9" xml:lang="tr-TR">Tıp alanında da</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’nın, “haberdar olunan şeylerin bilgisi” olarak</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’dan, yani doğrudan</span> <span class="char-style-override-9" xml:lang="tr-TR">gözlemden ayrı tutulduğu görülür. Tıp alanında</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">, bir deney hakkında elde bulunulan bilgiler, yani aynı deneyle ilgili olarak geçmişte yapılmış deneylerin bilgisi, bir deney birikimi bilgisi olarak anlaşılmıştır. Örneğin bir hastalığın seyri ya da bir ilacın etkisi hakkında geçmişten gelen deneylerin bilgisi gibi.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">Istoria</span> <span class="char-style-override-9" xml:lang="tr-TR">sözcüğünü sadece doğal olaylara ilişkin birikim bilgisi anlamıyla sınırlamayıp insanların ve insan topluluklarının başından geçenleri kaydetme yoluyla edinilen bilgi anlamında ilk kez Herodotos’un kullandığı görülür. Herodotos, yazdığı kitaba</span> <span class="char-style-override-11" xml:lang="tr-TR">istorias apodeiksis</span><span class="char-style-override-9" xml:lang="tr-TR">, yani “tanık olunan ve haber alınan şeylerin anlatılması” adını vermiştir.</span><span class="char-style-override-12" xml:lang="tr-TR">2</span> <span class="char-style-override-9" xml:lang="tr-TR">O, böylece</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">terimini ağızdan ağza aktarılan veya bizzat yaşayarak tanık olunan insani-toplumsal olaylar hakkında da kullanmış oluyordu ki,</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">insani-toplumsal olayları aktarma ve kaydetme yoluyla edinilen bilgi anlamını ilk kez kazanmış bulunuyordu. Daha sonra ise Thukydides,</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">sözcüğünden sadece bir aktarma ve kaydetme işini değil, aynı zamanda geçmişte kalan insani-toplumsal olayları</span> <span class="char-style-override-11" xml:lang="tr-TR">değerlendirme</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">yorumlama</span> <span class="char-style-override-9" xml:lang="tr-TR">etkinliğini de anlayacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Herodotos ve Thukydides’le birlikte</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">sözcüğü Grek düşüncesinde bir çift anlamlılık kazanmıştır ki, bu çift anlamlılığın daha sonra 18. yüzyılın ortalarına kadar devam ettiği görülür. Yani</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">, hem doğal olgular hakkındaki tanıklık bilgisi (ki Aristoteles, sözcüğü</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’yı da içerecek biçimde kullanmıştır) hem de insani-toplumsal olaylar hakkındaki</span> <span class="char-style-override-11" xml:lang="tr-TR">haber-bilgi</span> <span class="char-style-override-9" xml:lang="tr-TR">olarak anlaşılmıştır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">Felsefi</span> <span class="char-style-override-9" xml:lang="tr-TR">açıdan</span> <span class="char-style-override-11" xml:lang="tr-TR">istorik</span> <span class="char-style-override-9" xml:lang="tr-TR">bilginin niteliğini ilk belirleme denemesine ise Herakleitos’ta rastlanır. Ne var ki Herakleitos, Herodotos ve Thukydides’ten önce yaşamış olduğundan,</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’yı birinci anlamıyla tanıyordu. O, birinci anlamıyla</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’yı ve istorik bilgiyi, hakiki bilgi ya da akıl bilgisi olarak</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">’tan</span> <span class="char-style-override-9" xml:lang="tr-TR">ayırır ve istorik bilgiye</span> <span class="char-style-override-11" xml:lang="tr-TR">çokluk bilgisi</span> <span class="char-style-override-9" xml:lang="tr-TR">der. Ona göre felsefenin konusu hakiki bilgidir. O, çokluğun bilgisine değil, çokluk içindeki “birlik”in bilgisine,</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">’</span><span class="char-style-override-9" xml:lang="tr-TR">a yönelir. Daha sonra Aristoteles, binyıllar boyunca etkili olacak bir ayrım yapacak, hem birinci hem de ikinci anlamıyla istorik bilgiyi hakiki bilgiden, akıl bilgisinden ayıracaktır. Aristoteles, birinci anlamıyla, yani doğal olayların bilgisi olarak</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’yı,</span> <span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">’yı da içerecek biçimde kullanır. İkinci anlamıyla</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’ya ise</span> <span class="char-style-override-11" xml:lang="tr-TR">tarih yazıcılığı</span> <span class="char-style-override-9" xml:lang="tr-TR">(historiyografi) adını verir ve onu</span> <span class="char-style-override-11" xml:lang="tr-TR">Retorik</span><span class="char-style-override-9" xml:lang="tr-TR">’inde ve</span> <span class="char-style-override-11" xml:lang="tr-TR">Poetika</span><span class="char-style-override-9" xml:lang="tr-TR">’sında bir edebiyat türü olarak şiir sanatının altına koyar. Çünkü şiir sanatı hayal gücü (</span><span class="char-style-override-11" xml:lang="tr-TR">phantasia</span><span class="char-style-override-9" xml:lang="tr-TR">) yoluyla da olsa bir “genellik” peşindedir; oysa tarih yazıcılığı</span> <span class="char-style-override-11" xml:lang="tr-TR">bireysel</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">rastlantısal</span> <span class="char-style-override-9" xml:lang="tr-TR">insani olayları edebi bir dille anlatırken asla böyle bir “genellik”e ulaşamaz.</span><span class="char-style-override-12" xml:lang="tr-TR">3</span> <span class="char-style-override-9" xml:lang="tr-TR">Herakleitos gibi Aristoteles için de her iki anlamıyla</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">, felsefe bakımından önemsizdir ve hatta felsefeye karşıttır. Bu karşıtlık, “genel olan”la uğraşan</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">(teori) etkinliği (ki ana örnek felsefedir) ile “bireysel-rastlantısal olan”la uğraşan</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">etkinliği arasında giderilemez türden bir karşıtlıktır.</span><span class="char-style-override-12" xml:lang="tr-TR">4</span> <span class="char-style-override-9" xml:lang="tr-TR">Aristoteles için doğal ve toplumsal olaylara yönelik bilgi, ister birikim bilgisi isterse doğrudan gözlem bilgisi (</span><span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">) halinde olsun, hiçbir “genel”e vardırmaz. “Genel”e ancak akıl yoluyla, rasyonel düşünmeyle varılabilir. Bu yüzden doğa araştırmasının da, tarih yazıcılığının da bize sunabileceği bilgi, Herakleitos’un dediği gibi, çokluk bilgisi (</span><span class="char-style-override-11" xml:lang="tr-TR">polyhistorie</span><span class="char-style-override-9" xml:lang="tr-TR">) olarak kalır.</span></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Antikçağın Tarih Anlayışı Üstüne Bir Yorum</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kimi felsefe tarihçileri tüm 19. yüzyılı ve bir bölümüyle 20. yüzyılı “tarih yüzyılları” sayarlar ve bu yüzyıllarda felsefe etkinliğinin çok büyük bir oranda tarihe yöneldiğini belirtirler. Bu açıdan bakıldığında, antikçağın felsefe ile tarih arasına koyduğu karşıtlık modern insana yadırgatıcı gelebilir. Bu yadırgama, antikçağın genel düşünce tablosunun ana çizgilerinin saptanmasıyla giderilebilir. Biz burada bu tablonun ana çizgilerini ve bu ana çizgilere göre oluşan antikçağın tarih anlayışını, bir 19. yüzyıl filozofu olan ve ileride tin bilimlerinin temellendirilmesinde Wilhelm Dilthey’ı önemli ölçüde etkilediğini göreceğimiz Paul Yorck von Wartenburg’un yorumu ışığında ele alacağız.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Wartenburg’a göre Herakleitos’tan Aristoteles’e kadar tüm Grek düşüncesinde hakiki bilgi (</span><span class="char-style-override-11" xml:lang="tr-TR">episteme</span><span class="char-style-override-9" xml:lang="tr-TR">)-istorik bilgi (</span><span class="char-style-override-11" xml:lang="tr-TR">doxa</span><span class="char-style-override-9" xml:lang="tr-TR">) ayrımını bulmak olanaklıdır. Çünkü Greklerin tüm düşünce ve etoslarına (</span><span class="char-style-override-11" xml:lang="tr-TR">ethos</span><span class="char-style-override-9" xml:lang="tr-TR">) egemen olan temel kavrayış biçimi, doğada olduğu kadar insani-toplumsal yaşamda da bir “genel düzen” olduğu inancına dayanıyordu. Grekler için doğa, düzenli bir oluşum, bir “kozmos”tu. Bu yüzden felsefi ilgi de daima kalıcı ve temel olan şeylere ve bunların değişmez niteliklerine yönelikti. Öyle ki felsefe, varoluş nedenini ancak kalıcı ve temel şeylerin bilgisine yönelmede bulabilirdi. Özellikle Platon ve Aristoteles’te felsefe, “çokluk bilgisi” olarak doğrudan gözlemi de (</span><span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">) kapsayacak biçimde</span> <span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">’dan, yani modern terminolojide “deney bilgisi” olarak sözünü ettiğimiz şeyden ayrı tutulmuştu. Greklerin gözünde insani-toplumsal yaşam, doğal yaşamın bir uzantısı, ama bir “rastlantısal uzantı”sıydı. Gerçi hem Platon hem de Aristoteles, devlet biçimlerini tipleyen (aristokrasi, oligarşi, demokrasi vb.) bir öğreti geliştirmişlerdi. Ne var ki burada bu devlet tipleri aslında biricik, tek, hakiki bir devlet formunun çözülmüş görüntüleriydiler. Özellikle Aristoteles’te bu devlet tiplerinin hiçbiri “yetkin” değildi; olsa olsa birbirlerine göre daha iyi-daha kötü olarak nitelendirilebilirlerdi. Ama Aristoteles’te bu devlet tipleri, maddeye yaklaşmaları bakımından yetkinleşemeseler de yine “form” idiler. Bu nedenle de Wartenburg’un sözleriyle “yeni hiçbir şey içermeksizin” her zaman geçerliklerini korurlardı. Yine Wartenburg’a göre, “insani olayları doğal süreçlermişçesine yorumlayan bu tablo, döngüsel bir tabloydu.” Bu döngüsel süreç içinde insanlar, örgütlü toplumlar halinde yaşadıkları sürece, bu devlet tiplerinin birinden öbürüne dönenip dururlardı. Bu nedenle Grekler için</span> <span class="char-style-override-11" xml:lang="tr-TR">geçmiş</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">gelecek</span><span class="char-style-override-9" xml:lang="tr-TR">, bu formların tekrarlanıp durduğu, gelip geçici bir evrenle ilgili zaman boyutlarıydı. Yani insanların ve toplumların geçmişleri de, gelecekleri de bu formlar çerçevesinde rastlantısal olarak dönenen, bir</span> <span class="char-style-override-11" xml:lang="tr-TR">sürekliliği</span> <span class="char-style-override-9" xml:lang="tr-TR">olmayan şeylerdir. İnsani-toplumsal yaşam, geçmişten geleceğe doğru sürekli bir gelişimi olmayan bir yaşamdı. Bu yaşam, belli devlet formları çevresinde rastlantısal olarak dönenen, bu formlara göre tekrar eden, kesik ve birbirinden kopuk halkalardan ibaretti. Kısacası Grekler için tarih, rastlantısal olarak tekrar eden bir süreçti. “Tarih tekerrürden ibaretti.’’</span><span class="char-style-override-12" xml:lang="tr-TR">5</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Latin Antikçağı da</span> <span class="char-style-override-11" xml:lang="tr-TR">istoria</span> <span class="char-style-override-9" xml:lang="tr-TR">sözcüğünü “historia” olarak aynen alıp Greklerin koyduğu</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">ayrımını benimsemiştir. Romalılar için de</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">bir edebi türdür ve olayları yıllara göre kaydetme işi (</span><span class="char-style-override-11" xml:lang="tr-TR">annale</span><span class="char-style-override-9" xml:lang="tr-TR">) ile tarih yazıcılığı (historiyografi) arasında edebi ölçütlere göre bir ayrım vardır. Annalistler; olayları yıldan yıla kaydeden memurlar, vakanüvisler olarak görülürken, tarih yazıcıları edebiyatçı sayılırlar. Örneğin Cicero için tarih yazıcıları (historiyograflar) insanlara geçmişten “ders” (kıssadan hisse) çıkartan kişilerdir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Ortaçağ: Döngüsel Tarihten Çizgisel Tarihe Geçiş</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Wartenburg’un yaptığı saptamaların önemi şuradadır: Bundan sonraki sayfalarda görülebileceği gibi, Batı düşüncesinde antikçağın koyduğu felsefe-tarih karşıtlığı bir yandan korunurken öbür yandan bu karşıtlık hep aşılmaya çalışılacak ve hatta antikçağın tanımadığı bir felsefe alanı ortaya çıkacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yine Wartenburg’a göre, Batı düşüncesinde bir “tarih felsefesi”ni olanaklı kılan en önemli etmen, “tarih” kavramının Hıristiyanlıkla gelen ve Greklerde rastlamadığımız yeni bir anlam içeriği kazanmış olmasıdır. Grek düşüncesinde insani</span> <span class="char-style-override-11" xml:lang="tr-TR">geçmiş</span><span class="char-style-override-9" xml:lang="tr-TR">, bir edebi tür olarak tarih yazıcılığı aracılığıyla hakkında bilgi edinilen bir zaman parçasıydı ve bu geçmişin,</span> <span class="char-style-override-11" xml:lang="tr-TR">şimdi</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">gelecek</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">sürekli ve nedensel</span> <span class="char-style-override-9" xml:lang="tr-TR">bir ilişkisi yoktu. Geçmiş-şimdi-gelecek üçlemesi tamamen</span> <span class="char-style-override-11" xml:lang="tr-TR">fiziksel</span> <span class="char-style-override-9" xml:lang="tr-TR">içerikli zaman kesitiydi. İnsani-toplumsal yaşam da aynı</span> <span class="char-style-override-11" xml:lang="tr-TR">fiziksel zaman</span> <span class="char-style-override-9" xml:lang="tr-TR">içinde geçmekteydi. Nasıl ki “kozmos” olarak doğada belli bir döngüsel düzen vardıysa, insani-toplumsal yaşamda da her ne kadar doğanın “rastlantısal uzantısı” sayılsa da ister geçmişte isterse gelecekte olsun, yine belli devlet tiplerine (formlara) göre biçimlenen döngüsel bir düzen vardı. İşte Wartenburg’a göre, Yahudilik ve Hıristiyanlık, insani-toplumsal yaşama ilişkin olarak, antikçağın tanımadığı yeni ve özel bir zaman anlayışı getirmiştir ki; bu zaman anlayışı, daha sonra ne ölçüde laikleşmiş olursa olsun, Batı düşüncesinin ürettiği hemen tüm “tarih felsefeleri”ne sinmiş olarak her dönemde karşımıza çıkacaktır.</span><span class="char-style-override-12" xml:lang="tr-TR">6</span></p>

      <p class="Basic-Paragraph para-style-override-9" xml:lang="en-GB"><span class="char-style-override-11" xml:lang="tr-TR">Eski Ahit</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">Tevrat</span><span class="char-style-override-9" xml:lang="tr-TR">), evrenin ve insanın yaradılışını tek bir Tanrı’ya bağlar. Bu Tanrı (Yahve), yeryüzünde yaşayan kavimlerden birini, Yahudi kavmini, kendi iradesini gerçekleştirecek kavim olarak</span> <span class="char-style-override-11" xml:lang="tr-TR">seçmiştir</span><span class="char-style-override-9" xml:lang="tr-TR">. Bu seçilmiş kavim, Tanrı tarafından sınanmaktadır ve gelecekte yine Tanrı tarafından yargılanacaktır. Bu kavmin geçmişte, şimdi ve gelecekte yapmış olduğu, yapmakta bulunduğu ve yapacağı eylemler,</span> <span class="char-style-override-11" xml:lang="tr-TR">en sonunda</span> <span class="char-style-override-9" xml:lang="tr-TR">Tanrı adlı bir yargıç önünde ödüllendirilecek ya da cezalandırılacaktır. Öbür yandan, Tanrı’nın bu kavme gönderdiği kitapta (</span><span class="char-style-override-11" xml:lang="tr-TR">Tevrat</span><span class="char-style-override-9" xml:lang="tr-TR">) bu halkın geçmişi, yani tarihi anlatıldığı gibi, bu kitabın sözel anlatımı (</span><span class="char-style-override-11" xml:lang="tr-TR">lektura</span><span class="char-style-override-9" xml:lang="tr-TR">, lafz) içinde geleceğe ilişkin “haberler” de bulunuyordu. Böylece bu kavim, geçmişi hakkında olduğu kadar geleceği hakkında da düşünebilir duruma gelmekteydi. Yani</span> <span class="char-style-override-11" xml:lang="tr-TR">zaman</span><span class="char-style-override-9" xml:lang="tr-TR">, bu kavim için, Greklerin fiziksel zamanından önce, insanın belli bir son anda ödül veya ceza alacağı, başlangıcı ve bitimi olan ve en önemlisi, bu başlangıçtan bitime kadar süreklilik ve gelişime sahip bir zaman oluyordu. İnsan başlangıcı ve bitimi olan böyle bir zaman içinde Tanrı tarafından belli bir</span> <span class="char-style-override-11" xml:lang="tr-TR">erek</span><span class="char-style-override-9" xml:lang="tr-TR">le, yani tanrısal kutsama ve kurtuluşa (inayet,</span> <span class="char-style-override-11" xml:lang="tr-TR">Gratia</span><span class="char-style-override-9" xml:lang="tr-TR">) ulaşma ereğiyle yaratılmıştı ve insanın bu ereğe ulaşabilmesi için geçmişi kadar geleceğini de gözetmesi, geçmişi ve geleceği bir arada düşünmesi gerekiyordu.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Wartenburg’a göre, daha sonra Hıristiyanlığa da geçen bu özel ve yeni zaman anlayışı, yani belli bir ereğe göre yönlenmiş, başlangıcı ve bitimi olan, kendi içinde süreklilik taşıyan ve gelişen bir zaman anlayışı, teolojinin Batı düşüncesine bıraktığı sürekli bir miras olarak,</span> <span class="char-style-override-11" xml:lang="tr-TR">tarihsel zaman</span><span class="char-style-override-9" xml:lang="tr-TR">dan başka bir şey değildir. Yine Wartenburg’a göre, “geleceğe yönelik bir beklentiyle geçmişi tanıma ve bilme” anlamında bir</span> <span class="char-style-override-11" xml:lang="tr-TR">tarih bilinci</span> <span class="char-style-override-9" xml:lang="tr-TR">de ilk kez bu yolla Batı düşüncesine girmiş oluyordu.</span><span class="char-style-override-12" xml:lang="tr-TR">7</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kuşkusuz, bir dinsel inanç olarak, insanların yaşarken yaptıklarının belli bir son’da bir kutsal güç tarafından ödüllendirileceği ya da cezalandırılacağı, yani bir</span> <span class="char-style-override-11" xml:lang="tr-TR">Tanrı mahkemesi</span> <span class="char-style-override-9" xml:lang="tr-TR">önünde yargılanacakları düşüncesi sadece Yahudilikten kaynaklanmış değildir. Daha MÖ 3000 yıllarında Mısırlıların</span> <span class="char-style-override-9" xml:lang="tr-TR">Ölüler Kitabı’nda, ölülerin “öbür dünya”da (ahiret) yargılanacakları belirtilir. Ama bu yargılama hemen ölümden sonra gerçekleşir. Oysa Hıristiyanlık ve Yahudilik ve daha sonra da İslamiyet, tüm insanlığın topluca yargılanacağı bir son an (kıyamet) anlayışı getirerek, Mısırlılardan sonra Greklerde de rastlanan “öbür dünya” (Hades ülkesi) anlayışından ayrılmakla, tarihsel zaman bilincini getirmiş oluyorlardı. Gerçekten de bu üç dinin kendi kitaplarını (</span><span class="char-style-override-11" xml:lang="tr-TR">Tevrat</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">İncil</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">Kuran</span><span class="char-style-override-9" xml:lang="tr-TR">) sadece kutsal kitaplar saymakla kalmayıp onları aynı zamanda tarih kitapları olarak gördükleri saptanabilir. Öbür büyük dinlerde, örneğin Budizm ve Hinduizmde tarihsel zaman anlayışına rastlanmaz. Bu dinlerde Tanrı çeşitli durum ve anlarda kendini insanda duygu ve düşünce olarak gösteren (Nirvana), her zaman yeniden doğan bir güçtür ve bu niteliğiyle o, kendisini bu dünyada da gösterebilir.</span><span class="char-style-override-12" xml:lang="tr-TR">8</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Hıristiyanlık, bir kavim dini olan Yahudilikten bir evrensel din çıkarmak isterken, Tanrı’yı sadece seçilmiş bir kavmin Tanrısı değil, tümüyle “insanlık”ın Tanrısı yapmaktaydı (aynı şeyi daha sonra İslamiyet de yapacaktır). Böylece insani zamanlılık, bir kavme bahşedilmiş özel bir süreç değil, tüm insanlığı kapsayan bir sürece dönüşmüş oluyordu. Bu bakımdan Hıristiyanlık iki bakımdan</span> <span class="char-style-override-11" xml:lang="tr-TR">tarihsel</span> <span class="char-style-override-9" xml:lang="tr-TR">bir din oluyordu: Bir kez bu din kendini belli bir dinin, Yahudiliğin gelişim çizgisi içinde ortaya çıkan ve sonradan ondan ayrılan, yani belli bir zaman süreci içinde, “zaman içinde” gelişip serpilen bir din olarak görüyor, böylece kendisinin bir</span> <span class="char-style-override-11" xml:lang="tr-TR">tarihi</span> <span class="char-style-override-9" xml:lang="tr-TR">olduğunu kabul ediyordu. İkinci olarak, bu dinin temel inancına göre, Tanrı’nın oğlu İsa (Christus) belli bir zaman noktasında yeryüzünde kendisini bir beden, cisimsel bir şey olarak göstermiş, sonradan havarilerin düzenlemesinden geçmiş haliyle kutsal kitabı (</span><span class="char-style-override-11" xml:lang="tr-TR">İncil</span><span class="char-style-override-9" xml:lang="tr-TR">) bırakmıştır insanlara ve o gelecekte yine bir beden, cisimsel bir şey olarak yeryüzünde görünecektir (bedenlenme,</span> <span class="char-style-override-11" xml:lang="tr-TR">inkarnation</span><span class="char-style-override-9" xml:lang="tr-TR">). Böylece Hıristiyanlık, tüm “insanlık”ı, başı sonu olan bir zaman kesiti içinde düşünmüş oluyordu ki bu, “tüm insanlık”ı, yine insana özgü bir zamanlılık boyutu, yani</span> <span class="char-style-override-11" xml:lang="tr-TR">tarihsel zaman</span> <span class="char-style-override-9" xml:lang="tr-TR">içinde görmek demekti. Öyle ki insani gerçeklik tümüyle tarihsel bir gerçeklik, insanın kendisi de bir tarihsel varlık olarak anlaşılmış oluyordu.</span><span class="char-style-override-12" xml:lang="tr-TR">9</span></p>

      <p class="ALT">Augustinus: İlk Tarih Filozofu</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yukarıda Hıristiyanlığın, insani gerçekliği tümüyle tarihsel bir gerçeklik olarak anladığını söyledik. Ne var ki ilk Hıristiyan teologlar (Kilise Babaları), örneğin Origenes, antikçağın etkisi altındadır. Origenes’e göre evren belli bir anda yaratılmamıştır; Tanrı’nın sonsuz bir yaratmasıdır. İnsan ruhu ya da sadece ruh, öncesiz ve sonrasızdır; bu dünya ile başka dünyalar arasında gidip gelir. Bu dünya, ruhun gidip gelmeler sırasında düştüğü bir yerdir ve ruh bu dünyada günahlarından arınarak kurtuluşa erebilir. Görüldüğü gibi Origenes, burada Platon’un</span> <span class="char-style-override-11" xml:lang="tr-TR">Menon</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">Phaidon</span> <span class="char-style-override-9" xml:lang="tr-TR">diyaloglarındaki ruh anlayışına bağlıdır ve en önemlisi, Hıristiyanlığı antikçağın döngüsel tarih anlayışı altında anlamaktadır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Aslında Hıristiyanlığın yukarıdan beri sözünü ettiğimiz tarih anlayışını temellendiren kişi, Aurelius Augustinus (354-430) olmuştur. Öyle ki onun, Hıristiyan teolojisinin ışığında geliştirdiği tarih anlayışı tüm ortaçağ boyunca Hıristiyan Kilisesi’nin resmi anlayışı olacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Augustinus’a göre Tanrı</span> <span class="char-style-override-11" xml:lang="tr-TR">zamanın dışında</span> <span class="char-style-override-9" xml:lang="tr-TR">(öncesiz-sonrasız), ama onun yarattığı her şey</span> <span class="char-style-override-11" xml:lang="tr-TR">zamanın içinde</span><span class="char-style-override-9" xml:lang="tr-TR">dir (önceli-sonralı). Zaman ise, artık var olmayan</span> <span class="char-style-override-11" xml:lang="tr-TR">geçmiş</span><span class="char-style-override-9" xml:lang="tr-TR">, bir boyuttan yoksun</span> <span class="char-style-override-11" xml:lang="tr-TR">şimdi</span> <span class="char-style-override-9" xml:lang="tr-TR">ve daha var olmamış</span> <span class="char-style-override-11" xml:lang="tr-TR">gelecek</span> <span class="char-style-override-9" xml:lang="tr-TR">arasında bulunan ve bu yüzden ancak</span> <span class="char-style-override-11" xml:lang="tr-TR">şimdi</span> <span class="char-style-override-9" xml:lang="tr-TR">yaşamakta olan kişinin</span> <span class="char-style-override-11" xml:lang="tr-TR">anımsaması</span> <span class="char-style-override-9" xml:lang="tr-TR">(geçmiş) ve</span> <span class="char-style-override-11" xml:lang="tr-TR">beklentisi</span> <span class="char-style-override-9" xml:lang="tr-TR">(gelecek) dolayısıyla anlam kazanan bir şeydir. Tanrı insanı özgür yaratmıştır; ama insan, güdüleri ve gururu yüzünden Âdem’den beri hep</span> <span class="char-style-override-11" xml:lang="tr-TR">günah</span> <span class="char-style-override-9" xml:lang="tr-TR">işlemiştir. O, soyundan gelen günahla hep</span> <span class="char-style-override-11" xml:lang="tr-TR">kötü</span><span class="char-style-override-9" xml:lang="tr-TR">ye yönelmiştir ve onu ancak yine Tanrı’nın inayeti (</span><span class="char-style-override-11" xml:lang="tr-TR">Gratia</span><span class="char-style-override-9" xml:lang="tr-TR">) kurtarabilir. Tanrı’ya sığınan insan, Tanrı’nın adaletine (</span><span class="char-style-override-11" xml:lang="tr-TR">Justus Dei</span><span class="char-style-override-9" xml:lang="tr-TR">) göre ceza veya ödül alacaktır. Ödül, günahtan kurtuluştur ve ceza görecek olanlar ile kurtulacak olanlar, Tanrı tarafından</span> <span class="char-style-override-11" xml:lang="tr-TR">önceden belirlenmişlerdir</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">prodestinatio</span><span class="char-style-override-9" xml:lang="tr-TR">). Tanrı’nın oğlu İsa “seçilmiş” olanlara kurtuluşu getirmek için yeryüzünde cismen görünmüştür (</span><span class="char-style-override-11" xml:lang="tr-TR">Inkarnation</span><span class="char-style-override-9" xml:lang="tr-TR">). İsa böylece tüm insanların topluca Tanrı önünde yargılanacakları Tanrı mahkemesine,</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’a çıkacakları kıyamete kadar olan süreci de başlatmıştır.</span><span class="char-style-override-12" xml:lang="tr-TR">10</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Augustinus böylece antikçağın, izleri Origenes’te de görülen döngüsel tarih anlayışını artık, tüm ortaçağ boyunca bir daha dirilmemecesine yıkmış oluyordu. Tarih tekerrürden ibaret olmuyor, tam tersine bir daha tekrar etmeyecek olan olaylardan kurulu</span> <span class="char-style-override-11" xml:lang="tr-TR">bir defalık bir süreç</span> <span class="char-style-override-9" xml:lang="tr-TR">olarak anlaşılıyordu. Bu</span> <span class="char-style-override-11" xml:lang="tr-TR">bir defalık süreç</span><span class="char-style-override-9" xml:lang="tr-TR">, yani tarih, ilk günahtan (Âdem’den) İsa’nın</span> <span class="char-style-override-11" xml:lang="tr-TR">mesih</span> <span class="char-style-override-9" xml:lang="tr-TR">(kurtarıcı) olarak görünüp insanlara kurtuluş yolunu göstermesinden kıyamete ve Tanrı mahkemesine,</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’a kadar sürecektir. (Karl Löwith’in, “Ekler” bölümündeki “Vico” başlıklı yazısıyla karşılaştırınız.)</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Augustinus’un teolojik tarih felsefesini onun Tanrı Devleti (</span><span class="char-style-override-11" xml:lang="tr-TR">Civitas Dei</span><span class="char-style-override-9" xml:lang="tr-TR">) adlı yapıtında daha yakından izlemek olanaklıdır. Tanrı Devleti, gelecekte, bütün kurtulmuş olanların devleti olarak kurulacaktır. Buna karşılık “Yeryüzü Devleti” (</span><span class="char-style-override-11" xml:lang="tr-TR">civitas terrana</span><span class="char-style-override-9" xml:lang="tr-TR">) kötüye uyanların, yani şeytanın devletidir (</span><span class="char-style-override-11" xml:lang="tr-TR">civitas diaboli</span><span class="char-style-override-9" xml:lang="tr-TR">). İşte,</span> <span class="char-style-override-11" xml:lang="tr-TR">tarih</span> <span class="char-style-override-9" xml:lang="tr-TR">dediğimiz süreç, Yaratılış’tan</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’a kadar olan geçittir. Tarih inananların devleti ile inançsızların devleti arasındaki gerilimin, bunların birbirlerinden “ayrılmalarının” sürecidir. Bu süreç kör bir kadere (</span><span class="char-style-override-11" xml:lang="tr-TR">Fatum</span><span class="char-style-override-9" xml:lang="tr-TR">) göre belirlenmemiştir; tersine, bu süreçte hem doğayı hem de kurduğu devletlerle birlikte insanı belirleyen Tanrı’nın evrensel öngörüsü egemendir.</span> <span class="char-style-override-11" xml:lang="tr-TR">İnsan türü bir bütündür</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">totus genum humanum</span><span class="char-style-override-9" xml:lang="tr-TR">) ve Âdem’den gelmektedir. Ama ilk günahkâr olarak Âdem’le birlikte, Tanrı Devleti ile Yeryüzü Devleti arasındaki gerilim de başlamış oldu. İnsanın amacı, işte bu Yeryüzü Devleti’nde, geleceğin Tanrı Devleti’nin yurttaşı olmayı hak edecek eylemlerde bulunup kurtuluşunu sağlamaktır. Tanrı Devleti yetkindir. Yeryüzü Devleti’nde yaşayan insanlar hiçbir zaman yeryüzünde böyle yetkin bir devlet oluşturamazlar. Ama Tanrı Devleti’ni örnek alarak, Yeryüzü Devleti’nden gittikçe “ayrılan” daha iyi bir devlete yönelebilirler. Bunu da “pagan” antikçağın “döngüsel süreçlere dayalı Tanrısız öğretileri”ni bir yana atıp dünyasal olayları Tanrı Devleti açısından yorumlamakla gerçekleştirebilirler.</span><span class="char-style-override-12" xml:lang="tr-TR">11</span> <span class="char-style-override-9" xml:lang="tr-TR">Çünkü dünyasal olayların içinde geçtiği Yeryüzü Devleti ile kendine özgü, görünmez bir sonsuz hal olarak Tanrı Devleti arasında kesiksiz bir savaş vardır. Ama bu savaş, devletlerarası savaşlar türünden politik bir savaş değildir. Bu savaşın sonunda “ışığın çocukları”nın, yani Tanrı Devleti yurttaşlarının zaferi ve “karanlığın çocukları”nın yenilgisi söz konusudur ki, savaş ancak Tanrı mahkemesinde,</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’da son bulacaktır. Sonsuz cehennem azabı ve kurtuluş, orada kararlaştırılacaktır. Bu süreci başlatan da, sona erdirecek olan da Tanrı’dır. İnsanlar bu sürece ancak “iman dolu bir savaş” vererek katılabilirler. Bu açıdan, tüm dünyasal olaylar bu tanrısal sürece katılmak isteyen insanın gözünde değersizdir. Dünyasal olaylar ancak ve sadece, Tanrı’nın insanları sınama ve cezalandırma veya ödüllendirme yoluyla sonradan tartacağı olaylar olarak, kendi başlarına anlamsız ve düzensiz olaylardan, yani</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’dan ibarettir.</span><span class="char-style-override-12" xml:lang="tr-TR">12</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Augustinus’un bu tarih felsefesi, sadece kendisinden sonra Hıristiyan Kilisesi’nin resmi tarih anlayışı olması ve kilisenin kendisini bu anlayışa dayanarak Tanrı Devleti’nin yeryüzündeki temsilcisi sayması bakımından önem taşımaz. Bu tarih felsefesi, yukarıda da değinildiği gibi, ne kadar laikleşirse laikleşsin, Batı düşüncesinin ürettiği tüm tarih felsefelerine de geçen özellikler taşıması bakımından önemlidir. Öyle ki aşağıda birkaçını sıralayacağımız bu özellikler, daha sonra “tarih yüzyılı” sayılan 19. yüzyılın büyük tarih felsefelerinde de kendini gösterecektir:</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">a. Hıristiyanlık, insani varoluşu, başı ve sonu olan bir defalık bir süreç içinde ele almakla, Batı düşüncesindeki</span> <span class="char-style-override-11" xml:lang="tr-TR">tarihsel zaman</span> <span class="char-style-override-9" xml:lang="tr-TR">ve</span> <span class="char-style-override-11" xml:lang="tr-TR">tarihsel süreç</span> <span class="char-style-override-9" xml:lang="tr-TR">kavramlarını ana nitelikleriyle belirlemiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">b. Hıristiyanlık, insanlığı Âdem’le başlayan tek bir soy, insan soyu ya da</span> <span class="char-style-override-11" xml:lang="tr-TR">insan türü</span> <span class="char-style-override-9" xml:lang="tr-TR">saymakla, Batı düşüncesindeki “insanlığın birliği” idesinin taşıyıcısı olmuştur. Gerçi “insan soyunun birliği” (</span><span class="char-style-override-11" xml:lang="tr-TR">totus genum humanum</span><span class="char-style-override-9" xml:lang="tr-TR">) idesi, Roma’nın</span> <span class="char-style-override-11" xml:lang="tr-TR">imperium</span> <span class="char-style-override-9" xml:lang="tr-TR">(evrensel devlet) ve Stoa’nın “kozmopolitlik” ve “humanité” anlayışlarında kaynağını bulur. Ama Hıristiyanlık “insan soyunun birliği” idesini sürekliliği olan, başı ve sonu bulunan</span> <span class="char-style-override-11" xml:lang="tr-TR">çizgisel</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">düzçizgisel</span><span class="char-style-override-9" xml:lang="tr-TR">) bir tarih içine taşımıştır ki bu, tüm tarihe bir</span> <span class="char-style-override-11" xml:lang="tr-TR">dünya tarihi</span> <span class="char-style-override-9" xml:lang="tr-TR">olarak bakılmasına yol açmıştır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">c. Hıristiyanlığın, kıyamet gününü ve</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’u kurtuluş umuduyla bekleme imgesi, ileride görülebileceği gibi 18. ve 19. yüzyılın laik ve hatta dinsiz tarih filozoflarını açıkça etkilemiş, örneğin insanlığın, sonunda özgürlüğe (Hegel) ya da sınıfsız topluma (Marx) ulaşacağı konusundaki görüşlere sinmiştir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">d. Hıristiyanlık tarihsel sürece,</span> <span class="char-style-override-11" xml:lang="tr-TR">ancak bir başka şey aracılığıyla anlam kazanan bir olaylar yığını</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">) olarak bakmıştır. Augustinus için bu “başka şey”, Tanrı’dır. Tarihsel süreç, Tanrı’nın kendi istencini gerçekleştirdiği bir süreçtir. Tarihe anlamını veren böyle bir “başka şey” aramak, daha sonra tarih felsefelerinde hep karşımıza çıkacaktır ve örneğin Hegel de tarihe, “tanrısal tin”in, “akıl”ın kendini gerçekleştirme alanı olarak bakacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">e. Hıristiyanlık, antikçağın</span> <span class="char-style-override-11" xml:lang="tr-TR">döngüsel</span> <span class="char-style-override-9" xml:lang="tr-TR">tarih anlayışını, bir defalık bir süreci kapsayan, kendi içinde sürekliliği ve gelişimi olan çizgisel tarih anlayışıyla değiştirmiştir. Hıristiyanlığın getirdiği çizgisel tarih anlayışı o kadar etkili olmuştur ki, modern çağların en etkili ve yaygın tarih felsefelerinde</span> <span class="char-style-override-11" xml:lang="tr-TR">tarih bilinci</span><span class="char-style-override-9" xml:lang="tr-TR">nden öncelikle anlaşılması gereken şey, tarihi, nedensel olarak birbirine bağlı ve düz bir çizgi üzerinde uzanan sürekli olaylar dizisi olarak görmektir.</span><span class="char-style-override-12" xml:lang="tr-TR">13</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">Ortaçağda Felsefe-Tarih Karşıtlığı</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Saptanabileceği gibi, ortaçağ antikçağın koyduğu</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">, felsefe-tarih karşıtlığını Hıristiyan teolojisi yoluyla aşmak istemiştir. Hıristiyanlık bunu önce tarihin akışını döngüsellikten çizgiselliğe dönüştürmeyle yapmıştır. Ne var ki, bu çizgisel süreci başlatan ve sona erdirecek olan güç, Tanrı’nın kendisi, öncesiz-sonrasız, kendine içkin (</span><span class="char-style-override-11" xml:lang="tr-TR">immanent</span><span class="char-style-override-9" xml:lang="tr-TR">) ve değişmez sayılmıştır. Bu niteliğiyle Tanrı’nın, antikçağın her şeyin düzenleyicisi saydığı</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">’un niteliklerini de kapsadığı saptanabilir. Ama antikçağ,</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">’u evren düzenini, kozmosu yöneten öncesiz-sonrasız akıl olarak düşünürken, onu sadece insanları ilgilendiren bir geçmiş ve geleceğe bağımlı kılmamıştı. Oysa Hıristiyanlık, kendi Tanrısına hem</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">’un niteliklerini yüklemiş hem de ona belli bir anda tüm insanlığı yargılayacak bir misyon vermekten çekinmemiştir. Wartenburg’un da saptadığı gibi, Greklerin</span> <span class="char-style-override-11" xml:lang="tr-TR">logos</span> <span class="char-style-override-9" xml:lang="tr-TR">anlayışı büyük ölçüde epistemolojik (bilgikuramsal) bir renk taşıyordu. Örneğin onlar, evrendeki düzeni anlamaya yönelik</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliğinin ve bu etkinliğe ana örnek olarak felsefenin</span> <span class="char-style-override-11" xml:lang="tr-TR">logos</span> <span class="char-style-override-9" xml:lang="tr-TR">peşinde olduğunu söylerken, salt rasyonalist bir bilgi kuramından hareket etmekteydiler. Bu haliyle</span> <span class="char-style-override-11" xml:lang="tr-TR">logos</span><span class="char-style-override-9" xml:lang="tr-TR">, insani-toplumsal yaşam da içinde olmak üzere, evrene genel düzenini veren akıl ve güçtü ve yine bu haliyle, insani-toplumsal yaşam için “özel bir statünün uygulayıcısı” sayılamazdı.</span><span class="char-style-override-12" xml:lang="tr-TR">14</span> <span class="char-style-override-9" xml:lang="tr-TR">İşte, bu genel düzenin peşindeki</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği ve felsefe için, akılsal yoldan bir genelliğe ulaştırmayan deney bilgisi (</span><span class="char-style-override-11" xml:lang="tr-TR">empeiria</span><span class="char-style-override-9" xml:lang="tr-TR">) ve haber bilgisi (</span><span class="char-style-override-11" xml:lang="tr-TR">istoria</span><span class="char-style-override-9" xml:lang="tr-TR">) tam bir epistemolojik (bilgikuramsal) karşıtlık içinde görülüyorlardı. Oysa Hıristiyanlık, bu karşıtlığı tarihte Tanrı’nın koyduğu tam bir belirlenim (</span><span class="char-style-override-11" xml:lang="tr-TR">prodestinatio</span><span class="char-style-override-9" xml:lang="tr-TR">) olduğunu söyleyerek aşmak istemiştir ki, bu anlamda bir</span> <span class="char-style-override-11" xml:lang="tr-TR">tarihsel belirlenimcilik</span> <span class="char-style-override-9" xml:lang="tr-TR">anlayışı Grek düşüncesine tamamen yabancıdır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Bilindiği gibi ortaçağ, Hıristiyanlığın tarih anlayışını ve tümüyle Hıristiyan teolojisini felsefenin üstünde bir yere koymuştu. Ama ilginçtir ki, teolojinin altında yer alan ve ona hizmet etmesi istenen felsefeden, bu hizmetini yine de bir antikçağ filozofunu, Aristoteles’i örnek alarak yerine getirmesi beklenmiştir. Örneğin Hıristiyan teolojisinin, dinsel kökenli bir tarihsel zaman anlayışı geliştirirken,</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’dan antikçağın anladığı şeyi anladığı saptanabilir. Hıristiyanlığın ilk dönemlerinde Tertullianus,</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’yı fabl ve hikâye yazıcılığı, Kiprianus ise “olup bitmiş olayların anlatılması” olarak görürler ve onu bir edebi tür sayarlar. Onlar için böyle bir tarih yazıcılığının fazla bir önemi yoktur. Bir Hıristiyan için başvurulması gereken ilk tarih kitabı</span> <span class="char-style-override-11" xml:lang="tr-TR">İncil</span><span class="char-style-override-9" xml:lang="tr-TR">’dir. Daha sonra Origenes, Hıristiyan dogmaları ile antikçağ düşüncesini uzlaştırma çabası içinde, özellikle geç antikçağın yazılı yapıtlarını ve tarih kitaplarını inceler. Ona göre Hıristiyanlık öncesi olup bitenler, Hıristiyanlar için ders çıkarılması gereken bir geçmişe aittir. Origenes’in bu tavrı, kendisinden sonra geliştirilecek olan Hıristiyan kilise tarih yazıcılığı için de yönlendirici olmuştur. Origenes özellikle</span> <span class="char-style-override-11" xml:lang="tr-TR">İncil</span><span class="char-style-override-9" xml:lang="tr-TR">’de bildirilen olayları anlamlandırıp yorumlamak gerektiğini ileri sürmekle,</span> <span class="char-style-override-11" xml:lang="tr-TR">teolojik hermeneutiğin</span> <span class="char-style-override-9" xml:lang="tr-TR">de kurucusu olmuştur. Ona göre, kutsal kitaplarda bildirilenleri</span> <span class="char-style-override-11" xml:lang="tr-TR">alegorik</span> <span class="char-style-override-9" xml:lang="tr-TR">yoldan açımlamak ve yorumlamak gerekir. Çünkü kutsal kitaplarda sadece olup biten olayların anlatımı olarak</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">yoktur; bunlar aynı zamanda kendilerinden yorum yoluyla kutsal haberler çıkartılması gereken şeylerdir. Bu nedenle kutsal kitaplar</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">etkinliğinin değil,</span> <span class="char-style-override-11" xml:lang="tr-TR">hermeneua</span> <span class="char-style-override-9" xml:lang="tr-TR">(yorumlama, tefsir) etkinliğinin konusudur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Böylece Origenes’le birlikte tüm ortaçağ boyunca</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">veya ortaçağın verdiği adla</span> <span class="char-style-override-11" xml:lang="tr-TR">vera</span> <span class="char-style-override-11" xml:lang="tr-TR">historica</span> <span class="char-style-override-9" xml:lang="tr-TR">(gerçek olayların anlatımı) terimi, dinsel ve alegorik çalışan açımlayıcı-yorumlayıcı bir düşünme etkinliğinin, yani</span> <span class="char-style-override-11" xml:lang="tr-TR">hermeneua</span><span class="char-style-override-9" xml:lang="tr-TR">’nın yöneldiği sıradan, düzensiz ve rastlantısal olaylar yığınına verilen ad olmuştur. Ama esas etkinlik, daima kutsal metinlerde işlenmeyi bekleyen olaylar yığını olarak</span> <span class="char-style-override-11" xml:lang="tr-TR">vera historica</span><span class="char-style-override-9" xml:lang="tr-TR">’dan anlamlar çıkarmaya yönelmiştir. Origenes için kutsal metinlerdeki olaylar işlenmeyi bekleyen malzemeler, veriler olarak</span> <span class="char-style-override-11" xml:lang="tr-TR">figura</span><span class="char-style-override-9" xml:lang="tr-TR">’lardır. Bu yüzden ortaçağda çok uzun süre</span> <span class="char-style-override-11" xml:lang="tr-TR">figura</span> <span class="char-style-override-9" xml:lang="tr-TR">ile</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">terimlerinin eşanlamlı olarak kullanıldıkları görülür.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Origenes’in başlattığı gelenek içinde Sextus Iulis Africanus, Hıristiyan dogmalarına uygun bir</span> <span class="char-style-override-11" xml:lang="tr-TR">dünya tarihi</span> <span class="char-style-override-9" xml:lang="tr-TR">yazmaya girişmiştir. Africanus bu girişiminde antikçağdan beri gelen anlamıyla</span> <span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">’yı</span> <span class="char-style-override-11" xml:lang="tr-TR">profan kronografi</span> <span class="char-style-override-9" xml:lang="tr-TR">(dünyasal olayların kronolojisini yapma) olarak anlar ve kendi dünya tarihinin bu</span> <span class="char-style-override-11" xml:lang="tr-TR">profan kronografi</span> <span class="char-style-override-9" xml:lang="tr-TR">üstüne bir</span> <span class="char-style-override-11" xml:lang="tr-TR">hermeneua</span> <span class="char-style-override-9" xml:lang="tr-TR">olacağını bildirir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Sonuç olarak, ortaçağın, İsa’nın yeryüzünde görünüşünden (</span><span class="char-style-override-11" xml:lang="tr-TR">Inkarnation</span><span class="char-style-override-9" xml:lang="tr-TR">)</span> <span class="char-style-override-11" xml:lang="tr-TR">Eskaton</span><span class="char-style-override-9" xml:lang="tr-TR">’a kadar sürecek olan ve Tanrı’nın belirlediği bir tarihsel zaman anlayışı geliştirirken; öbür yandan</span> <span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">kavramını antikçağın konumladığı anlamıyla bireysel, rastlantısal olayların anlatımı olarak bir edebi tür saymaya devam ettiği saptanabilir.</span> <span class="char-style-override-11" xml:lang="tr-TR">Historia</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">vera historica</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">figura</span> <span class="char-style-override-9" xml:lang="tr-TR">ya da</span> <span class="char-style-override-11" xml:lang="tr-TR">kronikon</span> <span class="char-style-override-9" xml:lang="tr-TR">terimleri, geçmişte kalan ve halen devam eden tüm insani-toplumsal olayları, yani ortaçağın verdiği adla</span> <span class="char-style-override-11" xml:lang="tr-TR">res gestae</span><span class="char-style-override-9" xml:lang="tr-TR">’yi</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">res gestay</span><span class="char-style-override-9" xml:lang="tr-TR">) konu alan yazıcılık türüne işaret ederler. Ama bireysel, rastlantısal olaylar yığınını edebi bir dille anlatan bu etkinliğin ortaçağ gözünde büyük bir önemi yoktur. O bu olaylar yığını içinde özellikle kutsal kitaplarda bildirilen olayları açımlayıp yorumlamaya yönelik bir teolojik hermeneutiğe önem verir. Bu yüzden ortaçağın, tıpkı antikçağ gibi, historiyografiyi bilimler arasında bir yer ayırmadığı görülür. Augustinus ve Isidoros’un historiyografiye ayırdıkları yer gramerin yanıdır. Gramer, Augustinus ve Isidoros için, dilsel yapıtları anlamak bakımından tarihin destekçisidir.</span><span class="char-style-override-12" xml:lang="tr-TR">15</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Kısacası, ortaçağın, teolojik yoldan geliştirdiği çizgisel tarih anlayışı içinde,</span> <span class="char-style-override-11" xml:lang="tr-TR">teoloji</span><span class="char-style-override-9" xml:lang="tr-TR">den kalkarak antikçağın koyduğu felsefe-tarih karşıtlığını aşmak istediği görülmekle birlikte, felsefe düzleminde bu karşıtlığı sürdürdüğü söylenebilir.</span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="ALT">İslam Ortaçağı ve İbn Haldun</p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Hıristiyan tarih teolojisinin Augustinus’la birlikte</span> <span class="char-style-override-11" xml:lang="tr-TR">döngüsel</span> <span class="char-style-override-9" xml:lang="tr-TR">tarih anlayışının yerine</span> <span class="char-style-override-11" xml:lang="tr-TR">çizgisel</span> <span class="char-style-override-9" xml:lang="tr-TR">bir tarih anlayışı getirdiği yukarıda belirtildi. Burada Yahudilikten gelen ve Yaratılış’tan kıyamete kadar olan sürecin tanrısal bir plana göre düzenlendiği inancının payı, kuşkusuz ki büyüktür. İslamiyet de bu Yahudi-Hıristiyan tarih anlayışını hemen hemen aynen benimsemiştir. Bu anlayışın, her üç “semavi” dinde de</span> <span class="char-style-override-11" xml:lang="tr-TR">fiziksel zaman</span> <span class="char-style-override-9" xml:lang="tr-TR">kavramı yanında, sadece insana ve</span> <span class="char-style-override-11" xml:lang="tr-TR">insanlığa</span> <span class="char-style-override-9" xml:lang="tr-TR">(Hıristiyanlıkta “totus humanum”, İslamiyette “beşeriyet”) özgü bir</span> <span class="char-style-override-11" xml:lang="tr-TR">tarihsel zaman</span> <span class="char-style-override-9" xml:lang="tr-TR">bilincini geliştirdiği anlaşılabilir. Kısacası, İslamiyetin de açık veya örtük, çizgisel bir tarih anlayışına dayalı bir tarih teolojisine en azından potansiyel halinde sahip olduğu söylenebilir. Gerçekten de İslamiyette, insan kendi yaşamını tıpkı Hıristiyanlıkta olduğu gibi, yaratılıştan kıyamete kadar Tanrı’nın planına göre akıp giden bir zaman sürecinin içinde yorumlamaktadır. Zaten Muhammed, kendisini bu sürecin kendi zamanındaki en yüksek noktası olarak göstermekte ve aynı sürecin kendisinden sonra da belli bir “son”a doğru gitmekte olduğunu haber vermektedir. Burada, Augustinus’la birlikte ortaya çıkan tanrısal güdümlü</span> <span class="char-style-override-11" xml:lang="tr-TR">tarihsel belirlenimcilik</span> <span class="char-style-override-9" xml:lang="tr-TR">anlayışının İslami versiyonuyla karşılaştığımız açıktır: Tarihin Tanrı tarafından saptanmış ve vahye inanan için geçmişi ve geleceği açıkça bilinebilir bir düzeni vardır. Böyle bir tarih teolojisinden hareket eden İslam tarihçileri, tarihin tanrısal bir plana göre gerçekleşecek bir ereği olduğu inancından hareketle ve erekselci (</span><span class="char-style-override-11" xml:lang="tr-TR">finalist</span><span class="char-style-override-9" xml:lang="tr-TR">) bir tutumla geniş bir İslami tarihçilik etkinliği içinde olmuşlardır. Onlar, geçmişteki olayları</span> <span class="char-style-override-11" xml:lang="tr-TR">Kuran</span><span class="char-style-override-9" xml:lang="tr-TR">’dan ve Muhammed’in hadislerinden hareketle böyle bir tarih teolojisi altında yorumlamışlardır. Böyle bir tarih yazıcılığından (historiyografi) beklenen en önemli pratik işlev ise, tarihsel olaylardan dinsel, ahlaksal dersler alınması, kıssadan hisse çıkarılması olmuştur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İslam tarihçiliği bu yönde, önce Muhammed’in yaşamı, etkinlikleri ve özellikle savaşlarına ilişkin hadislerin toplanması, bunların Muhammed’e aidiyetinin saptanması şeklinde başlamıştır. Burada bir tür otorite yöntemine başvurularak, tekil tarihsel olaylar, bu olayları daha önce anlatan kişiler kaynak gösterilerek aktarılmıştır. Ancak, bu tekil tarihsel olayların içerik yönünden araştırılıp belgelenmesi gibi bir çabaya ve kanaat veya yorum belirtme gibi bir kaygıya pek az rastlanmaktadır. Kanaat veya yorum ancak tek bir yönde, tekil tarihsel olaylardan İslami açıdan nasıl bir hisse çıkarılacağı şeklinde belirtilmektedir.</span><span class="char-style-override-12" xml:lang="tr-TR">16</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Farklılıklar ihmal edildiğinde, hem İslam hem de Hıristiyan Ortaçağı’nda, tarih yazıcılığının bu “semavi” dinlerin kendi tarih teolojileri içinde, bu teolojilerin meşrulaştırılmasına yönelik bir etkinlik olarak kendini gösterdiği söylenebilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun (1332-1406), bu saptamaya göre, ortaçağ için olduğu kadar, 18. yüzyıl başlarına kadar yeniçağ için bile istisna oluşturan bir tarih filozofu olarak karşımıza çıkmaktadır. Gerçekten de İbn Haldun’un geliştirdiği türden bir tarih eleştirisi ve tarih felsefesiyle karşılaştırılabilecek ilk örneğe Batı felsefesinde ancak 18. yüzyılda Giambattista Vico’da rastlanacaktır.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun</span> <span class="char-style-override-11" xml:lang="tr-TR">Mukaddime</span> <span class="char-style-override-9" xml:lang="tr-TR">adlı yapıtında, “umrân ilmi” (ilm al-umrân) adıyla yeni bir bilim geliştirdiğini belirtir. “Umrân”, inşa etmek, mâmur hale getirmek, yerleşik düzende yaşamak vb. anlamlara gelir. Bütün bu edimlerse ancak insana ait olmalarıyla karakterize olurlar. Kısacası “umrân”, toplumsal yaşamı, toplumsal yaşama biçimlerini (örgüt, grup, kurum vb.) ifade eden bir terimdir. Bu durumda “umrân ilmi”yle bugün “sosyoloji” terimiyle andığımız bir bilimin kastedildiği açıktır. İbn Haldun böyle bir bilimin, konusunu, dinsel/ahlaksal önyargılara başvurmadan nesnel bir tutumla ele almasını önermektedir. Onu, hemen hepsi teolojik öntasarımlar altında felsefe yapan İslam ve Hıristiyan Ortaçağı’nın düşünürlerinden ayıran bir temel nokta, kendisini burada gösterir. O</span><span class="char-style-override-9" xml:lang="tr-TR">,</span> <span class="char-style-override-9" xml:lang="tr-TR">toplumu diğer doğal varlıklar gibi doğal bir varlık olarak ele alıp incelemek istemektedir. İbn Haldun’un, ileride Batı felsefesinde ancak 19. yüzyılda yapılmaya başlanacak olan</span> <span class="char-style-override-11" xml:lang="tr-TR">olan-olması gereken</span> <span class="char-style-override-9" xml:lang="tr-TR">ayrımının bilincinde olduğu açıktır. O, insan toplumunun ne olması gerektiğiyle değil, ne olduğuyla ilgilenen bir “bilim” peşindedir. Bu nedenle de, toplumsal olayları açıklamada empirik bir yönteme başvurulmasını önermekte ve bunu</span> <span class="char-style-override-11" xml:lang="tr-TR">Mukaddime</span><span class="char-style-override-9" xml:lang="tr-TR">’sinde uygulamaktadır. Bu yönüyle de, yani olgu ve olaylar arasındaki ilişkileri tümevarımsal (</span><span class="char-style-override-11" xml:lang="tr-TR">endüktif</span><span class="char-style-override-9" xml:lang="tr-TR">) yoldan ortaya koyup yasalara ulaşmak istemesiyle, birkaç yüzyıl sonra Batı felsefesinde ilk örneğini Francis Bacon’da göreceğimiz (Bkz. İkinci Bölüm) tümevarımcı/nedenselci bilim anlayışının da ilk uygulayıcısı olmuştur.</span><span class="char-style-override-12" xml:lang="tr-TR">17</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun’u bir “toplumbilimi”, bir tür sosyoloji olarak “umrân ilmi”ne yönelten ana motiflerin, onun mevcut ve yaygın tarih yazıcılığı karşısındaki eleştirel tutumundan kaynaklandığı söylenebilir. O, öncelikle bir tarihçidir ve tarihçilerin tarihsel olayları aktarırken yeterince titiz davranmadıklarını, bu olayların belgelendirilmesinde sadece daha önceki tarihçilere göndermelerde bulunmakla yetinen bir otorite yöntemine sığındıklarını belirtmektedir. Ona göre tarihçiler tekil tarihsel olayları, bu olaylar arasında</span> <span class="char-style-override-11" xml:lang="tr-TR">nedensel</span> <span class="char-style-override-9" xml:lang="tr-TR">bir ilişki kurma çabasına girmeden, kendi tekillikleriyle aktarmaktan öteye geçememişlerdir. Oysa nasıl ki doğa olguları arasında bir nedensel ilişki varsa, toplumsal olgu ve olaylar arasında da bir nedensel ilişki vardır. Tarihsel olaylar, kaynağını insan doğasında, toplumsal yaşamda bulan düzenlilikler ve yasalılıklar çerçevesinde ortaya çıkar. Bu düzenlilikler ve yasalılıklar, tıpkı doğal düzenlilikler ve yasalılıklar gibi</span> <span class="char-style-override-11" xml:lang="tr-TR">zorunlu</span><span class="char-style-override-9" xml:lang="tr-TR">dur. Öyleyse yapılması gereken, tarihsel olayların tekilliğine boğulmadan önce her tekil tarihsel olay için geçerli olan genel düzenlilikleri ve yasalılıkları ortaya koymak, daha sonra tekil tarihsel olayları bu genel düzenlilikler ve yasalılıklar altında açıklamaktır. Bu yapılmadığı sürece, tarihçilerin bize aktarageldikleri tekil tarihsel olayların doğruluk ve yanlışlıklarını denetlemek mümkün değildir. O halde, tarih yazıcılığının bir bilim haline gelebilmesi, tekil tarihsel olayların</span> <span class="char-style-override-11" xml:lang="tr-TR">toplumsal doğaları</span><span class="char-style-override-9" xml:lang="tr-TR">na göre anlatılmasına bağlıdır. Bu anlamda “toplumsallık”, tekil tarihsel olayları nedenleriyle anlamamıza yarayan, her tekil tarihsel olay için geçerli olan, türü ne olursa olsun her tekil toplum için kendilerini toplum olmanın doğasına ait şeyler olarak gösteren düzenliliklerin ve yasalılıkların adı olarak kavranabilir. Başka bir deyişle “toplumsallık”, tekil tarihsel olayların ve giderek toplumların tekil ve özgül yaşama biçimlerinin içlerinde gerçekleştiği şablon, çerçeve ve kalıplardır. Bu şablon, çerçeve ve kalıpların bilgisine bizi ulaştıracak olan bilim ise, genelliklerin peşindeki “umrân ilmi”dir. “Umrân ilmi” sayesinde tarihte neyin olanaklı, neyin olanaksız olduğu hakkında bir “zorunlu yasa bilgisi”ne ulaşılır ki, bu aynı zamanda bize tarihçilerin aktarageldikleri haberlerin doğruluk ve yanlışlıklarını sınama olanağını da verir.</span><span class="char-style-override-12" xml:lang="tr-TR">18</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Görüldüğü gibi İbn Haldun, tarih yazıcılığını</span> <span class="char-style-override-11" xml:lang="tr-TR">hikâye etme</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">anlatma</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">narration</span><span class="char-style-override-9" xml:lang="tr-TR">) etkinliğinden çıkarıp</span> <span class="char-style-override-11" xml:lang="tr-TR">izah etme</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">açıklama</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">explication</span><span class="char-style-override-9" xml:lang="tr-TR">) etkinliğine dönüştürme olanağını “umrân ilmi”nde bulmaktadır. “Umrân ilmi”, tarihsel olayları hikâye etmenin ötesinde, onların nasıl ve neden meydana geldiklerini açıklamakla görevli olması gereken tarihçinin başvuracağı</span> <span class="char-style-override-11" xml:lang="tr-TR">temel bilim</span><span class="char-style-override-9" xml:lang="tr-TR">dir. Böyle bir temel bilim de ancak, her zaman en genel ve en temel olanın nazariyatı (</span><span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">) ile ilgilenen felsefe içinde temellendirilebilir. Tarihçiliği, olayları nakil yoluyla hikâye eden “zahiri” tarihçilikten kurtarıp aynı olayları nedenleriyle açıklayacak “batıni” tarihçiliğe yükseltmek, ancak felsefece temellendirilmiş böyle bir “umrân ilmi”yle mümkündür.</span><span class="char-style-override-12" xml:lang="tr-TR">19</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Yukarıdaki tanımlar, İbn Haldun’un “umrân ilmi”nin konusunu nasıl belirlediğini de göstermektedir. Buna göre “umrân ilmi”, toplumsal örgütlenme biçimlerini, toplumsal grupları, kurumları, egemenlik tarzlarını, mülkiyet ilişkilerini, ekonomik düzenleri vb.</span> <span class="char-style-override-11" xml:lang="tr-TR">genellikle</span> <span class="char-style-override-9" xml:lang="tr-TR">inceleyen bir bilimdir. Böyle bir bilim tanımına oldukça benzer bir tanımın, Batı felsefesinde ancak 18. yüzyılda Vico tarafından ortaya atılabildiğini görüyoruz. (Karl Löwith’in, “Ekler” bölümündeki “Vico” başlıklı yazısına bakınız.) İbn Haldun’un, son yüz elli yıldır Batı felsefesinde tarih ve toplum bilimlerinin metodolojisi, tarih-sosyoloji ilişkisi konularında yoğun bir şekilde sürdürülen çalışmalara benzer bir çalışmayı ilk gerçekleştiren filozof olma onurunu hak ettiği tartışmasızdır. Bu konuda okuyucu, kitabın ileriki bölümlerinde ele alınacak olan Giambattista Vico, Wilhelm Dilthey, Oswald Spengler, Arnold Toynbee, August Comte, Heinrich Rickert, Max Weber gibi filozofların görüşleri ile İbn Haldun’un görüşlerini sürekli karşılaştırmak suretiyle, İbn Haldun’un bu onuru neden hak ettiğini saptayabilir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun’un tarih ve toplum bilimlerin metodolojisine ilişkin görüşleri, onun yine “umrân ilmi”nde savunduğu tarih felsefesinin birer uzantısıdır. Öyle ki onun tarih felsefesi, tarih bilimi ile “umrân ilmi” arasında yaptığı ayrım ve “umrân ilmi”ni temellendirişiyle doğrudan ilişkilidir. İbn Haldun, geliştirdiği “umrân ilmi”nde çeşitli toplum tiplerinden (bedevi-hazeri) söz ederken, en küçük toplumsal birimden devlete kadar, bir toplumu toplum kılan esas unsur olarak</span> <span class="char-style-override-11" xml:lang="tr-TR">asabiye</span><span class="char-style-override-9" xml:lang="tr-TR">yi göstermektedir. Asabiye; toplumsal bilinç, ortak duyu (</span><span class="char-style-override-11" xml:lang="tr-TR">common sense</span><span class="char-style-override-9" xml:lang="tr-TR">), dayanışma ve birliktelik duygusu vb. anlamları içeren bir terimdir ve yeniçağ felsefesinde kullanılan</span> <span class="char-style-override-11" xml:lang="tr-TR">Geist</span><span class="char-style-override-9" xml:lang="tr-TR">,</span> <span class="char-style-override-11" xml:lang="tr-TR">esprit</span> <span class="char-style-override-9" xml:lang="tr-TR">gibi terimlerle anlamdaş yönler içerir. İbn Haldun’a göre, toplumlar asabiye sayesinde vardır ve her toplumun asabiyesi farklıdır. Uygarlıklar ve kültürler bu bakımdan birbirlerine geçişli olmayan, birbirlerini etkilemeyen, her biri kendi gelişimini kendi içinde yaşayan kapalı birimlerdir. Her toplum, tıpkı bir canlı gibi doğar, büyür, gelişir ve ölür. Doğma, büyüme, gelişme, çözülme ve yokoluş her toplumsal organizmanın kaderidir. Dolayısıyla her uygarlığı bekleyen son, yokoluştur. Her toplumun kendi içinde yaşadığı bu aşamalar, aynı zamanda o topluma ait asabiyenin ortaya çıkışı, dayanışma ve birliktelik bilincinin gelişmesi ve nihayet çözülüp yok olması aşamalarıdır. Ve İbn Haldun’a göre her toplumun geçirdiği bu aşamalar tam bir döngüsel (devri, devrevi) süreç halinde kendini gösterir. Tüm insanlık için söz konusu edilebilecek tek bir süreçten, bu nedenle söz edilemez. Aynı zaman dilimi içinde farklı toplumlar kendi döngüselliklerinin farklı aşamalarını yaşıyor olabilirler; bir toplum gelişirken diğeri yokoluşa geçmiş bulunabilir. Yokoluşun temel belirtisi, devletteki ve ahlaktaki çözülüştür. Tüm bu aşamalar, tam bir mekanik sürecin parçalarıymışçasına, her toplum için geçerli ve zorunludur.</span><span class="char-style-override-12" xml:lang="tr-TR">20</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun’un bu tarih felsefesi, aynı zamanda onun “umrân ilmi”nin niteliğini de aydınlatır. Buna göre “umrân ilmi”, tarihçilere tarihsel olayların bu döngüsel zorunluluğa, hatta kadere göre açıklanmasını buyurur.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">İbn Haldun’un tarih felsefesinin Greklerin döngüsel tarih anlayışıyla benzerlikler taşıdığı açıktır. Bazı felsefe tarihçileri, İbn Haldun’un Aristotelesçi ontolojiye bağlılığının altını çizer ve onun varlık, bilgi ve bilim anlayışının Aristoteles’e dayandığını belirtirler. Bilindiği gibi Aristoteles’te felsefenin ana görevi, varlığın doğasını, ne’liğini, özniteliklerini ortaya koymaktır (</span><span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">). İşte İbn Haldun da aynı anlayışla, ama bu kez tarihin ve toplumun doğasını, ne’liğini, özniteliklerini ortaya koymak isteyen bir tarih felsefesi, bir tür</span> <span class="char-style-override-11" xml:lang="tr-TR">tarih ontolojisi</span> <span class="char-style-override-9" xml:lang="tr-TR">peşindedir ve “umrân ilmi”ne böyle bir tarih ontolojisi olarak bakmak mümkündür. Aristoteles’te varlığın doğası, ne’liği nasıl ki değişmez bir nitelik gösteriyorsa ve evren (kozmos) nasıl ki değişmez bir düzenlilik ve yasalılık içindeyse ve aynı evren yine bu yüzden tam bir</span> <span class="char-style-override-11" xml:lang="tr-TR">döngüsellik</span> <span class="char-style-override-9" xml:lang="tr-TR">bilinciyle kavranabiliyorsa; İbn Haldun’da da tarihin ve toplumun doğası değişmez bir nitelik gösterir ve insanlık (beşeriyet) değişmez bir düzenlilik ve yasalılık içinde aynı döngüsellik bilinciyle kavranabilir. İbn Haldun’un Aristoteles’ten ayrıldığı yön, Aristoteles’in tarih ve toplum dünyasını tam bir tekillikler dünyası sayması (</span><span class="char-style-override-11" xml:lang="tr-TR">historia</span><span class="char-style-override-9" xml:lang="tr-TR">), bu dünyanın bu nedenle genelin peşindeki bir</span> <span class="char-style-override-11" xml:lang="tr-TR">theoria</span> <span class="char-style-override-9" xml:lang="tr-TR">etkinliği olarak felsefe ve bilimin konusu olamayacağını belirtmiş olmasıdır. Böyle görüldüğünde, İbn Haldun’un, Aristoteles’te de rastladığımız geleneksel</span> <span class="char-style-override-11" xml:lang="tr-TR">theoria</span><span class="char-style-override-9" xml:lang="tr-TR">-</span><span class="char-style-override-11" xml:lang="tr-TR">historia</span> <span class="char-style-override-9" xml:lang="tr-TR">karşıtlığını bir “umrân ilmi”yle aşmaya çalıştığı belirtilebilir. Bu karşıtlığı İbn Haldun’unkine benzer bir şekilde aşma denemesine ise Batı felsefesinde ancak yüzyıllar sonra rastlanacağını ilerdeki bölümlerde göreceğiz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarih filozofu olarak İbn Haldun’un bu döngüsel tarih anlayışı oldukça katı bir</span> <span class="char-style-override-11" xml:lang="tr-TR">belirlenimcilik</span> <span class="char-style-override-9" xml:lang="tr-TR">(determinizm) ve hatta, âdeta bir</span> <span class="char-style-override-11" xml:lang="tr-TR">kadercilik</span> <span class="char-style-override-9" xml:lang="tr-TR">(</span><span class="char-style-override-11" xml:lang="tr-TR">fatalizm</span><span class="char-style-override-9" xml:lang="tr-TR">) içerir ve bu yönüyle özellikle sonradan Vico ve Spengler’in ve kısmen de Toynbee’nin tarih felsefelerinde yeniden karşımıza çıkar. Bilim filozofu ve metodolog olaraksa İbn Haldun’un, Francis Bacon’dan çok önce tümevarımı bilime sokmak ve empirik araştırmaya önem vermekle, ancak 19. yüzyıl</span> <span class="char-style-override-11" xml:lang="tr-TR">pozitivizm</span><span class="char-style-override-9" xml:lang="tr-TR">inde görebileceğimiz bir bilim anlayışının öncüsü olduğunu saptayabiliriz.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR">Tarih filozofu, bilim filozofu ve metodolog yönlerini birlikte değerlendirdiğimizde İbn Haldun’un hem İslam, hem Hıristiyan Ortaçağı için bir istisna oluşturduğunu bir kez daha belirlemenin ve onu ileride ele alınacak olan yeniçağın büyük tarih ve bilim filozofları kuşağı içinde değerlendirmenin uygun olacağını söylemek gerekir. Zaten anlaşılacağı gibi, onun tarih felsefesi, İslam ve Hıristiyan Ortaçağı’nın</span> <span class="char-style-override-11" xml:lang="tr-TR">çizgisel</span> <span class="char-style-override-9" xml:lang="tr-TR">tarih teolojisiyle tam bir karşıtlık içindedir. Onun tarih felsefesi zaten dindışı bir felsefedir ve özellikle resmi ve Ortodoks İslam anlayışıyla bağdaşmaz. Karl Löwith, bu kitabın “Ekler” bölümünde yer alan “Vico” adlı yazısında, Vico’nun döngüsel tarih anlayışının Hıristiyanlık dışı ve Hıristiyanlık karşıtı bir anlayış olduğunu belirtirken, Vico’nun tarih felsefesine en büyük tepkinin Katolik Kilisesi’nden geldiğini vurgular. Löwith’in Hıristiyan tarih teolojisi karşısında Vico’nun durumunu betimleyen sözleri, İslam tarih teolojisi karşısında İbn Haldun’un durumunu betimlemede de kullanılabilir. Gerçi İslam ortodoksisinden İbn Haldun’a büyük tepkiler gelmemiştir; ama bunun başlıca nedeni, İbn Haldun’dan sonra İslam felsefesinin yüzyıllar boyu neredeyse dumura uğraması, İbn Haldun’un zaten şöyle veya böyle bir felsefi incelemenin konusu kılınamamış olmasıdır. İbn Haldun’la ilk kez 18. yüzyılın ortalarında Osmanlı tarihçilerinin ilgilendiği ve</span> <span class="char-style-override-11" xml:lang="tr-TR">Mukaddime</span><span class="char-style-override-9" xml:lang="tr-TR">’nin kısmen de olsa ilk kez Arapçadan bir başka dile, Osmanlıcaya çevrildiği görülüyor. Fakat İbn Haldun’a gösterilen bu ilgide, onun tarih filozofu, bilim filozofu ve metodolog yönlerinin değil, İslam tarihçisi yönünün ortaya çıkarılmasının ağır bastığı saptanabilir. İbn Haldun ve Vico arasında bu açıdan da bir ortak yazgı olduğu söylenebilir. Bugünden bakıldığında, modern tarihçiliğin, sosyolojinin ve pek çok özel sosyal bilimin (etnoloji, beşeri coğrafya, filoloji, ekonomi, siyaset bilimi vb.) ilk habercileri ve hatta kurucuları olarak görülebilecek olan her iki filozof da layık oldukları ilgiye, ancak 19. yüzyılın sonlarından itibaren kavuşabilmişlerdir.</span></p>

      <p class="Basic-Paragraph para-style-override-9" xml:lang="en-GB"><span class="char-style-override-9" xml:lang="tr-TR"><br/>
      <br/>
      <br/></span></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-9" xml:lang="en-GB"></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">1</span> <span class="char-style-override-14" xml:lang="tr-TR">Platon,</span> <span class="char-style-override-15" xml:lang="tr-TR">Phaidon</span><span class="char-style-override-14" xml:lang="tr-TR">, Çeviren Ahmet Cevizci, Gündoğan Yayınları, Ankara, 1995, 96 a.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">2</span> <span class="char-style-override-14" xml:lang="tr-TR">Herodotos,</span> <span class="char-style-override-15" xml:lang="tr-TR">Tarih</span><span class="char-style-override-14" xml:lang="tr-TR">, Çeviren Müntekim Ökmen, İş Bankası Kültür Yayınları, İstanbul, 2002, 11 b.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">3</span> <span class="char-style-override-14" xml:lang="tr-TR">Hermann Diels-Walther Kranz,</span> <span class="char-style-override-15" xml:lang="tr-TR">Die Fragmente der Vorsokratiker</span><span class="char-style-override-14" xml:lang="tr-TR">, cilt 1, Weidmann, Hildesheim, 1951, s. 129.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">4</span> <span class="char-style-override-14" xml:lang="tr-TR">Aristoteles,</span> <span class="char-style-override-15" xml:lang="tr-TR">Poetika</span><span class="char-style-override-14" xml:lang="tr-TR">, Çeviren İsmail Tunalı, Remzi Kitabevi, İstanbul, 2006, 1451 b. (Ayrıca bkz.</span> <span class="char-style-override-15" xml:lang="tr-TR">Retorik</span><span class="char-style-override-14" xml:lang="tr-TR">, Çeviren Mehmet H. Doğan, Yapı Kredi Yayınları, İstanbul, 2000, 1360 a).</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">5</span> <span class="char-style-override-14" xml:lang="tr-TR">Paul Yorck von Wartenburg,</span> <span class="char-style-override-15" xml:lang="tr-TR">Bewusstseinsstellung und Geschichte</span><span class="char-style-override-14" xml:lang="tr-TR">, M. Niemeyer, Tübingen, 1956, ss. 11-17.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">6</span> <span class="char-style-override-14" xml:lang="tr-TR">a.g.e., ss. 30-36.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">7</span> <span class="char-style-override-14" xml:lang="tr-TR">a.g.e., ss. 30-36.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">8</span> <span class="char-style-override-14" xml:lang="tr-TR">Jacob Tauber,</span> <span class="char-style-override-15" xml:lang="tr-TR">Abendlaendische Eschatologie</span><span class="char-style-override-14" xml:lang="tr-TR">, A. Francke, Bern, 1947, ss. 11-13.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">9</span> <span class="char-style-override-14" xml:lang="tr-TR">Paul Yorck von Wartenburg, a.g.e., s. 55.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">10</span> <span class="char-style-override-14" xml:lang="tr-TR">Jacob Tauber, a.g.e., ss. 22-24.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">11</span> <span class="char-style-override-14" xml:lang="tr-TR">a.g.e., ss. 32-41.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">12</span> <span class="char-style-override-14" xml:lang="tr-TR">Paul Yorck von Wartenburg, a.g.e., s. 48.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">13</span> <span class="char-style-override-14" xml:lang="tr-TR">Alfred Baeumler,</span> <span class="char-style-override-15" xml:lang="tr-TR">Das mythische Weltalter</span><span class="char-style-override-14" xml:lang="tr-TR">, Beck, Münih, 1965, s. 318.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">14</span> <span class="char-style-override-14" xml:lang="tr-TR">Karl Löwith,</span> <span class="char-style-override-15" xml:lang="tr-TR">Weltgeschichte und Heilsgeschehen</span><span class="char-style-override-14" xml:lang="tr-TR">, Kohlhammer, Stuttgart, 1953, s. 256.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">15</span> <span class="char-style-override-14" xml:lang="tr-TR">Herbert Grundmann,</span> <span class="char-style-override-15" xml:lang="tr-TR">Geschichtsschreibung im Mittelalter</span><span class="char-style-override-14" xml:lang="tr-TR">, Vandenhoeck &amp;Ruprecht, Göttingen, 1957, s. 196.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">16</span> <span class="char-style-override-14" xml:lang="tr-TR">Ümit Hassan,</span> <span class="char-style-override-15" xml:lang="tr-TR">İbn Haldun’un Metodu ve Siyaset Teorisi</span><span class="char-style-override-14" xml:lang="tr-TR">, Ankara Üniversitesi Yayınları, Ankara, 1977, ss. 20-31.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">17</span> <span class="char-style-override-14" xml:lang="tr-TR">Ahmet Arslan,</span> <span class="char-style-override-15" xml:lang="tr-TR">İbn Haldun’un İlim ve Fikir Dünyası</span><span class="char-style-override-14" xml:lang="tr-TR">, Kültür ve Turizm Bakanlığı Yayınları, Ankara, 1987, ss. 84-98.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">18</span> <span class="char-style-override-14" xml:lang="tr-TR">a.g.e., ss. 92-93; Ümit Hassan, a.g.e., ss. 45-48.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">19</span> <span class="char-style-override-14" xml:lang="tr-TR">Ahmet Arslan, a.g.e., ss. 99-108.</span></p>

      <p class="Basic-Paragraph para-style-override-4" xml:lang="en-GB"><span class="char-style-override-13" xml:lang="tr-TR">20</span> <span class="char-style-override-14" xml:lang="tr-TR">a.g.e., ss. 111-129.</span></p>

      </div>

    </div>
</body>
</html>