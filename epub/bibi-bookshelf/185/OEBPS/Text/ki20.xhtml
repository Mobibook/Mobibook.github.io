<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
  
<style type="text/css">
span.sgc-3 {font-variant:small-caps; font-size:130%}
  span.sgc-2 {font-weight:bold;font-style:italic;}
  span.sgc-1 {font-style:italic;}
</style>
</head>

<body>
  <p class="p1"><span class="ilkharf">A</span><span class="sgc-3">h mine’l-aşk ve’l-hâlâtihi</span>”<a href="../Text/foot.xhtml#a4" id="k4"><sup>*</sup></a>&nbsp;diyor Arap. Yaşamışlar, yaşamışlar, hepsini biliyorlar. Aşkın halleri sayısız. Fakat en büyük ıstırap, galiba, inanmak zorunluğunda toplanıyor. Derece şüphesi. Elbette bana biraz bağlı. Sempatisi var. Buluşuyoruz. Her randevuya geliyor. Saatlerce konuşuyor, bazan geziniyoruz. Bu kadarı hangi dereceyi ifade eder? Sadece hoşlanmak mı? Daha yukarı ise kaç derece? Aşkın bitişik kaplardaki su gibi, sevişenlerde aynı hizayı bulduğu farzedilebilir mi? Böyle en kabalarından en yakalanmaz nüanslarına kadar sevginin anları o kadar sayısız meseleleri düşündürüyor ki, üç paket sigara ve sekiz saat uykusuzluk bunlardan hiç birini halletmeğe yetişmiyor. Simeranya’da aşkın tam psikografisini<a href="../Text/foot.xhtml#a201" id="k201"><sup>*</sup></a> elde eden bir alet keşfedilmiş olsun mu? Yüz elli yıl sonra bile böyle bir şeyin mümkün olabileceğini ummuyorum. Deminden beri, koltuğuma uzanmış, ilerleyen gecenin kulaklarımda ince ince vızıldayan derin sessizliği içinde, düşündüklerimin yüzde birini bu deftere kaydedecek kadar hatırlamama imkân yok. Bütün o teferruat kaynayışı içinde sabit kalan birkaç noktayı unutmadım. Biri “Feriha’nın cüreti”. Sonra “İkincilerimize ihtiyacımız”. Hele o “Beni öldür ve yeniden yarat”. Güzel ve korkunç benliğindeki ikiliğin kaçınılmazlığını en sert imkânsızlık manzarası içinde göz önüne koyan itiraf.</p>

  <p>“Feriha’nın cüretine hayranlığı, her insanın her cürete hayranlığından fazla bir şey değil mi? Elbette fazla. Onun altında, kendine ait, gizli ve açık arzular var. Paris’e karşı zaafı malûm. Cazibenin konservatuvardan ibaret olmadığı da muhakkak. Paris güzel bir dekor, bir masal şehri ve şans merkezi. Paris veya başka yer. “İkinci”yi gıdıklayan daha derin arzular var. Onların hepsini cinsiyete toptan bağlamak doğru değil. Zihnime bir vuzuh ziyafeti çekmek için, bazı inceliklerin feda edilmesi pahasına, bu arzuları saymaya çalışayım:</p>

  <p>“1. Bütün şansları denemek imkânını veren bir hürriyete kavuşmak arzusu,</p>

  <p>“2. Kendi kendisinin tam ölçüsünü bulmak arzusu,</p>

  <p>“3. Kendi kendisini değiştirmek arzusu,</p>

  <p>“4. Muhitini değiştirmek arzusu,</p>

  <p>“5. İnsan temaslarını zenginleştirmek arzusu,</p>

  <p>“6. Tecrübelerini zenginleştirmek arzusu (Hâdise olarak),</p>

  <p><span class="sgc-1">“7.</span> Kireçlenmiş itiyatları<a href="../Text/foot.xhtml#a103" id="k103"><sup>*</sup></a> kırıp yeninin meçhulüne yönelen ruhta yaratıcı hamlelere serbest zemin hazırlamak arzusu,</p>

  <p>“8. En son haddinde iyi giyinip güzelliğinin âzamisini kendi kendisinin hayranlığına arzetmek arzusu (narsisizm),<a href="../Text/foot.xhtml#a173" id="k173"><sup>*</sup></a></p>

  <p>“9. Başkalarının hayranlığını son haddine vardırmak arzusu,</p>

  <p>“10. Kendi nefsine karşı bir şahsiyet ve irade zaferi kazanıp aşağılık duygusundan kurtulmak arzusu,</p>

  <p>“11. Bu zaferi başkalarına da göstermek arzusu,</p>

  <p>“12. Aşka ve benden gelen tesirlere isyan ve mukavemet imkânlarını çoğaltan yeni alâka ve cazibe merkezleri bulmak arzusu,</p>

  <p>“13. Bu uzaklaşmanın bende uyandıracağı ıstıraptan heyecan ve acı duymak arzusu,</p>

  <p>“14. Aynı zamanda benim ıstırabımdan keyif duymak arzusu (Sadizm),</p>

  <p>“15. Benimle mücadelesinde sırf mücadele zevki duymak arzusu,</p>

  <p>“16. Kendi nefsiyle mücadelesinde sırf mücadele zevki duymak arzusu.</p>

  <p>“Şimdilik hatırıma gelenler, bunlar. İkinci Meral’in birinciye karşı sık sık yaptığı ruh baskınlarında bu arzuların bazıları hâkim. Ötekiler birinci Meral’in ve her insanın ruh yapısını vücuda getiren -Besim’in dip koçanı diye alay ettiği- dip zıtlıklardır, ki yine her insanda bulunan İkinciyi vücuda getirmektedir. “Simeranya” kitabının bu probleme ait fikir hazırlığını şimdiden yapmak için, dip zıtlıktan ne anladığımı, ikinci Meral’den ne kasdettiğimi ve aralarındaki münasebetle bunun tarih çağları içindeki gelişmesini biraz izaha çalışayım:</p>

  <p>“Mantıktaki zıtlık prensibi (principe de contradiction)<a href="../Text/foot.xhtml#a197" id="k197"><sup>*</sup></a> malûm. “Bir şey aynı zamanda hem var, hem de yok olamaz.” Doğru-yanlış, aydınlık-karanlık, hazkeder ilh... Arasındaki sayısız zıtlıklar da malûm. Bu zıtların, mevcut olmak için, birbirine muhtaç oldukları da anlaşılmıştır. Ruhî hayatta, bilhassa düşünce hayatında, bu zıtların diyalektik bir hareketle kaynaşarak bir terkibe (senteze) kavuştukları da Eflâtun’dan Hegel’e kadar gelen bir tarih içinde gittikçe daha fazla aydınlanmış bir fikirdir. Novalis, zıtları birleştirebilmek için üç düşünce tarzı kabul filer. Birincisi diyalektik, veyahut onun tabiriyle “lâstikli düşünce” veya ruh hareketidir ki, bir uçtan ötekine ve ötekinden yine berikine gitmektedir. Her hazzın kedere ve her kederin hazza gidişi veya iradî<a href="../Text/foot.xhtml#a92" id="k92"><sup>*</sup></a> ile gayri iradî<a href="../Text/foot.xhtml#a53" id="k53"><sup>*</sup></a> arasında gidiş geliş böyle bir iç diyalektik hareketinin neticesidir. Fakat bu zıtların gece ile gündüz gibi birbirini takip etmedikleri, iç içe ve aynı zamanda mevcut oldukları da düşünülebilir. Pasiflik ve aktiflik birer cepheleriyle aynı şeydirler. Bunlardan başka üçüncü bir hal daha vardır ki, orada ne diyalektik harekete, ne de zıtların aynı zamanda mevcut oluşuna rastlanır. Bir senteze varılır (ki Hegel’i hazırlayan asıl düşünce de budur).</p>

  <p>Simeranya’da bu zıtlıkların, en umumî fikir ve en külli mefhum olan varlıkla yokluk arasındaki zıtlığa irca<a href="../Text/foot.xhtml#a93" id="k93"><sup>*</sup></a> edebileceği anlaşılmıştır ve “dip zıtlık” budur. Canlıların ve bilhassa insanın hayatında bu dip zıtlıktan “varlaşma” ve “yoklaşma” kutupları doğar. İnsanda, Bergson’un yaşama hamlesi dediği bir varlaşma, fakat aynı zamanda onun kadar gerçek ve kuvvetli bir yoklaşma hamlesi de vardır. Bunların arasındaki devamlı çatışmadan doğan bütün zıtlıkların sebep olduğu felâket ve kederlerin hepsi “olmak dramı” adını alır.</p>

  <p>"İnsandaki varlaşma hamlesi, ölüm korkusu ve nefretiyle birlikte ebedîlik özleyişini vücuda getirir; yoklaşma hamlesi ihtiyarlığa ve ölüme götürür. Bu, Simeranya’da, insana gelen değil, insanın ona gittiği bir netice gibi görülür. Yani yoklaşma pasif değil, varlaşma gibi aktiftir. Fakat bu zıtlık birbirlerine göredir: Rölatiftir.<a href="../Text/foot.xhtml#a209" id="k209"><sup>*</sup></a> Yani varlaşma hamlesinin aktifi yanında yoklaşma pasif, yoklaşma hamlesinin aktifi yanında varlaşma pasiftir. Böylece, Heidegger’in tek taraflı tasavvurundan uzaklaşarak yokluğu bir zemin “fond”<a href="../Text/foot.xhtml#a47" id="k47"><sup>*</sup></a> gibi değil, karşılıklı olarak, varlığı ve yokluğu birbirinin zemini gibi anlamak lâzımdır.</p>

  <p>“İnsanın varlaşma hamlesinden ebedîlik hayali ve neşesi doğar. Bu özleyiş bütün cesaretini imkândan almaktadır. İnsan mümkün olmayan şeyi istemek için kendini yormaz ve paralamaz. Kendi fâni ve geçici benliğinin üstüne sıçramak, kendi kendini aşmak için yaptığı bütün fedakârlıklar (her türlü aşk ve kahramanlık), varlaşma hamlesinin devamıdır. Söylemeğe hacet yok ki, bu bir ruh hamlesi ve hareket halinde bir ebedîlik prensibidir.</p>

  <p>“İnsanın yoklaşma hamlesinden fânilik<a href="../Text/foot.xhtml#a40" id="k40"><sup>*</sup></a> ve geçicilik duygusuyle birlikte onun büyük sıkıntısı doğar. İnsan bu sıkıntıya en büyük felâketlere karşı mücadeleyi tercih edebilir, çünkü bu çarpışma insanda varlaşma hamlesini kırbaçlar ve onu yoklaşma hamlesinin korkunç sezgisi içinde bunalmaktan kurtarır. Selmin’in gebe olmadığını ve Ferhat’la evlenmekte inat etmediğini anladıktan sonra, Mefharet’in ruhunu birdenbire dolduran boşluk, onu kendi içindeki yoklaşma hamlesiyle ansızın temasa getirdiği için, tahammül edilmez bir sıkıntı içinde hüngür hüngür ağlatmıştır. Bunu o dar zaman içinde Besim’e anlatamazdım.</p>

  <p>“İnsanın yoklaşma hamlesinden doğan fânilik duygusu ya Pierre Loti veya ondan ilham alan Yahya Kemal gibi şairlerde bir geçicilik hüznü uyandırır, yahut da orta adam da “Bugün varız, yarın yok” “Bir günün beyliği beyliktir” tarzında hedonist, keyif ve kazanç temayüllerini azdıran bir yaşama telâkkisi içinde “Vur patlasın, çal oynasın” ahlâkı vücuda getirir. Yaşadığımız çağ bu ruh hali içindedir. Söylemeğe hacet yok ki, şiir tarafıyle bu bir geçicilik melânkolisi, hayat tarafıyle bir uzviyet hamlesi ve hareket halinde bir fânilik prensibidir.</p>

  <p>“Bu iki zıt hamle insanda iki benlik yaratmıştır.</p>

  <p>“Birincisi, aşk ve fedakârlık hamleleri halinde kendi kendini aşar ve ebedîlik değerlerine sarılır. Sevgili aşkından, aile aşkından, meslek aşkından, millet aşkından, insanlık aşkından Allah aşkına kadar gider (Esasen böyle bir <span class="sgc-1">transcendence</span><a href="../Text/foot.xhtml#a257" id="k257"><sup>*</sup></a> olmadan varlığın mümkün olmadığı Simeranya metafiziğinin esasını vücuda getirir). İnsan fânilik sıkıntısından böyle kurtulur ve varlığının en dolgun halini yaşar. Her insan bu “birinci” türlü an ve dereceleriyle, pek az veya pek çok şuurlu olarak vardır. Bütün sosyal ve kutsal değerler oradadır; birinci Meral de oradadır.</p>

  <p>“İkincisi, tabiate, uzviyete, biyolojik hayata ve içgüdülere bağlıdır ve fâni değerlere sarılır. Zamanımızda para ve lüks hırsı, kazanç ve keyif ahlâkı çok defa birinci benliğimizi baskı altında tutan “ikinci”mizin davranışlarından doğmuştur. Bütün kaba iştah ve şehvet, kibir ve gösteriş değerleri oradadır; ikinci Meral de oradadır.</p>

  <p>“Zamanımızda bu İkincinin birinciye baskın çıkışı bir tesadüf değildir, uzun bir tarih gelişinin neticesidir.</p>

  <p>“Eski zamandan bugüne kadar, insan sezgisi ve düşüncesi, kabaca üçe bölünen çağlar boyunca, Allah ile tabiat arasında sallanmaktan kurtulmamıştır. Adeta her çağa ve devrelerine, hâkim düşüncesinin karakterini veren tercih, bu sallantının bir ucudur. Eski Mısır’da ilim Allah’ın emirlerinden ibarettir ve rahiplerin elinde idi. Geldanîlerde ve İran’da da, aynı hal. Mukaddes kitapların dışında ilim yoktu. Hindistan’da Veda’lar her şeyi tabiat üstü ve bir bakıma İlahî kuvvetlerle izah eden metinlerdi. Çin’de Konfüçyüs bir felsefeden ziyade din kurucusuydu. Sallantının öteki ucu, eski Grek felsefesinin birinci devresinde, Thales’ten başlıyarak Sokrates’e kadar süren iki asır içinde, tabiatı ve her şeyin başlangıcını araştırmaya gider. Bu, Allah’tan tabiata doğru ilk rakkas<a href="../Text/foot.xhtml#a204" id="k204"><sup>*</sup></a> hareketidir. İnsanı anlamadan evvel tabiatı anlamanın imkânsız olduğunu düşünen Sokrates’ten sonra açılan ikinci devir, sallantının tekrar öteki uca doğru, fakat yeni anlayışlarla zenginleştirerek dönüşüdür. Dört asır süren bu devreden sonra, insan zekâsının İskenderiye okulunda, tabiattan yeni Eflâtuncu bir mistik düşünceye tekrar döndüğü görülür.</p>

  <p>Öyle ki, ikili ve tezatlı hareketleriyle eski Grek düşüncesi, bir yandan tabiata ve dünyaya, bir yandan da tabiatüstü bir ilk prensibe ve Allah’a bağlı “kozmolojik” ve “teolojik” iki görüşüyle, Doğunun ve Uzakdoğunun tek görüşlü din felsefesinden ayrılmaktadır. Akdeniz kültüründe insan düşüncesi tek ayaklı değildir, tabiatı ve İlahî prensibi anlamak için iki istikametli bir idrak hamlesi yapmış, fakat zaman zaman birinden ötekine geçtiği için, iki ayağını yere tam basamamıştır.</p>

  <p>“Ortaçağ boyunca insan düşüncesi yine tek ayak üstünde görünür. İlâhiyatçı görüş hâkimdir ve ilim yine bir din karakteri almağa başlar. İnsanın tabiat üzerindeki dikkati azalmış ve düşüncesinin yere (maddeye) basan ayağı kısalmıştır. Bin yıl topallayan bu düşünce, yeni çağın başında kapaklanır ve yerden kalkamayacak bir halde yıkılmağa başlar. Sallantının bir ucu tekrar tabiata ve akla dönmek üzeredir.</p>

  <p>“Geçen asrın sonuna kadar, dört beş yüz yıl süren bu tabiatçı düşüncenin, bazı ruhçulardan ve din felsefecilerinden gelen mukavemetlere rağmen nasıl muzaffer olduğunu ve teknik mucizelerini verdiğini görüyoruz. Fakat insan düşüncesi bu sefer de öteki ayağı üzerindedir ve kendi kendisini yalnız tabiat yapısı içinde anlamaktan öteye geçemediği için, mânevî kudretinin tam şuurundan da, gelişmesi imkânlarından da mahrum kalmıştır. Bunun felsefedeki neticesi kaba bir pozitivizm, psikolojideki neticesi vatmanların<a href="../Text/foot.xhtml#a266" id="k266"><sup>*</sup></a> dikkatini ve hâfızasım yarım yamalak ölçmekten ileri gitmeyen bir faydacılık, sosyolojideki neticesi cemiyetlerin mahiyetlerini anlamaktan ziyade pratik ihtiyaçlarını araştıran monografi ve istatistiklerin ortaya döktüğü bir sürü yalan yanlış rakam, politikadaki neticesi, Ortaçağın din harpleri yerine ekonomik ihtilâflardan<a href="../Text/foot.xhtml#a75" id="k75"><sup>*</sup></a> doğan para harplerini getirmesi, ahlâktaki neticesi de “Bugün varız, yarın yok”tan ibaret bir fânilik endişesi içinde mahzunlaşan insanı, konfor, lüks, çılgınca macera, eğlence ve cinsî azgınlıklar peşinde gününü gün etmekten başka ideallerden tedirgin eden bir yaşama telâkkisine sürüklemesidir. İnsanın hayvanlığını medenileştirdiği kadar, medeniyetini de hayvanlaştıran bu çağ da, beş asır tek ayağı üstünde topalladıktan sonra, yirminci asrın her biri iflâs eden büyük ihtilâlleri ve dünya harpleriyle yıkılmak üzere olduğunu gösteriyor. Yirminci asrın yalnız spiritualist<a href="../Text/foot.xhtml#a225" id="k225"><sup>*</sup></a> filozoflarında değil, tabiat âlemlerinde de tabiatı aşan metafizik prensiplere ve Allah’a doğru bir yöneliş görüyoruz. En büyük zekâlarda, artık iki ayağını da yere basan yeni bir dünya hasreti doğduğu seziliyor.</p>

  <p>“Simeranya” kitabında, şimdilik fikir köklerini kaydetmek için kalın çizgilerini mümkün olduğu kadar basit ve açık olarak belirttiğim bu tarih prosesinin bütün safhalarını, tabiatı, kendi mânevi yapısını ve Allah’ı anlamak için insanın geçirdiği büyük buhranların çağlar ve devirler arasındaki mânâsı bakımından daha zengin teferruatiyle inceleyeceğim. Şimdilik insan ruhundaki ikiliğin tarih köklerini ve birinci Meral’i vücuda getiren mânevi özleyişlerle ikinci Meral’i vücuda getiren tabiat itişleri arasındaki mücadelenin, Feriha’da olduğu gibi, ikinci lehine çirkin bir zafer hazırlayan dünya şartlarının üzerinde fenerimin ışığını şöyle bir dolaştırmak istedim.</p>

  <p style="text-align: center;"><br /></p>

  <p style="text-align: center;">*</p>

  <p style="text-align: center;">* *</p>

  <p style="text-align: center;"><br /></p>

  <p>“Bir gün Büyükada’da Meral’le yarım tur yapıyorduk. Arabamız madene girdi. Rüzgârlı bir sonbahar akşamıydı. Sağ tarafımızda, koyu kurşuniden lâciverde doğru kirli nüanslarla çırpman denizin rengi, yaklaşan geceyi emerek çürüyordu. Soğuk havada ruhlarımıza kadar giren bir kasvet vardı. Konuşamıyorduk. Aramızda his intikalleri gittikçe zayıflıyordu. Meral’in soğuk avucumdaki eli buz gibiydi.</p>

  <p>“Biraz ileride, araba birdenbire durdu. İki atın biri, boşlukta uzun akisler yapan, tiz, tatlı ve dinç bir sesle kişnemeğe başladı. Bir şey bekliyor ve yürümek istemiyordu. Arabacı yere atladı ve bize:</p>

  <p>“ - Çocuğunu istiyor, dedi, şuradadır, şimdi koşar gelir. Çocuğuna süt vermezse yürümez.</p>

  <p>“Bekledik. At, yavrusu geciktikçe artan bir sabırsızlıkla eşiniyor ve gittikçe boğuklaşan bir sesle kişnemeğe devam ediyordu. Sol tarafımızdaki tarlanın dibinde ahırımsı bir kulübe vardı. Arabacı oraya doğru yürüdü. Biz de yürüyerek biraz ısınmak için yere indik.</p>

  <p>“Okşamak ihtiyaciyle ata yaklaştım. Hayvan, yavrusunun hâlâ görünmediği tarladan ayrılmayan gözlerinde mahzun ve baygın bir şefkatle başını yukarı doğru atarak haykırıyordu.</p>

  <p>“Yanma yaklaşan Meral’e tek kelime söyleyebildim:</p>

  <p>“ - Ana!</p>

  <p>“Sonra, ana ile yavrusunun birbirlerine, bir tabiat hâdisesinden fazla mânâlar taşıyan kavuşmalarındaki heyecan ve süt emzirme anlarını seyrettik.</p>

  <p>“Düzgün, ağır düşüncelerin yükü altında susuyordum. Bu basit hâdise Meral’le benim aramdaki bütün meseleleri küçücük bünyesinde taşıyordu. Hayvanın bile yavrusuna doğru kendi kendini aşan bu sevgi ve şefkat hamlesinde neslin idamesi arzusundan fazla bir şey vardı. Fakat bu heyecanın sadece biyolojik tabiatı bile ferdin, nesli daha üst plâna yükseltmek için fedakârlık arzulariyle nasıl titrediğini gösteriyordu. Benimle evlenmek istemeyen, fakat aramızdaki yaş engeli yüzünden kendisini haklı bulduğum için bu düşüncesini benim de münakaşa etmek istemediğim Mera’lin bu sahne karşısında, onu birdenbire benden uzaklaştıran bir analık özleyişi duyup duymadığını merak ediyordum. Hiçbir şey sormadım. Hâdisenin reaksiyonlarını yüzünde aradım. Bütün çizgileri donuktu. Beni incitmek için sustuğunu veya mahrum olduğu hislerin utancı içinde ruhunun bomboş kaldığını farzettim. Bu çok karışık meseleye girmeğe cesaretim yoktu.</p>

  <p>“Bir kaç ay sonra, bir gün, Avrupa dergilerinden birinde astrolojiye ait eğlenceli bir makale gözüme ilişti. Beraber okuduk. Bir insanın doğduğu aya göre kaderinin üzerinde yıldızların tesirini belirten oriskop<a href="../Text/foot.xhtml#a183" id="k183"><sup>*</sup></a> tablolarında Meral’in karakterini aradık. Haziranda doğmuş ve yengeç burcunun tesiri altında imiş: Çok hassas, hülyacı, kolay intibak eden, sezgileri kuvvetli bir tabiatı, fedakârlık hissi ve zengin bir ruh hayatı varmış. Sakin ve utangaçmış. Başkalarının tesiri altında çok kalırmış. Ailesine bağlı imiş ama her günkü muhitinden kaçmak ve yeni ufuklar aramak temayülleri de kuvvetli imiş. Çocukları çok severmiş.</p>

  <p>“Meral neşeli bir hayret içinde:</p>

  <p>“ - Bunların hepsi galiba doğru, dedi, fakat çocukları hiç sevmem.</p>

  <p>“Klâsik suali sordum:</p>

  <p>“ - Başkalarının çocuklarını da sevmez misin?</p>

  <p>“ - Hiç, hiç.</p>

  <p>“O zaman adadaki vakayı hatırladım; anladım ki Mera’lin üzerinde büyük bir tesir yapmayan hâdise, belki onun ruhunu boşalttığı için yüzündeki çizgilerin donmasına ve susmasına sebep olmuştur. Hayret ettim. Onun çocuk nefretini yeni öğreniyordum.</p>

  <p>“Sebeplerini kendisinden öğrenmek istedim.</p>

  <p>“ - Bilmiyorum, dedi, hiç düşünmedim.</p>

  <p>“Ve düşünmeğe başladı. Evvelâ estetik sebepler buluyordu:</p>

  <p>“- Çocuk bana kirli bir şey gibi görünüyor. Onu karnında taşıyan anne, çirkin. Sonra doğum eziyetli, karışık bir şey. Gözüme kanlar filân geliyor. Sonra kundak, mânâsız haykırışlar...</p>

  <p>“Sustuğumu görünce, kendini kurtarmak istiyormuş gibi nefretine daha kuvvetli sebepler aramağa başladı:</p>

  <p>“ - Ne bileyim, çocuk hep isteyen, başkalarını kendisiyle meşgul eden bir şey. Annesinin, kendi kendisinin olmasına müsaade etmiyor. İnsan kendinden çıkmadıkça bir çocuğu sevemez.</p>

  <p>“Ben onun gururunu ürkütmemek için alçak sesle sordum:</p>

  <p>“ - Her sevgi öyle değil mi?</p>

  <p>“ - Fakat... karşılığı var. Çocuğun insana vereceği his nedir?</p>

  <p>“Durakladım. Sevişmeyi bir his alışverişinden ibaret gören bu iptidaî düşünceyi ona yakıştırmadığımı sezdiren gözlerle yüzüne baktım. Anladı, sevmediği bu bahisten kurtulmak için, vücudunun üst kısmını silkeledikten sonra:</p>

  <p>“ - Bilmiyorum, dedi, tuhaftır, hayvanları çok severim ama çocukları sevmem.</p>

  <p>“ - Hayvanlar daha az fedakârlık istedikleri için mi?</p>

  <p>“Sustu. Epey düşündükten sonra:</p>

  <p>“ - Belki, dedi.</p>

  <p>“Bu tereddüdün içindeki itiraf payının bana verdiği cesaretle, ona geçirdiği bütün buhranların iki Meral arasındaki çarpışmalardan doğduğunu anlattım. Beni dalgın ve sıkıntılı bir dikkatle dinliyordu.</p>

  <p>“ - Fakat, dedi, benim fedakârlık hissim de kuvvetlidir.</p>

  <p>“ - Evet, o, zaman zaman zaten kendini gösteren birinci Meral’in duygusudur. Fakat senin günlük hayatında İkincinin hâkim olduğu görülüyor.</p>

  <p>“Tekrarladı:</p>

  <p>“ - Belki.</p>

  <p>“Sustum. Bu neticeden rahatsız görünüyordu. Hayırlı bir işaretti bu.</p>

  <p>“Mırıldandım:</p>

  <p>“ - Birincinin zaferine muhtaçsın.</p>

  <p>“Yüzüme korku ile baktı. Bir şey sormak istediğini ve vazgeçtiğini tahmin ettim. Bekledim. Bir şey söylemedi. Benim sormak üzere kımıldadığımı görünce sordu:</p>

  <p>“ - Nasıl olur bu? Ne yapmalıyım? Çocuk mu doğurayım?</p>

  <p>"Güldüm.</p>

  <p><span class="sgc-1">“ -</span> Hayır, dedim, insana kendi kendisinin üstüne çıkmak zevkini veren sevgi, yalnız analık aşkından ibaret değildir. Hürriyet ve menfaatlerimizi, başka ruhlarla kaynaşmak için de feda ederiz. Bunda nesli devam ettirmek gibi hayvanca bir gaye de yoktur. Cinsî olmayan bir aşk, bize, benliğimizi aşmayı ve sevgilimizin şahsiyetine dalarak, başka bir insanda sosyal ve universal<a href="../Text/foot.xhtml#a260" id="k260"><sup>*</sup></a> bir iştirakin ilk merhalesini yaşamayı gösteren bir yükseliştir. Sen de bunu istemiyor değilsin. İçinde belirsiz arzular var. Sıçrayamıyorsun. Bunun için buhran içindesin.</p>

  <p>“Gülümseyerek ilâve ettim:</p>

  <p>“ - Eğer insan, gökten gelecek bir işaretle, kendi kendinin üstüne sıçramağa muvaffak olsaydı, o emir şöyle bir şey olurdu: “Arş, kendini aş!” Fakat bu bir gayret istiyor. Yıldırım sevgiler müstesna, normal seyrini takip eden aşklarda kalb, içinden, daha doğrusu serkeş İkinciden gelen isyanları bastırmak için gayret sarfeder.</p>

  <p>“Ve devam ettim:</p>

  <p>- Fakat dikkat et, bu “ikinci”nin, sefil menşeini<a href="../Text/foot.xhtml#a150" id="k150"><sup>*</sup></a> -sefil, yani biyolojik ve hayvani menşeini- birinciden gizlemek ve Hak suretinde görünmek için kullandığı bir çok yüz örtüleri vardır. Bunların başında Hürriyet maskesi gelir. Asi ikinci, birinciye karşı, totaliter bir devlete başkaldırmak isteyen mazlum bir halkın meşru haklariyle silâhlanır. Aşkın otoritesine karşı çıkar. Fakat bunu yaparken, mukaddesliğine dil uzatamadığı aşka değil, onu şahıslandıran âşıka hücum eder. Onun şüpheciliğini, en tabiî hak ve hürriyetleri sınırlandıran otoritesini ve müstebitliğini<a href="../Text/foot.xhtml#a166" id="k166"><sup>*</sup></a> suçlandırır. “İkinci”sini yenemeyen bir sevgili, âşıkına karşı, dibinde aşağılık içgüdüler kaynaşan bu sahte hürriyet davasını tazelemek itiyadındadır. Aşk disiplininin hareket serbestliğini hudutlandırmasından şikâyet etmekle kalmaz, heyecanlar ve şuur halleri üzerine koyduğu ambargoyu da başından atmak ister. Çünkü aşkın sevişenlerde bulduğu yahut yarattığı ruh beraberliği, her iki tarafta zevklerin, temayüllerin ve fikirlerin de mutlak iştirakini zarurî bir hale getirmektedir. İkinci maske meşru tenkit hakkıdır... Âşıkın meziyetleri küçültülür ve kusurları büyütülür. Kurnaz ikinci masum birinciye durup dinlenmeden bu kusurları sayar döker. Hattâ bunların daha açıkça belirmesine müsait şeytanca tahriklere girişir. “Birinci”yi sevgilide şüpheler uyandırmağa ve onu kıskançlığının çirkin yüzünü göstermek zorunda bırakmağa teşvik eder. Menfi tenkitlerini onun hatalariyle daha iyi emzirebilmek için onu hatadan hataya sürükleyecek tuzaklar kurdurur. İşte Meral, nihayet., masum birinciyi baştan çıkarmağa uğraşan düzenbazın üçüncü maskesi de, halden daha parlak ve güzel bir geleceğin müjdecisi olmaktır. Sık sık, birinciye, aşk disiplininin mahrum bıraktığı eski zevkleri ve onlardan daha büyük haz ve saadet imkânlarıyle dolu geleceğin şans hâzinelerini ballandırarak anlatır. Dışarıda müttefikleri de vardır. Çapkın veya aşifte bir arkadaş, bütün ömründe hiç sevilmediği için sevişenleri kıskanan ve onları ayırmak için soğutma telkinleri yapan bir akraba, gittikçe daha fazla ihmal edilmekten muztarip bir dost, birincinin ruhunu şuurunun altından ve üstünden gagalayan İkinciye dışarıdan yardımlar koştururlar.</p>

  <p>“Ne mi yapmalı? Şüphesiz, aşkımızı içimizden kemiren bu İkinciyi susturmak ve dışarıdaki müttefiklerine kulakları tıkamalıdır. “İkinci"sini emri altına alamayan ve susturamayan birincinin sevmeye kabiliyetinden ve sevilmeye liyakatinden şüphe etmeliyiz. Şüphe değil, emin olmalıyız ki, bir türlü sonu gelmeyen iç savaşlarla ikinciye karşı zaferini elde edemeyen o zavallı aşkın ferahlığından ve tarif edilmez bahtiyarlığından mahrum kalmağa ebediyyen mahkûmdur. Bütün ömrü kendi kendini yemenin çilesi içinde geçecektir. Bu, onun içindeki demonu yenemeyen ruhunun aczini, ebedî kürek mahkûmiyeti halinde bizzat kendi kendine ceza verdiren, âdeta bünyevî diyebileceğim, içeriden gelme bir adalettir. Böyle bir sevgiliyi sevenin işkencesi de, tercihindeki isabetsizliğin cezasıdır. Er geç o bunu anlar ve soğur. Fakat “ikinci”sinin dişlerinden ve tırnaklarından kurtulamayan öteki, sebep olduğu nefretin tezahürlerini gördükten ve artık sevilmediğini hissettikten sonra, bu defa âşıkına değil, içindeki şeytana kin beslemeğe başlar. Aldatıldığını anlar. “Esaret sandığı şeyden kaçan, sonra ona dönüp kafesinin çubuklarını ümitsiz bir hasret içinde gagalayan kuş gibi” nafile pişmanlıklarla çırpınır. Bu kuş hayali bende galiba bir Fransız şiirinin hâtırasıdır. Mısraı unuttum. Fakat ömürleri boyunca, kaybettikleri büyük bir aşka yananları, bu kuş kadar güzel sembollendiren hayaller azdır.</p>

  <p>“Meral beni ümit verici bir dikkatle dinlemişti. Şimdi hatırlıyorum. Ve kendi kendime soruyorum. Buna rağmen son buluşmamızda İkincilerimize ihtiyacımız olduğunu niçin söyledi? Bu ısrarı şimdi bana endişe veriyor. Korkuyorum. Onu kıskacı içinde çırpındığı akrebin zehirlerinden kurtaramazsam bir sevgiliyi kaybedeceğim için de, isabetsiz tercihimin cezasını çekeceğim için de değil; onu insan tarihi boyunca devam eden bir ruh destanının muzafferleri arasında görmek imkânı varken, sırf dejenere muhitinin ve örneklerin tesiri altında ışığını kaybeden zekâsının ve yıkılan iradesinin, sayısız kurbanlar ve mahkûmlar kafilesi içinde, onu da azapdan azaba sürüklemekten alıkoymamış olmasına yanacağım.</p>

  <p style="text-align: center;">*</p>

  <p style="text-align: center;">* *</p>

  <p style="text-align: center;"><br /></p>

  <p>Meral telefonu kapadı ve düşündü. Yanına yaklaşan ve “Kim?” diye soran Ferhad’ın yüzüne dalgın gözlerle bakarak cevap verdi:</p>

  <p>- Feriha.</p>

  <p>- Gelmiş demek.</p>

  <p>Samim’e verdiği sözü hatırlayan Meral, Feriha’yı hemen görmek arzusunun uyandırdığı hayaller arasında mırıldandı:</p>

  <p>- Gelmiş.</p>

  <p>Ferhad’ın yüzüne bakamadı. Onun içinden geçtiğini tahmin ettiği fena kelimeyi ağzından duymak istemediği için salonun kapısına doğru yürüdü. Bir koltukta ayak ayak üstüne atmış, gazetesini okuyan babasına yan gözlerle baktıktan sonra, dışarı çıktı. Koridorda ağır ağır yürüdü, yatak odasına girdi ve kapıyı kapadı. Işığı yaktıktan sonra, perdeyi indirmek için pencereye gittiği zaman, gecenin bu saatinde gürültüsü artan caddenin ara sokaklara ve bu apartmana kadar gelen sesleri arasında, Paris’e benzeyen büyük bir şehir hayali, sonra çok defa bu hayale yapışan ve zihnine nereden dadandığını bir türlü anlamadığı iki garip kelime belirdi: Buva-Mödon (Bois-Medon?) Pariii... Daha sonra, şak şak şak hecelerini andıran bir ses. Fakat alkış değil. Daha ziyade, hareket etmek üzere bulunan bir trende vagonların acele kapanan dış kapılarının çıkardığı tok ve net gürültüye benzer bir ses. Şak-şak-şak. Buva-Mödon... Pariiiii... Şak; şak; şak.</p>

  <p>Odanın ortasında bir an durdu. Nedir bu Buva-Mödon? Neden Paris’i düşündüğü zamanlar, hattâ bazan hiç düşünmediği ve beklemediği anlarda, apartmanın merdivenlerini inerken, bir otobüste yer bulup oturur oturmaz, çok defa da banyoda uzandığı zaman, ne ifade ettiğini bilmediği bu iki kelime ona musallat oluyordu? Buva, Bois olacak. Orman. Paris civarında bir Medon var galiba. Bois yahut Bas-Medon. Böyle bir şeyler işitmişti gibi. Fakat kimden duydu bunu? Annesinin ve babasının o bitip tükenmez Paris hikâyelerinde sık sık tekrarlanmış olsaydı hatırlayacaktı. Değil. Bir romandan hatırında kalmış belki. Fakat o vagon kapısının acele kapanmasına benzeyen ses, daha ziyade bir rüya hâtırasına benziyordu. Şimdi yok. Arıyor. Buva-Mödon... Pariii... Şak, şak... Hayır, benzetemiyor. Böyle değil o ses.</p>

  <p>Odasına bir göz attı. Karmakarışık. Gardrobun kapısı açık. Yerde bir teki görünmeyen ve ilk bakışta beyaz bir kedi yavrusuna benzeyen soketi.<a href="../Text/foot.xhtml#a223" id="k223"><sup>*</sup></a> Divanın üstünde şapka kutusu, kapağı kopmuş eski bir Confidences<a href="../Text/foot.xhtml#a25" id="k25"><sup>*</sup></a>, yanında, gündüz Samim’in randevusuna geç kalmamak için üstünden acele çıkarıp attığı ev elbisesi, divanın baş tarafında ve yerde, her birinde beşer onar sayfa okunmuş, sayfalarının hepsi açılmamış romanlar. Yatağının üstünde de bir yığın şey...</p>

  <p>Bakamadı ve bir koltuğa oturdu. “Seni acele görmeliyim. Yarın otele gel. Anlatacak nelerim var. İhmal etme. Paris’e beraber gideceğiz” dedi, Feriha telefonda. Paris’e... Beraber... Şakir Bey meselesi olacak... Onu görmüş demek Paris’te... Birdenbire, ne Choc!<a href="../Text/foot.xhtml#a22" id="k22"><sup>*</sup></a> Samim. Tuhaf. Onun da yüzü ne kadar canlı şimdi. Sanki burada, her şeyi seziyor. Park Otel’e inmişler. Belki Şakir Bey de geldi İstanbul’a beraber. Ferihan’ın sesinde, onun çok mes’ut ve neşeli anlarına mahsus parlak incelik vardı. Paris, ah... Zihninde bir uğultu. Işıklar savruluyor. Sonra bu oda. Ayağının biraz ötesinde eski iskarpininin bir teki yan yatmış. Samim diyor ki... Hayır. Of... Ne yapmalı şimdi? Keskin bir korna sesi duvarları filân geçip içeriye girdi ve uzaklaştı. Ben seviyor muyum bu adamı?... Tuhaf, “Bu adam”. Çünkü Feriha’ya Samim’den bahsederken, onun gözlerinde küçümsemeye benzer bir bakış gördüğü için, gururunu “Bu adam” sözüyle kurtarmak istemişti birkaç defa. Seviyorsam niçin Feriha’ya gitmek istiyorum, sevmiyorsam niçin onu düşünüyorum? Yüzü bu kadar canlı. Eski mesele, hayır, çirkin, “Bu adam” değil o. Fakat “Samim’ciğim” mi? O da değil. Nedir? “Paris’e beraber gideceğiz...” Yalancıdır, fakat bu Feriha. Paris... Buva-Mödon... Pariii... Şak-şak-şak...</p>

  <p>Birdenbire ayağa kalktı. Büyük bir hareket ihtiyacı. Meselâ bir samba? Hayır. Yürümek istiyor, sadece, yürümek. Feriha’ya telefon etse ve hemen gitse? Yorgundur kız. (Kız! Ağız alışkanlığı). Hem Samim... Biraz çarptı galiba alkol beni. Ne içtim? İki vermutvotka Samim’le. Yemekte de bir kadeh şarap. Çok mu? Alışık değilim içkiye. Ah, bu oda... Bir davransam ve toplasam mı?</p>

  <p>Hizmetçiyi çağırmayı düşündü. Mutfakta meşguldü şimdi o. Toplamak değil, şu karışıklığı ortadan kaldırmak. Gözüm görmesin.</p>

  <p>Yürüdü, yatağın ve divanın üstünde ne varsa hepsini tortop edip gardrobun alt gözüne soktu, ayağıyle soketini ve eski iskarpinlerini divanın altına itti, sonra üstüne uzandı ve ellerini başının altına koydu. Feriha’yı görmeliydi. Şakir’den bir teklif getirdi farzedelim. “Gelsin, diyor, Paris’e, her şey benden”. Babamı kandırmak kolay. Ferhat kudurur. Onu bırak. Boş ver. Kalır Samim.</p>

  <p>Samimmmm... Benim nem o? Benim sen nemsin ey dilber? Ey dilber, başım dönüyor... İki kadehten fazlası fazla bana. Hiçbir şey düşünemiyorum. Ben bu muyum? Değilim. İçimde bir sürü “ben”ler kaynaşıyor. Kendimi hangisine bağlayacağımı şaşırıyorum... Samim’in “İkinci” dediğinden çok fazla: İkinci, üçüncü, beşinci, beş yüzüncü, o kadar kalabalığım. Fakat bunların çoğu, şimdi, İkinciye mensup gibi. Hakkı var Samim’in. Zaten onun en büyük kusuru haklı olmak. Beni anlamayanlara karşı soğuğum; fakat bu kadar anlayanlardan da ürküyorum. Beni kendi gözümle hudutlandırıyor, içimde hürriyet sahası daralıyor. Hürriyet! “Ya aşk, ya hürriyet” demek istiyor Samim. İkisi birden olmaz. Ya gazi, ya şehit. Hakkı var. Hem tuhaf: Hürriyet içinde hürriyetin kıymeti yok. Bugün Samim benden ayrılsa ve beni hür bıraksa, nefret ederim hürriyetimden. Paris’e gitmek bile istemem. Sahip olmadığımız şeylere... Şeylere... Sahip olmadığımız şeyleri istiyoruz. Bazan türkçe kelime bulmakta zorluk çekiyorum. Hep fransızcaları hatırıma geliyor. Bazan tamamiyle fransızca düşünmek daha kolay oluyor. Tabiî, Fransız mektebinde okuduğum için. İl me semble, en affet, que la conversation que j’ai avec moimeme, en francais, me console parfois d’etre moimeme (Gerçekten bana öyle geliyor ki kendi kendimle fransızca konuşmak bazan, kendim oluşumun tesellisi oluyor.) Sonra? Zoraki olmuyor. Neydi? Samim... Beni ona bağlıyan hisse bir isim takamıyorum. Aşk değil bu. Dostluk değil. Dostluk ve ahbaplık gibi, zora gelince feda edilebilecek bir şey değil. Sevilmenin gururu var tabiî bu biraz da sevmektir. Aşka yakın bir sempati mi? Galiba. Çünkü aşk olsa, ona hürriyetimi feda ederdim; kuvvetli ve sempati olmasa, onu hürriyetime feda ederdim. İkisini de yapamıyorum. İşte bu sallanmak fena. Yine Samim haklı demek. (Of... Bu adam hak milyonlarını istif etmeğe doyamıyor mu? Ne olur, biraz da haksız olsa...) Haklı, çünkü birincimle İkincim arasında sallanıyorum. Haksız, çünkü bana sahip olabileceğim hiçbir hak bırakmıyor. Aşk disiplini içinde hürriyetimi de haksız buluyor. Öyleyse, mademki ben hep haksızım, haksızlık yapmağa mahkûmum demek. Yarın Feriha’yı göreceğim. Bitti. Samim’e söylemem. Duyarsa? Bilmem artık. Hâdiselere teslim olacağım. Belki öfkeli bir konferans dinleyip bunu da savuştururum. Ne yapayım başka? Feda edemem Feriha’yı. Paris’i feda edemem. Olamaz bu. Daha çok sevebileceğim bir adamı sevseydim de olamazdı bu. Hayır! Ne münasebet canım? Öyleyse ayrıl. Meral, şekerim, ne aldatıyorsun, üzüyorsun bu adamı? Neden ayrılmıyorsun? Bilmem. Elimden kaçırmak istemiyorum, sade menfaat değil, gurur da değil. Tuhaf bir bağlılık işte. Fakat yarın Feriha’ya gideceğim. Şakir gelmişse İstanbul’a, kıyamet ondan sonra kopacak. Bu sefer, tamam, ağabeyim, Selmin, hep birden tutuşacaklar. Babamı kandırdım. Selmin Feriha’yı sevmez, kıskanır. Ferhad’ı kışkırtır. Samim’i de kışkırtır (O dünden hazır), babamı elimden alırlar.</p>

  <p>Feriha’nın vaziyetine düşerim. Topuna birden isyan bayrağını açmak... Çok zor. Of, bilmiyorum. Kendimi kaderin denizine fırlatıp atmak ve hâdiselere teslim olmak... Biraz düşünürsem, karşıma Samim’in bir sürü teori orduları da çıkıyor. Küçülüyorum. Arzularım tadını, kıymetini kaybediyor. Fakat yarın gideceğim Feriha’ya. Şekerim, anlarsın, gizli geldim. Al beni götür Paris’e, bir yerlere de kurtulayım.</p>

  <p>Yerinden kalktı, aynaya baktı ve kendini çirkin buldu. Gözlerinin o temiz aydınlığı yoktu. Sanki burnunun ucu uzamış ve yukarıya doğru kalkmıştı: “Çirkinim” dedi. Çirkinim, fakat gideceğim yarın Feriha’ya.</p>

  <p>Aynaya arkasını döndü. “Demek ben bu kadar çirkin olabiliyorum” diye düşündü. Tekrar aynaya baktı. Bu, benim “İkinci”min yüzü. Ah, Samim ne kadar doğru anlıyor. Şimdi gözümde o bir Allah kadar büyüyor. Başını göremez oluyorum. Ayakları var gözümün önünde. Çıplak ve beyaz. Boyu uzun, uzun. Hâlâ sarhoşum galiba, yatmalıyım.</p>

  <p>Yerdeki kitaplardan birini rastgele aldı: Rilke’nin yer yer güzel ve sıkıcı bir kitabı: “Male Laurdis Brigge’nin Notlan”, Milli Eğitim klâsik tercümelerinden.</p>

  <p>Yatağına girdi. Bu yeşil maroken ciltli kitap Samim’in hediyesiydi. Onun dikkatle okumasını istediği bazı sahifelerin kenarlarını kırmızı kalemle çizmişti.</p>

  <p>Bunlardan birini tekrar okudu:</p>

  <p>“Düşünüyor, mümkün müdür, henüz hiçbir hakikî ve mühim şey, görülmemiş, bilinmemiş, söylenmemiş olsun? Mümkün müdür, görmek, düşünmek ve yazmakla binlerce yıl geçmiş bulunsun da, binlerce yıl, tereyağlı bir dilim ekmekle bir elma yenen bir okul teneffüsü gibi kaybedilmiş olsun?</p>

  <p>“Evet, mümkün müdür.</p>

  <p>“Mümkün müdür, icatlar, terakkilere rağmen, insan hayatın sathında kalsın? Mümkün müdür, bilinmesi ne de olsa bir kazanç teşkil eden bu satıh bile, yaz tatillerindeki salon mobilyaları gibi, daima kitlelerin lâfı edildiği için, mazi yanlış olsun?</p>

  <p>“Evet mümkün müdür.</p>

  <p>“Mümkün müdür, bütün bu insanlar, aslâ mevcut olmamış bir maziyi tamamen bilsinler? Mümkün müdür; bütün hakikatler onlar için bir şey olmasın? Mümkün müdür, hayatları boş odalardaki saat gibi her şeyden alâkasını kesmiş geçsin?</p>

  <p>“Evet, mümkündür.</p>

  <p>“Mümkün müdür, yaşayan kızlar bilinmesin? Mümkün müdür, “kadınlar” densin, “çocuklar” densin ve bu kelimelerin...</p>

  <p>Meral kitabı kapadı ve karyolanın kenarından yavaşça yere bıraktı. Bu kadar ihtilâlci bir düşüncenin Samim’i niçin okşadığını biliyordu. Dünyasından memnun olmayanlar ne kadar benziyorlar birbirlerine. Evvelâ bütün artistler ve entellektüeller... Hepsi böyle. Hepsi böyle mi? Meral birkaç kitap daha hatırladı. Var bir sıkıntı hepsinde.</p>

  <p>Meral gözlerini kapadı. Uyuyabilecekti. Işığı söndürdü. Bir elini yastığın altına soktu. Yine gözlerini kapadı. Çok sürmeden uyudu.</p>

  <p>Ertesi sabah garip bir hisle uyandı. Yatağın içinde, arkasında, ona sarılmış biri var gibiydi. Ürperdi. Hemen arkası üstü döndü. Garip ve tatlı bir illusion’du<a href="../Text/foot.xhtml#a81" id="k81"><sup>*</sup></a> bu. Nasıl şey? İlk defa böyle oldu. Bir rüya artığı mı? Hiç böyle bir rüya hatırlamıyor. Fakat ne tuhaf? İçinde yaşanmamış anların hatıraları var. Sanki o, gece uyurken, içeriye bir adam girmiş. Samim hissini veren bir adam. Sonra yatağına girmiş. Hiç böyle net bir hâtırası yok. Müphem birtakım., işte., his gibi bir şeyler. Hâtıra değil, his değil. Samim böyle şeylerin adını daha iyi bilir. Girmiş. Sonra ona sarılmış. Uykuda neler olmuşsa olmuş. Fakat işte o hâtıra gibi, dumanlı karışık şeyden yine öyle dumanlı ve tatlı bir his, bir şey kalmış.</p>

  <p>Meral düşündü ve anlamadı. Belki bir rüya idi de unuttu. Herhalde gece yarısı Samim girmedi ya bu odaya. Tuhaf bir şey işte. Belki bu, gizli arzuların geceden sabaha kalan artıkları. Fakat birdenbire kayboldu hepsi. Meral şimdi günün mânâsını arıyordu. Samim’le randevusu yok bugün. Feriha’ya gidecek. Feriha. Tuhaf, şimdi çekmiyor. Soğuk bir his var içinde ona karşı. Paris’i düşündü. Bruva-Mödon... Hayır, olmuyor, tutmuyor; istemiyor; hiçbirini. Garip değil mi? Samim’i görmek istiyorum. Bu da küçük bir his. Şimdi geçer. Ben ona karşı hiç böyle bir arzu duymadım. Duydum tabiî bir şeyler, bir çok defalar... Fakat bu türlüsü bir tuhaf. Erkek olarak Samim... Dur, garip bir şey. Anlamıyorum şimdi hiçbir şey. Feriha’ya gitmeyecek miyim? Ne tuhafım ben. Herkes böyle midir? Uykuda bütün arzuları değişebilir mi? Ne oluyor insanın içinde haberi olmadan? Bazı işte bunları anlamak için psikolojiyi merak ediyorum. Fakat kitaplarda yok böyle şeyler. Var da belki, ben sabrederek birkaç sahifeden fazla okumadığım için yerini bulamıyorum. Ruhumu çırılçıplak bir psikologun, meselâ Samim’in gözlerinin önüne yatıramam. Pek zora gelirsem, vücudum için buna razı olurum da... Bak, yine ürperdim. Psikolog olmaya lüzum yok, demek ki içimde arzu birikintileri çoğalmış. Dizlerim birbirine değince, hafif bir elektriklenme var. Ha... Dur şekerim... Bugün ayın kaçı? Tamam.</p>

  <p>Zile bastı, kahvesini getirtecek ve ilk sigarasını yatakta içecekti. Geceki sarhoşluğunu hatırladı ve yutkundu. Ağzında bir kuruluk vardı. Çay, çay! Kahveden ziyade çay istiyordu canı. Kapı vurulmadan, birdenbire açılınca, Emine’yi paylamak için sıçradı ve karşısında Ferhad’ı buldu.</p>

  <p>- Mimi sultan! Uyandın mı? Bak bana. Ben tüyüyorum. Faro’dan telefon ederlerse atlat. Tercümeleri öğleden sonra getirecek dersin. Bir kelime yazmadım dün gece. Şevket’i çağır telefona. Çıtlat. O Fazıl’ı atlatır.</p>

  <p>Meral Ferhad’ın yeni gri elbiselerini giydiğini ve Şakir’in geçen sene Londra’dan hediye getirdiği kravatı taktığını görünce sordu:</p>

  <p>- Selmin’i mi göreceksin?</p>

  <p>- Sorma. Birini göreceğim işte. Selmin’i değil. Şık mıyım, onu söyle sen.</p>

  <p>Meral’in mahmur gözleri, Ferhad’ın sağ tarafı biraz buruşuk yakasından, kocaman ayaklarındaki çiğ renkli spor papuçlara doğru, senelerden beri ağabeyisinin giyim zevki hakkında edindiği fikri değiştirebilecek bir mucizeye tesadüf etmeyeceğinden emin olmasının verdiği bir gevşeklikle düştü. Henüz yalan söyleyecek kadar dinç değildi.</p>

  <p>- Haydi, işte, dedi, her zamanki gibi.</p>

  <p>- Yani?</p>

  <p>Meral zar zor bir yalan sadakası verdi:</p>

  <p>- Şık, şık!</p>

  <p>Ferhad’ı kendi elegansı hakkında şüpheye düşürmemek için de hemen bahsi değiştirmek istedi.</p>

  <p>- Feriha’ya bugün...</p>

  <p>Fakat kapıda Emine’yi görünce doğruldu:</p>

  <p>- Aman bana bir çay. Limonu unutma. Kahvaltı istemem.</p>

  <p>Hizmetçi uzaklaşınca, Meral gözleriyle sigara paketini arayarak devam etti:</p>

  <p>- Bugün Feriha’ya gideceğim. Havadisler vardır onda.</p>

  <p>Yatağın kenarına oturmaya hazırlanan Ferhat birdenbire dikildi, öfkesini çabuk savuşturduktan sonra, dudağının sağ ucunu bükerek başını sola attı:</p>

  <p>- Boş ver, dedi, artık o karı ile konuşmak sana yakışmaz.</p>

  <p>Meral dirildi:</p>

  <p>- Karı deme kuzum. Benim yaşımda o.</p>

  <p>- Yaşla mı bu? Karı altmış yaşında herife kaçtı. Bir vizon,<a href="../Text/foot.xhtml#a270" id="k270"><sup>*</sup></a> iki de pırlanta iğne için. Boşver. Anlamam öylesini. Karıdan daha kötüdür onun adı ama, ne de olsa işte, senin mektep arkadaşın diye nezaket ediyoruz. O herife şaşarım ben. Fare kuyruğu gibi bir şey o Feriha. Sıska ve karartma bir vücut. Aptalların şeytanca bakışları. Öyledir o. Fırıl fırıl. Aptallarda olur.</p>

  <p>Meral Ferhad'ın daha ileri gideceğini sezince, birdenbire başını ona doğru uzatarak:</p>

  <p>- Ay! dedi, ne güzel o kravat maşası? Yeni mi aldın?</p>

  <p>- Yok be... Hangi yeni? Üç ay var.</p>

  <p>- Hergün takmıyorsun.</p>

  <p>Ferhat başını salladı ve sağa doğru kaldırdığı dudağının istikametinde sol elinin dört parmağiyle havayı aşağıdan yukarıya kestikten sonra:</p>

  <p>- Bahsi değiştirme, dedi, çakarız, Feriha’ya bugün gitmezsen iyi olur.</p>

  <p>Ağabeyisinin bu muhalefeti karşısında Feriha’ya gitmek arzusunu duyan Meral:</p>

  <p>- Bakalım, dedi, ben de pek istemiyorum zaten. Yapacak işim yok. Pek canım sıkılırsa giderim.</p>

  <p>Ferhat başını iki defa arkaya doğru atarak tekrarladı:</p>

  <p>- Gitme, gitme! Bütün ailesi, bütün arkadaşları ona boykot etti. Senin gittiğini duyarlarsa adın kötüye çıkar.</p>

  <p>- Nereden duyacaklar?</p>

  <p>Ferhat, ikinci bir öfke başlangıcını dağıttıktan sonra ısrar etti:</p>

  <p>- Duyarlar. O duyurur. İşine öyle gelir. Beni dinle sen. Damgalanırsın. Gitme diyorum sana. İşte o kadar. Sonra bozuşuruz.</p>

  <p>Ve selâm yerine bir elini havada sallayarak odadan çıktı.</p>

  <p>Birdenbire hatırladığı bir şeyi Ferhad’a söylemeği unuttuğu için Meral’in canı sıkıldı. Tesir ederdi belki. “Samim de istemiyor Feriha ile görüştüğümü” deseydi, belki ağabeyisi fikrini değiştirirdi. Değiştirmezdi ama yumuşardı belki. Samim’i sevmez hiç. Söylemeliydim bunu. Nasıl unuttum? Sabah aptallığı.</p>

  <p>Şimdi Feriha’ya gitmek istiyordu. Ağabeyinin tehdidi onda., nasıl diyorlar ona türkçe.. independant.. bağımsız.. bağımsız olmak arzusunu uyandırdı. Bir de mücadele arzusunu. Çünkü ne yapabilir Ferhat? Babamı kandırırım ben. Şimdi kalkmıştır o. Dur bir de ona söyleyeyim bakayım.</p>

  <p>Hizmetçi elinde tepsi ile içeriye giriyordu.</p>

  <p>- Babam kalktı mı? diye sordu Meral.</p>

  <p>- Evet, yemek odasında. Kahvaltı ediyor.</p>

  <p>Emine çıkınca, Meral acele birkaç yudum çay içtikten sonra, hemen sigarasını yaktı. “Samim...” dedi kendi kendine ve sol omuzunu kaldırıp indirdi. Başka bir şey düşünmedi.</p>

  <p>Yemek odasına girdiği zaman, babası kahvaltısını bitirmiş, yine gazete okuyordu. “Bonjur Baba” diyen Meral, onunla konuşmak için on dakikadan fazla bekledi. Gazetesini elinden bırakmadıkça ona bir şey söylenemezdi. Meral gözlerinin ucuyle onu süzüyordu. Babası gazetedeki yazılardan hiç birinin içine girmiyor, dalıp çıkıyor, sahifeleri acele çeviriyordu. Her zaman böyle idi. Hiçbir meseleye fazla bağlanmazdı.</p>

  <p>Elinden gazeteyi attı ve kızına baktı.</p>

  <p>- Beş tane takometre alacaklarmış. Bu da iş mi? Muhammen<a href="../Text/foot.xhtml#a156" id="k156"><sup>*</sup></a> bedeli 15 bin 200 lira. Eksiltmeye konur mu bu? Devlet işi işte. Nihai münâkaşalara<a href="../Text/foot.xhtml#a160" id="k160"><sup>*</sup></a> girmiyorum diye sinirleniyor. Kaç para kalır?</p>

  <p>Meral babasının işlerine alâka göstermiş olmak için, cevabını hiç merak etmediği bir sual sordu:</p>

  <p>- O Tekel işi ne oldu?</p>

  <p>Nail Bey ağzına taktığı sigarayı eline almadan, dumanların arasında gözlerini kırpıştırarak:</p>

  <p>- Eh... dedi, onda biraz ümit var. Ankara’ya gitmeye üşeniyorum.</p>

  <p>Meral babasının en canlı hissini yoklamak için:</p>

  <p>- Size de son zamanlarda bir depresyon geldi, biraz kımıldanın, dedi.</p>

  <p>- Hakkın var, hiçbir şey beni çekmiyor.</p>

  <p>Babasının bu gevşeklik ve alâkasızlık ânı Feriha meselesinde ondan ucu Paris’e kadar giden müsaadeler koparmak için çok müsaitti. Fakat Meral, en küçük projelerini bile, kapı yapmadan babasına açmazdı. Hafifçe dokundurdu:</p>

  <p>- Bana da sizden geçti galiba. İçimde tuhaf bir arzusuzluk var. Meselâ... Feriha çağırıyor bugün, gitmek istemiyorum. Hani Paris’e bile götürseler canım çekmiyor.</p>

  <p>Babası bu sözleri duymamış gibiydi. Gözleri sigara dumanları arasında kırpışıyor ve dikkati her şeyin üstünden kayıp geçiyordu. Meral kalktı ve ona doğru yürüdü.</p>

  <p>- Halbuki, dedi, ne kadar istiyorum Paris’e gitmek, biliyorsunuz.</p>

  <p>- Paris... dedi babası ve başını ağzındaki sigara ile beraber salladı.</p>

  <p>Heyecanlanması lâzımdı. Yoksa bu anda ona söylenen şeylerin söylenmemiş olduğunu farzetmek lâzım gelecekti. Başını koltuğun arkasına dayadı, vücudu tembel anlarına mahsus bir gevşeklikle uzadı ve sigarasının külü robdöşambrının yakasına düşerek dağıldı. Uyur gibi bir hali vardı. Fakat elli sekiz yaşına, saçsız başına, kirpiksiz ve yorgun gözlerine, iri ve ortası çıkık burnuna rağmen hâlâ güzel adamdı. Güzel de değil, her şeye karşı zarif bir isteksizliği bir., indifference..<a href="../Text/foot.xhtml#a85" id="k85"><sup>*</sup></a> lâkaydisi<a href="../Text/foot.xhtml#a131" id="k131"><sup>*</sup></a> vardı. Ortaklarını kızdıran bu hal sevimliydi. Yahut Meral’e öyle geliyordu. Tembelliğin ve hiçbir şeye fazla bağlanmamanın ona verdiği kuvveti yahut işte, ne bileyim, o her şeyin üstünde görünüş, elegant<a href="../Text/foot.xhtml#a35" id="k35"><sup>*</sup></a> üstünlük, sebep olduğu para ziyanlarını unutturacak kadar güzeldi. Ben de galiba biraz babam gibi tembelim de onun için belki.</p>

  <p>Meral biraz daha ileri gitmeyi denedi:</p>

  <p>- Şakir Bey de beraber gelmiş galiba. Öyleyse, Feriha, ben, üçümüz Paris’e bir seyahat fırsatı çıkacak ama.</p>

  <p>Sustu. Babası birdenbire doğrulmuş, vücudu öne doğru bükülerek sallanmış, sonra biraz dikçe durmuştu. Meral fazla ileri gittiğini anlayarak düzeltti:</p>

  <p>- Bilmiyorum, gelmiş mi? Tahminim benim. Tabiî öyle kolayca kabul edemem bu daveti. Vakıa Şakir Bey’in de, Feriha’nın da Paris’te ayrı ayrı apartmanları var ama... Yol parası da o kadar fazla değil... Size yük olmam... Ben kendi ekonomimden de veririm... Fakat... İşte. Dedim ya... Çekmiyor Paris bile beni.</p>

  <p>Nail Bey kızının yüzüne şaşırtıcı bir dikkatle baktı. Kaşlarının ortasındaki buruşuktan kalkan bir endişe, dudaklarının etrafını karıştıran can sıkıntısı çizgileriyle buluştu. Sesi birdenbire parlamıştı:</p>

  <p>- Kapat o bahsi. Ferhad’ın hakkı var.</p>

  <p>Meral dün gece, Feriha’nın telefonundan sonra odasına çıkınca, Ferhad’ın babasını doldurduğunu anladı. Dikine gitmedi:</p>

  <p>- Tabiî, dedi, haklı.</p>

  <p>Sonra korkunun yumuşattığı daha diplomatik bir sesle ilâve etti:</p>

  <p>- Fakat ağabeyim sizin gibi ince değil. İleri gider daima.</p>

  <p>Babası dudağının bir ucunu bükerek sigarasını tablaya bastırırken başını sallıyordu.</p>

  <p>- Hıı... dedi, ileri, geri, falan filân, o bahsi kapat.</p>

  <p>Ve hiçbir şeyi fazla düşünmeye zihnini yormak istemeyen Nail Bey, iş adamlarının kestirme hükümlere bağladıkları meseleler önündeki otomatizmi<a href="../Text/foot.xhtml#a184" id="k184"><sup>*</sup></a> ile ayağa kalktı. Bitişik salona doğru yürüdü, durdu, kızına döndü:</p>

  <p>- O Feriha’nın maksadı seni kendisine benzetmek. Paralı bir âşık aradı ve buldu sana. Fakat senin bu tuzağa düşmeyecek kadar zeki olduğunu bilirim. “İstemiyorum” diyorsun. Tabiî. Senin zekândan bunu beklerim.</p>

  <p>Nail Bey salona giderken arkasından yürüyen Meral, onun radyoyu karıştıracağını biliyordu. Etajerde bir kitap arar gibi yaptı ve bekledi. Babası koltuğa oturdu, elini radyoya götürürken çekti ve kızına döndü:</p>

  <p>- Meral, dedi, gel şuraya otur!</p>

  <p>Karşı tarafında bir sandalye gösterdi.</p>

  <p>- Bak, dedi, dinle beni. Kabul edersin ki ben dar kafalı bir baba değilim. Fakat bu memlekette rahmetli Leon Blum kadar da ileri düşünemem. Bu memlekette diyorum. Ben pratik adamım. İnsanın aile hayatı iş hayatına tesir eder bu memlekette. Çünkü dedikoducu çoktur. Annenle niçin ayrıldığımızı bir kere daha düşün. Ona anlatamadım bunu. Sinsi ve serkeşti. Göz yummak meşeleşi ayrı. Bunları seninle konuştuktu. Havsalası en geniş erkek bile gizli tertiplere gelemez. Annen de böyleydi. Evvelâ kapı yapardı. Her erkek sinirlenir buna.</p>

  <p>Meral zayıf bir sesle:</p>

  <p>- Ben kapı yapmıyorum, baba, dedi.</p>

  <p>- Biliyorum, yapmazsın sen, kabul, fakat şu Feriha meselesini bir daha açma bana. O karının yüzünü görürsen bir daha benim yüzümü göremezsin. Gidip Arnavutköyü’nde, annenin yanında oturursun.</p>

  <p>Meral babasının Feriha için bu “karı" sözünü ilk defa kullandığını duyunca Ferhad’ı hatırladı ve sustu. Ağabeyisi dün gece babasına adamakıllı işlemişti. Meral kaşlarını çattı. İçinden: “Çatlasanız da, patlasanız da Feriha’ya gideceğim. Ruhunuz bile duymaz.”</p>

  <p>Nail Bey kızının yüzünden mahiyetini az çok tahmin ettiği fena reaksiyonu görünce, mevzua balıklama girecekmiş gibi, omuzlarını kaldırıp başını yukarıdan aşağı garip bir tarzda sarkıtarak devam etti:</p>

  <p>- Kiminle konuştuğunu söyle, kim olduğunu haber vereyim, derler. Bu kızın daha mektepte iken yaptığı rezaleti de müdafaa ediyordun sen.</p>

  <p>Meral birdenbire sesini yükseltti:</p>

  <p>- Baba! Müdafaa değil, merhamet.</p>

  <p>- Ne merhameti? Anası kederinden ölüyordu az daha. Ona niçin acımadın? Maktule<a href="../Text/foot.xhtml#a141" id="k141"><sup>*</sup></a> mi merhamet edilir, kaatile mi? Sana tekrar ediyorum: Ben mutaassıp bir baba değilim. Fakat mektebinden kaçıp bara giren, sonra da ihtiyar bir zenginin metresi olup Paris’e giden bir aşifte yalnız anasının kanma girse, yine bir şey değil. Bu vakada bir sürü maktul var: Bir sürü iyilikler, fedakârlıklar, şefkatler, terbiyeler, hep maktul. Anladın mı? Bütün insanların haklarından birer parçası maktul. Sen onlara acımıyorsun da neden İstanbul’da barlarda, Paris’te ihtiyar bir herifin kucağında fing atan o karıya acıyorsun?</p>

  <p>Meral yukarı kalkan ince kaşlarının altında sönen gözlerini yere indirerek:</p>

  <p>- Bilmem, dedi, ben öyleyim işte. Gözümün gördüğüne acırım.</p>

  <p>Babası göğsünü ileri doğru çıkararak sordu:</p>

  <p>- Sen şimdi beni görüyor musun?</p>

  <p>Meral bu basitliğe cevap vermemek istedi.</p>

  <p>Babası tekrarladı:</p>

  <p>- Görüyor musun?</p>

  <p>- Görüyorum.</p>

  <p>- Öyleyse bana acı ve o Feriha’nın yüzünü göreyim deme. Anandan neler çektiğimi biliyorsun. Bir de senden çekmeyeyim.</p>

  <p>Meral korkak bir müdafaa arzusu içinde eriyen sesiyle:</p>

  <p>- Annem burada yok, dedi.</p>

  <p>Babası bu müdafaayı hoş gördü, birdenbire daha yumuşak cevap verdi:</p>

  <p>- Ben onun yüzüne de yüzlerce defa söyledim.</p>

  <p>Babası kalktı, bitişik yemek odasından tabakasını aldı ve öteki kapıdan çıktı.</p>

  <p>Onun boş bıraktığı koltuğa oturan Meral, elini radyoya doğru götürdü ve çekti. Annesini düşünüyordu. Şu anda ne yapıyor kadıncağız? Her biri türlü pişmanlıklar ve gözyaşlarıyla biten maceralarının bulutlu hatıraları arasında piyano mu çalıyor? Meral, babasının pek canı sıkıldığı zamanlarda üstü kapalı anlatıp geçtiği bu maceraların ne olduğunu bilmezdi. Hiçbir zaman da öğrenmek istemedi. En kaba ve dedikoducu insanlar bile ona annesinin hayatı hakkında fena bir şey söylememişlerdi. Yalnız bir defa, 6 numaranın ölen karısı...</p>

  <p>Telefon çaldı, Meral kalktı. Feriha’dır. Koştu.</p>

  <p>- Burası Faro. Ben Şevket, Meral hanım siz misiniz? Ferhat yok mu?</p>

  <p>- Ben de şimdi sizi arıyacaktım. Ağabeyim çıktı. Tercümeleri öğleden sonra getirecekmiş.</p>

  <p>Meral son kelimedeki bu “miş”i, Feriha’nın aleyhine babasını dolduran ağabeyisinden alacağı intikamın başlangıcı imiş gibi söylemişti. Telefondan uzun bir “Ooooff’ sesi geldi. Meral iki kelime daha söylese Ferhad’ı şirketten atabilirlerdi. Bu emniyetin verdiği gururla kendini tutabildi. Ağabeyisine en çok tolerans gösteren Şevket Bey’in bile tahammülü kalmamıştı.</p>

  <p>Telefon kapandı.</p>

  <p>Yine annesini düşünen Meral’in canı birdenbire piyano çalmak istedi. Fakat Rus akortçu bir haftadan beri hâlâ gelecekti. Kız telefona bir göz attı, sonra dışarı çıktı, koridorda durdu ve babasının yatak odasına doğru baktı. Galiba giyiniyordu o.</p>

  <p>Meral telefon başına geldi. Tereddüt ediyordu. Kapıya baktı. Etrafını dinledi. Sonra rehberi açtı. Otelin numarasını buldu.</p>

  <p>- Sen misin Feriha? Aman şekerim, dinle beni. Burada hava fena. Anlarsın. Bugün belki gelemem. Fakat yarın muhakkak inşallah.</p>

  <p>“ - Ben geleyim.”</p>

  <p>- Aman aman! Sakın ha! Moruğun heyheyleri üstünde. Ferhat da bir hoş.</p>

  <p>“ - Şaka söylüyorum. Gayret et, gel bugün.”</p>

  <p>- Çalışırım. Fakat gelemezsem diye. Anlarsın tabiî ne kadar merak içindeyim. Seninki de beraber mi geldi?</p>

  <p><span class="sgc-1">“ -</span> Hayır. Ben yalnız geldim. On gün izin kopardım. Fakat şimdi sonbahar. Grip mevsimidir. Uzatırım ben onu bir hafta daha. Bol bol konuşuruz. Fakat sana çok havadisim var.”</p>

  <p>- Biliyorum. Merak ediyorum çok. Biraz çıtlat kuzum bana. Yalnız... Fifi... Aramızda kalsın. Geldi mi Şakir?</p>

  <p>“ - On gün sonra geliyor. Germaine’i kovdu. Bir yığın havadis sana. Aman efendim, neler söylüyor senin için. Âşıkmış sana. Nikâha da hazır. Telefonda anlatılmaz ki yavrum.”</p>

  <p>Meral kendini tutamıyarak bulanık bir neşe içinde bağırdı:</p>

  <p>- Nikâha da hazır mı? Öyleyse bizim moruk razı olur. Demin atıştık onunla. Fakat şimdi kandırırım onu ben, iş değişti.</p>

  <p>“ - Pourquoi il est si mechant?<a href="../Text/foot.xhtml#a189" id="k189"><sup>*</sup></a>”</p>

  <p>- Sais-je moi?<a href="../Text/foot.xhtml#a212" id="k212"><sup>*</sup></a></p>

  <p>“ - Haydi öyleyse, kandır da hemen kalk gel. Burada öğle yemeğini beraber yiyelim. Sıkıntıdan patlıyorum.”</p>

  <p>- Çalışacağım.</p>

  <p>Meral telefonu kapadı. Fakat eli hâlâ reseptör’ün üstünde başı biraz önüne eğilmiş, düşünüyordu. Babasına şimdi bu bahsi açmak tehlikeli değil miydi? Nikâh, iyi. Fakat Şakir, Feriha, Mefharet, Alfıeri, bütün o grup...</p>

  <p>Başını ağır ağır yukarıya kaldırdı, sonra arkasına döndü. Birdenbire, yıldırımlanmış gibi sıçradı ve “Ah!” diye bir çığlık kopardı. Babası, iki adım geride, arkasında duruyormuş. Gözgöze geldiler. Hepsini duyduğu muhakkak. Nasıl bakıyor! Felâket! Aman felâket! “Moruk” dediğini de duyduysa...</p>

  <p>Meral artık onun yüzüne bakamadı. Gözlerini önüne indirdi. Kımıldamadı. Babasının ayaklarını görüyordu, dizlerine kadar. Üst tarafı gittikçe bulanarak dağılan uzun bir gölge idi. Ayaklar kımıldadı ve geriye döndü. Kapıya doğru uzaklaştı. Meral hâlâ başını kaldıramıyordu.</p>

  <p>Babası odadan çıktıktan sonra Meral kendini koltuğa attı. Çok fena. Ben bugün anneme gitmeli ve bir daha bu eve dönmemeliyim. Bir çuval inciri berbat ettim. Ne dikkatsizlik! Nasıl oldu da ayak sesini duymadım? Ne kadar dalmışım. Ses de iyi gelmiyordu telefonda, bütün dikkatimi hapsediyordu. Mon Dieu!<a href="../Text/foot.xhtml#a153" id="k153"><sup>*</sup></a> Duydu muhakkak “moruk” dediğimi. Yoksa çıkıp gitmezdi. Çok gücenmiştir. Kalbini kırdım. Ah, çok fena, çok fena. Gidip “Pardon” demeliyim. Hemen, hemen.</p>

  <p>Meral koştu.</p>

  <p>Babası portmantonun önünde, şapkasını giymiş, pardesüsünü tutmak isteyen Emine’ye sert bir sesle:</p>

  <p>- İstemez! dedi.</p>

  <p>Mera’lin yüzüne bakmıyordu. Pardesüsünü koluna aldı. Çıkmak üzere idi. Meral atıldı. Babasının bir kolunu tuttu. Ağlama hazırlıklariyle titreyen sesine bütün pişmanlıklarını doldurdu:</p>

  <p>- Baba! dedi.</p>

  <p>Nail Bey kolunu çekti, kapıyı açtı, çıkıyordu. Meral bir daha atıldı. Bu sefer onun elini tuttu, dudağına götürmeğe muvaffak olamadan tekrarladı:</p>

  <p>- Baba!</p>

  <p>Sonra boğuk bir sesle:</p>

  <p>- Pardon! dedi.</p>

  <p>Babası onun yüzüne bakmadı, yürüdü. Merdivenleri indi.</p>

  <p>Meral geriye döndüğü zaman, gözleri kararıyordu.</p>

  <p>Emine’nin kapadığı kapıya arkasını dayadı ve gözlerini yumdu. Ağlayamayacaktı.</p>

  <p>Gözlerini açtı.</p>

  <p>Emine, karşısında ve gözleri merak içinde, ona bakıyordu.</p>

  <p>Bir kelime söylemeden yürüdü, salona girdi ve koltuğa çöktü.</p>
</body>
</html>
