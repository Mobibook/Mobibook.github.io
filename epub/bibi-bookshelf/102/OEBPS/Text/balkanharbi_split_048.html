<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>balkanharbi</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="solbaslik" id="calibre_toc_5">Balkan Cephelerinde Geçen Günler</h1>

  <p class="sagbolditalik">10 Teşrinievvel [23 Ekim 1912]</p>

  <div class="clrb"></div>

  <p class="normal">Dün buraya gelmiş ve portatif çadırlarımızı kurmuştuk. Top ve tüfek sesleri işittik. Gece hareket emri verildi. Şimdi yola düzüldük. Yine nereye gideceğimizi bilmiyoruz.</p>

  <p class="normal">Garibi şu ki erkânıharpler de bu muammayı bilmiyor. Yolda bizi görünce şaşırdılar.</p>

  <p class="normal">Bugün muharebeye girdik. Daha düşmanı görmeden dört kişi mecruh bıraktık. Üçü öldü. Topçuların muhafızıyız. Topçu mevziinden düşmanın kaçtığını gördük. Ve dürbünle takım çavuşlarımıza gösterdik. O kadar sevindiler ki... Sevinçlerinden avazları çıktığı kadar bağırdılar. Biz boyuna top atıyoruz; fakat onlar niçin atmıyorlar?</p>

  <p class="normal">Ayın kaçı? Bugün ne? Bilmiyorum. Benimle beraber kimse de bilmiyor. Ne felâket yarabbi! Ric’atin, inhizamın en çirkinini gördüm. Bugün burada, Köprülü’nün önündeyiz. İkinci fırka kaçtı. Yalnız biz, nizamiye fırkası kaldı. Birden ric’at emri verildi. Hep kendimizi galip sanıyorduk. Meğer müthiş surette mağlûp imişiz. Toplar filân hep kaçtı. En nihayet bizim tabur kalmıştı. Biz de çekildik. Bütün gece, tam on iki saat yürüyerek sabaha yakın Kiliseli’ye geldik. Oradan dün sabah kalktık. Buraya döküldük. Yolda uzun bir muhacir kafilesine tesadüf ettik. Oh ne felâket! Kadın, çoluk, çocuk tam beş bin ev imiş.</p>

  <p class="normal">Bu gece, açıkta, intizar mevkiinde kaldık. Düşman görünmedi.</p>

  <p class="normal">Bugün ayın on üçü olduğunu taburun eczacısından şimdi öğrendim. Demek üç gün kaçışın kâbusu içinde geçmiş.</p>

  <p class="sagbolditalik">14 Teşrinievvel [27 Ekim 1912], Köprülü</p>

  <div class="clrb"></div>

  <p class="normal">Kaç gündür, kaç gecedir burada çekmediğimiz sefalet kalmadı. Üzerimize yağmurlar yağdı. Çamurlar içinde yuvarlandık. Askerin hepsi hasta. Kazanlar yolda bırakıldı. Hepimiz açız.</p>

  <p class="normal">Rezalet, felâket son dereceyi buldu. Dağlara yavaş yavaş kar düşmeye başladı. Dayanılmaz derecede soğuk. Rüzgâr durmadan esiyor.</p>

  <p class="normal">İşte şimdi hareket emri verildi. Nereye? Kimse bilmiyor. Niçin? Kimse bilmiyor. Gözlerini kaybetmiş bir kör sürü gibi bocalanıp gidiyoruz. Ortada ne kumandan var, ne kumanda.</p>

  <p class="normal">Ortada mekkârîler yok. Mekkâreciler yok. Cephaneler siperlerin içinde yerde kaldı. Herkes şaşırmış. Hâl ve mevki o kadar tahammül olunmaz derecede ki...</p>

  <p class="normal">Şimdi Otuz Sekizinci Alay’dan Şevket Efendi isminde bir yüzbaşının intihar ettiğini haber aldık.</p>

  <p class="normal">Hemen herkes intihar etmek istiyor.</p>

  <p class="normal">Yazık namusa bir kıymet ve ehemmiyet verenlere...</p>

  <p class="sagbolditalik">15 Teşrinievvel 1328 [28 Ekim 1912]</p>

  <div class="clrb"></div>

  <p class="normal">Köprülü’den dün geçtik. Bulgarlar bizimle eğleniyorlardı. Şimdi Pirlepe yolundayız. Sözde Edirne tarafında muzafferiyet varmış, filan ve falan.</p>

  <p class="normal">Bunlara kimse inanmıyor. En büyük intizamsızlık, açlık, perişanlık içinde ric’at ediyoruz. Abdülhamid’in İstanbul’a gittiğini duyduk. Padişah yüz yirmi bin kişi ile Edirne’ye hareket etmiş. Buna da kimse inanmıyor.</p>

  <p class="normal">Artık Rumeli’nin gittiği muhakkak. Fakat bütün şu kolordular, şaşırmış koyun sürüleri gibi kurşun ve gülle altında, kar, çamur ve hastalık içinde mahvolacak.</p>

  <p class="normal">Ah, acaba ondan sonra aklımız başımıza gelecek mi?</p>

  <p class="sagbolditalik">16 Teşrinievvel [29 Ekim 1912]</p>

  <div class="clrb"></div>

  <p class="normal">Pirlepe yolunda, İzidor’dayız. Dün akşam Bulgarlar Köprülü’ye girdiler. Uzaktan top sesleri işitiliyordu. Biz bir dümdar bırakarak gece kaçtık. Bu kaçışımızda oldukça intizam vardı. Ve haber aldık ki üç gün evvel Üsküp düşmüş.</p>

  <p class="normal">Yolda koşa koşa gidiyoruz. Arkadan top, yandan tüfek sedaları geliyor. Hava güzel, çamur yok. Fakat hepimiz aç ve hastayız. Hiçbir şey düşünmüyor, dilimdeki peksimet yaralarının sızılarını dinleyerek ilerliyorum.</p>

  <p class="normal">Demek Türklerin yaşamak hakkı yokmuş.</p>

  <p class="normal">Yanımızda düşmanın süvarileri, keşşafları göründü. Ben takımımla beraber taburun sağ cenahını himaye için tepelere çıktım. Aşağılara bakıyor, bakıyor; fakat bir şey göremiyorum.</p>

  <p class="sagbolditalik">17 Teşrinievvel [30 Ekim 1912]</p>

  <div class="clrb"></div>

  <p class="normal">Bu geceyi İzidor Köprüsü’nün üzerinde geçirdik. Düşmandan demek hâlâ bir nişan görünmedi. Fakat Köprülü’ye geldikleri muhakkak. Biz bu saat her tarafla münasebetimiz kesilmiş, habersiz ve ümitsiz, bu rutubetli taşların, ıslak toprakların üzerinde sürünürken acaba Babıâli ne yapıyor? Mütareke ne vakit olacak? Konferans ne vakit başlayacak? Artık bu korkmuş ve perişan asker geriye dönemez.</p>

  <p class="normal">Rumeli eski şeklini alamaz. Artık Rumeli bir daha yapışmamak üzere Türk ilinden kopmuştur. Avrupa’nın orduları gelip Sırp ve Bulgarları buralardan çıkaramaz ya!...</p>

  <p class="normal">Sekiz sene evvel, mektepten yeni çıktığım vakit gezdiğim bu yerleri bir gün böyle kaçarak terk edeceğimiz hiç aklıma getirir miydim?</p>

  <p class="normal">Heyhat... Mademki biz asker değiliz, mademki bizde askerlik için lâzım olan zekâ ve itaat yok, mademki bizde bir ideal, bir vatan hissi, nihayet bir lisan yok...</p>

  <p class="normal">Bölüğün yarısından ziyadesi Türkçe bilmiyor. Tabur Babil Kulesi gibi. Ne alanın satandan, ne satanın alandan haberi var.</p>

  <p class="sagbolditalik">18 Teşrinievvel [31 Ekim 1912]</p>

  <div class="clrb"></div>

  <p class="normal">Bu gece Abdi Paşa Hanlarında, yine açıkta yattık. Şimdi Pirlepe’ye gidiyoruz. Diyorlar ki, orada çok asker var. Ve Manastır’daki kuvvetlerle birleşip Sırplara müdafaa edecekmişiz.</p>

  <p class="sagbolditalik">19 Teşrinievvel [1 Kasım 1912]</p>

  <div class="clrb"></div>

  <p class="normal">Bu gece Pirlepe’nin ovasında yattık. Asker son derece yorgun ve perişan. Bölükteki zabitler hasta. Yüzbaşı ishal oldu. Mülâzım-ı saniyi sıtma tutuyor. Benim sol ayağım fena hâlde şişti. Üzerine basamıyorum. Fakat gayret ediyorum. Korkuyorum ki, kangren olmasın. Kasıklarımdaki bezler birer yumurta kadar şişti. Bu sabah, bölüğü hazırlarken ikinci tabur yaveriyle konuştum. Hep Edirne tarafındaki muzafferiyeti bekliyormuşuz. Eğer orada galibane muharebe edersek ileri gidebilecekmişiz. Mağlûp olursak muharebe bitmiş sayılırmış. Zaten bu tabiî değil mi?</p>

  <p class="normal">Altıncı Kolordu, Yunan taraflarına gitmiş. Yani Selanik’e. Bizim vazifemiz Boğazları tutmak, düşmanı geçirmemek imiş.</p>

  <p class="normal">Şimdi bir yere hareket ettik. Fakat nereye? Bilmiyorum. Her vakit ki gibi kimse de bilmiyor. Çünkü sabahtan beri verilen emirler yarımşar saat ara ile hep değişti.</p>

  <p class="sagbolditalik">22 Teşrinievvel [4 Kasım 1912]</p>

  <div class="clrb"></div>

  <p class="normal">Peltuvar’ın sağında bir köyde bir gece yattık. Dehşetli bir fırtına çıktı. Asker ve mekkâre perişan oldu. Daha güneş doğmadan tekrar hareket emri verildi. Kalktık, yürümeye başladık. Pirlepe’ye geldik. Orada beş saat daha koştuk. Şu akim ve berbat sırtları tuttuk. Sözde düşman bu taraftan gelecekmiş. Uzaktan tüfek sesleri işitiliyor. Gece o kadar soğuk oldu ki, benim çarıklarım donmuş. Ayağımı kımıldatamıyorum. Soğuktan hiç uyuyamadım.</p>

  <p class="normal">Yarım saate kadar intizar mevkiimizi diğer bir bölüğe terk ederek bu korkunç taşlığın dibine ineceğiz.</p>

  <p class="normal">Dün akşam Mehmed Ali Bey isminde bir erkânıharbi paşa yapmışlar. Ona bir suare tertip ediyorlarmış. Bu zat büyük bir galebe vaat ediyormuş. Bakalım, görelim. Fakat kurşundan evvel soğuk ve kar bizi öldürecek. Bizi bire kadar kıracak.</p>

  <p class="normal">Top sesleri geliyor. Birinci Tabur ileriye doğru hareket etti. Top ve tüfek sesleri iki saattir devam ediyor. Muharebe mevziine geldik. Hâlâ düşmanı göremiyoruz.</p>

  <p class="sagbolditalik">23 Teşrinievvel [5 Kasım 1912]</p>

  <div class="clrb"></div>

  <p class="normal">Bu gece de açıklarda yattık. Üzerimize kar gibi çiğ yağdı. Topçuların ve süvarilerin ileri karakolu idik. Şimdi yine bir saattir yürüyoruz. Bilmem nereye gidiyoruz. Sağımızdan birçok top ve tüfek sesleri geliyor. Demek yakınımızda büyük bir muharebe oluyor.</p>

  <p class="sagbolditalik">24 Teşrinievvel [6 Kasım 1912]</p>

  <div class="clrb"></div>

  <p class="normal">Bu gece pis bir samanlık yattık. Burası bize bir saray gibi geldi. Şimdi, yani sabahleyin dün oturduğumuz yere gidiyoruz.</p>

  <p class="sagbolditalik">25 Teşrinievvel [7 Kasım 1912]</p>

  <div class="clrb"></div>

  <p class="normal">Bu gece Manastır–Pirlepe yolunda bir tarlada yattık. Her vakitki gibi yine açıkta. Dün İkinci Taburun ric’atini temin etmiştik. Sözde bugün de Manastır’a gidiyorduk. Yolda erkânıharpler bizi çevirdiler.</p>

  <p class="normal">Şimdi geriye döndük.</p>

  <p class="normal">Hava gayet soğuk ve rutubetli. Neferlerin hepsi hasta.</p>

  <p class="sagbolditalik">26 Teşrinievvel [8 Kasım 1912]</p>

  <div class="clrb"></div>

  <p class="normal">Dün dehşetli bir muharebe oldu. Biz fena halde mağlûp ve münhezim olduk. Bizim tabur ric’ati temin ediyordu. Çok telefat verdik.</p>

  <p class="normal">Gece Manastır’a döküldük. Fakat Garp Ordusu kumandanı bizi şehrin içine sokmadı. Şehrin dışarısında serseriyane dolaşıyoruz. Kuşbaşı kar yağıyor. Ayakları donan neferler haykırıyorlar. Yaralılar arabaların üstünde, yerlerde, karların ve çamurların içinde kıvranarak, inleyerek can veriyorlar.</p>

  <p class="normal">Bu hâl, sefaletin şüphesiz son derecesidir. Fakat Garp Ordusu kumandanı bizi zayi etmeye, bire kadar mahv veya esir olmamıza karar vermiş.</p>

  <p class="normal">Ve mademki bu da askerliktir, itiraz etmek olmaz.</p>

  <p class="normal">Kar hâlâ yağıyor. Şehrin dışında, bir Çingene kulübesinde titriyorum. Ayaklarım donuyor. Ne olacak gibi duruyoruz.</p>

  <p class="normal">Ne olacak?</p>

  <p class="normal">Rezalet. Hepimiz mahvolacağız.</p>

  <p class="sagbolditalik">27 Teşrinievvel [9 Kasım 1912]</p>

  <div class="clrb"></div>

  <p class="normal">Bu gece Mugilla köyünde yattık. Bölüklerin hiçbirinde asker yok. Perişanlık o kadar müthiş ve tamir olunmaz derecede ki, tarif edilemez.</p>

  <p class="normal">Kar hiç durmadan yağıyor. Askerin hepsi hasta. Basur dehşetle hükmediyor. Doktorlar şaşırdı. Zabitler bile hep basur.</p>

  <p class="normal">İki gündür buradayız. Yağış ve rutubet hâlâ devam ediyor. Düşman henüz gelmedi. Niçin? Diyorlar ki, tahkimat yapıyormuş. Sonra gene diyorlar ki, Şam Kolordusu Selanik’ten Köprülü’ye doğru yürüyormuş. Edirne’den haber yok.</p>

  <p class="normal"><span class="ideitalik">“Kuvve-i maneviye”</span> denilen şey külliyen iflâs etti.</p>

  <p class="normal">Zannediyorum ki, köyün üzerinde bir şarapnel patlasa bütün asker, bütün alaylar çil yavrusu gibi dağılacak. Arkadaşlarımız içinde hâlâ muzafferiyet umanlar var. Biz de yalancı bir ümit ile meyus görünmek istemiyoruz.</p>

  <p class="normal">Bölüklere yirmi ikişer tane yeni nefer verdiler. Tüfek atmasını bilmediklerini, ömürlerinde talim görmediklerini söylüyorlar.</p>

  <p class="sagbolditalik">29 Teşrinievvel [11 Kasım 1912]</p>

  <div class="clrb"></div>

  <p class="normal">Aman yarabbi! Sefaletin bundan müthişi var mıdır? Karların üzerine kaputunu koydum. Şunları yazıyorum. Askerin hepsi hasta. Sisten hiçbir taraf görünmüyor. Hafif karla karışık ince bir yağmur yağıyor.</p>

  <p class="normal">Bu sabah oturduğumuz Mugilla köyünden hareket için emir verildi. Hemen kalktık. Buraya geldik. Öbür bölükleri bekliyoruz.</p>

  <p class="normal">Nereye ve niçin gidiyoruz? Bunu yine kimsenin bildiği yok. Tek tek silâh sesleri geliyor. Alayımızın ikinci taburu şosenin üzerinden Manastır’a doğru geçti.</p>

  <p class="sagbolditalik">30 Teşrinievvel [12 Kasım 1912]</p>

  <div class="clrb"></div>

  <p class="normal">Bu gece, açıkta, karların üstünde yattık. Manastır’ın altı kilometre önünde, jandarma karakolu yakınındayız. Her taraf çamurlu, yer kar içinde.</p>

  <p class="normal">Uyurken sürekli top sesleriyle uyandım. Evvelâ rüya zannettim. Sonra anladım ki sahi. Şimdi ufukları sağır eden bu sesler sustu. Bakalım o beklediğimiz kanlı muharebe olacak mı? Yoksa bu sefalet içinde birkaç gün daha fazla çürüyecek miyiz?</p>

  <p class="sagbolditalik">1 Teşrinisani [14 Kasım 1912]</p>

  <div class="clrb"></div>

  <p class="normal">Dün Manastır’a gittim. Tanıdıklarımla görüştüm. Herkes meyus. Düşmanın hâli de harap imiş. Bugün, sabahleyin mevzileri işgal ettik. Galiba biz taarruz edeceğiz.</p>

  <p class="normal">Fakat mademki taarruz edeceğiz, tahkimat için bu kadar neye çalışıyoruz? Dün Hüseyin Hilmi Paşa’nın mütareke ve müzakere için Avrupa’ya gittiğini işittim. İhtimal yalan. İhtimal sahi. Muharebede galip gelse de (heyhat, hâlâ galebe ümit ediyoruz!) Rumeli’nin şekli değişecek, mutlaka muhtariyet verilecek.</p>

  <p class="normal">Artık bu maneviyatı bozulmuş askerle, harp etmekte ne mânâ var?</p>

  <p class="sagbolditalik">2 Teşrinisani [15 Kasım 1912]</p>

  <div class="clrb"></div>

  <p class="normal">Sabah şafaktan evvel kalktık. İnce ince yağmur yağıyor. Mevzilerimizi işgale gidiyoruz.</p>

  <p class="normal">Yüzde doksan dokuz bugün muharebe olacak.</p>

  <p class="normal">Ümit edelim, belki muzafferiyet!</p>

  <p class="normal">Saat altı.</p>

  <p class="normal">Top sesleri gelmeye başladı.</p>

  <p class="normal">Sağdan gelen top sesleri Yunan’dan alınan topların tecrübesi imiş.</p>

  <p class="normal">Fakat soldan da top sesleri geliyor... Mevzilere girdik. Bekledik. Düşman göründü, tekrar kayboldu. Bataryalarını görüyoruz.</p>

  <p class="normal">Artık en ileri hattayız.</p>

  <p class="normal">Gece... Mevzilerde yatıyoruz. Hava güzel, ay hilâl halinde üstümüzde parlıyor. Ta ilerlerde düşman tarafında ışıklar görüyoruz.</p>

  <p class="normal">Süngülerimizi taktık, öyle bekliyoruz.</p>

  <p class="sagbolditalik">3 Teşrinisani [16 Kasım 1912]</p>

  <div class="clrb"></div>

  <p class="normal">Sabah oldu, sisli ve serin bir sonbahar sabahı. Henüz düşman ateşe başlamadı. Fakat bu sükûnet daha yarım saat sürmez. Üzerimizden karga sürüleri bağrışarak geçiyorlar. Solumuzdaki köyün köpekleri havlıyorlar. Civar mevzilerden zabitlerin sesleri işitiliyor. Bugün muharebe muhakkak.</p>

  <p class="normal">Fethi Bey’in yirmi bin kişi ile Kırçova tarafına ilerlediği, Hayret Paşa isminde bir Arnavut’un da onunla birleştiği rivayet olunuyor. Fakat hep rivayet.</p>

  <p class="normal">Eğer cenahlarımız bir şey yapmaya çalışırlarsa, düşman bütün kuvvetiyle bizim üzerimize yüklenecek.</p>

  <p class="normal">Bizim arkamızda on altı topumuz varmış. Bu da bir <span class="ideitalik">“mış”.</span> Acaba düşmanınki ne kadar?</p>

  <p class="normal">Şimdi patlayacak, görürüz.</p>

  <p class="normal">Garp Ordusu karargâhından şimdi bir beyanname geldi. Mahvolan namus-ı askerîmizin bugün ikmali icap ettiğinden bahsediyor: <span class="ideitalik">“Ya ölüm, ya sebat!”</span> diyor. Ve <span class="ideitalik">“Muzafferiyet!”</span> diye ilâve ediyor.</p>

  <p class="normal">Arkaya kaçacak yerimiz olmadığını tekrar ettikten sonra kaçacakların mürettep kıt’alar tarafından kurşuna tutulacağını ihtar ediyor.</p>

  <p class="sagbolditalik">Saat üç</p>

  <div class="clrb"></div>

  <p class="normal">Karşımızda ateş başladı. Sağımızda, solumuzda dehşetli muharebe oluyor. Daha biz cevap vermedik.</p>

  <p class="sagbolditalik">Saat altı</p>

  <div class="clrb"></div>

  <p class="normal">Top muharebesi bütün şiddetiyle devam ediyor.</p>

  <p class="sagbolditalik">Saat dokuz</p>

  <div class="clrb"></div>

  <p class="normal">Top düellosu hafifler gibi oldu. Hava bulutlandı. İnce bir yağmur başladı. Taneler pek yakınımızda düşmeye başladı.</p>

  <p class="sagbolditalik">Saat on bir</p>

  <div class="clrb"></div>

  <p class="normal">Hava kapkara... Karşımızdaki düşman sustu. Yalnız sağ cenahımızdan uzak ve derin top sesleri geliyor. Solumuzdaki top muharebesi daha yakın.</p>

  <p class="normal">Düşmanın karşımızda patlayan iki topu vardı. Bizim bütün toplarımıza cevap vermeye çalışıyordu.</p>

  <p class="sagbolditalik">4 Teşrinisani [17 Kasım 1912]</p>

  <div class="clrb"></div>

  <p class="normal">Sabahleyin şafak sökmezden evvel siperleri terk ederek geriye gelmemiz için emir verildi. Zavallı, maneviyatsız kalan askerler bir muzafferiyet olsa bu kadar sevinmezlerdi.</p>

  <p class="normal">Halbuki sol cenahımızın takviyesine gidiyor... Düşman bütün kuvvetiyle oraya yükleniyormuş. Bizi sözde ihtiyat olarak gönderiyorlar...</p>

  <p class="normal">Bu gece çok yağmur yağdı, siperlerin içi sel doldu. Askerler ve cephane tamamen ıslandı. Hepimiz şimdi çamurda yuvarlanmış hasta köpekler gibiyiz.</p>

  <p class="sagbolditalik">Saat iki</p>

  <div class="clrb"></div>

  <p class="normal">Yoldayız; Manastır’a doğru gidiyoruz. Yağmur yağıyor. Herkes mahzun mahzun yere bakıyor. Siyah çarşaflı bir kadın okuyor, üzerimize üflüyor.</p>

  <p class="sagbolditalik">Saat yedi</p>

  <div class="clrb"></div>

  <p class="normal">Top seslerinin yanından yürüyoruz. Bütün alayımızla beraberiz. Yedinci Kolordu’ya takviye gidiyormuşuz.</p>

  <p class="normal">Şimdi yağmurun altında dinleniyoruz. Önümüzde ve arkamızda tek tük toplar patlıyor.</p>

  <p class="sagbolditalik">Saat sekiz</p>

  <div class="clrb"></div>

  <p class="normal">Geriye dönüyoruz. Bu taraf kuvvetli imiş. Sağ cenahımızı takviyeye gidiyoruz.</p>

  <p class="sagbolditalik">Saat on bir</p>

  <div class="clrb"></div>

  <p class="normal">Manastır’dan geçtik. Herkes mahzundu. Top sesleri şiddetli. Hatta taneler Manastır’ın içine düşmüş, diyorlar.</p>

  <p class="normal">Samanlıklarda askerle beraber yatıyorum. Yağmur durmadan yağıyor. Çamur o kadar ki dizlerimizi geçiyor. Ben çok hastayım...</p>

  <p class="sagbolditalik">5 Teşrinisani [18 Kasım 1912]</p>

  <div class="clrb"></div>

  <p class="normal">Erkenden kalktık. Galiba ihtiyattayız. Tırnavi [Tırnova] köyüne düşmanın bir miktar kuvveti gelmiş. Onu Otuz Sekizinci Alay tart edecekmiş. Biz de onların arkasında...</p>

  <p class="sagbolditalik">Saat beş</p>

  <div class="clrb"></div>

  <p class="normal">Hareket ediyoruz. Etrafımıza top taneleri yağıyor.</p>

  <p class="sagbolditalik">Saat on</p>

  <div class="clrb"></div>

  <p class="normal">Kaçıyoruz!..</p>

  <p class="sagbolditalik">Saat on bir</p>

  <div class="clrb"></div>

  <p class="normal">Köprünün başında toplandık. Önümüze de bir batarya geldi. Şarapneller boyuna yağıyor. Ne yapacağız? Niçin muharebe ediyoruz? Kimsenin bildiği yok.</p>

  <p class="normal">Galiba kısm-ı küllinin ric’atini temin ediyoruz. Nereye kaçıyoruz? Kimsenin bildiği yok.</p>

  <p class="normal">Manastır’a mı? Heyhat!...</p>

  <p class="sagbolditalik">6 Teşrinisani [19 Kasım 1912]</p>

  <div class="clrb"></div>

  <p class="normal">Bütün gece, taşlar ve çamurlar içinde, yağmur altında yürüdük. Darmadağın hâlâ gidiyoruz.</p>

  <p class="normal">Florina’ya.</p>

  <p class="normal">Orada ne yapacağız?...</p>

  <p class="sagbolditalik">Saat on bir</p>

  <div class="clrb"></div>

  <p class="normal">Florina’ya geldik. İki saat oturduk. Şimdi gene kaçıyoruz. Harp etmeyeceğiz. Yalnız esir olmaktan içtinap edeceğiz.</p>

  <p class="sagbolditalik">7 Teşrinisani [20 Kasım 1912]</p>

  <div class="clrb"></div>

  <p class="normal">Dün gece yüksek bir boğazın taşlığında kaldık. Bütün kuvvet ürkütülmüş hayvanlar gibi dağıldı. Sabahleyin hareket ettik.</p>

  <p class="sagbolditalik">Gece, saat bir</p>

  <div class="clrb"></div>

  <p class="normal">Vornik köyüne geldik. Çamur o kadar müthiş ki, birçok hayvan saplandı kaldı.</p>

  <p class="normal">Bütün toplarımızı düşmana terk ettik.</p>

  <p class="normal">Şimdi çamurda oturuyor, ayaklarımın yaralarını yıkıyorum.</p>

  <p class="sagbolditalik">8 Teşrinisani [21 Kasım 1912]</p>

  <div class="clrb"></div>

  <p class="normal">Kolordular, bütün Garp Ordusu perişan oldu. Neferler, zabitler birer mekkâreye binmiş, intizamsız bir acele ile Görice’ye doğru kaçıyorlar.</p>

  <p class="normal">Yağmur iyice yağıyor. Bırakılan topların hayvanların zayıf ve aç. Bütün yol boyunca sallanarak geçiyorlar.</p>

  <p class="normal">Şimdi Bizernice köyünde miskin miskin oturuyoruz.</p>

  <p class="normal">Neferler zabitlerin eşyalarını yağma ediyor, cephane sandıklarını keserek onların üzerine biniyorlar.</p>

  <p class="normal">Muzafferiyetten dönülüyormuş gibi herkes mes’ut ve şen. Havanın fenalığına rağmen herkes gülüyor, konuşuyor, hatta türkü söylüyorlar.</p>

  <p class="normal">Kırçovalılar, Arnavutlar birbirlerini arıyor, kahramanca naralar atıyorlar. Uzak ve yakın silâh sesleri işitiliyor ki Arnavutların attıkları keyif silâhları olacak.</p>

  <p class="sagbolditalik">9 Teşrinisani [22 Kasım 1912]</p>

  <div class="clrb"></div>

  <p class="normal">Bu gece, ismini öğrenemediğim bir köyde kaldık. Kar yağdı, çamurda idim. Rutubet o kadar çoktu ki, sabahleyin sırsıklam uyandım.</p>

  <p class="sagbolditalik">Gece, saat üç</p>

  <div class="clrb"></div>

  <p class="normal">Bütün kolordular birbirine karıştı. Bu nihayetsiz karışıklıklar içinde ben de kayboldum. Yollar son derece bozuk. İki defa göğsüme kadar suya girdim.</p>

  <p class="normal">Bataklıklarda birçok hayvan yığıldı kaldı. Koca koca süvari ve topçu atları açlıktan, yorgunluktan ve soğuktan yollara düşmüş. Her adımda bir hayvan leşine rast geliniyor.</p>

  <p class="normal">Bataklıklardan kurtulduktan sonra akıntıyı takip ederek bir köye giriyorum.</p>

  <p class="normal">İkinci tabur zabitlerine rast geldim. Onlarla bu geceyi güzel ve mahfuz bir köy odasına geçiriyorum. Kaputum emir neferimde kaldı.</p>

  <p class="normal">Çıplağım, kim bilir ne kadar üşüyeceğim.</p>

  <p class="sagbolditalik">10 Teşrinisani [23 Kasım 1912]</p>

  <div class="clrb"></div>

  <p class="normal">Yağmur karla karışık yağıyor. Saat üç, kalkıyoruz. Yattığımız köyün ismini gene öğrenemedim.</p>

  <p class="normal">Kayalıklar, bataklıklar, göller arasından geçiyoruz. Yattığımız köyün ismi Pirogil imiş.</p>

  <p class="normal">Kar başladı...</p>

  <p class="sagbolditalik">Gece, saat beş</p>

  <div class="clrb"></div>

  <p class="normal">Görice’ye geldik. Büyücek, muntazam bir şehir, evleri hep taştan.</p>

  <p class="normal">Akşamdan sonra girdik. Bizi geniş bir hana doldurdular. Açız. Kaç gündür ekmek yemedik.</p>

  <p class="normal">Yarın bir köye gideceğiz.</p>

  <p class="normal">Şimdi emir geldi.</p>

  <p class="sagbolditalik">11 Teşrinisani [24 Kasım 1912]</p>

  <div class="clrb"></div>

  <p class="normal">Kâbizon köyüne gideceğiz. Askerler karmakarışık. Zabitler bağırıyorlar. Oturduğumuz han bir tımarhaneye döndü. Hava yine sisli ve yağmurlu.</p>

  <p class="sagbolditalik">12 Teşrinisani [25 Kasım 1912]</p>

  <div class="clrb"></div>

  <p class="normal">Sabahleyin erkenden yola düzüldük. Yağmur yine yağıyor. Hava dumanlı.</p>

  <p class="sagbolditalik">Saat on</p>

  <div class="clrb"></div>

  <p class="normal">Önünden geçtiğimiz Toksa köyleri bize silâh atıyorlar. Her köy, askeri yanaştırmıyor, silâh atıyor.</p>

  <p class="sagbolditalik">Gece</p>

  <div class="clrb"></div>

  <p class="normal">Bir köye geldik. İçeriye asker sokmuyorlar, ateş ediyorlar. Suyun başında yükleri indirdik. Taşların üzerinde ateş yaktık.</p>

  <p class="normal">Yağmur dindi, fakat soğuk o kadar çok ki...</p>

  <p class="sagbolditalik">13 Teşrinisani [26 Kasım 1912]</p>

  <div class="clrb"></div>

  <p class="normal">Hava dumanlı, lâkin yağmur yok. Buna şükrediyoruz. Dün gece fena halde hastalandım. Yemek yiyemiyorum. Ekmek yok. Olanı da taşlı yahut mısırdan.</p>

  <p class="sagbolditalik">Saat üç</p>

  <div class="clrb"></div>

  <p class="normal">Hâlâ hazırlanıyoruz. Daha yola çıkamadık.</p>

  <p class="sagbolditalik">Saat on iki</p>

  <div class="clrb"></div>

  <p class="normal">Dağ yollarını tırmandık. Uçurumlar atladık. Nihayet şu derenin başına geldik. Bu gece buradayız. Çok şükür ki, yağmur yok.</p>

  <p class="sagbolditalik">14 Teşrinisani [27 Kasım 1912]</p>

  <div class="clrb"></div>

  <p class="normal">Bu gece bölük hareket etti. Ben hastalandım. Geride kaldım. Ancak büyük bir yokuşu çıkabildik. Yollar o kadar akim ve arızalı ki, beş, on, belki yirmi hayvan öldü.</p>

  <p class="normal">Son aştığımız tepeler karlarla örtülüydü.</p>

  <p class="normal">Fraşar’a daha üç saat varmış.</p>

  <p class="sagbolditalik">15 Teşrinisani [28 Kasım 1912]</p>

  <div class="clrb"></div>

  <p class="normal">Bu gece çadırda yattım. Biraz iyiyim. Eczacı Dikran Efendi makarna yaptı. Kavurmalı. Bu biraz hayat verdi.</p>

  <p class="normal">Şimdi Fraşar yolundayız. Her gördüğümüz Arnavut “yakın” diyor.</p>

  <p class="normal">Hava fena değil. Sönük bir güneş soğuğu hafifletiyor. Yollarda bir parça mısır ekmeğini on kuruşa satıyorlar.</p>

  <p class="normal">Kıtlık bütün şiddetiyle başladı.</p>

  <p class="normal">Geçtiğimiz yerler hep uçurum. Çaylar, çamurlardan başka bir şey yok. Bazen uzaklarda, taş renginde Arnavut köyleri görünüyor. Gökte daima yağmur bulutları dolaşıyor.</p>

  <p class="normal">Karman çorman olan askerler ha bire kurşun atıyorlar. Mermi taneleri bazen pek yanımıza düşüyor.</p>

  <p class="sagbolditalik">Fraşar, saat on iki</p>

  <div class="clrb"></div>

  <p class="normal">İki saattir buradayız. O kadar kafalı adamlar çıkaran bu köy bir kaya parçasından başka bir şey değil. Her taraf taş. Binalar büyük ve muntazam. Sokakta Arnavutlarla konuştum. Buranın çıkardığı büyük adamlardan, Sami Bey’den, Abdül Bey’den ve diğerlerinden bahsettim. Bana uzakta birtakım taş binalar gösterdiler ve:</p>

  <p class="normal"><span class="ideitalik">- Hepsi şimdi boş,</span> dediler.</p>

  <p class="normal">Ve anlattılar ki, onlar kasabalarda artık rahatı bulduklarından buralarını unutmuşlar. Hakikaten yaşanacak yer değil. Gözle görmek bile insanı üzüyor.</p>

  <p class="sagbolditalik">16 Teşrinisani [29 Kasım 1912], Fraşar, saat on</p>

  <div class="clrb"></div>

  <p class="normal">Bizden başka kimse kalmamış. Yağmur yağıyor. Dağlar sis içinde. Acele ile yükleri sardık. Doktorun çadırını yıktık. Bu duvar gibi tepeleri tırmanmaya başladık. Yolda birkaç katır ölmüştü. İki saat kadar çamurlar, kayalar arasında bocaladık.</p>

  <p class="normal">Artık gece bastı. Yürüyemiyoruz. Yolun kenarında, molada kalıyoruz, hayvanlarımız yine aç. Biz ne ise. Biraz tokuz. Dün bir mısır ekmeğini bir mecidiyeye aldık.</p>

  <p class="sagbolditalik">17 Teşrinisani [sagbolditalik30 Kasım 1912]</p>

  <div class="clrb"></div>

  <p class="normal">Sabahleyin uyandık. Soğuktan ve kırağıdan çadır donmuştu. Dışarı çıktım, uzak dağların tepeleri bembeyazdı. Yanımızdaki kıt’alarını kaybetmiş serseri ve aç askerler ateş yakıyorlardı.</p>

  <p class="sagbolditalik">Saat on bir</p>

  <div class="clrb"></div>

  <p class="normal">Yürüdük yürüdük, yaprakları düşmüş iskelet bir ormanın içine geldik. Su var. Fakat niçin daha ileriye gitmedik?</p>

  <p class="sagbolditalik">18 Teşrinisani [1 Aralık 1912]</p>

  <div class="clrb"></div>

  <p class="normal">Sabahleyin aynı uçurumlu yollardan yürüyüşe devam ettik ve bu akşam buraya geldik.</p>

  <p class="normal">Burası cadde üzerinde, taştan, dağınık bir köy. Büyük bir kilisesi var. İslâm da olduğu, kenarındaki mezarlıktan belli. Hava iyi; ama soğuk biraz şiddetli...</p>

  <p class="sagbolditalik">19 Teşrinisani [2 Aralık 1912]</p>

  <div class="clrb"></div>

  <p class="normal">Saat üç. Sözde bir vakit hareket edecektik. Şimdi fırkanın muhafızı gibiyiz.</p>

  <p class="normal">Artık şose... Galiba dağlardan, uçurumlardan kurtulduk.</p>

  <p class="normal">Dört gündür açız. Askere burada ikişer okka un verdiler. Görice’den beri devam eden ishali hiçbir ilâçla kesemiyorum.</p>

  <p class="normal">Ne tuhaf ve feci bir mevkideyiz. Selanik, Üsküp, Manastık düşmanların eline düşeli günler oldu. Biz, güya, Osmanlı kalan, şu taşlıklar üzerinden kaçıyoruz. Ama nereye? Kolordumuzun kumandanı Sait Paşa:</p>

  <p class="normal"><span class="ideitalik">-Ordumu Avlonya’ya götüreceğim. Oradan İngiliz vapurlarıyla ya İzmir’e yahut İstanbul’a atacağım,</span> demiş.</p>

  <p class="normal">Bu mümkün mü? Zaman gösterecek.</p>

  <p class="sagbolditalik">Saat on bir</p>

  <div class="clrb"></div>

  <p class="normal">Geçtiğimiz köyün ismi Kilisura imiş. On Beşinci Fırka arkamızdan geliyordu. Sözde Tepedelen’e gidecekmiş. Lâkin yolların kapalı olduğunu haber almışlar, vazgeçmişler. Yollar niçin kapalı? Burasını kimse bilmiyor. Kardan mı? Düşmandan mı?</p>

  <p class="normal">Biz gene konak verdik. Alay kumandanı bizimle beraber. Nerede bol su ve odun bulursak hemen molayı veriyoruz.</p>

  <p class="normal">Durduğumuz yer büyük bir hanın ilerisinde, harap bir köprünün başında, yaprakları dökülmüş seyrek ağaçlı bir orman.</p>

  <p class="sagbolditalik">20 Teşrinisani [3 Aralık 1912]</p>

  <div class="clrb"></div>

  <p class="normal">Ah, sözde şose yolu. Yine uçurumlar üzerinden geçtik. Her dönüşünde bir hayvan leşi yatıyordu.</p>

  <p class="normal">Akşama yakın yağmur başladı. İnce ve çok rutubetli bir yağmur. Saat on bire gelmişti. Hemen şuracığa, yüksek bir tepede, yolun kenarında çadırı kurduk. Kısmet olursa erkenden yola düzüleceğiz. Ne fayda ki, sabah da ancak saat üçte oluyor.</p>

  <p class="normal">Bugün boyuna yürüdük. Yolda rast geldiğimiz Arnavutlar Berat için sekiz saat diyorlardı. Belki yarın Berat’a gireriz.</p>

  <p class="normal">Daha bir ay bu hayat sürerse daüssılaya uğrayacağım. Uyandığım saatten itibaren evi, annemi, ailemi düşünüyorum. Gece rüyalarımda hep onları görüyorum.</p>

  <p class="normal">Ah, İstanbul’a gitsem, bir ay evden dışarı çıkmayacağım!...</p>

  <p class="sagbolditalik">22 Teşrinisani [5 Aralık 1912]</p>

  <div class="clrb"></div>

  <p class="normal">Bu sabah biraz geç hareket ettik. Sözde Berat üç saat imiş. Yolda Altıncı Kolordu’dan bazı kıt’aların geriye döndüklerini gördük. Leskovik’te toplanacaklarmış. Avlonya yolu kapalı imiş. Bütün Arnavutluk sahillerini Yunan donanması abluka etmiş. Hatta ticaret vapurlarına bile müsaade etmiyormuş.</p>

  <p class="normal">Edirne tarafında muzafferiyetler kazanılıyormuş. Kırk beş bin Ermeni fedaîsi Çatalca hattını yarmış, Bulgarları Hasköy’e kadar sürmüşler. Bizim kıt’alarımız artık Filibe’ye kadar yaklaşmışlar. Bunun için resmî telgraf da varmış. Ama hâsılı hep mış, mış, mış. İki ay evvel Filibe’nin düştüğünü işitiyorduk.</p>

  <p class="sagbolditalik">23 Teşrinisani [6 Aralık 1912], Berat</p>

  <div class="clrb"></div>

  <p class="normal">Dün öğleden sonra buraya geldik. Büyük bir köprü. İki tarafında beyaz evler. Birkaç cami. Hâsılı dağlar ve taşlar arasında sefil bir kasaba. Redif dairesinin arkasına çadır kurduk. Meğerse fırkamız Yanya’ya hareket edecekmiş. Tekrar geldiğimiz yollardan geçerek Kilisura’ya oradan da Yanya’ya sürükleneceğiz.</p>

  <p class="normal">İhtimal bugün yola çıkamayız. Çünkü biz ve asker pek yorgunuz. Lâkin kumandanlar böyle şeyler bilirler mi?</p>

  <p class="normal">Buranın ahalisi kendi kendilerine istiklâllerini ilân etmişler. Belediye dairesinin üzerinde istiklâl bayrakları sallanıyor. Zavallı ay yıldızın karşısında sallanan bu sancak, kırmızı satıh üzerinde çifte siyah kartaldan yapılmış bir şey.</p>

  <p class="normal">Ahali o kadar Türk düşmanı ki, belediye dairesine kartallı bayrakları çekmekle kalmayarak Redif dairesindeki al ve beyaz boyalı sancak direğinin rengini bile değiştirmişler.</p>

  <p class="normal">Kırmızı ve siyaha boyamışlar.</p>

  <p class="sagbolditalik">Saat sekiz...</p>

  <div class="clrb"></div>

  <p class="normal">Mütareke olduğunu duyuyoruz. Belki yalan, belki sahi. Her vakitki gibi dün verilen emir bugün bozuldu. Yanya’ya başka bir fırka gidiyor. Biz burada kalıyoruz. Fakat buna da itimat caiz değildir. Akşama bu karar da değişebilir.</p>

  <p class="normal">Köylere gönderilmek ihtimalimiz de var.</p>

  <p class="normal">Bekleyelim ve kurtulmayı ümit edelim; açlıktan ve sefaletten kurtulmayı...</p>

  <p class="sagbolditalik">24 Teşrinisani [7 Aralık 1912], Berat</p>

  <div class="clrb"></div>

  <p class="normal">Burada kaldığımız sağlamlaşıyor. Bugün karargâha gideceğiz. Dün mütarekeye dair telgrafı okudum. Bir şey anlayamadım. Yunan’la harbe devam olunacakmış.</p>

  <p class="normal">On gün burada kalsak, epeyce istirahat etmiş olacağız. Fakat ümit etmiyorum.</p>

  <p class="sagbolditalik">29 Teşrinisani [12 Aralık 1912], Berat</p>

  <div class="clrb"></div>

  <p class="normal">Bugün fırkamıza hareket emri verildi. Saat yedide yola çıkacağız. Diyorlar ki, Ayaşaranda’ya gideceğiz. Sonra yine diyorlar ki, Yanya’ya gideceğiz. Hangisine inanmalı? Dört, beş gündür Şark Ordusu’nun muzafferiyetine dair işitmediğimiz efsane kalmadı. Nihayet dün bir gazete buldum.</p>

  <p class="normal">İyi muzafferiyetler...</p>

  <p class="normal">Meyus olmamak için bütün tafsilâtı okumadım. Yunan kralının Selanik’e nasıl girdiğini, İstanbul’un ümitsizliğini, Çatalca hattının düşmek üzere bulunduğunu, Bulgarlardan bizim mütareke istediğimizi, onların kabul etmediklerini, Sultan Mehmed’in hükümetle beraber Bursa’ya gideceğini yazıyordu.</p>

  <p class="normal">Ve İstanbul’dan gönderilen bir mektup: <span class="ideitalik">“Sanayi-i nefiseden, sonra ticaretten, ziraatten mahrum olan Türkiye’nin siyasetini idare için bir ordusu vardı. Bu efsane de şimdi uçtu, gitti. Onda artık ne kaldı?”</span> diyordu. Heyhat, artık ne kaldı? Fakat ümit ölmez.</p>

  <p class="sagbolditalik">30 Teşrinisani [13 Aralık 1912]</p>

  <div class="clrb"></div>

  <p class="normal">Yine yol hayatı, bu dayanılmaz sefalet başladı. Güneş ufukta bir metre yükselmeden çadırlarımızı yıktık. Bütün taburda zaten iki yuvarlak çadır var. Neferler açıkta yatıyorlar. Zabitler portatif çadırlardan yaptıkları kulübeciklere tıkılıyorlar.</p>

  <p class="normal">Bu sabah kar kadar kırağı yağdı. Hayvanlar aç. Çamurlarda düşüyorlar. Dün bir saatlik yolumuza üç tanesi kaldı. Sanki bu açlığa, yorgunluğa, soğuğa inat eder gibi bize dere yolunu takip ettiriyorlar.</p>

  <p class="sagbolditalik">1 Kanunuevvel [14 Aralık 1912]</p>

  <div class="clrb"></div>

  <p class="normal">Bu gece oldukça hava güzeldi. Odun, su boldu. Fakat sabahleyin gayet erken hareket ettik. Sözde Pazar günü mutlaka Kilisura’yı tutmamız için emir verilmiş.</p>

  <p class="normal">Dere yolu gittikçe fenalaşıyor. Âdeta geçilmez bir hâl kesbediyor. Gök şimdi bulutlarla örtülü. Rutubetli bir soğuk, yüzü ve elleri donduruyor. Galiba yağmur yağacak. Eğer yağmur yağarsa sefaletimiz iki kat olacak...</p>

  <p class="sagbolditalik">2 Kanunuevvel, Pazar [15 Aralık 1912]</p>

  <div class="clrb"></div>

  <p class="normal">Kilisura’ya geldik. Hava güzeldi. Yollarda hiç çamur yoktu. Gene biraz efsane işittik. Artık ne işitsem efsane diyorum. Çünkü hiçbirisinin başı ucuna uymuyor. Sözde Yunan askeri bütün Yanya havalisinden püskürtülmüş. Bize iki top bataryası verilecekmiş.</p>

  <p class="normal">Yunanlılar birkaç saat yakınlara kadar yaklaşmış. Fakat hep kaçıyorlarmış. Yine eski <span class="ideitalik">“mış”</span>lar...</p>

  <p class="normal">Bugün birisi dedi ki: <span class="ideitalik">“Bu mesele bütün Şark meselesidir. Avrupa bunu halletmek isteyecek. Çünkü hiç olmazsa yetmiş, seksen sene rahat etmek ister. Onun için bu sefaletlerden çabuk kurtulmayı ümit etmeyelim. En aşağı bir sene, evet ancak bir sene... Konferansların, kongrelerin akti için bir sene lâzım.”</span></p>

  <p class="sagbolditalik">3 Kanunuevvel [16 Aralık 1912]</p>

  <div class="clrb"></div>

  <p class="normal">Bu sabah saat beşte yola çıktık. Yunan’a muharebeye gidiyormuşuz. Halbuki her neferde yüz fişek bile yok. Bu kadar cephane ile muharebeye değil, ava bile gidilmez.</p>

  <p class="normal">Bundan başka, topumuz yok, süvarimiz yok. Hâsılı fırkanın ekmeğe, tuza varıncaya kadar hiçbir şeyi yok.</p>

  <p class="normal">Bu fakir fırkamızla akşama doğru Permed’in önünden geçtik. Burası her Arnavut kasabası gibi soğuk ve taştan idi. Uzaktan görene bir menfa hissi veriyordu. Köprü yıkık olduğu için girmek mümkün değildi. Uzaktan büyücek bir binanın üzerinde Arnavutların kara kartallı istiklâl bayrakları sallanıyordu. Ahali derenin öbür tarafında öbek öbek toplanmıştı. Ta uzaktan eğlendiklerini, bizim perişanlığımıza sevindiklerini hep anladık. “Ah bu Arnavutlar!” Şimdi herkes böyle söylüyor.</p>

  <p class="sagbolditalik">4 Kanunuevvel [17 Aralık 1912]</p>

  <div class="clrb"></div>

  <p class="normal">Bugün bir yerden un ve et geldi. Bütün fırka hareket ediyoruz. Yanya’nın cenubunda şiddetli muharebe olduğunu sabahki emir yazıyordu. Bunun için çabuk gidecekmişiz...</p>

  <p class="sagbolditalik">5 Kanunuevvel [18 Aralık 1912]</p>

  <div class="clrb"></div>

  <p class="normal">Bu sabah Leskovik’e doğru yola çıktık. Aydonan’da şiddeli muharebeler oluyormuş. Biz Leskovik’ten cephane alacağız. Yolda kaybolan hayvanımı aramak için geri kalmıştım. Bir çalılığın içinde doktoru, eczacıyı, Birinci ve İkinci Taburlardan birkaç zabiti gördüm. Yeri kazıyorlardı. Meğerse açlıktan bir nefer ölüyormuş. Ağzından köpükler akıyordu. Zavallı daha tamamıyla nefesi bitmeden kazılan mezarının kazma seslerini işitiyordu.</p>

  <p class="sagbolditalik">Saat sekiz</p>

  <div class="clrb"></div>

  <p class="normal">Yolda istikameti değiştirdik. Düşmana doğru yürümeye başladık. Bölükle başına birer sandık kurşun dağıtıldı. Bazı neferlerin şimdi yüz ellişer cephanesi olacak.</p>

  <p class="normal">Yolda, daha Diyosan’ın kenarında ayın üçüncü günü donanmamızın Boğaz’dan çıktığını, meşhur Averoff dretnotunun hasara uğrayarak Pire’ye doğru kaçtığını işittik. Haber resmî olduğu halde kimse inanamıyor.</p>

  <p class="normal">Hava ve yol gayet güzel. Yaprakları dökülmüş, geniş bir ormanın içinde uzayıp giden şose nihayetsiz boğazların içinde kayboluyor.</p>

  <p class="normal">Koniça uzaktan görünüyor.</p>

  <p class="sagbolditalik">6 Kanunuevvel [19 Aralık 1912]</p>

  <div class="clrb"></div>

  <p class="normal">Sabaha daha üç saat var. Alaya hazır ol vurdu. Bir buçukta mutlak yola düzüleceğiz. Yanya’nın içine gitmiyoruz. Hariçte olan muharebelere iştirak edeceğiz. Aydonan’ı düşman muhasara etmiş. Oraya imdat lâzım geliyor. Bugün değilse yarın, hele yarın değilse öbür gün düşmana şüphesiz rast geleceğiz.</p>

  <p class="sagbolditalik">Saat beş</p>

  <div class="clrb"></div>

  <p class="normal">Kalabaki Hanı’ndayız. Yanya’nın garbındaki Zibha’ya gidiyoruz. Fırkanın ihtiyatında imişiz. Bir buçuk saat sonra tekrar yola düzüleceğiz. Fakat şu şoseyi bırakacağız.</p>

  <p class="normal">Yağmur geceden beri yağıyor. Yanya’nın üstü açılır gibi oldu. Son cephaneyi de dağıttık. Her neferin yüz elli fişeği var.</p>

  <p class="sagbolditalik">Saat yedi</p>

  <div class="clrb"></div>

  <p class="normal">Emir değişti. Fırkanın yerinde durması için haber geldi. Şimdi yağmur altında bekliyoruz. Fırka kumandanı, Garp Ordusu kumandanının yanına gitmiş.</p>

  <p class="sagbolditalik">Saat dokuz</p>

  <div class="clrb"></div>

  <p class="normal">Hareket emri verildi. Artık Yanya’ya gidiyoruz. Arkadaşlar bu yolda üç ihtimal buluyorlar. Mütareke, Aydonan’ın sukutu, kalenin askere ihtiyacı.</p>

  <p class="normal">Her hâlde sonuncusu doğru olacak.</p>

  <p class="sagbolditalik">Saat on</p>

  <div class="clrb"></div>

  <p class="normal">Yolda mekkârî neferleri görüyoruz. Yanya’da şiddetli muharebeler olduğunu söylüyorlar.</p>

  <p class="sagbolditalik">Saat on buçuk</p>

  <div class="clrb"></div>

  <p class="normal">Darmadağın, topal mekkârili iki top geçiyordu. Nereden geldiklerini sorduk. Bizim müfrezeyle beraber hareket ediyorlarmış. Arkadan dönmeleri için emir gelmiş.</p>

  <p class="normal">Bizim gibi hiçbir şeyden haberleri yok. Mola veriyoruz. Yağmur dindi.</p>

  <p class="normal">Yüklerimiz alayın önünde gidiyor.</p>

  <p class="sagbolditalik">Gece, saat iki</p>

  <div class="clrb"></div>

  <p class="normal">Yanya’nın üç saatlik yakınında harap bir hanın önünde kaldık.</p>

  <p class="normal">Aldığımız haber çok güzel. Fakat hiç inanamıyoruz. Dün düşman bütün muhasara ordusuyla Yanya’ya hücum etmiş. Bizimkiler onları geriye püskürtmüşler. Sağ cenahta Küçük Cavid Paşa varmış. Eline manlieherini [bir tüfek türü] almış, askerin önüne geçmiş. Ve şehit olmuş. Düşman inhizama uğrayarak aşağılara doğru kaçıyormuş.</p>

  <p class="normal">Büyük muhasara toplarını kaçırmasına fırsat vermemek için bizi bugün gideceğimiz yerden çevirmişler.</p>

  <p class="normal">Yarın onların arkasına düşeceğiz. Tuhaf talih. O kadar kaçtıktan sonra şimdi kovala.</p>

  <p class="sagbolditalik">7 Kanunuevvel [20 Aralık 1912]</p>

  <div class="clrb"></div>

  <p class="normal">Daha güneş doğmadı. Hafif bir yağmur çiseliyor. Bir saat evvel fırka emri geldi. Bir saat sonra yola çıkacağız. Gece ekmek güzeldi. Şimdi de Yanya ahalisi yemek gönderiyor.</p>

  <p class="normal">Neferlerin yüzlerini, ellerini yıkatıyoruz. Zayıflar geride kalacak. Hâsılı bir intizam vermeye çalışılacak.</p>

  <p class="normal">Dünkü güzel havadis, daha şehre girmeden değişti. Cavid Paşa’nın şehit olması doğru. Lâkin henüz düşman kaçmamış. Sol cenah şiddetle sebat ediyormuş. Biz onları püskürtecekmişiz.</p>

  <p class="sagbolditalik">Saat üç</p>

  <div class="clrb"></div>

  <p class="normal">Güneş sisler içinde çıkıyor. Askere Yanya ahalisinin gönderdiği yemekler dağıtılıyor. Biz Aydonan’a mürettep imişiz ki, burası düşman tarafından muhasara altına alınmıştır. Top sesleri uzaktan uzağa geliyor.</p>

  <p class="sagbolditalik">Saat altı</p>

  <div class="clrb"></div>

  <p class="normal">Demir rengi bir sis içinde ilerliyoruz. Güneş bir ay gibi karşımızda parlıyor. Etrafımızda bir rüya gibi koyun sürüleri görüyoruz ki, yavrulamışlar. Aralarında minimini kuzucuklar geziniyorlar. Top sesleri şiddetle devam ediyor.</p>

  <p class="normal">Moladayız. Yanya’ya iki kilometre kalmış. Borazanları alayın önünde topluyorlar. Biraz çıkan güneş yine sisler arasında kayboldu. Top sesleri daha yakından ve daha şiddetle işitiliyor.</p>

  <p class="sagbolditalik">Gece, saat beş</p>

  <div class="clrb"></div>

  <p class="normal">Yanya’ya girdik. Ben burasını daha güzel tahayyül ederdim. Gölün lâtifliğini üstündeki yüksek ve çıplak dağ bozuyor. Bütün ahali sokakta idi. Muntazam yürüyüşle geçtik. Top seslerine doğru yürüdük. Tam üç saat sonra buraya konduk. Yarın ilerleyeceğiz. Selanik’in geri alındığını işitiyoruz. Galiba Averoff’un sakatlığını vilâyet ilân etmiş. Artık bu yalan olamaz.</p>

  <p class="sagbolditalik">8 Kanunuevvel [21 Aralık 1912]</p>

  <div class="clrb"></div>

  <p class="normal">Gece nöbetçi idim. Saat sekizde düşmanın Narda’ya kadar sürüldüğünü ve takibe bizim memur olduğumuzu yazan emir geldi. Şimdi erkenden, daha güneş doğmasına dört, beş saat varken askerin ekmeğini, etini, pirincini dağıttık. Hazır ol borusunu vurdurdum. Şimdi hazırlanıyoruz. Hava gayet rutubetli, yerler yağmur yağmış kadar yaş.</p>

  <p class="sagbolditalik">Saat beş</p>

  <div class="clrb"></div>

  <p class="normal">Tepelere tırmanıyoruz. Top sesleri sağımıza geçiyor. Mermiler üzerimizden geçiyor. Mekkârileirn üzerinde yaralılar yola düzülmüş, aşağı iniyorlar. Biz geldik. Büyük bir tepenin arkasında üç tabur saff-ı harp nizamında yayıldık. Bekliyoruz.</p>

  <p class="sagbolditalik">Saat yedi</p>

  <div class="clrb"></div>

  <p class="normal">Kalkıyoruz. Galiba bir çevirme hareketi yapacağız. Bizim taraftan tek tük top atılıyor.</p>

  <p class="normal">Dar bir derenin içinde hızlı hızlı yürüyoruz. Sağımızda şiddetli tüfek sesleri var. Top sesleri şimdi kesildi.</p>

  <p class="normal">Hücum edeceğiz. Tepenin ta dibindeyiz.</p>

  <p class="sagbolditalik">Saat dokuz</p>

  <div class="clrb"></div>

  <p class="normal">Üzerimizden toplar geçiyor. Tüfek pek yakın. Hele kurşunlar yağmur gibi. Perişan askerimiz şu beklemeyi bir istirahat sayıyor. Arkasına yaslanarak rahat rahat sigaralarını içiyorlar.</p>

  <p class="normal">Saat on kırk beş</p>

  <p class="normal">İkinci taburun arkasından gidiyoruz. Uzaktan hücum kollarımızı sırtın üzerinde görüyoruz. Muharebe şiddet peyda etti. Toplar ve şarapneller birbir arkasına patlıyor.</p>

  <p class="sagbolditalik">Gece, saat üç</p>

  <div class="clrb"></div>

  <p class="normal">Mevzie geldik. Yolda yalnız bizim bölükten iki kişi yaralandı. Emniyet tertibatı aldık.</p>

  <p class="sagbolditalik">9 Kanunuevvel [22 Aralık 1912]</p>

  <div class="clrb"></div>

  <p class="normal">Müthiş bir gün. Sabahleyin baskına uğradık. Düşmana hücumdan başka çare kalmadı. Bir zabit şehir, bir zabit yaralı düştü. Altmıştan ziyade nefer yaralandı. Sonradan yirmisinin şehit olduğunu öğrendik. Düşmanın ateş ettiği tepeyi tutabildik. Üzerimizde uçan tayyaresine de ateş ettik.</p>

  <p class="sagbolditalik">10 Kanunuevvel [23 Aralık 1912]</p>

  <div class="clrb"></div>

  <p class="normal">Ateş ve muharebe bütün şiddetiyle dün, bütün gün ve bütün gece devam etti. Hâlâ düşman sebat ediyor. Şu taşlığı zaptedemedik. Gece hep hücum boruları işittik. Şimdi bizi eski mevkiimizden çıkardılar. Dün düşmanın bulunduğu yere getirdiler. Üzerimizden düşmanın attığı taneler acı ve korkunç bir gürültü çıkararak geçiyor.</p>

  <p class="normal">Dün üstümüzde dolaşan Yunan tayyaresi bugün görünmedi.</p>

  <p class="sagbolditalik">Saat, dokuz buçuk</p>

  <div class="clrb"></div>

  <p class="normal">Hâlâ bu taşlı tepenin üzerinde duruyoruz. Uzakta muharebe devam ediyor.</p>

  <p class="normal">Derenin içine girdik. Gece bastı.</p>

  <p class="normal">Baskın oldu. Mevzilere çıktık. Birçok nefer vuruldu.</p>

  <p class="sagbolditalik">11 Kanunuevvel [24 Aralık 1912]</p>

  <div class="clrb"></div>

  <p class="normal">Dün gece saat sekizde geriye çekilmemiz için emir verildi. Sabaha yakın gayet sarp dereler içinden geçtik. Bizim bölükte yüz tüfeğimiz vardı. Beşi şehit oldu. Yirmi altısı mecruh. Üç bölüklü küçücük taburumuzda yetmişten ziyade yaralı var. Bir zabitimiz şehit oldu. Yine bir zabitimiz tehlikeli surette yaralı... Doktorlar sakat kalır, diyorlar. Şimdi bilmem bizi ne yapacaklar?</p>

  <p class="normal">Yağmur şiddetle yağıyor. Yağmurun altında meçhul ve uzak bir neticeyi bekliyor gibiyiz...</p>

  <p class="sagbolditalik">12 Kanunuevvel [25 Aralık 1912]</p>

  <div class="clrb"></div>

  <p class="normal">Dün gece kapı karakolunda idik. Hâlâ değişmedik. Boğazda bekliyorum. Uzakta muharebe bütün şiddetiyle devam ediyor. Kurşunlar tek tük buraya düşüyor. Dün akşam kapı hizmetlerini teslim alırken yanımızda taburumuzun kumandanı ayağından vuruldu. Onun yarası nasıl oldu, diye sormaya giderken yanımdaki mekkâreci de vuruldu. Kör kurşunlar her tarafa düşüyor.</p>

  <p class="normal">Bu gece Yunanlılar hücum etmişler ve tamamıyla püskürtülmüşler. Bizden yaralı ve şehit çokmuş. Neferler böyle söylüyor.</p>

  <p class="normal">Ahvalde bir tebeddül olmadığını geçen zabitler teyit ediyor.</p>

  <p class="normal">Yağmur dün geceden beri devam ediyor. Şimdi güneş çıktı. Yerler fena halde yaş.</p>

  <p class="sagbolditalik">13 Kanunuevvel [26 Aralık 1912]</p>

  <div class="clrb"></div>

  <p class="normal">Fırka ihtiyatındayız. Bu gece geride portatif çadırların içinde yattık. Top sesleri başladı. Hava bozuk ve çok dumanlı...</p>

  <p class="normal">Garp Ordusu kumandanı buraya yazmış ki: <span class="ideitalik">“Sebat, sebat ediniz. Netice donanmanın muzafferiyetidir.”</span></p>

  <p class="normal">Bu, ne demek?</p>

  <p class="normal">Selanik geri alındı mı?</p>

  <p class="sagbolditalik">14 Kanunuevvel [27 Aralık 1912]</p>

  <div class="clrb"></div>

  <p class="normal">Bugünkü işittiğimiz efsaneler: Pire bizim tarafımızdan zapt olunmuş... Yunan hükümetine 24 saatlik bir ültimatom verilmiş... Averof’u ve bütün düşman donanmasını, teslim olmazlarsa bizimkiler esir alacaklar.</p>

  <p class="normal">Halbuki muharebe bütün şiddetiyle devam ediyor. Hâlâ şu Fotoriç denilen uğursuz köyün üstündeki tepeyi alamadık. Kanat boğazının düştüğünü dün müjdelediler. Fakat bu havadisin karşımızdaki kola bir tesiri olmadı. Vakıa düşmanın ancak bir bataryası var, lâkin bizim manliehelere lâyıkıyla cevap veriyor. Hava gayet kapalı. Esasını anlamadığımız bir vazife için On Dokuzuncu Fırka karargâhının arkasındaki köyden geçmiştik. Hiç canlı mevcut kalmamıştı. Hatta köpekler bile yoktu. Her taraf yağma edilmişti. Biz hâlâ fırka ihtiyatındayız.</p>

  <p class="normal">Bu efsanelerin yalnız bir tanesi sahi olsa biz bu taşlarda sürünür müyüz?</p>

  <p class="sagbolditalik">15 Kanunuevvel [28 Aralık 1912]</p>

  <div class="clrb"></div>

  <p class="normal">İleri karakoldayız. Saat dört, top sesleri başladı, sonra sustu. Düşman Görice’ye gelmiş. Leskovik’e sarkmak, kaleyi arkadan kuşatmak ihtimali de vardır. İşitiyoruz ki efrenci<sup class="calibre2"><a href="../Text/balkanharbi_split_053.html#footnote-902-141" id="footnote-902-141-backlink">[141]</a></sup> ayın nihayetine kadar Avrupa harbe müsaade edecekmiş. Daha ziyade etse bile bu hâl artık bir devam edemez.</p>

  <p class="normal">Şimdi herkes yarını bekliyor. Fakat her yarın başka bir ümitsizlik bırakarak geçip gidiyor. Hatırasız bir dün oluyor.</p>

  <p class="sagbolditalik">16 Kanunuevvel [29 Aralık 1912]</p>

  <div class="clrb"></div>

  <p class="normal">Gece yeni çıkarılan obüs attı. Biraz top muharebesi oldu. Şimdi tüfek ve top sesleri fasıla ile devam ediyor. İki taraf da isteksiz. Sanılır ki onlar da bizim gibi mütarekeyi bekliyorlar.</p>

  <p class="normal">Fırka kumandanımız dün hariçteki kuvvetlere kumanda etmek üzere bizden ayrıldı. Bizi On Dokuzuncu Fırka’ya verdiler. Şimdi yeniden mürettep bir fırka yapacaklarmış.</p>

  <p class="normal">Bugünkü efsaneler: İki gün sonra, yani efrenci yılbaşında mütareke olacakmış... Avusturya konsolosu mütarekenin pek yakın olduğunu temin etmiş... Mahmud Şevket Paşa’nın muzafferiyetlerini Rum gazeteleri yazıyormuş. Tabiî bunlara kimse inanmıyor...</p>

  <p class="sagbolditalik">17 Kanunuevvel [30 Aralık 1912]</p>

  <div class="clrb"></div>

  <p class="normal">Dün fırkadan kolorduya telefonla ahvalin ne merkezde olduğu sorulmuş. Efrenci ayın nihayetinde mütareke olacağı mümkün ve muhtemel olduğuna dair cevap verilmiş. İşte bugün efrenci ayın sonu. Fakat mütareke filân yok. Sağ cenahta dehşetli top sesleri işitiliyor. Biz de bölüklerle bulunduğumuz mevkiin üzerine taş yığıyoruz. Gece tahkimat yapacağız.</p>

  <p class="sagbolditalik">18 Kanunuevvel [31 Aralık 1912]</p>

  <div class="clrb"></div>

  <p class="normal">Bijan denilen mevki-i müstahkeme hareket etmek üzere emir verildi. Henüz güneş çıkıyor. Biz tamamıyla hazırız.</p>

  <p class="sagbolditalik">Saat on</p>

  <div class="clrb"></div>

  <p class="normal">Yürüdük, yürüdük, geldiğimiz yollardan geçtik. Koçolus köyünü sağımızda bıraktık. Nihayet bu vadiye indik. Etrafımızda durmadan top sesleri geliyordu. Düşman muhasara yapmakla kaleyi düşürmeye çalışıyormuş. Hava pek güzel. Bulunduğumuz yer bütün çayırlık... Uzakta Yanya’nın ucu, beyaz ve dağınık evleri, daha yukarıda üstünde bulut kümeleri uçan büyük ve çıplak dağ görünüyor.</p>

  <p class="normal">Şimdi kolordunun <span class="ideitalik">“İhtiyatı umumî”</span>sindeyiz. Bizimle beraber Yanya Malakas Redif Taburları bulunuyor. İki icap eden hatta biz sevk olunacakmışız.</p>

  <p class="normal">Bugünkü efsaneler: Saltanat tebeddül etmiş, Yusuf İzzeddin padişah olmuş... Fetrih’e asker çıkmış... Bulgar, Sırp ve Karadağ ile müsalâha olunduğu resmen tebliğ olunmuş. Tabiî bunlara da kimse inanmıyor.</p>

  <p class="sagbolditalik">19 Kanunuevvel [1 Ocak 1913]</p>

  <div class="clrb"></div>

  <p class="normal">Hava güzel. İstirahat ediyoruz. İstanbul’a bir kart gönderdim.</p>

  <p class="normal">Bugünkü efsaneler: Mahmud Şevket Paşa, Pire’ye çıkmış. Atina’ya hareket etmiş... Bizim zırhlılar Yunan’ın İpsala zırhlısını batırmış... Romanya konsoloshanesi tercümanından çıkan bu havadisler resmî olarak teyit edilecekmiş...</p>

  <p class="normal">Ben bunlara inanamıyorum.</p>

  <p class="sagbolditalik">25 Kanunuevvel [7 Ocak 1913]</p>

  <div class="clrb"></div>

  <p class="normal">Birbirine benzeyen günler. Bazen yağmur, bezen güneş. Gece ve gündüz fasılalarla top sesleri...</p>

  <p class="normal">Biz çadırlarda pis pis oturuyor ve meçhul bir neticeyi, karanlık bir nihayeti bekliyoruz.</p>

  <p class="normal">Bu sabah tabura yüz yedi nefer verildi. Hepsi Dadaylı, Taşköprülü. Yine taburumuzun mevcudu dört yüzü buldu.</p>

  <p class="sagbolditalik">27 Kanunuevvel [9 Ocak 1913]</p>

  <div class="clrb"></div>

  <p class="normal">Dün akşam Yanya’ya gittim. Burası âdeta bir efsane memleketi...</p>

  <p class="normal">Yattığım otelci mütareke olduğunu iddia ediyordu. Halbuki bu sabah gelirken kuvvetli ve çok top sesleri işittim. Hakikatte müthiş bir muhasaradayız. Mektup, gazete, telgraf değil, kuş uçmuyor. Zabitler son derece meyus... Meselenin bir Avrupa meselesi olduğuna ve Yanya’nın ya Arnavutluk’a yahut Yunan’a verileceğine azıcık coğrafya bilenlerin bile aklı erdikten sonra bu kadar kan dökmekteki mana anlaşılamıyor.</p>

  <p class="normal">Bununla iki taraf da mütareke etmiş gibi davranıyor. Çat çut oluyor; fakat ciddî bir muharebeye girişilmiyor.</p>

  <p class="normal">Fakat bu hâl daha ne kadar devam eder?</p>

  <p class="sagbolditalik">31 Kanunuevvel [13 Ocak 1913]</p>

  <div class="clrb"></div>

  <p class="normal">Üç gündür yağmur dinmiyor. Soğuklar başladı. Dün gece birçok top ve tüfek sesleri işittik. Sabaha yakın hareket emri verdiler. Şimdi bekliyoruz. Yağmur, soğuk bir rüzgârla karışık devam ediyor. Yarın Yunanlıların senebaşı...</p>

  <p class="sagbolditalik">3 Kanunusani [16 Ocak 1913]</p>

  <div class="clrb"></div>

  <p class="normal">On beş gün istirahattan sonra tekrar ateş hattına gidiyoruz. Dün gece saat altıda emir verildi. Üçte Lozeç sırtlarında bulunmak üzere yola çıkacağız.</p>

  <p class="sagbolditalik">Saat yedi</p>

  <div class="clrb"></div>

  <p class="normal">Evvelden oturduğumuz yere geldik. Derenin üzerindeki tepeye çadırları kuruyoruz. Top ve tüfek sesleri eksilmiyor.</p>

  <p class="sagbolditalik">4 Kanunusani [17 Ocak 1913]</p>

  <div class="clrb"></div>

  <p class="normal">Şimdi emir verildi. Bu akşam Kanlıtepe’ye gideceğiz. Elli Altıncı Alay’ı takviye ediyoruz.</p>

  <p class="sagbolditalik">5 Kanunusani [18 Ocak 1913]</p>

  <div class="clrb"></div>

  <p class="normal">Hava bir bahar sabahı kadar güzel. Uzaklardan tek ve uzun bülbül sedaları geliyor. Biz Kanlıtepe’nin ta üstünde, sırtındayız. Yığılmış taşların arkasında duruyoruz. Geceden beri ateş devam ediyor. Bizim takımdan bir onbaşı kolundan vuruldu.</p>

  <p class="sagbolditalik">6 Kanunusani [19 Ocak 1913]</p>

  <div class="clrb"></div>

  <p class="normal">Bu gece durmadan yağmur yağdı. Askerden üç kişi yaralandı. Dün eski alay kumandanı mütareke haberini göndermişti. Onun da efsane olduğu meydana çıktı. Ateşe devam olunuyor.</p>
</body>
</html>
