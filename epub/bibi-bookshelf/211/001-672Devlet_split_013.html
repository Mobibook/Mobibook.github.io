<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_9">YEDİNCİ KİTAP</h1>
					<p class="normal1"><span class="idebold">1. [514a]</span> “Ve şimdi,” diye sözüme devam ettim, “doğamızdaki (yaradılışımızdaki) eğitilmişlik ve eğitilmemişlik hali arasındaki farkı aşağıdaki olaylara bakarak benzetme (eğretileme) halinde kavramaya çalış. İnsanları yerin altındaki, mağaraya benzer bir mekânın içinde kafanda ve gözünde canlandır; bu mekânın, ışığın geldiği yönde, mağaranın kendisi kadar geniş bir ağzı (girişi) bulunmaktadır.<sup class="calibre2"><a href="001-672Devlet_split_019.html#footnote-200-262" id="footnote-200-262-backlink" name="footnote-200-262-backlink">[262]</a></sup> Bu mağaranın içinde insanlar, çocukluktan itibaren orada yaşamak mecburiyetinde kalmış ve sadece karşılarına (ön tarafa) bakabilecekleri, ama zincirlerden ötürü başlarını (sağa sola) çeviremeyecekleri şekilde boyunlarından ve bacaklarından zincirlenmiş halde yaşamaktadırlar; 
					<span class="idebold">[b]</span> çok uzaklardan, arkalarından ve yüksekten bir ateşin ışığı parlamaktadır; bu ışık ve zincirlenmiş insanların arasında, bir yol yukarılara gitmektedir; bu yolun üzerinde, tıpkı kukla oynatanların seyircinin önüne çekmiş oldukları ve üzerindeki sahnede sanatlarını icra ettikleri tahta-perdeye benzeyen alçak bir duvar düşün.”</p>
					<p class="normal1">“Kafamda canlandırabiliyorum,” dedi Glaukon.</p>
					<p class="normal1">“Bu duvarda, bunu da canlandırmaya çalış, 
					<span class="idebold">[e]</span> insanlar (uçları duvar hizasından taşan) çeşitli araç gereci, 
					<span class="idebold">[515a]</span> insanların ve başka yaratıkların tahtadan ve taştan heykellerini, kısaca sanat yoluyla (yapay yoldan) imal edilmiş her şeyi taşıyarak geçsinler ve (duvarın arkasından yürüyüp giderken) yer yer konuşup, yer yer suskun olsunlar.”</p>
					<p class="normal1">“Sözünü ettiğin benzetme ve şu zincirlenmiş olanlar çok ilginç.”</p>
					<p class="normal1">“Bizlere benziyorlar! Çünkü başlangıçta ateşin (ışığının) karşılarındaki duvara yansıttığı kendi gölgelerinden ve öteki şeylerin gölgelerinden başka bir şey görmüyorlar, anlıyor musun?”</p>
					<p class="normal1"><span class="idebold">[b]</span> “Elbette, vücutlarını ömür boyu hareketsiz tutmaya mecbur olduklarına göre!”</p>
					<p class="normal1">“Aynı şey (arkalarında kalan alçak duvarın arkasında) taşınan araç gereç için de geçerlidir, öyle değil mi?”</p>
					<p class="normal1">“(Bu zincirlenmiş insanlar) kendi aralarında konuşabilecek olsalar, gördükleri gölgelerden söz ederken, gerçek (hakiki) nesnelerden söz ettiklerini sanacaklardır, öyle değil mi?”</p>
					<p class="normal1">“Mecburen!”</p>
					<p class="normal1">“Şimdi bu hapishanede (mağarada) karşılarındaki arka duvardan bir ses yankısı olsa, (arkalarında kalan) duvarın arkasından geçenlerden biri bir şeyler söylese, (zincirlenmiş olanlar) bu sesin önlerindeki duvara yansımış gölgelerden başka bir yerden gelmemiş olacağını düşünmezler mi?”</p>
					<p class="normal1">“Aynen öyle yaparlar Zeus aşkına!”</p>
					<p class="normal1"><span class="idebold">[c]</span> “Sonuç olarak: Bu insanlar o araç gerecin gölgelerinden başka hiçbir şeyi gerçek (sahici) yerine koymayacaklardır.”</p>
					<p class="normal1">“Zorunlu olarak.”</p>
					<p class="normal1">“Şimdi artık nasıl olmuş olursa olsun, bu insanların zincirlerden ve olup biteni anlamama durumundan kurtulup esenliğe çıktıklarını ve şu söyleyeceklerimin olup olmayacağını bir düşün.</p>
					<p class="normal1">Aralarından birinin zincirleri çözülüp hemen ayağa kalkmaya ve başını sağa sola çevirmeye, yürüyüp ışığa bakmaya mecbur tutulduğunu; bütün bunları yaparken, daha önce gölgelerine bakmak durumunda kaldığı 
					<span class="idebold">[d]</span> nesnelere, bunların ışığı yansıtıp göz kamaştırmaları yüzünden bakamadığını düşün –daha önce sadece boş şeyler görmüş olduğu, şimdi ise oluş’a daha yakın durduğu ve gerçek (sahici) nesnelere yöneldiği için daha doğru (hatasız) gördüğü kendisine söylenecek olsa ne yapar sanıyorsun? (Daha önce arkasında kalmış alçak duvarın arkasından geçen) her bir kişi için dikkati çekilerek bunların ne olduğu sorusuna cevap vermeye zorlansa? Şaşkınlığa uğrayıp daha önce gördüklerinin şimdi kendisine gösterilenden daha gerçek (sahici) olduğunu düşünmeyecek midir?”</p>
					<p class="normal1">“Kesinlikle.”</p>
					<p class="normal1"><span class="idebold">2.</span>
					<span class="idebold">[e]</span> “Peki, onu ışığa bakmaya zorlasalar gözleri acıyacak ve bakması gerekene şöyle kaçamak bir şekilde bir göz atacaktır; bu gördüğünün, ona son gösterilenden daha açık seçik (belirgin) olduğunu düşünecektir, öyle değil mi?”</p>
					<p class="normal1">“Öyle!”</p>
					<p class="normal1">“Peki onu,” diye sormaya devam ettim, “bulunduğu yerden zorla çekip alsalar, güneşin ışığını görene kadar bırakmadan zahmetli ve dik yokuştan yukarı çıkarsalar 
					<span class="idebold">[516a]</span> bu sürüklenmeye karşı acı duyup isteksiz olmayacak mıdır? Ve güneş ışığına çıktığında, gözleri ışığın parlaklığından iyice kamaşmış halde, bundan böyle hakiki diye ona göstermeye çalıştıkları şeylerden tek birini bile fark edemeyecektir, öyle değil mi?”</p>
					<p class="normal1">“En azından hemen!”</p>
					<p class="normal1">“Mağaranın dışındaki (üst) dünyayı incelemesi gerekiyorsa, önce (gözlerinin ışığa) alışması gerekir diye düşünüyorum; başlangıçta en rahat fark ettiği şeyler gölgeler olacaktır, ardından insanların ve öteki nesnelerin sudaki yansılarını. Sonra da onların kendilerini; bunun ardından gündüzleri güneşi ve ışığını değil de özellikle geceleyin gökteki nesneleri çok daha kolay inceleyebilecek, yıldızların ve ayın ışığına başını kaldırıp bakabilecektir.”</p>
					<p class="normal1"><span class="idebold">[b]</span> “Elbette!”</p>
					<p class="normal1">“Ancak en son, güneşi, o da sudaki ya da başka bir cisimdeki yansımasıyla değil de, gökteki yerinde görüp varlığını (özünü) fark edecektir.”</p>
					<p class="normal1">“Mecburen!”</p>
					<p class="normal1">“Ardından akıl yürütme yoluyla mevsimleri ve yılları yaratanın ve dünyada görünebilen her şeyi yönetenin 
					<span class="idebold">[c]</span> ve bir şekilde gördüğü her şeyin ilk nedeninin güneş olduğunu anlayacaktır.”</p>
					<p class="normal1">“Elbette, buraya kadar getirecektir akıl yürütmeyi!”</p>
					<p class="normal1">“Şimdi devam edelim. Şimdi kalkıp da biri ona ilk ikametgâhını, o zamanki bilgilerini ve onunla birlikte tutsak edilmiş olanları hatırlatacak olsa, yerini değiştirmiş olduğundan ötürü bunu mutlulukla karşılayıp ötekilere üzülmeyecek mi?”</p>
					<p class="normal1">“Hem de çok!”</p>
					<p class="normal1">“Bir zamanlar kendi aralarında, önlerinden geçen nesneleri (gölgeleri) en net görmüş, nesnelerin hangisinin ötekilerden önce, hangilerinin daha sonra, hangilerinin de birlikte geçip gittiğini en iyi fark etmiş ve bunları kafasına en kesin şekilde kaydetmiş, bu bakımdan da gelecekte ne olacağına akıl yürütme ile karar verebilecek olanlara onurlu mevkiler ayırmış ve aralarında ödüller koymuş olsunlar, 
					<span class="idebold">[d]</span> bu adam o eski yerdekilere özel bir özlem duyup onların arasında onurlu bir mevkiye sahip olan, iktidarlı ve kudretli kimseleri kıskanır mı, yoksa o Homeros’un dediği gibi,</p>
					<p class="normal1">‘Kırsalda yoksul bir adamın yanında, ücretle iş yapmaya mı can atacaktır?’</p>
					<p class="normal1">O geçmişteki boş düşünceleri taşımak ve o eski tarzda yaşamak yerine her şeye katlanmayı mı yeğleyecektir?”</p>
					<p class="normal1"><span class="idebold">[e]</span> “Bence, o (mağarada) yaşamaktansa, her şeye katlanacaktır.”</p>
					<p class="normal1">“O zaman şunu da bir düşün: Böyle biri tekrar geri dönüp oraya inse ve yerine otursa, az önce güneşli yerden geldiği için gözleri karanlıkla dolmayacak mıdır?”</p>
					<p class="normal1">“Hem de nasıl!”</p>
					<p class="normal1">“Ve aşağıda, hâlâ zincirli olanlarla, kendi gözleri henüz karanlığa alışmadan 
					<span class="idebold">[517a]</span> gölgelerin birbirinden ayırt edilmesi konusunda iddialara girişse –biliyorsun karanlığa alışma süresi pek o kadar kısa değildir– kendisine gülüp yukarıda gözleri yozlaşarak geri döndüğünü ileri sürerek onunla alay etmeyecekler mi? Dolayısıyla da tırmanmayı göze almaya değmeyeceğini söylemeyecekler mi? Ve (bu kişi) kalkıp ötekileri zincirlerinden kurtarmaya ve yukarıya çıkarmaya çalışacak olursa onu ellerine geçirdiklerinde öldürmeye bile kalkmayacaklar mıdır?”</p>
					<p class="normal1">“Eminim öyle yapacaklardır.”</p>
					<p class="normal1"><span class="idebold">3.</span> “Bu resmi,”<sup class="calibre2"><a href="001-672Devlet_split_019.html#footnote-200-263" id="footnote-200-263-backlink" name="footnote-200-263-backlink">[263]</a></sup> dedim, “sevgili Glaukon, 
					<span class="idebold">[b]</span> bütün olarak önceki akıl yürütmelerimiz ile ilintilemelisin. Görme duyusuna yansıyan dünyayı hapishanedeki (mağaradaki) ikametgâh ile karşılaştır, içindeki ateşi ise güneşin kudreti ile. Bunu yaptıktan sonra yukarıya tırmanan yolu ve üstteki dünyaya bakmayı (onu seyretmeyi) ruhun, düşünülebilir olanın dünyasına tırmanma olarak kabul edersen, duymayı arzu ettiğin görüşümü gözden kaçırmamış olursun. Doğru mu, yanlış mı bu görüş, tanrı bilir. Benim düşüncem şu: Bilinebilir olanın dünyasında iyi İdea’sı en yüksek İdea’dır ve güç bela tanınabilir (öğrenilebilir); 
					<span class="idebold">[c]</span> ancak insan onu tanıyıp öğrenince, bütün haklı, adil, güzel ve doğru olanın nedeni olduğu da ortaya çıkacaktır; görünebilir dünyadaki ışığı ve efendisini yaratan odur; (ancak) düşünülebilir olanın dünyasında ise o bizzat hâkimdir ve bizim hakikati (ve özü) kavramamıza yardımcı olur; gerek kendi dünyasında gerekse kamusal dünyada mantıklı, akıllı davranmak isteyen herkes, ona bakmak (onu görmek) zorundadır.”</p>
					<p class="normal1">“Hakkında akıl yürütebildiğim kadarıyla söylediklerine katılıyorum!”</p>
					<p class="normal1">“İyi, şimdi de şu söyleyeceklerimi onayla ve bir kez bu yüksekliğe çıkmış insanların, artık insanların meseleleriyle uğraşmak istemeyişlerine de hayret etme! Onların ruhları artık, oralarda kalmak üzere, daha yukarıya tırmanmak için zorlar onları; 
					<span class="idebold">[d]</span> çünkü anlattığım benzetmeye uygun düşmesi gerekiyorsa, bu anlaşılır, doğal bir sonuçtur.”</p>
					<p class="normal1">“Elbette!”</p>
					<p class="normal1">“Peki o zaman bu tanrısal seyir düzleminden insanların o acılı, dertli dünyasına indiğinde, kişinin aptalca, beceriksizce davranmasına ve alabildiğine gülünç görünmesine şaşıyor musun? Henüz yarı yarıya kör ve çevresindeki karanlığa alışmamış durumdayken, mahkemenin karşısında ya da başka bir yerde hakkın, 
					<span class="idebold">[e]</span> hukukun gölgeleri ile ya da resimleri ile kavga etmeye ve hiçbir zaman hakiki adaleti görmemiş olanların hak anlayışları ile didişmeye zorlanmaktadır.”</p>
					<p class="normal1">“Bunda şaşacak bir yan yok!”</p>
					<p class="normal1"><span class="idebold">[518a]</span> “Akıllı olan, görme aksaklıklarının hep iki türü ve iki nedeni olduğunu bilir; ışıktan karanlığa geçmek ve de tersi. (O kişi) aynı süreci ruhun da yaşadığını fark eder; ruhun şaşkın olduğunu, bir şeylere bakma yeteneğinden yoksun bulunduğunu görünce, buna gülecek kadar akılsız davranmaz; bunun yerine, ruhun ışıklar saçan hayattan gelmiş, karanlığa henüz alışmamış olabileceğini, dolayısıyla karanlığa yakalanıp yakalanmadığını ya da derin bir bilgisizlik durumundan aydınlık dünyaya tırmanıp gözlerinin ışıktan kamaşmış mı olduğunu düşünmeye çalışır; 
					<span class="idebold">[b]</span> bu durumda, bunlardan birinin yeni bir hayata ve yaşantıya gelişini ona şanslar dileyerek kutlarken ötekine acıyacaktır. Ve buna gülmeye kalkacak olsa, bu gülüşü, öteki, ışıktan gelene gülmesi kadar eğlendirici olmayacaktır.”</p>
					<p class="normal1">“Çok doğru söyledin!”</p>
					<p class="normal1"><span class="idebold">4.</span> “Bu doğruysa, eğitimin, kimilerinin söyledikleri ve açıkladıkları gibi olmadığı<sup class="calibre2"><a href="001-672Devlet_split_019.html#footnote-200-264" id="footnote-200-264-backlink" name="footnote-200-264-backlink">[264]</a></sup> kanaatine ulaşmamız gerekir. 
					<span class="idebold">[c]</span> Onlar, ruhun içinde yer almayan bilgiyi, oraya ektiklerini söylerler; kör gözlere görme gücü veriyormuş gibi.”</p>
					<p class="normal1">“En azından iddiaları bu.”</p>
					<p class="normal1">“Oysa şimdiki akıl yürütmelerimiz bize şunu gösterdi: Her bir kişinin ruhundaki bu manevi (zihinsel) gücü ve herkesin öğrenmesini sağlayan organı –tıpkı gözde olduğu gibi, onu nasıl, ancak bütün bedenle birlikte karanlıktan aydınlığa doğru döndürebiliyorsak– ruhun bütünüyle birlikte, değişen, olmakta-olanın dünyasından çıkıp var olana, evet, varolanın en aydınlık yanına bakmaya, buna dayanabilmeye alışana kadar döndürüp durmalıyız; 
					<span class="idebold">[d]</span> ancak o en aydınlık şeyin, ‘iyi’ olduğunu söylemiştik, öyle değil mi?”</p>
					<p class="normal1">“Evet.”</p>
					<p class="normal1">“İşte bu nedenle, eğitim ve yetiştirme, bu çevirme (döndürme) işlemine dayanır ve bunun en kolay ve başarılı tarzda yapılması gerekir; ruha görmeyi ‘aşılama’ sanatı değildir bu; aslında ruh, o güce sahip olmakla birlikte onu doğru kullanmayı öğrenmemiş olduğu ve bakması gereken yere bakmadığı için, işte bu çevirme (döndürme) işlemini öğretmektir eğitim sanatı.”</p>
					<p class="normal1">“Öyle görünüyor.”</p>
					<p class="normal1">“Alışılageldiği şekilde ruha atfedilen öteki yetenekler,<sup class="calibre2"><a href="001-672Devlet_split_019.html#footnote-200-265" id="footnote-200-265-backlink" name="footnote-200-265-backlink">[265]</a></sup> bedenin yetenekleriyle yakın akrabadırlar; gerçekten de başta mevcut değillerdir bunlar 
					<span class="idebold">[e]</span> ve eninde sonunda, alışkanlık ve alıştırma yoluyla öğretilirler; düşünme yeteneği ise besbelli ki öteki bütün yeteneklerden daha fazla, gücünü hiç yitirmeyen ve kendisine verilen yöne göre kullanılabilir ve yararlı hale gelen, aksi halde yararsız ve işe yaramaz kalan tanrısal bir şeylere sahiptir. 
					<span class="idebold">[519a]</span> Yoksa o belalı, ama kurnaz insanları şimdiye kadar hâlâ gözlemlemedin mi? Onların zavallı ruhları, gözlerini çevirdikleri nesnelere ne kadar keskin bakar; çünkü görme güçleri fena değildir, ama sadece kötülüğe hizmet etmeye mecburdur (bakışları) o kadar; bu nedenle de ne kadar keskin görüşlüyseler o kadar büyük felakete yol açarlar. Öyle değil mi?”</p>
					<p class="normal1">“Kesinlikle!”</p>
					<p class="normal1">“Dolayısıyla böyle bir karakterin (yaradılışın) bu düşünme organı çocukluktan itibaren korunmaya alınıp 
					<span class="idebold">[b]</span> değişen varlıkların dünyasına ait olan ve yeme içmeye ve benzer şeylere duyulan hazdan ve pisboğazlıktan ileri gelip arttıkça artan, gözün görme gücünü ise aşağıya çeken kurşun ağırlıklarından<sup class="calibre2"><a href="001-672Devlet_split_019.html#footnote-200-266" id="footnote-200-266-backlink" name="footnote-200-266-backlink">[266]</a></sup> kurtarıldığında, işte bunlardan arındırılıp hakiki (doğru) olana çevrildiğinde, aynı insanların bu aynı organı o yüksek dünyayı da, şimdi aşağıdaki dünyayı gördüğü aynı keskinlikle görüp tanıyabilecektir.”</p>
					<p class="normal1">“Çok açık.”</p>
					<p class="normal1">“Peki devam edelim! Buraya kadar söyleyegeldiklerimizden olası hatta zorunlu bir sonuç olarak şu çıkıyor: Ne eğitimsiz olan ve hakikatten habersiz<sup class="calibre2"><a href="001-672Devlet_split_019.html#footnote-200-267" id="footnote-200-267-backlink" name="footnote-200-267-backlink">[267]</a></sup> kimseler 
					<span class="idebold">[c]</span> bir devleti yönetebilecek yeteneklere sahiptirler ne de hayatlarının sonuna kadar eğitim öğrenim görmelerine fırsat tanınanlar; birinciler, ne özel hayatlarında ne de devlet hayatında bütün eylemlerinde kendilerini yönlendirecek sağlam, belli bir hedefe sahip olmadıkları; ötekiler ise, yaşarken bahtiyarların adasına (bitki gibi) dikilmiş oldukları inancıyla ellerini sıcak sudan soğuk suya sokmadıkları, pratik hayatla hiç temas etmedikleri için.”</p>
					<p class="normal1">“Doğru!”</p>
					<p class="normal1">“Devlet kurucusu olarak görevimiz, yaradılıştan gelen en iyi verilere sahip olanları, daha önce en yüce bilim olarak tanımladığımız bilime kendilerini adamaya zorlamaktır: İyiyi görebilmeleri ve o tırmanmayı yapmaları için; 
					<span class="idebold">[d]</span> bir kez yukarıya ulaştılar mı, orada yeterince yaşadıktan sonra, onlara artık bugün olduğu gibi müsaade edilen şeyleri müsaade etmememiz gerekecektir.”</p>
					<p class="normal1">“Yani?”</p>
					<p class="normal1">“Orada kalmalarını önlemeli ve aşağıya tutsakların yanına dönmek ve onların önemli ve önemsiz çabalarına ve onurlu eylemlerine katılmak istememelerine göz yummamalıyız!”</p>
					<p class="normal1">“Ama bunu yapmakla onlara haksızlık etmiş ve onları, daha iyi bir hayat sürebileceklerken (aşağıya çekip) daha sınırlı, dar bir hayat yaşamaya zorlamış oluruz.”</p>
					<p class="normal1"><span class="idebold">5.</span>
					<span class="idebold">[e]</span> “Dostum,” diye konuştum, “yasanın devleti sadece tek bir zümrenin kendini özellikle iyi hissedip etmemesini umursamadığını; (bu düzenin) yurttaşları ikna ve zorlama yoluyla birbirleri ile uyum içine sokup 
					<span class="idebold">[520a]</span> devletin her bir yurttaşının ortaya koyabileceği yarardan, herkesin faydalanmasını sağlayarak bu kendini iyi hissetme durumunu bütün bir devlet düzleminde gerçekleştirmeyi hedef aldığını ve devletin içinde, istedikleri gibi kendi iradeleri doğrultusunda yaşasınlar diye değil de devletin bekası için kullanmak üzere bu türden erkekler oluşturduğunu (yarattığını) unuttun gene.”</p>
					<p class="normal1">“Doğru, bunu unuttum,” dedi Glaukon.</p>
					<p class="normal1">“Öyleyse şunu bir düşün sevgili Glaukon: Başkalarının dertleriyle uğraşmaya ve onlara yardımcı olup bakmaya zorladığımızda (onları aşağıya yolladığımızda) filozoflarımıza haksızlık etmiyor, tamamen adil davranmış oluyoruz. (Bunu yaparken) onlara şunu söyleyebiliriz: Başka devletlerdeki filozoflar haklı olarak devletin dertlerini paylaşmıyorlar 
					<span class="idebold">[b]</span> çünkü onlar kendi güçleriyle filozof oluyorlar, hatta devlet düzeninin iradesine rağmen yapıyorlar bunu. Kendi gücüyle yetişip büyüyor, beslenmesini kimseye borçlu olmadan yapıyor. Yani kimseye bir diyet ödemek zorunda değil. Sizleri ise hem sizin hem de devletin uğruna, bir arı kovanı içinde olduğu gibi arılar ve kraliçe arılar olarak meydana getirdik, sizleri başkalarından daha iyi ve kusursuz eğitip yetiştirdik ve her iki yaşama tarzına da (hem aşağıya hem yukarıya) ayak uydurma yeteneği kazandırdık. 
					<span class="idebold">[c]</span> Öyleyse herkes sırası geldikçe aşağıya inip başkalarıyla ortak hayata katılmalı ve gözlerini karanlığa alıştırmalıdır. Bir kez bu noktaya ulaştınız mı, güzelin, adil olanın ve iyinin içinde doğruyu, hakikati görmüş olduğunuz için, ötekilerden çok daha iyi göreceksiniz ve bütün görüntülerin türünü, tarzını ve kökenini kavrayacaksınız. Böylelikle bizler ve sizler, devleti şimdi olduğu gibi birbirlerine karşı gölge boksu yapanların 
					<span class="idebold">[d]</span> ve sanki büyük bir değermiş gibi iktidar ve kudret uğruna birbirleriyle didişenlerin yönettikleri devlet gibi uykuda değil de uyanık durumda yöneteceğiz. Ancak gerçek şu: Egemenliği uygulamak için belirlenmiş olanlar, (yukarıda söylediklerimizi yapmaya) en az istekli (iktidar hırsı en az) olanlarsa, böyle bir devlet zorunlu olarak en iyi idare edilen ve en az kavgası, bölünmesi olan devlettir aksi şartlarda bunun tersi geçerlidir.”</p>
					<p class="normal1">“Çok doğru!”</p>
					<p class="normal1">“Peki sence bizim öğrencilerimiz (yetiştireceklerimiz) bunları duyunca, her biri kendi payına itaatten kaçınacak ve devlette çalışmaktan imtina mı edecektir –hani bu durumda zamanlarının çoğunu (o katıksız, pratikten uzak dünyada) kendi aralarında yaşayarak geçirebilecekken?</p>
					<p class="normal1"><span class="idebold">[e]</span> “Kaçınmaları imkânsız! Çünkü adil buyrukları adil kimselere vereceğiz. Daha çok her biri zorunlu bir görevi üstlenircesine, şu anda devletimizde hâkim olanların aksine, hükmetmeye (yönetmeye) talip olacaktır.”</p>
					<p class="normal1">“Aynen böyle dostum! Hükmetmek (yönetmek) için belirlenmiş olanlara resmi görevlerin dışında daha iyi bir hayat tasarlayabiliyor musun; 
					<span class="idebold">[521a]</span> işte bu durumda iyi yönetilen bir devleti hayata geçirmek mümkündür –çünkü sadece böyle bir devlette gerçekten zengin olanlar hükmedeceklerdir; hakikaten (sahici) zenginler; altın zenginlerini değil, iyi ve akla uygun bir hayat sürmekten mutluluk duyabileceklerin zenginliğini kastediyorum. Oysa dilenciler ve mülkiyet canlıları, oradan malı mülkü götürebilmek umuduyla devlete yönelirlerse, en iyi devleti gerçekleştirmek imkânsız olur; çünkü iktidar (kudreti) uğruna büyük mücadelelerin verildiği bir devlette, savaş, o ülkenin başının belası olup kalacak, hem iktidarı hem de o devleti yıkıp yok edecektir.”</p>
					<p class="normal1">“Çok doğru!”</p>
					<p class="normal1"><span class="idebold">[b]</span> “Gerçek felsefenin dışında politik gücü, kudreti ve iktidarı küçümseyen başka bir yaşama tarzı tanıyor musun?”</p>
					<p class="normal1">“Zeus adına hayır!”</p>
					<p class="normal1">“Oysa güç ve kudretin peşinde didinen insanlar, yönetime geçmemeli (iktidar olmamalıdırlar), yoksa işbirlikçileri ile aralarında kavgalar kaçınılmaz olur, öyle değil mi?”</p>
					<p class="normal1">“Elbette!”</p>
					<p class="normal1">“En iyi devlet yönetimi konusunda en iyi fikir ve kavrayışlara sahip olan, politik hayatın sunacağından başka ödüller ve yaşama tarzı da tanıyanların dışında kimi devletin bekçiliğine (koruyuculuğuna) zorlayabilirsin ki?”</p>
					<p class="normal1">“Kimseyi!”</p>
					<p class="normal1"><span class="idebold">6.</span>
					<span class="idebold">[c]</span> “İstersen böyle erkeklerin devlette nasıl ortaya çıkabileceklerini, onları tıpkı efsanede olduğu gibi, Hades’ten tanrılara yükselmiş kahramanlar misali ışığa nasıl yükseltebileceğimizi düşünelim.”</p>
					<p class="normal1">“Nasıl istemem ki!” diye cevap verdi Glaukon.</p>
					<p class="normal1">“Ama bu, oyunda diskin yönünü değiştirmekten<sup class="calibre2"><a href="001-672Devlet_split_019.html#footnote-200-268" id="footnote-200-268-backlink" name="footnote-200-268-backlink">[268]</a></sup> çok daha fazla bir şey, bir tür, ruhu gecemsi bir (hayattan) gündüze çekip almak; gerçek (hakiki) felsefe dediğimiz varlığa doğru yükseltmektir.”</p>
					<p class="normal1">“Mutlaka öyle!”</p>
					<p class="normal1"><span class="idebold">[d]</span> “Öyleyse bilimlerden hangisinin bu kudrete sahip olduğuna bir bakalım.”</p>
					<p class="normal1">“Tabii!”</p>
					<p class="normal1">“Hangi bilim, sevgili Glaukon, ruhu oluş-hali’nden çekip değişmez varlığa (olma-hali’ne) yöneltebilir? Tamam az önce aklıma geldi: Bu tür insanların daha gençken gayret ve hevesle savaş alıştırması yapmaları gerektiğini söylememiş miydik?”</p>
					<p class="normal1">“Söyledik!”</p>
					<p class="normal1">“Öyleyse aradığımız bilim de bunun ile ilintili olmalı!”</p>
					<p class="normal1"><span class="idebold">[e]</span> “Ne ile?”</p>
					<p class="normal1">“Savaşçılara yararsız bir şey olmamalı, diyorum!”</p>
					<p class="normal1">“Elbette, mümkünse tabii bu!”</p>
					<p class="normal1">“Daha önce böyle bir gence jimnastik ve öteki sanatları öğretmiştik. (Öğrettiğimizi varsaymıştık).” 
					</p>
					<p class="normal1">“Evet!”</p>
					<p class="normal1">“Jimnastik olmakta-olan (değişen) ile ve geçici olan yan ile ilgilidir, çünkü bedenin büyümesi ve çökmesi onun yönlendirdiği alana girer.”</p>
					<p class="normal1">“Aşikâr bu!”</p>
					<p class="normal1">“Öyleyse, aradığımız bilim bu değil!”</p>
					<p class="normal1"><span class="idebold">[522a]</span> “Öyle!”</p>
					<p class="normal1">“Belki daha önce incelediğimiz biçimiyle müziktir bu bilim?”</p>
					<p class="normal1">“Müzik, hatırladığım kadarıyla, jimnastiğin karşı kutbunu oluşturmaktaydı; uyumlu yankısıyla bir denge elde ettiği için bekçileri alışkanlık yoluyla eğitiyordu, ama bir bilim değildi; ritim sayesinde de ölçülülük sağlıyordu; müzik anlatılarda (sözlü hikâye anlatmalarda) bunların efsane yanlarının ya da gerçeklik yanlarının ağır basması durumuna göre, başka, ama benzer alışkanlıklara yol açar. Senin şu anda aradığın amaca hizmet edecek bir bilim, müziğin içinde yer almaz!”</p>
					<p class="normal1"><span class="idebold">[b]</span> “Çok iyi hatırlattın bana! Hakikaten müzik bu türden hizmetler sunmaz. İyi de sevgili Glaukon, aradığımız türden bir bilimin yapısal özellikleri ne ola? Çünkü mesleki sanatların hepsi de zanaatla ilintili?”</p>
					<p class="normal1">“Kesinlikle!”</p>
					<p class="normal1">“O zaman hadi, bunların dışında başka bir şey bulamıyorsak o zaman her şey ile bağlantılı birşeyi alalım!”</p>
					<p class="normal1">“İyi de neyi?”</p>
					<p class="normal1"><span class="idebold">[c]</span> “Bütün zanaatların, sanatların, araştırmaların yararlandığı, kullandığı, herkesin her şeye başlarken öğrenmek zorunda olduğu bir şeyi!”</p>
					<p class="normal1">“Ve bu şey...?”</p>
					<p class="normal1">“Şu çok basit şeyden söz ediyorum: Bir, iki, üçü birbirinden ayırt etmeyi, üçe kadar saymayı kastediyorum, kısacası sayı ve hesap sanatından söz ediyorum. Her sanatın bundan nasibini alması söz konusu, değil mi?”</p>
					<p class="normal1">“Kesinlikle almalı!”</p>
					<p class="normal1">“Savaş sanatı da?”</p>
					<p class="normal1">“Mecburen!”</p>
					<p class="normal1"><span class="idebold">[d]</span> “Palemedos, tragedyalarda Agamemnon’u her seferinde gülünç bir komutan durumuna düşürür!<sup class="calibre2"><a href="001-672Devlet_split_019.html#footnote-200-269" id="footnote-200-269-backlink" name="footnote-200-269-backlink">[269]</a></sup> Hatırlayacağın gibi, onun sayıyı bulduğunu, bu nedenle de İlion önünde orduyu bölüklere ayırdığını ve gemileri de öteki her şey gibi sayılarla hesapladığını ileri sürer: Sanki daha önce sayılmamışlar ve Agamemnon sayı saymayı bilmediği için kendisinin kaç ayağı olduğunu da bilmiyormuş gibi. Ne biçim bir komutanmış bu?”</p>
					<p class="normal1">“Hani doğruysa söylenen, tuhaf biriymiş!”</p>
					<p class="normal1"><span class="idebold">7.</span>
					<span class="idebold">[e]</span> “Öyleyse savaşçı için sayı saymayı ve hesap yapmayı zorunlu bir bilgi olarak tanımlayacağız, öyle mi?”</p>
					<p class="normal1">“Hem de ordu düzeninden anlaması gerekiyor, hatta kişinin, gerçek, hakiki bir insan olması gerekiyorsa<sup class="calibre2"><a href="001-672Devlet_split_019.html#footnote-200-270" id="footnote-200-270-backlink" name="footnote-200-270-backlink">[270]</a></sup> çok zorunlu.”</p>
					<p class="normal1">“Öyleyse bu ders dalı konusunda benim düşündüğümün aynısını düşünüyor musun?” diye sordum.</p>
					<p class="normal1">“Nasıl yani?”</p>
					<p class="normal1"><span class="idebold">[523a]</span> “Bu bilgi dalı özü gereği, aradığımız bilgiye götüren o bilimler arasında yer alır; ama kimse onu doğru kullanmıyor; hakiki varlığa (olma-haline) götüren bu bilimi.”</p>
					<p class="normal1">“Ne demek istiyorsun?”</p>
					<p class="normal1">“Düşüncelerimi sana açık seçik göstermek istiyorum. Bizi hedefimize götürecek olan şey ile götürmeyecek olan şey arasında ayrım yapmalı ve birlikte araştıran biri olarak ya bana bu konuda katılmalı ya da (bu ayrım konusunda) söyleyeceklerimi reddetmelisin ki, kanaatlerimin bu konuda da doğru olup olmadığını açık seçik anlayalım.”</p>
					<p class="normal1">“Önce ne düşündüğünü göster!”</p>
					<p class="normal1"><span class="idebold">[b]</span> “Beni izlersen göstereceğim; bir yandan algılar tarafından açık seçik belirlenmiş oldukları için ruhu (zihni) düşünmeye yöneltmeyen şeyler, öte yandan algılama akla uygun bir sonuç ortaya koymadığı için ruhu (zihni) düşünmeye yönelten şeyler var.” 
					</p>
					<p class="normal1">“Yani ancak uzaktan ya da (algıyı) yanılsatacak kadar aslına benzeyen resimler üzerinde gördüğümüz nesnelerden ve şekillerden söz ediyorsun, öyle değil mi?”</p>
					<p class="normal1">“Hayır, kafamdakini tam anlayamadın!”</p>
					<p class="normal1">“Ne peki öyleyse?”</p>
					<p class="normal1">“‘(İnsanı) düşünmeye (kafa yormaya) sevk etmeyen algılar’,<sup class="calibre2"><a href="001-672Devlet_split_019.html#footnote-200-271" id="footnote-200-271-backlink" name="footnote-200-271-backlink">[271]</a></sup> derken, aynı zamanda tam karşıt izlenimleri de beraberinde getirmeyen algıları kastediyorum; 
					<span class="idebold">[c]</span> bunu yapanları ise, düşünceyi harekete geçiren algılar sayıyorum; çünkü bu durumda (algılanan şey) ister kendisine uzak olsun isterse de yakın, algı, karşıt olanı da içerir. Düşüncelerimi şu şekilde çok daha iyi kavrayacaksın. Burada üç parmak var; küçük, orta parmak ve ikisi arasında kalan işaret parmağı.”</p>
					<p class="normal1">“Var, tamam!”</p>
					<p class="normal1">“Bunlara yakından baktığını farz et ve şuna dikkat et!”</p>
					<p class="normal1">“Neye?”</p>
					<p class="normal1">“Bunların her biri sana parmak olarak gözüküyor 
					<span class="idebold">[d]</span> ve ortadaymış, kenardaymış, baştaymış, esmermiş, beyazmış, kalınmış, ince, narinmiş filan, fark etmiyor. Bütün bu özelliklerin söz konusu olduğu durumlarda, ruh çoğu zaman akla, parmak denen şeyin ne olduğunu sorma mecburiyeti hissetmez; çünkü görme duyusu, hiçbir yerde ruha hem bir parmak ve onun tam karşıtı bir şey göstermemektedir.”</p>
					<p class="normal1">“Öyle!”</p>
					<p class="normal1">“Böyle bir algı, anlaşılacağı gibi, anlama yetimizi (aklı) dürtüp uyandırmaz.”</p>
					<p class="normal1"><span class="idebold">[e]</span> “Evet; uyandırmaz!”</p>
					<p class="normal1">“Şimdi devam edelim. Görme duyusu (algısı) parmakların büyüklüğünü, küçüklüğünü yeterince görebilir mi? Parmağın birinin ortada, diğerinin başta olması (göz bunu önemsemese de) ortaya farklı durumlar koymaz mı? Aynı şekilde dokunma duyusu için de geçerlidir bu, kalınlık ve incelik, sertlik ve yumuşaklık (bu parmaklar arasında) tam karşıtlık ilişkisine işaret etmez, dokunma duyusu için hepsi parmaktır. Ruha, parmak algısı iletir o kadar. Aynı şekilde öteki algılarımız (duyumlarımız da) kusurlu olma özelliği göstermezler mi? Yoksa aslında şöyle bir durum mu söz konusu: 
					<span class="idebold">[524a]</span> sertliği (duyumsamak üzere belirlenmiş) algı (dokunma duyusu), yumuşaklığı da algılayacak şekilde belirlenmiştir ve ruha aynı zamanda hem sert hem de yumuşak bir şey algıladığını (karmakarışık) bildirir.”</p>
					<p class="normal1">“Öyleyse ruh bu durumda zorunlu olarak bir kafa karışıklığının içine sürüklenecektir; bu algı (duyu) aynı şeyin (örnekte parmağın) sert olduğunu göstermişken yumuşak olduğunu da niçin bildirmektedir kendisine? Aynı şey ağırlık hafiflik için de geçerlidir. (Algıladığı bir şeyin) hem hafif hem de ağır olma özelliğini (birbirinden ayırt etmeksizin) niçin bildirmektedir kendisine?”</p>
					<p class="normal1"><span class="idebold">[b]</span> “Bu türden veriler elbette ruhu şaşırtıcıdır ve onu düşünmeye sevk ederler!”</p>
					<p class="normal1">“Haklısın! Böyle bir durumda ruh hesaplama sanatını (matematiği) ve aklı (anlama yetisini) yardıma çağırır ve kendisine iletilen izlenimin (yumuşak, sert, kalın, ince vb.) tek bir nesneden mi yoksa ayrı ayrı iki nesneden mi geldiğini anlamaya çalışır.”</p>
					<p class="normal1"><span class="idebold">[c]</span> “Doğru!”</p>
					<p class="normal1">“Demek ki görme duyusu (şeyleri) büyüğü ve küçüğü birbirinden ayırt etmeden algılamıştır, birbirine kaynaşmış biçimde?”</p>
					<p class="normal1">“Evet!”</p>
					<p class="normal1">“Açık seçiklik elde etmek, anlamak için, düşünce, büyük olanı bir yanda, küçük olanı da öteki yanda kabul etmeye zorlanmıştır; algının yaptığının tersine, bu iki (özelliği) birbirinden ayırt ederek.”</p>
					<p class="normal1">“Doğru!”</p>
					<p class="normal1">“İşte bu noktadan itibaren, büyük ile küçüğün aslında ne olduğu sorusu karşımıza çıkar!”</p>
					<p class="normal1">“Hiç şüphe yok!”</p>
					<p class="normal1">“Ve biz algıya bağlı verileri ‘görünebilenler’ düşünceye bağlı olanları da ‘düşünülebilenler’ olarak tanımladık!”</p>
					<p class="normal1"><span class="idebold">[d]</span> “Çok doğru!”</p>
					<p class="normal1"><span class="idebold">8.</span> “Şunu önceden belirtmek istiyorum: Algıların bir bölümü düşünceyi harekete geçirir, bazıları geçirmez; algılanmasıyla birlikte kendi karşıtını da gündeme getiren şeye düşünceyi harekete geçiren şey, dedim, ötekisine, aklı heyecanlandırmayan, harekete geçirmeyen şey.”</p>
					<p class="normal1">“Şimdi anlıyorum ve sana katılıyorum.”</p>
					<p class="normal1">“Ve devam edelim. Sayı ve ‘bir’, bunlar hangi algılara aitler?”</p>
					<p class="normal1">“Bilmiyorum.”</p>
					<p class="normal1">“Şu önce söylediklerimizden sonuç çıkarmaya çalış! ‘Bir’ (tek’lik) kendi başına görme duyusunca ve/ya da başka bir duyu sayesinde yeterince kavranıyorsa,<sup class="calibre2"><a href="001-672Devlet_split_019.html#footnote-200-272" id="footnote-200-272-backlink" name="footnote-200-272-backlink">[272]</a></sup> o zaman salt varlığa (olma-hali’ne) 
					<span class="idebold">[e]</span> götürmüyor demektir, tıpkı sözünü ettiğimiz parmak gibi; ama onun ile birlikte boyuna onun karşıtı da ortaya çıkıyorsa, yani ‘bir’ (tek’lik) her zaman karşıtı ile birlikte görülüyorsa, o zaman bir yargıca ihtiyaç var demektir ve ruh ister istemez kendinden emin olamayacak ve içinde düşünceyi uyandırıp harekete geçirerek, ‘bir’in’ (tek’liğin) aslında ne olduğunu soracaktır; böylelikle ‘bir’in (tek’liğin) bilgisi, bizim (bakışımızı) başka yöne çevirip 
					<span class="idebold">[525a]</span> hakiki [gerçek] varlığın (olma-halinin) seyrine yöneltecektir.”</p>
					<p class="normal1">“Bir’in algısının da böyle bir gücü bulunmaktadır; çünkü aynı şeyi hem ‘bir’ hem de sayılar içinde sonsuz çokluk olarak görürüz.”</p>
					<p class="normal1">“Sadece ‘bir’de değil de bütün öteki sayılarda da aynı şey olmuyor mu?”</p>
					<p class="normal1">“Elbette!”</p>
					<p class="normal1">“Hesap ve sayılar öğretisi bütün olarak sayılarla uğraşmaz mı?”</p>
					<p class="normal1">“Tabii!”</p>
					<p class="normal1"><span class="idebold">[b]</span> “Demek ki bu bilim kolları bizi hakikate yöneltirler!”</p>
					<p class="normal1">“Büyük ölçüde!”</p>
					<p class="normal1">“Öyleyse aradığımız bilimlerin arasında yer almaktadırlar.”</p>
					<p class="normal1">“Savaşçı onu, birlikleri bölmek için öğrenmek zorundadır; filozof ise oluş’un dünyasından çıkıp salt varlığın (olma-hali’nin) dünyasını kavramak zorunda kalacağı için; yoksa hiçbir zaman gerçek bir hesaplayıcı (matematikçi) olamaz!”</p>
					<p class="normal1">“Öyle!”</p>
					<p class="normal1">“Bizim bekçilerimiz hem savaşçı hem de aynı zamanda filozof olmalıdırlar, değil mi?”</p>
					<p class="normal1">“Elbette!”</p>
					<p class="normal1">“O zaman, sevgili Glaukon, bu bilim kolunu yasal olarak mecbur tutmak ve geleceğin devlet gücünün en üst düzeydeki temsilcilerini 
					<span class="idebold">[c]</span> matematik öğrenimi görmeye yöneltmek şarttır; ancak matematiği pratikte kullanacak birinin yaptığı tarzda değil de, salt düşünce üzerinden sayıların özüne inecek duruma gelinceye kadar sürmeli bu öğrenim; tüccarların ve satıcıların yaptığı gibi alışveriş gerçekleştirmek için değil de, savaş ve ruh için; ruh olmakta-olan’dan, değişen varlıktan yüzünü çevirip hakikate ve öze yönelsin diye.”</p>
					<p class="normal1">“Çok güzel söyledin!”</p>
					<p class="normal1">“Ve sözü hesap sanatına getirmişken, 
					<span class="idebold">[d]</span> bu dersin, onun, para kazanmak için değil de bilgi edinme adına gerçekleştirilmesi halinde hedeflerimize de ne kadar uygun ve yararlı olduğunu belirtmek istiyorum.”</p>
					<p class="normal1">“Ne bakımdan?”</p>
					<p class="normal1">“Belirttiğimiz tarzda: (Matematik) ruhu güçlendirip ileriye yöneltir ve biri kalkıp da açıklamalar yaparken elle tutulur gözle görülür nesneleri kullanmaya bağlı sayıları çalışırsa, buna izin vermeyip salt (soyut) sayılardan söz etmeye zorlamalıyız onu. Biliyorsun, birileri salt ‘bir’i’ düşüncede bölmeye çalışırsa, uzman matematikçiler onunla alay edip bu işlemi reddederler; 
					<span class="idebold">[e]</span> yani sen tek’liği bölerken, onlar çoğaltmalarla uğraşıyorlar, ‘bir’in’ tek’lik, bütünlük değil de çokluk olarak görülebileceği endişesiyle yapıyorlar bunu.”<sup class="calibre2"><a href="001-672Devlet_split_019.html#footnote-200-273" id="footnote-200-273-backlink" name="footnote-200-273-backlink">[273]</a></sup></p>
					<p class="normal1">“Çok doğru!”</p>
					<p class="normal1"><span class="idebold">[526a]</span> “Peki, ne diyorsun sevgili Glaukon, biri onlara, ‘Sizi sözde âlimler, hangi sayılardan söz ediyorsunuz ki, ‘bir’ sizin kabul ettiğiniz özellikleri taşıyor, her biri en küçüğüne kadar birbirine eşit ve kendi içinde bölünmesine imkân bulunmayan sayılar da neymiş?’ diye sorsa, bu kimselerin ona ne cevap vereceğini sanıyorsun?”</p>
					<p class="normal1">“Sanırım şunu söylerler: Biz burada sadece akıl (anlama yetisi) sayesinde kavranabilen sayılardan söz etmekteyiz.”</p>
					<p class="normal1">“İşte görüyor musun dostum bu bilim bizim için gerçekten de zorunlu, 
					<span class="idebold">[b]</span> çünkü ruhu besbelli ki salt düşünme yoluyla salt hakikate yaklaşmaya mecbur tutuyor.”</p>
					<p class="normal1">“Üstelik çok yoğun bir şekilde yapıyor bunu!”</p>
					<p class="normal1">“Şunu da düşündün mü hiç? Matematik konusunda en yetenekli olanlar bütün öteki bilimlerde de zeki oluyorlar, hatta ağırkanlı olanlar bile, hesap dersi görüp alıştırmalar yaparlarsa hani başka yararları olmasa bile, daha öncesine göre daha hızlı bir kavrama yeteneği kazanıyorlar.”</p>
					<p class="normal1">“Öyle!”</p>
					<p class="normal1"><span class="idebold">[c]</span> “Ve çalışkan, gayretli öğrencilere burada olduğundan daha fazla zahmet veren öyle çok sayıda başka bilim kolu bulmak güçtür.”</p>
					<p class="normal1">“Güçtür.”</p>
					<p class="normal1">“Bütün bu nedenlerden ötürü matematiği bir yana bırakmak olmaz, en yetenekli öğrenciler matematiği öğrenmelidirler.”</p>
					<p class="normal1">“Buna katılıyorum.”</p>
					<p class="normal1"><span class="idebold">9.</span> “Bu bilgi dalını şimdi tespit edip bir yana koyalım,” diye sözlerime devam ettim. “Şimdi metamatiğe çok yakın olan ikinci bilim kolunu ele alıp onu kullanıp kullanamayacağımıza bakalım.”</p>
					<p class="normal1">“Hangisini, yoksa geometriyi mi kastediyorsun?”</p>
					<p class="normal1">“Evet!”</p>
					<p class="normal1"><span class="idebold">[d]</span> “Savaş ile bağlantılanabildiği ölçüde açık ki kullanılır (bir daldır); çünkü ordugâhın kurulması, alanların işgali (değerlendirilmesi), ordunun bir araya getirilmesi ve açılması, ayrıca bütün öteki hareketler için savaşma ve yürüyüşlerde geometriden anlamak büyük önem taşır.”</p>
					<p class="normal1">“Ancak bu işler için matematiğin ve geometrinin küçük bir bölümü yeterlidir. Geri kalan büyük bölümü için bizim iyi 
					<span class="idebold">[e]</span> İdea’sını tanıyıp öğrenme amacımıza katkısı var mı yok mu, düşünmek gerekir. Ancak bu zaten ruhu, her halükârda bakmak zorunda olduğu, bütün var olanların en kutsalının oturduğu o yere bakmaya zorlayan her durum için geçerlidir.”</p>
					<p class="normal1">“Haklısın,” dedi Glaukon.</p>
					<p class="normal1">“Öyleyse geometri, ruhu salt varlığa (olma-hali’ne) bakmaya zorluyorsa yararlıdır, yoksa değildir!”</p>
					<p class="normal1">“Kabul!”</p>
					<p class="normal1"><span class="idebold">[527a]</span> “Geometri konusunda biraz deneyimi olan, bu bilimin, tam da geometricilerin ifade tarzının aksine<sup class="calibre2"><a href="001-672Devlet_split_019.html#footnote-200-274" id="footnote-200-274-backlink" name="footnote-200-274-backlink">[274]</a></sup> bir konumda olduğu görüşümüze itiraz etmeyecektir.”</p>
					<p class="normal1">“Nasıl yani?”</p>
					<p class="normal1">“Geometriciler alabildiğine gülünç ve zorlama ifadeler (terimler) kullanıyorlar: Pratik (somut düzlemdeki) bir söylemi pratik bir amaç uğruna gerçekleştiriyormuş gibi, ‘karesini almaktan’, ‘kurmaktan (şekil oluşturmaktan)’ ve ‘toplamaktan’ söz ediyorlar<sup class="calibre2"><a href="001-672Devlet_split_019.html#footnote-200-275" id="footnote-200-275-backlink" name="footnote-200-275-backlink">[275]</a></sup> ve bütün (öteki) yaptıklarında da böyle konuşuyorlar; 
					<span class="idebold">[b]</span> oysa bütün bilim bilgi uğruna yapılır!”</p>
					<p class="normal1">“Muhakkak!”</p>
					<p class="normal1">“Şu konuda da fikir birliği içinde olmamız gerekiyor!”</p>
					<p class="normal1">“Hangi konuda?”</p>
					<p class="normal1">“Bilgi’nin oluş’la değil de ebedi varolan ile ilintili olduğu konusunda.”</p>
					<p class="normal1">“Bu konuda kolayca fikir birliği oluştururuz! Çünkü geometrinin bilgisi ebedi var olanın (olma-hali’nin) bilgisidir.”</p>
					<p class="normal1">“Dolayısıyla da sevgili dostum, şu anda ona hiç yakışmadığı şekilde aşağıya yönelttiğimiz ruhu (zihni) hakikate yöneltir ve zihnimizi (ruhumuzu) yükselten bir felsefi düşünceyi hedefler.”</p>
					<p class="normal1">“En üst derecede!”</p>
					<p class="normal1"><span class="idebold">[c]</span> “Öyleyse bu örnek devletin sakinlerinin, ne pahasına olursa olsun geometriden uzak durmamalarına dikkat etmemiz şart. Çünkü bunun ikinci dereceden yararları da az değildir.”</p>
					<p class="normal1">“Hangileri?”</p>
					<p class="normal1">“Senin değindiğin o savaş için yararları ve ayrıca bütün bilimleri daha kolay kavramaya katkısı; geometriyi bilenin bilmeyene göre her konuda nasıl öne çıktığının farkında değil miyiz!”</p>
					<p class="normal1">“Hem de nasıl Zeus aşkına!”</p>
					<p class="normal1">“Öyleyse geometriyi gençlik için ikinci bir dal (ders) olarak belirleyelim!”</p>
					<p class="normal1">“Evet!”</p>
					<p class="normal1"><span class="idebold">10.</span>
					<span class="idebold">[d]</span> “Ve üçüncü olarak astronomiyi alalım, öyle değil mi?”</p>
					<p class="normal1">“Nasıl istersen öyle olsun! Çünkü ayların ve mevsimlerin iyi bilinmesi sadece tarıma ve gemiciliğe yararlar sağlamakla kalmaz, savaşa da katkılar getirir.”</p>
					<p class="normal1">“İnsanlardan duyduğun korku yüzünden,” diye yükselttim sesimi, “pratik olmayan bilimleri kullanmaktan kaçınman çok heyecanlandırıcı.<sup class="calibre2"><a href="001-672Devlet_split_019.html#footnote-200-276" id="footnote-200-276-backlink" name="footnote-200-276-backlink">[276]</a></sup> Gerçekten de, bu bilimler aracılığıyla herkesin içinde, aksi halde 
					<span class="idebold">[e]</span> başka uğraşların yok olmaya yöneltip dumura uğratacağı bir ruh organının (ruhun “gözünün”) temizlenip yeniden canlandırılacağına; (ruh organının) kurtarılmasının binlerce gözü (kurtarmaktan) daha değerli olduğuna; çünkü sadece ruh organıyla insanın hakikati görebileceğine insanları inandırmak çok zor bir görev. Senin gibi düşünene konuşman harika görünecektir; ama bu konuda herhangi bir şey duymamış olan biri, sözlerini anlamsız (önemsiz) bulacaktır; çünkü bunlardan başka işe yarar sonuçlar çıkartamayacaktır. 
					<span class="idebold">[528a]</span> Bu nedenle hemen hangi muhatap kitleyle konuştuğunu düşün ya da kimseye hitap etme; araştırmalarını en başta sadece kendin için yap; ama gene de bunlardan yararlanmak isteyen kimseyi de kıskanma.”</p>
					<p class="normal1">“Bunu seçiyorum ben: Konuşuyor, soruyor ve en başta kendim için cevap veriyorum!”</p>
					<p class="normal1">“Ama şimdi bir adım geriye dönelim! Çünkü geometriyi izleyen bilimin üzerinde henüz doğru dürüst durmadık.”</p>
					<p class="normal1">“Niye?”</p>
					<p class="normal1">“Çünkü düzlemin ardından (geometri biliminin ardından), düzlemin (başka bir yönü) üzerinde duracağımıza, hemen hareket halindeki cismi (astronomiyi) önümüze koyduk;<sup class="calibre2"><a href="001-672Devlet_split_019.html#footnote-200-277" id="footnote-200-277-backlink" name="footnote-200-277-backlink">[277]</a></sup><span class="idebold">[b]</span> doğru olanı ise, iki boyutlu yer tutmanın (düzlemin) ardından üçüncüyü ele almaktır; bu küp ile ve derinliği olan her (cisimle) ilintilidir.”</p>
					<p class="normal1">“Öyle de, sevgili Sokrates, besbelli ki bunu (stereometri konusunu) henüz kimse keşfetmedi.” 
					</p>
					<p class="normal1">“Bunun iki nedeni var: Hiçbir devlet buna değer vermediği için ortadaki sorunlara rağmen isteksiz araştırmalar yapılıyor; ikincisi, araştırmacılar kendilerine yol gösterecek bir kılavuza ihtiyaç duyuyorlar; onsuz hiçbir şey bulamayacakları bir kılavuza. Daha onu bulmak bile çok zor; 
					<span class="idebold">[c]</span> diyelim ki böyle biri bulundu; bu bilim ile uğraşan gençler (müridler) kibirlerinden dolayı ona itaat etmeyeceklerdir. Oysa devlet, meselenin önemini bütünüyle kavrayıp bu konuda yönetimi ele alacak olursa, bunlar o bulunan yol göstericiye itaat ederler ve kesintisiz, yoğun araştırmalar sonucunda (bu konudaki) bağlantılar ortaya çıkar; geniş kitle bu araştırmayı hor görürken gençler, bunda bir yarar görmedikleri için onu kötü şekilde sürdürüyorlar, bütün engellere rağmen çekici bir konu olduğu için araştırmalar gelişmektedir ve bu bilim gerçekten de doğup ortaya çıkacak olursa kimsenin şaşırmaması gerekir!”</p>
					<p class="normal1"><span class="idebold">[d]</span> “(Bu konunun) özel bir çekiciliği olduğu kesin. Ama bana görüşünü daha belirgin bir şekilde açıkla! Düzlemin incelenmesine geometri demiştin!”</p>
					<p class="normal1">“Evet,” diye cevap verdim.</p>
					<p class="normal1">“Sonra peşine astronomiyi ekledin, ama ardından tekrar geri çektin!”</p>
					<p class="normal1">“Her şeyi çarçabuk ele alma acelesi içinde, daha da tereddütlü olup çıkıyorum; çünkü geometrinin peşine bağlanması gereken derinlik boyutu araştırmasını ele aldım; sebebi de, bu araştırmanın durumunun çok kötü olması; geometrinin ardından, hareket eden cisimlerin bilimi 
					<span class="idebold">[e]</span> astronomiye bu nedenle yöneldim!”</p>
					<p class="normal1">“Doğru!”</p>
					<p class="normal1">“Öyleyse dördüncü bilim kolu olarak 
					<span class="ideitalik">astronomiyi</span> koyuyoruz, çünkü devlet (araştırmayı üslenirse) atladığımız üçüncü alan (derinlik boyutu/küp) astronomiden önce gelecektir.”</p>
					<p class="normal1">“Elbette sevgili Sokrates, az önce astronomiye oldukça gündelik ilişkiler içinden (pratikten) bakıp övdüğüm için benimle alay ettin, ama şimdi onu senin yaptığın tarzda övüyorum. 
					<span class="idebold">[529a]</span> Çünkü ruhu yukarıya bakmaya zorladığını, dolayısıyla da buradan alıp götürdüğünü herkes biliyor.” 
					</p>
					<p class="normal1">“Belki herkes biliyor, ama ben öyle düşünmüyorum!”</p>
					<p class="normal1">“Öyle mi, peki nasıl düşünüyorsun?”</p>
					<p class="normal1">“Günümüzde onu felsefeye yükseltmek isteyen araştırmacıların kullanışına bakılacak olursa, tam tersine yol açıyorlar: (Yukarıya değil) aşağıya baktırıyorlar.”</p>
					<p class="normal1">“Ne demek istiyorsun?”</p>
					<p class="normal1">“Gök cisimlerinin bilimi hakkında bir tasarım oluştururken, öyle görünüyor ki soylu bir istekle hareket ediyorsun! Çünkü biri kalkıp da tavandaki resimlere bakıp bunlardan bir şeyler çıkarmak için 
					<span class="idebold">[b]</span> geriye doğru eğilince, gözlerinin değil de ruhunun (zihninin) gücüyle baktığını düşünüyorsun. Belki de haklısın, ama ben bir kaçığım! Ancak olma-hali’ni (varlığı) ve görünmez olanı konu alan bilimin dışında başka bir bilimin ruhu yukarıya baktırabileceğine inanmıyorum; oysa biri ağzı açık yukarıya ya da kapalı aşağıya gözlerini dikecek olur ve bunu yaparken görünebilir bir nesneyi kavramak isterse, benim iddiama göre zaten bir şey öğrenebilmesi mümkün değildir; 
					<span class="idebold">[c]</span> çünkü bilim böyle (görünen) bir şey içermez; ve onun ruhu ne yukarıya ne de aşağıya bakar, isterse sırt üstü yatmış suda ya da karada öğrenmeye çalışsın.”</p>
					<p class="normal1"><span class="idebold">11.</span> “Cezamı çekiyorum,” diye konuştu Glaukon, “çünkü haklı olarak alay ettin benimle. İyi de sana kalacak olursa, bizim anladığımız anlamda bir yarar sağlayacak şekilde 	bugün yaptıklarından başka türlü nasıl öğrenmek gerekir ki 	astronomiyi?”<sup class="calibre2"><a href="001-672Devlet_split_019.html#footnote-200-278" id="footnote-200-278-backlink" name="footnote-200-278-backlink">[278]</a></sup></p>
					<p class="normal1">“Şu şekilde,” diye cevap verdim. “Gökteki renkli yıldız görüntülerini en güzel ve en kusursuz görüntüler olarak kabul edelim, 
					<span class="idebold">[d]</span> ancak görünebilir alanın içindeki görüntüler olarak gerçek (hakiki) yıldızların ve hareketlerinin çok çok gerisinde kalırlar. Gerçek hareketler –hani içinde her birinin birbirine karşı yönelişinin, gerçek sayıdaki gerçek hızı ve yavaşlığının, birbirlerine olan gerçek konumlarının ve aynı zamanda bütün o gerçek dünyanın hareketinin söz konusu olduğu bütün– ancak düşünerek ve kafa yorarak kavranabilir; yoksa öyle düşünmüyor musun?”</p>
					<p class="normal1">“Yo, kesinlikle katılıyorum!”</p>
					<p class="normal1">“Öyleyse bu gök tablosunu, bizi daha yükseğe götüren bilimin örneği olarak kullanabiliriz: 
					<span class="idebold">[e]</span> Bunu, birisinin, Daidalos’un<sup class="calibre2"><a href="001-672Devlet_split_019.html#footnote-200-279" id="footnote-200-279-backlink" name="footnote-200-279-backlink">[279]</a></sup> ya da başka bir sanatçının ya da ressamın özenle biçimlendirdiği bir geometrik cisim bulmasına benzetebiliriz. Bunu gören bilgili bir geometrici, olağanüstü bir çalışma algılayacaktır bu resimde, gelgelelim, aynı olan, çift olan ya da başka herhangi ahenkli bir ilişki konusundaki hakikati (doğruyu) kavramak adına bu resmi olanca ciddiyetiyle incelemek ona gülünç gelecektir.”</p>
					<p class="normal1"><span class="idebold">[530a]</span> “Nasıl gelmesin ki?”</p>
					<p class="normal1">“Yıldızların hareketlerine bakan bir astronom için de durum aynı olacaktır. Göğün ve içindeki her şeyin mimar bir yaratıcı tarafından, böyle eserlerde olabilecek en güzel şekilde biçimlendirildiğini düşünecektir, ama gecenin gündüz ile ilişkisine ve bunun ay ile, ay’ın yıl ile ve öteki yıldızlar ile ve bunların kendi aralarındaki ilişkilere gelince, 
					<span class="idebold">[b]</span> bütün bunların, –elle tutulur, gözle görülür cisimsel oluşumlar olduğu ortadayken– hep aynı tarzda, değişmeden olup bittiğine, hiçbir zaman bir sapma olmadığına inanan biri karşısına çıkarsa, astronomumuz onu, bu (hareketli, değişken cisimler) üzerinden her türlü (değişmez) hakikati (doğruyu) kavramaya çalışan bir deli, budala yerine koyacaktır.” 
					</p>
					<p class="normal1">“Seni dinleyince ben de öyle düşünüyorum artık!”</p>
					<p class="normal1">“Demek ki alıştırma malzemesi olarak geometriyle astronomiyi kullanıyoruz, ama astronomiyle gerektiği gibi doğru uğraşarak ruhumuzdaki özce akli olanı işe yaramaz durumdan çıkartıp işe yarar duruma getirmek istiyorsak, gökteki dünyayı işin dışında bırakacağız!”</p>
					<p class="normal1"><span class="idebold">[c]</span> “Günümüzde astronomların yerine getirdikleri bir görevin kat be kat fazlasını önümüze koymuş oluyorsun!”</p>
					<p class="normal1">“İyi, ama yasa koyucular olarak teşvik edici olmak istiyorsak, bizim de aynı tarzda hareket etmemiz gerekiyor.”</p>
					<p class="normal1"><span class="idebold">12.</span> “Peki sen bu arada daha uygun bir ders kolu söyleyebilir misin?”</p>
					<p class="normal1">“Şu an için, hayır!” diye cevap verdi Glaukon.</p>
					<p class="normal1"><span class="idebold">[d]</span> “Tek bir değil de, birçok hareket türü var sanıyorum;<sup class="calibre2"><a href="001-672Devlet_split_019.html#footnote-200-280" id="footnote-200-280-backlink" name="footnote-200-280-backlink">[280]</a></sup> bunların hepsini ancak bir uzman sayabilir; bizim de anladığımız (hareketlere bakacak olursak) sanırım sadece iki tane var.”</p>
					<p class="normal1">“Hangileri?”</p>
					<p class="normal1">“Adını verdiklerimizin karşıtları!”</p>
					<p class="normal1">“Hangileri?”</p>
					<p class="normal1">“Gözlerin astronomiye yönelik olması gibi, kulaklar da besbelli ki ahenkli hareketler için yaratılmışlardır ve bu bilimler, sevgili Glaukon, Pythagorascıların dediği gibi, bize göre de kardeş bilimlerdir, öyle değil mi?”</p>
					<p class="normal1">“Tamamen!”</p>
					<p class="normal1"><span class="idebold">[e]</span> “Görevimiz geniş kapsamlı olduğu için, onlara, (Pythagorascılara) bu ve başka konulardaki görüşlerini sorabilir, ama onlara karşı görüş ve duruşumuzu da korumayı ihmal etmeyiz!”</p>
					<p class="normal1">“Hangisini?”</p>
					<p class="normal1">“Öğrencilerimizin, onlardan herhangi bir şeyi yarım yamalak ve az önce astronomi konusunda tespit ettiğimiz gibi, bizi her bakımdan geçerli hedefimize götürmeyen şeyleri öğrenmelerini engelleyerek. 
					<span class="idebold">[531a]</span> Yoksa onların 
					<span class="ideitalik">harmoni</span> öğretisini de astronomi gibi yürüttüklerini bilmiyor muydun? Ses ilişkilerini ve sesleri ölçerken, astronomide yaptıkları gibi, işin yarısıyla uğraşıyorlar.”</p>
					<p class="normal1">“Tanrılar adına, hem de ne gülünç bir tarzda! Belli başlı ses yoğunlaşmalarından (intervallerden) söz ediyorlar ve sanki uzaktan tek bir ses olsun yakalayabilmek için kulaklarını iyice kabartıyorlar.<sup class="calibre2"><a href="001-672Devlet_split_019.html#footnote-200-281" id="footnote-200-281-backlink" name="footnote-200-281-backlink">[281]</a></sup> Kimileri, iki tam ses arasında bir (çeyrek) ses duyduğunu iddia ederken, bunun ölçülmesi gereken en küçük interval olduğunu ileri sürüyor; ötekiler, sesler aynı ses olduğu için ölçmeye gerek yok diyorlar, 
					<span class="idebold">[b]</span> ancak her iki öbek de kulaklarını aklın dışında (soyutun ötesinde) kullanmaktadır.”</p>
					<p class="normal1">“Sen,” dedim, “tellere azap vererek onları sınayan ve o yana bu yana burarak işkence eden şu uyanık kimselerden söz ediyorsun. Ancak karşılaştırmamın fazla yayılmaması için, penayla yapılan vuruşlardan, tellerden yakınıp durmalardan, inkârlarından ve övünüp şişinmelerinden söz etmek istemiyor, onları karşılaştırmanın dışında tutuyorum; anlayacağın onları değil de, az önce değindiğimiz gibi, harmoni öğretilerini sorgulamak istediğimiz Pythagorascılara dönmek istiyorum. Astronomların yaptıklarının aynısını yapıyor onlar da. 
					</p>
					<p class="normal1"><span class="idebold">[c]</span> Hangi sayıların ahenkli hangilerinin uyumsuz ve niçin böyle olduğu yolundaki asıl soruna uzanmaksızın, duydukları akorların içindeki sayısal ilişkileri araştırıp duruyorlar.”</p>
					<p class="normal1">“Tanrısal bir şeyden söz ediyorsun!”</p>
					<p class="normal1">“En azından iyinin ve güzelin araştırılması konusunda yararlıdır bu; başka türlü ele alındığında ise yararsızdır.”</p>
					<p class="normal1">“Doğru!”</p>
					<p class="normal1"><span class="idebold">13.</span> “Az önce sözünü ettiğimiz bilimlerin metodik incelemesi bizi bunların birbirine yakınlıklarına götürüyorsa, 
					<span class="idebold">[d]</span> ve onların yakınlık tarzını kavrayabiliyorsak, bu demektir ki, bu uğraşmamız bizi hedefimize yaklaştırmaktadır ve uğraşmaya değer; aksi çaba zaten boşunadır.”</p>
					<p class="normal1">“Ben de böyle olacağını umuyorum sevgili Sokrates, ama çok yönlü (karmaşık) bir görevden söz etmiştin ya!”</p>
					<p class="normal1">“Üvertür kısmının görevinden –herhalde– yoksa, neyin, kimin görevinden söz ediyorsun ki?” diye sordum. ”Yoksa bütün bunların sadece asıl melodiye bir giriş olduğunu bilmiyor muyuz? 
					<span class="idebold">[e]</span> Bu bilim dallarında eğitimli kimseleri herhalde diyalektikçi saymıyorsundur, öyle değil mi?”</p>
					<p class="normal1">“Ne gezer, Zeus adına; bizzat tanıştığım birkaçı hariç!”</p>
					<p class="normal1">“Peki daha soru ile cevaba bile karşılık vermeyenler, bizim düşüncemize göre bilmeleri gereken şeyler hakkında malumat sahibi olabilirler mi?”<sup class="calibre2"><a href="001-672Devlet_split_019.html#footnote-200-282" id="footnote-200-282-backlink" name="footnote-200-282-backlink">[282]</a></sup></p>
					<p class="normal1">“Hayır, olamazlar!”</p>
					<p class="normal1"><span class="idebold">[532a]</span> “Diyalektiğin yarattığı şarkının cümlesi bu değil mi Glaukon? Salt düşünce gücüyle kavranabilir olan ile görme gücünün (ulaştığı şeyi) karşılaştırabiliriz; hani, varlıkların kendisine, ardından yıldızlara ve nihayet güneş’in kendisine bakmaya çalışan, demiştik ya! Aynen böyle, diyalektik ile bütün algıların (yanıltıcılığını) aşıp sadece düşüncenin gücüyle hakiki teke ulaşmaya çalışan 
					<span class="idebold">[b]</span> ve aklı ile iyi’yi kavramadan bundan vazgeçmeyen kişi, berikinin (mağaradakinin) görünür olanın hedefine varması gibi, düşünülebilir olanın hedefine ulaşır, öyle değil mi?”</p>
					<p class="normal1">“Çok doğru!”</p>
					<p class="normal1">“Bu yolculuğa diyalektik yolculuk diyorsun, öyle mi?”</p>
					<p class="normal1">“Evet!”</p>
					<p class="normal1">“Zincirlerden kurtulma, gölgelerden yüzünü çevirip resimlere (görüntülere) ve mağaradaki ışık kaynağına bakma; sonra da mağaradan güneş’e yükselme, orada, (gözün kamaşması nedeniyle) geçici olarak, önce varlıklara, bitkilere ve güneş’e bakamama, 
					<span class="idebold">[c]</span> buna karşılık sudaki tanrısal imgelere<sup class="calibre2"><a href="001-672Devlet_split_019.html#footnote-200-283" id="footnote-200-283-backlink" name="footnote-200-283-backlink">[283]</a></sup> ve hakiki şeylerin gölgelerine bakma; ama elbette (mağaradaki gibi) başka, sadece güneşe benzer bir ateşin ışığıyla ortaya çıkmış imgelerin gölgelerine değil; işte bütün bunlar, yukarıda saydığımız bilimler ile uğraşmanın içinde yer alırlar; hani güçleri ruhumuzun o en iyi bölümünü varlık dünyasına (varolma-hali dünyasına) bakmaya götüren bilimlerin;<sup class="calibre2"><a href="001-672Devlet_split_019.html#footnote-200-284" id="footnote-200-284-backlink" name="footnote-200-284-backlink">[284]</a></sup> ve orada bedenin en açık seçik, belirgin bölümü, cisimsel olanın ve görünür dünyanın en aydınlık bölümüne yönlendirilir.”</p>
					<p class="normal1"><span class="idebold">[d]</span> “Tamam katılıyorum buna,” dedi Glaukon, “gerçi katılmak da bana pek kolay gelmiyor söyleyeyim, ama katılmamak da zor görünüyor. Gene de öyle tek bir kez dinleyerek sınırlandırmayalım kendimizi bu konuda ve sıkca buraya geri dönelim. Ancak şimdi bu kadarıyla yetinip sözünü ettiğin diyalektiğin şarkı cümlesine dönelim ve onu, şu üvertürü (girişi) tartıştığımız gibi tartışalım. Söyle öyleyse, diyalektiğin gücü ne türden bir güçtür 
					<span class="idebold">[e]</span> hangi bölümlere ayrılır ve ona götüren yollar hangi yollardır; çünkü bunlar, öyle sanıyorum ki, yolculuğun bitişindeki dinginliğin ve gezimizin sonunun bize el salladığı yere götüreceklerdir bizi.” 
					</p>
					<p class="normal1"><span class="idebold">[533a]</span> “Sevgili Glaukon, beni artık izleyemeyeceksin sanırım. Hani bunu yapma isteksizliği elbette söz konusu değil! Ayrıca artık konumuzun bir yansısını (imgesini) değil de, hakikati, o bana kendini nasıl gösteriyorsa öyle göreceksin. Hani hakikat gerçekten de böyle mi değil mi, bunu kesinlikle iddia etmek bizim meselemiz değil; ama (anlatacağıma) aynen benzediği konusunda hâlâ ısrarlıyım. Tamam mı?”</p>
					<p class="normal1">“Eminim!”</p>
					<p class="normal1">“Ayrıca diyalektiğin gücünün, bunu (hakikati) sadece, az önce konuştuğumuz bilim alanlarında deneyimli olan bu (varsayımsal) adama (bilimciye) gösterebileceğinden eminim!”</p>
					<p class="normal1">“Bunu da iddia etmek mümkün!”</p>
					<p class="normal1"><span class="idebold">[b]</span> “Ayrıca kimse şu cümlemize itiraz edemeyecektir: Her bir tek tek durumdaki özün metotlu olarak kavranabilmesine, öteki bütün yollardan farklı bir yol götürür bizi. Öteki bütün sanatlar insanların salt düşünceleri ve dürtüleri (arzuları) ile ilişkilidirler, değişen varlık ve birleştirmeyle ilintilidirler; ya da büyümüş, yetişmiş ya da birleşerek (meydana gelmiş olana) ilintili olarak kullanılırlar; geri kalan bilimler, bizim yorumlarımıza göre, varlığın (olma-hali’nin) dünyası ile herhangi bir şekilde teması olan bilimler, yani geometri ve onunla bağlantılı öteki bilimler, gördüğümüz gibi, sadece ‘olmakta olanın’ (değişenin) hayalini görüp dururlar, 
					<span class="idebold">[c]</span> uyanıkken, kendi önkoşullarını hiç tartışmadan benimsedikleri ve bunların hesabını vermedikleri sürece onu (olma-hali’ni) göremezler. Çünkü başlangıcında bilgisizliğin bulunduğu, orta ile sonun bilgisizlikle birbirine bağlandığı yerde, böyle kendi içinde uyumlu bir bilgisizlikten bir bilim nasıl türeyebilir ki?”<sup class="calibre2"><a href="001-672Devlet_split_019.html#footnote-200-285" id="footnote-200-285-backlink" name="footnote-200-285-backlink">[285]</a></sup></p>
					<p class="normal1">“Hiçbir zaman türeyemez!”</p>
					<p class="normal1"><span class="idebold">14.</span> “Sadece diyalektik,” diye sözlerimi sürdürdüm, “önkoşulları aşar ve onu iyice emin ve güvenilir bir şekilde temellendirmek için, ilk-başlangıca dönebilir 
					<span class="idebold">[d]</span> diyalektik, gerçekte barbarca bir çamurun ve pisliğin içine gömülmüş olan ruhun gözünü sakince ortaya çıkartıp onu yokuş yukarı tırmandırmaya başlar; bu arada daha önce sözünü ettiğimiz bilimler ona yardım edip onunla birlikte çalışırlar. Bu arada, alışkanlık sonucu sıkça ‘bilimler’ dediğimiz şeye, düşünceden daha aydınlık, (sahici) bilimden daha karanlık (anlamına gelen) bir ad bulmalı. Biz bu (zor ad konacak şeye) daha önce akıl yürütme, kafa yorma vb. demiştik. Ancak bizim gibi, çok önemli şeyler üzerinde konuşan erkeklerin, bu (adlandırma) konusunda uzun uzadıya didişmelerine gerek bulunmamaktadır.”</p>
					<p class="normal1"><span class="idebold">[e]</span> “Elbette!”</p>
					<p class="normal1">“Öyleyse daha önce yaptığımız tanımı kullanalım: Birinci bölüme (bilimsel) bilgi, ikincisine üzerinde düşünme, (kafa yorma), üçüncüsüne inanma, dördüncüsüne umma diyelim. 
					<span class="idebold">[534a]</span> Bunlardan son ikisi inanma ve umma birlikte sanma’ydı; ilk ikisi ise düşünme. Sanılar oluş’la gelişme ile ilintilidirler, düşünce ise olma-hali’nin salt (varlığın) kendisiyle; dolayısıyla varlığın (olma-hali’nin) oluş ile ilişkisi neyse, düşünce ile sanı ilişkisi de odur ve düşünce ile sanı ilişkisi neyse, bilgi ile inanma ilişkisi odur ve üzerinde düşünme ile umma ilişkisi de. Daha başka incelemelere dalmak zorunda kalmamak için, sevgili Glaukon, sanı ile düşünceye karşılık gelen nesnelerin birbirleriyle ilişkisini (oranını) ve bunları birbirinden ayırma işlemini bir yana bırakmak istiyoruz şimdi.”<sup class="calibre2"><a href="001-672Devlet_split_019.html#footnote-200-286" id="footnote-200-286-backlink" name="footnote-200-286-backlink">[286]</a></sup></p>
					<p class="normal1"><span class="idebold">[b]</span> “Seni izleyebildiğim kadarıyla sana katılıyorum.”</p>
					<p class="normal1">“Ve, her bir şeyin özü hakkında kavramsal açık seçikliğe ulaşmış kimseye diyalektikçi diyorsun; bu özelliğe sahip olmayana diyalektikçi demezsin, çünkü ne kendisine karşı ne de bir başkasına kavramsal konuda hesap veremez o.”</p>
					<p class="normal1">“Tabii ki diyemem!”</p>
					<p class="normal1">“Ve aynı şey ‘iyi’ için de geçerlidir. İyi İdea’sını (kavramını) bütün ötekilerden yalıtıp kavramsal olarak sınırını çekemeyen 
					<span class="idebold">[c]</span> ve bir muharebede olduğu gibi bütün sınavlardan geçmemiş, görünüşü değil de varlığı (olma-halini) göz önüne almaya hazır olmayan kimse, kısacası bütün bu sınavlardan şaşmaz bir bilgi gücüyle yüzünün akıyla çıkmamış kimse için, iyi İdea’sını ya da başka herhangi iyi bir şey bildiğini iddia edemezsin; tersine, onun tam o anda ulaştığı herhangi bir görünüşü, bilgi’siyle (düşünme yoluyla) değil de sanı’sına göre kavradığını ve şu anda, burada uyanmaksızın, rüyalar içinde kaybolup gitmiş hayat uykusunu aşağıda, Hades’te tamamlayıp uykuda yok olup gideceğini ileri süreceksin!”</p>
					<p class="normal1"><span class="idebold">[d]</span> “Zeus adına, aynen senin gibi düşünüyorum!”</p>
					<p class="normal1">“Ancak şimdi sadece düşüncende eğittiğin ve ders verdiğin çocuklarını gerçekten de yetiştirip büyütürken onların, devletin efendileri olarak önemli konular hakkında kararlar veren yetiştiricilere benzemesini istemezsin değil mi?”</p>
					<p class="normal1">“Hayır istemem!”</p>
					<p class="normal1">“Öyleyse onları yasal belirlemeler sayesinde, bilimsel tarzda soru ve cevaplara karşılık verebilecek şekilde yetiştirmek istersin!”</p>
					<p class="normal1"><span class="idebold">[e]</span> “Bu yasaları seninle birlikte belirleyeceğim!”</p>
					<p class="normal1">“Öyleyse diyalektik senin kanaatine göre, öyle haksızlık etmeden (diyalektikten) daha yükseğe koyamayacağımız bütün öteki bilimlerin sütun başlığına benzer; bu bilimlerin tepesinde, onların sonu ve tamamlanmasıdır.”</p>
					<p class="normal1"><span class="idebold">[535a]</span> “Kesinlikle öyle!”</p>
					<p class="normal1"><span class="idebold">15.</span> “Öyleyse şimdi sana bu bilimleri kime ve hangi tarzda öğretmemiz gerektiğine karar vermek kalıyor,” dedim. 
					</p>
					<p class="normal1">“Öyle görünüyor,” diye cevap verdi Glau-kon.</p>
					<p class="normal1">“Hâlâ o ilk ayıklamamızı hatırlıyorsundur, değil mi, yöneticilik görevine kimi seçtiğimizi?”</p>
					<p class="normal1">“Nasıl hatırlamam!”</p>
					<p class="normal1">“Genelde, kabul et ki, oraya değindiğimiz yaradılışta kimselerin seçilmesi gerekiyor, çünkü en güvenilir, en cesur ve mümkünse en güzellerin seçilmesi şartı. Ayrıca sadece en soylu ve en ciddi karakterleri seçmekle yetinmeyip 
					<span class="idebold">[b]</span> yaradılıştan getirdikleri doğal verileri bizim eğitim ve yetiştirmemize elverişli olanları göz önüne almamız şarttır.”</p>
					<p class="normal1">“Peki onlarda hangi özellikleri arıyorsun?”</p>
					<p class="normal1">“Bilimler konusunda keskin bir yargı gücü ve öğrenme konusunda hiç zorluk çekmemeyi; çünkü ruhlar zor bilimleri öğrenirken gimnazyumlarda olduğundan daha fazla yorgun düşerler; o çaba sadece ruhla ilintilidir, bedenin bu çabanın bir kısmını yüklenmesi söz konusu değildir.”</p>
					<p class="normal1">“Haklısın!”</p>
					<p class="normal1"><span class="idebold">[c]</span> “Ayrıca iyi bir bellek, karakter sağlamlığı ve yılmaz bir çalışma isteği de göz önüne alınmalıdır; yoksa kişi, bedensel zahmetlerin ardından bir de bu kadar çok dersi ve eğitimi nasıl yüklenmeye razı olsun ki?”</p>
					<p class="normal1">“Kuşkusuz, bütün bu konularda en iyi yetişmiş kişi olmalı o.”</p>
					<p class="normal1">“Günümüzdeki felsefenin başarısızlığının ve hor görülmesinin nedeni, daha önce de değindiğimiz gibi, kişinin kendini ona gerektiği şekilde adamamasıdır; çünkü felsefeye ne idüğü belirsiz kimseler, piçler değil soylular yönelmelidir.”</p>
					<p class="normal1">“Nasıl yani?”</p>
					<p class="normal1"><span class="idebold">[d]</span> “Bir kere (felsefeyle ilgilenen genç müridler) maymun iştahlı olmamalı, çalışmaktan yarım zevk alıp ürkerek davranmamalı; bu durum onları tek ayak üzerinde topal bırakır; kişi jimnastiği ya da avı ve bedensel çabaları, zorlanmaları seviyor, ama öğrenmekten, araştırıp incelemekten ve dinlemekten pek hoşlanmıyor ve bu yöndeki her çabadan nefret ediyorsa, böyle bir durum ortaya çıkar. Ayrıca çalışma hazzı içinde, bu hazzı tam karşıt yöne çeviren de topaldır.”</p>
					<p class="normal1">“Çok doğru!”</p>
					<p class="normal1">“Hakikat konusunda da, 
					<span class="idebold">[e]</span> bir ruh (karakter) kasıtlı yanlıştan nefret ediyorsa ve bunu başkalarında şiddetle yeriyor, kendisi de bundan uzak duruyorsa, kasıtsız yanıltmayı ise hoş karşılayıp ona katlanıyorsa ve beklenmedik bir şekilde bilgisizlikle karşılaştığında buna öfkelenmiyorsa ve bir domuz gibi keyifle pisliğin içinde yuvarlanıyorsa, böyle bir ruhu piç diye tanımlayacağız.”<sup class="calibre2"><a href="001-672Devlet_split_019.html#footnote-200-287" id="footnote-200-287-backlink" name="footnote-200-287-backlink">[287]</a></sup></p>
					<p class="normal1"><span class="idebold">[536a]</span> “Çok doğru!”</p>
					<p class="normal1">“Ölçülülük, cesaret, eli açıklık ve becerikliliğin, gayret ve erdemin her türünde piç ile soylu kanı birbirinden ayırt etmeye dikkat etmek zorundayız, çünkü ister tek bir kişi olsun isterse de bir devlet, bu konuya dikkat edilmeyecek olursa, topalları ve piçleri hiç farkına varılmaksızın kâh dostlara kâh akla gelecek en iyi ilk göreve atanmış memurlara çevirir.” 
					</p>
					<p class="normal1">“Kesinlikle öyle olur!”</p>
					<p class="normal1">“Düzgün uzuvlu ve düzgün (dürüst) kafalı erkekleri 
					<span class="idebold">[b]</span> bu ölçüde bir eğitim ve çalışmaya yöneltmek ve yetiştirmek istiyorsak adalet bizi yermeyecektir, böylece hem devleti hem de düzeni (anayasayı) korumuş oluruz, aksi halde bunun tam tersini elde ederiz ve felsefeyle daha çok alay edilmesine yol açarız.”</p>
					<p class="normal1">“Utanç verici olur bu!”</p>
					<p class="normal1">“Kesinlikle. Ama daha gülünç bir şeyle karşılaştım gibi geliyor bana!”</p>
					<p class="normal1">“Neyle?”</p>
					<p class="normal1"><span class="idebold">[c]</span> “Sadece şaka olsun diye konuştuğumuzu unutup, sözlerimi kullanırken fazlasıyla ileriye gittim.<sup class="calibre2"><a href="001-672Devlet_split_019.html#footnote-200-288" id="footnote-200-288-backlink" name="footnote-200-288-backlink">[288]</a></sup> Çünkü konuşurken aklım felsefeye takıldı ve ona haksız yere hakaret edildiğini görünce kızdım ve kabahatli olanlar hakkında besbelli ki bu öfkemde biraz ileri giderek ağır bir iki söz ettim.”</p>
					<p class="normal1">“Dinleyici olarak benim açımdan söz konusu değil bu, ama!”</p>
					<p class="normal1">“İyi de konuşmacı olarak benim için geçerli! Neyse unutalım bunu: O ilk (devlet adamı) seçimlerimizde<sup class="calibre2"><a href="001-672Devlet_split_019.html#footnote-200-289" id="footnote-200-289-backlink" name="footnote-200-289-backlink">[289]</a></sup> yaşlıları bir kenara bırakmıştık, 
					<span class="idebold">[d]</span> ancak şimdi artık yapamayız bunu; yaşlı insanların da çok şey öğrenebileceğini ileri süren Solon’a<sup class="calibre2"><a href="001-672Devlet_split_019.html#footnote-200-290" id="footnote-200-290-backlink" name="footnote-200-290-backlink">[290]</a></sup> inanamayız; koşmayı bile öğrenebilir belki, ama bütün büyük ve çok gayret isteyen şeyler gençlerin işidir!”</p>
					<p class="normal1">“Zorunlu olarak!”</p>
					<p class="normal1"><span class="idebold">16.</span> “Matematik ve geometriyle birlikte diyalektiğin bütün o ilk okulunu gençken onların önüne koymalı, ama yöntemi bir zorlamayla yozlaştırmadan yapmalı bunu!”</p>
					<p class="normal1">“Niçin?”</p>
					<p class="normal1"><span class="idebold">[e]</span> “Çünkü özgür kişi, hiçbir dersi (branşı) zorlamayla öğrenmemeli! Çünkü bedeni zorlayan çabalar, bedeni daha kötü hale getirmez, oysa zorla dayatılmış bir bilgi ruhta yapışıp kalmaz.”</p>
					<p class="normal1">“Doğru!”</p>
					<p class="normal1">“Bu nedenle sevgili dostum, delikanlılara bilim öğretirken onlara zor uygulamayıp 
					<span class="idebold">[537a] </span>oyun halinde yap bunu ki, her birinin karakterini tanıyabilesin.”</p>
					<p class="normal1">“Mantıklı bu!”</p>
					<p class="normal1">“Hatırlarsın, oğlan çocuklarını atlara bindirip seyirci olarak savaşa götürmek ve tehlikeli değilse, muharebe alanına iyice yaklaştırmak ve köpekler gibi kanın tadına baktırmak gerektiğini söylemiştik.”</p>
					<p class="normal1">“Biliyorum!”</p>
					<p class="normal1">“Bütün bu çabaların, gayretlerin, tehlike ve derslerin içinden geçip en yetenekli olduğunu ispat eden kimselerle bir özel grup oluşturmak şart.”</p>
					<p class="normal1"><span class="idebold">[b]</span> “Hangi yaştayken yapılacak bu?”</p>
					<p class="normal1">“Mecbur tutuldukları beden eğitimini geride bıraktıktan sonra; çünkü bu iki üç yıl boyunca başka bir şey yapmak imkânsızdır; bitkinlik ve uyku, bilimin düşmanlarıdırlar. Öte yandan, kişinin beden eğitiminde kendini göstermesi, kendi kendini sınaması demektir ve hiç de kötü bir şey değildir.”</p>
					<p class="normal1">“Muhakkak!”</p>
					<p class="normal1">“Bu dönemin ardından yirmi yaşındakiler arasından seçilenlere büyük onurlar verilecek ve oğlanlar okuldayken düzensiz bir biçimde onların önlerine konmuş olan bilimler, 
					<span class="idebold">[c]</span> bundan böyle bilimlerin birbirleri ile oluşturdukları yakınlık (akrabalık) sistemi içinde ve olmakta-olan’ın (dünyadaki değişip duran varolmanın) özü ile ilintilenerek öğretilecektir.”</p>
					<p class="normal1">“İşte ancak böyle bir öğrenme, öğrencilerin kalıcı malı olup çıkacaktır.”</p>
					<p class="normal1">“Bu aynı zamanda diyalektik yetenek konusundaki en güç sınamadır: (Bilimler arasındaki) bağlamlıkları kavrayanlar, diyalektikçidir, ötekiler değil!”</p>
					<p class="normal1">“Sana katılıyorum!”</p>
					<p class="normal1">“Demek ki şuna dikkat etmelisin: Onların arasından bu taleplere en çok uyan, 
					<span class="idebold">[d]</span> öğretimde, savaşta ve öteki görevler bağlamında sabırlı, dayanıklı olan kişiler otuz yaşını geride bırakınca o seçkinler sürüsünün içinden yeniden ayıklanıp öne çıkartılacak, daha büyük nişanlarla taltif edilmek üzere önerilecekler ve bu arada diyalektik sayesinde, kimin gözlerinin ve öteki duyu organlarının yardımı olmaksızın, hakikatin aracılığıyla varlığa (olma-hali’ne) yaklaşabildiğine bakılacaktır. Ve işte bu noktada özellikle çok dikkatli olmak gerekir dostum.”</p>
					<p class="normal1">“Niçin?”</p>
					<p class="normal1"><span class="idebold">[e]</span> “Şu anda yapıldığı şekliyle diyalektiğin ne büyük felaketlere yol açtığını görmüyor musun?”</p>
					<p class="normal1">“Hangi felaketlere?”</p>
					<p class="normal1">“Tamamen yasaya aykırılıklarla dolup taşıyorlar!”</p>
					<p class="normal1">“Yani!”</p>
					<p class="normal1">“Durumlarına hayret etmiyor, onları anlamıyor musun yoksa?”</p>
					<p class="normal1">“Ne demek bu?”</p>
					<p class="normal1">“Aynen, gerçek kendisinden saklanmış evlatlık bir çocuğun, geniş ve büyük bir ailede 
					<span class="idebold">[538a]</span> bir sürü dalkavuğun arasında büyümesinde olduğu gibi; adam bu sözde anne babanın asıl çocuğu olmadığını fark ettiğinde, ama asıl anne babasını da arayıp bulamadığında, kendisine dalkavukluk etmiş olanlara ve sözde anne babasına nasıl bir tavır takınabileceğini tasarlayabiliyor musun? Evlatlık olduğunu öğrenmeden önceki ve sonraki tavır ve tutumunu bir düşünelim? İstersen benim düşüncelerime kulak ver?”</p>
					<p class="normal1">“Vereyim!”</p>
					<p class="normal1"><span class="idebold">17.</span>
					<span class="idebold">[b]</span> “Şöyle olacağını sanıyorum,” dedim, “başta anne babasını ve öteki sözde akrabalarını dalkavuklardan daha çok sayıp sevecektir, onların ihtiyaçlarını ötekilerinkine göre daha az gözardı edecek, onlara karşı daha az asi davranıp konuşacaktır, önemli konularda dalkavuklardan daha çok onlara itaat edecektir; elbette gerçeği bilmediği sürece!”</p>
					<p class="normal1">“Elbette!” diye cevap verdi Glaukon.</p>
					<p class="normal1">“Gerçeği öğrendikten sonra onlara saygı ve sevgi göstermekten, onlar için gayretli olmaktan vazgeçecek, buna karşılık dikkatini dalkavuklara çevirecek, onların peşinden, öncesine göre çok daha istekli gidecek ve bundan böyle kesinlikle onlar gibi yaşayıp onlarla düşüp kalkacaktır 
					<span class="idebold">[c]</span> ve yaradılışı gereği özellikle fazla dürüst, haksever biri değilse babasını ve sözde akrabalarını umursamayacaktır.”</p>
					<p class="normal1">“Bütün bunlar olabilir de, şu genç diyalektikçilere neresi uyuyor bunun?”</p>
					<p class="normal1">“Şurası; çocukluktan itibaren, ebeveynlerimizin bizi yetiştirirken öğrettikleri adil ve güzel olan hakkındaki belli başlı görüşler içinde büyütüldük; onlara karşı saygılı ve itaatkâr olmayı öğrendik.”</p>
					<p class="normal1">“Öyle!”</p>
					<p class="normal1"><span class="idebold">[d]</span> “Ancak (bu öğretilenlerin dışında) bize sevinç veren, ruhumuzu okşayan ve onu cezbeden başka (bunlara karşı) alışkanlıklar da bulunuyor; ancak bunlar tutarlı kimselerin davranışlarını bozan alışkanlıklar değil; berikiler daha çok babalarının öğütlerine kulak veriyorlar.”</p>
					<p class="normal1">“Doğru!”</p>
					<p class="normal1">“Peki şimdi böyle bir insana (evlatlığa) ‘güzel nedir?’ sorusu sorulsa o da yasa koyucudan duyduğunu cevap olarak verse, ama sonra diyalektikçi onun söylediklerini çürütse ve bir sürü karşı neden ortaya atıp onun ‘güzel’ dediğinin güzel olduğu kadar çirkin de olduğu 
					<span class="idebold">[e]</span> ve aynı şeyin adil olan, iyi olan ve o zamana kadar çok değer verdiği başka her şey için de geçerli olduğu kanaatini ona benimsetse, ne dersin, bu adamın bütün bu değerlere karşı saygı ve itaati ne duruma gelecektir?”</p>
					<p class="normal1">“Mecburen itaatkârlığı ve saygısı artık eskisi gibi olmayacaktır!”</p>
					<p class="normal1">“Peki, artık bu değerleri önceki kadar sayılası, kendi varlığına uygun bulmamakla birlikte, doğrunun ne olduğunu da bulamazsa, dalkavuğunkinden başka bir hayatı kendine örnek alabilir mi; üstelik haklı olarak?”</p>
					<p class="normal1"><span class="idebold">[539a]</span> “Alamaz!”</p>
					<p class="normal1">“Böylelikle, dürüst, namuslu bir adam, asi, yasa tanımaz biri olup çıkacaktır!”</p>
					<p class="normal1">“İster istemez!”</p>
					<p class="normal1">“İşte diyalektiğin genç müritlerinin de durumu böyle olabilir ve sanırım, bağışlayıcı bir anlayışı hak ediyor onlar!”</p>
					<p class="normal1">“Ve de merhameti!”</p>
					<p class="normal1">“İşte otuz yaşındakilere acımak zorunda kalmamak için, bütün dikkatinle onları diyalektiğe yönelteceksin!”</p>
					<p class="normal1">“Öyle!”</p>
					<p class="normal1"><span class="idebold">[b]</span> “Bu konudaki çok önemli önlemlerden biri, onları fazlasıyla gençken diyalektiğin tadıyla tanıştırmamaktır. Genç delikanlıların diyalektiğin tadını alınca onu bir oyuncak gibi, her söyleneni çürütmek için kullandıklarını; çürütücüleri taklit ettiklerini ve başkalarına da böyle davrandıklarını bilirsin; çevrelerindeki herkesi tartışmalarıyla fırıldak gibi döndürmekten yavru köpekler gibi sevinç duyarlar.”</p>
					<p class="normal1">“Hem de nasıl sevinirler!”</p>
					<p class="normal1">“Çok sayıda insanın düşüncelerini çürütüp kendileri de sıkça çürütülünce, 
					<span class="idebold">[c]</span> daha önce inandıkları şeyler konusundaki inançlarını hızla kaybederler. Buradan da, öteki insanların itibar ettikleri, gerek kendileri gerekse de felsefe hakkındaki o kötü ün buradan kaynaklanır işte.”</p>
					<p class="normal1">“Çok doğru!”</p>
					<p class="normal1">“Yaşı ilerlemiş biri böyle çılgınlıkları paylaşmaktan kaçınacak, zevk ve eğlence olsun diye alay edip karşı çıkmaya çalışanları değil de diyalektiğin yardımıyla hakikati (doğruyu) arayan insanları taklit edecektir; kişiliğinin söz konusu olduğu yerde, ölçülü davranıp öğreniminin adını kötüye çıkartmak yerine, saygınlaştıracaktır.”</p>
					<p class="normal1"><span class="idebold">[d]</span> “Doğru!”</p>
					<p class="normal1">“Bundan önceki önlemlerimiz de (diyalektiğe) saygıyı öngörmekteydi; sadece ve sadece, doğru dürüst, kendi içinde sağlam yaradılışta kimseleri diyalektiğe yaklaştırmak gerekir, demiştik, yoksa şimdi olduğu gibi, önüne gelen herkes, uygun mu değil mi bakılmaksızın, ona el atsın demedik!”</p>
					<p class="normal1">“Çok doğru!”</p>
					<p class="normal1"><span class="idebold">18.</span> “Peki, diyalektiğin öğrenilmesi için,” diye sordum, “zahmetli, kesintisiz ve hiçbir şeyle, üzerindeki dikkatleri dağıtmadan yapılan bir çalışma için, jimnastiğin tam karşıtı bir model için, oradakinin iki katı yıl yeter mi?”</p>
					<p class="normal1"><span class="idebold">[e]</span> “Altı mı yoksa dört yıl mı demek istiyorsun?”</p>
					<p class="normal1">“Beş diyelim.”<sup class="calibre2"><a href="001-672Devlet_split_019.html#footnote-200-291" id="footnote-200-291-backlink" name="footnote-200-291-backlink">[291]</a></sup></p>
					<p class="normal1">“Ardından tekrar o mağaraya dönüp, orada gençlere uygun olduğu ölçüde, savaşta ve öteki memuriyetlerde (devlet yönetiminde) görev almalıdırlar ki deneyim bakımından ötekilerden geri düşmesinler. Ama işte bunu yapmadan önce de çok yönlü cazibelere, baştan çıkartma girişimlerine rağmen, tutarlılıklarını (sadakatlerini) koruyup koruyamadıklarının, iki arada bir derede kalıp kalmadıklarının sınanması gerekir.”</p>
					<p class="normal1"><span class="idebold">[540a]</span> “Kaç yıl ayırıyorsun bu sürece?”</p>
					<p class="normal1">“On beş yıl. Elli yaşlarına bastıklarında, dayanabilmiş ve kendilerini ispatlamış erkekler, her zaman ve her yerde, gerek eylem gerekse bilim yönünden hedefe yöneltilmeli ve ruhlarının ışığına ve bütün aydınlıkların en ilk kaynağına bakmak için doğrulmaya (başlarını kaldırmaya) zorlanmalıdırlar! Hakiki, asıl iyi’yi gördükten sonra, bu iyi’yi gözlerinin önünde yol gösterici bir idol olarak tutmalı, devletin, yurttaşlarının ve kendilerinin bundan böyleki hayatlarını düzen içinde sürdürmelidirler. 
					<span class="idebold">[b]</span> Hepsini sırayla yapmalıdırlar; gerçi hayatlarının büyük bölümünü felsefeye ayıracaklardır, ancak sırası geldiğinde politikayla da ellerinden geldiğince uğraşacak ve devlet adına, devleti (destek olmak için) yöneteceklerdir; güzel olduğu için değil, zorunlu olduğu için (yapacaklardır bunu); ve durmadan başkalarını da aynı becerileri elde etmeleri için yetiştirecek, bunları devletin bekçileri olarak arkalarında bırakacak, sonra da bahtiyarların (manevi saadete kavuşmuş olanların) adasına doğru, orada kalmak için yola çıkacaklardır. Devlet onlara, Pythia kabul ederse, tanrılara sunduğu gibi anıtlar dikip kurbanlar sunacaktır, 
					<span class="idebold">[c]</span> etmezse, kutsal ve tanrısal insanlara yaptığını yapacaktır.”</p>
					<p class="normal1">“Harika bir şekilde, sevgili Sokrates, yöneticileri, bir heykeltıraşın heykelini yontup biçimlendirmesi gibi, işleyip sundun!”</p>
					<p class="normal1">“Ama kadın yöneticileri de, sevgili Glaukon! Çünkü inan bana, erkekler hakkında, aynen kadınlar için de geçerli olmayacak hiçbir şey söylemiş değilim! Yeter ki doğuştan yetenekleri buna elverişli olsun!”</p>
					<p class="normal1">“Doğru, her konuya, daha önce de belirttiğimiz gibi, erkekler ile eşit ölçüde katılmışlarsa!”</p>
					<p class="normal1"><span class="idebold">[d]</span> “Neyse devam edelim! Devlet ve düzenden (anayasadan) söz ederken sadece arzularımızı dile getirmemiş olduğumuzu kabul ediyor musunuz? Kuşkusuz bütün bunlar çok zor, ama gerçekleştirilmeleri de imkânsız değil! Ama bunu söylediğimizden farklı yapmamaları gerekir: Gerçek filozoflar devletin efendileri olduklarında –ister kişi olsun isterse de birkaçı birarada– bugünkü unvanları, şanı, şerefi özgür bir insan için onur kırıcı ve değersiz oldukları için önemsemezlerse, bunun yerine 
					<span class="ideitalik">doğruyu</span> ve bundan akıp gelen bütün onurları her şeyden daha değerli sayar 
					<span class="idebold">[e]</span> ve en büyük ve en vazgeçilmez şey olarak 
					<span class="ideitalik">adaleti</span> benimser, ona hizmet eder, onu genişletir, yaygınlaştırır böylece devletlerini yönetirlerse (mümkün olur söylediklerimiz).”</p>
					<p class="normal1">“Peki nasıl olacak bu?”</p>
					<p class="normal1">“Devlet on yaşından büyük olan bütün yurttaşları<sup class="calibre2"><a href="001-672Devlet_split_019.html#footnote-200-292" id="footnote-200-292-backlink" name="footnote-200-292-backlink">[292]</a></sup> kentin dışına kırsal kesime yollayacak, 
					<span class="idebold">[541a]</span> ama çocuklarını kendi yanlarına alıp anne babalarının bağlı olduğu şimdiki töre ve âdetlerin tamamen dışında, daha önce söylediğimiz o kendi töre, ahlak anlayışı ve geleneklerine, âdetlerine göre eğitip yetiştireceklerdir; böylelikle devlet ve düzen bizim tanımladığımız şekliyle, olabilecek en hızlı ve kolay yoldan doğacak, kendileri mutlu olacak ve arasında yaşadıkları halka, mümkün en büyük yararı sağlayacaklardır.”</p>
					<p class="normal1">“Muhakkak! Hani gerçekleşmesi durumunda, sevgili Sokrates, gelişmeyi çok iyi tasvir ettin!”</p>
					<p class="normal1"><span class="idebold">[b]</span> “Öyleyse, devlet ve buna denk gelen insan hakkındaki incelemelerimiz yeterli demektir, öyle değil mi? Çünkü, bu insan da, ona yönelttiğimiz taleplerle, açık seçik karşımızda duruyor artık.”</p>
					<p class="normal1">“Tamamen öyle! Senin sorun, sanırım halledilmiş oldu!”</p>
					</body>
</html>