<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<div class="chapter">
				<p class="normal2">DİPNOTLAR:</p>
				<p class="normal1"><sup class="calibre2">[<a href="001-672Devlet_split_007.html#footnote-200-1-backlink" id="footnote-200-1" name="footnote-200-1">1</a>]</sup>  Polemarkhos’un evinde gerçekleştirilen, Sokrates’in sözünü ettiği bu konuşmanın kişileri, Platon’un kardeşleri Glaukon ve Adeimantos’un yanı sıra felsefi konulara ilgi duyan bir grup insandır. Bunlar II. Kitap’ın başlıca konuşmalarında da karşımıza çıkarlar. İkinci grup, Sokrates’in kişisel dostlarından oluşur. Üçüncü grupta ise Kalkedonlu Sofist Thrasymakhos ve öğrencileri bulunmaktadır. Nikeratos da ünlü Atinalı kumandan Nikias’ın oğludur. Konuşmanın tam tarihini, Platon’un öteki diyaloglarında olduğu gibi, burada da belirlemek zor; İÖ 409 ile tragedya yazarı Sophokles’in ölüm yılı olan İÖ 405 arasında bir dönemde yazılmış olmalı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-2-backlink" id="footnote-200-2" name="footnote-200-2">2</a>]</sup> Söz konusu tanrıça Bendis bir Trakya tanrıçasıdır. Peleponez savaşlarının başında Trakyalıları memnun etmek için kabul edilmiş bir tanrıça kültü olmalı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-3-backlink" id="footnote-200-3" name="footnote-200-3">3</a>]</sup> Traklar (Thraklar): İÖ 2. bin yılda Tuna, Karadeniz ve Ege Denizi arasında yaşayan Hint-Avrupa kökenli halk. Yunanlı tarihçiler için savaşçı bir halkın örneğidirler.</p>
				<p class="normal1"><sup class="calibre2">[<a href="001-672Devlet_split_007.html#footnote-200-4-backlink" id="footnote-200-4" name="footnote-200-4">4</a>]</sup> Nikias (ö. İÖ 413): Peleponez Savaşı’nın önde gelen Atinalı komutanı.</p>
				<p class="normal1"><sup class="calibre2">[<a href="001-672Devlet_split_007.html#footnote-200-5-backlink" id="footnote-200-5" name="footnote-200-5">5</a>]</sup> Yaşlılığın eşiği; ama metnin burasında yaşlılığın değil de ölümün eşiği söz konusu. Bu tespitin diyaloğun devamında önemli bir işlevi bulunuyor; çünkü insanın karakteriyle onun sürdürdüğü hayat arasındaki bağa işaret ediyor; ayrıca ilerde devlet biçimleriyle insan karakter (çeşitlerini) eşleştirirken bu temel yaradılış, karakter biçimi bambaşka bir boyut kazanacak.</p>
				<p class="normal1"><sup class="calibre2">[<a href="001-672Devlet_split_007.html#footnote-200-6-backlink" id="footnote-200-6" name="footnote-200-6">6</a>]</sup> Sophokles (İÖ 496-406): Eski Yunan’ın üç büyük tragedya yazarından biri.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-7-backlink" id="footnote-200-7" name="footnote-200-7">7</a>]</sup> Bir ülkeyi zora ve baskıya dayanarak yöneten kimse; dilediğini yapmak isteyen kimse, tiran.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-8-backlink" id="footnote-200-8" name="footnote-200-8">8</a>]</sup> Atinalı dâhi devlet adamı ve Persler karşısındaki Salamis zaferinin mimarı (ö. İÖ 480).</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-9-backlink" id="footnote-200-9" name="footnote-200-9">9</a>]</sup> Seripos: Ege’de bir ada.</p>
				<p class="normal1"><sup class="calibre2">[<a href="001-672Devlet_split_007.html#footnote-200-10-backlink" id="footnote-200-10" name="footnote-200-10">10</a>]</sup> Yeraltı dünyasının tanrısı. Hades mitlerine insan yaşlandıktan sonra inanıyor Kephalos’a göre.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-11-backlink" id="footnote-200-11" name="footnote-200-11">11</a>]</sup> Thebenli methiye yazarı (İÖ 518-445). Düşüncelerinin gerek derinliği gerekse onları sunuş biçimiyle ünlüydü. Bu sunulan şiir bugüne ulaşmamıştır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-12-backlink" id="footnote-200-12" name="footnote-200-12">12</a>]</sup> Simonides (İÖ 556-468?): Eski Yunanlı lirik şair.</p>
				<p class="normal1"><sup class="calibre2">[<a href="001-672Devlet_split_007.html#footnote-200-13-backlink" id="footnote-200-13" name="footnote-200-13">13</a>]</sup> I. Kitap’taki ispatlamaların çoğu için, Sokrates’e özgü ironinin ve diyalektik oyunun bir maskesi olduklarını söyleyebiliriz. [354a]’da söylediği gibi neyi ne kadar ciddiye alıp değerlendireceğimiz konusunda dikkatli olmamız gerekiyor. Herkese “hak ettiğinin verilmesi” gerektiğini söyleyen Simonides, aslında, hukuki anlamda bir borcun ödenmesinin, ancak adil, dürüst bir davranış olduğunu belirtiyor. Buradan, “Adil olan, borcunu ödeyendir… vb.” yargısı çıkartılamaz. Ama Sokrates, adalet anlayışını iyice geniş yorumluyor; “birine hak olarak düşen”, “üstüne düşen”, “yapılması gereken” vb. anlamlarını veriyor ona; bu durumda pratik ahlakın, “dosta yararlı olmak, düşmana zarar vermek herkesin hakkıdır” ilkesini Simonides’in sözlerine ekliyor. Sokrates’in barış döneminde yararlılık anlayışı bile, oynadığı diyalektik oyunun ne türden bir “şaka” içerdiğini gösteriyor.</p>
				<p class="normal1"><sup class="calibre2">[<a href="001-672Devlet_split_007.html#footnote-200-14-backlink" id="footnote-200-14" name="footnote-200-14">14</a>]</sup> Adilliğin barışta işe yararlılığı konusundaki söz oyunu, buradaki diyalektik oyunun ‘şakacı’ yanına işaret eder gibi. Ancak bu diyalektik söz oyununun, bizi sonunda adalet, doğruluk kavrayışına götüreceğini de unutmayalım [433a/b].</p>
				<p class="normal1"><sup class="calibre2">[<a href="001-672Devlet_split_007.html#footnote-200-15-backlink" id="footnote-200-15" name="footnote-200-15">15</a>]</sup> Adil/dürüst olanın hırsız olması tespiti, ciddi bir kanaate dayanıyor ve diyalektik bir akıl yürütmenin sonucu olarak karşımıza çıkıyor. Bu kanaatin gerisinde her sanat tekniğinin birbirine karşıt faaliyetleri kapsayabileceği, bu nedenle, salt teknik olarak iyi ya da kötü sonuçlar verebileceği düşüncesi yatıyor. Platon’un, her iyi tragedya yazarının komediler de yazabilmesi görüşü (bkz. <span class="ideitalik">Şölen</span>) bu düşüncede temellenir. “Gülünç olanı bilmeden, ciddi olanı gerçekten anlamak mümkün değildir. (<span class="ideitalik">Yas</span>. 816d). Sanat iki yanlı etki yapabilir, ama adalet, böyle bir iki yanlılık gösteremez. İleride göreceğiz bunu; Giriş yazısında da belirttiğimiz gibi, ruhun üç bölümünü tekleştiren adalet erdemi, en yüce “iyi” bilgisine dayanır; onun kötüye kullanılması mümkün değildir. Sokrates, “gizli, esrarlı olan” anlamlarını işin içine sokup buradan “hırsız” kavramına varma gibi bir ironi ortaya koyuyor.</p>
				<p class="normal1"><sup class="calibre2">[<a href="001-672Devlet_split_007.html#footnote-200-16-backlink" id="footnote-200-16" name="footnote-200-16">16</a>]</sup> Homeros’un epik destanı <span class="ideitalik">Odysseia</span>’nın kahramanı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-17-backlink" id="footnote-200-17" name="footnote-200-17">17</a>]</sup> Yunan mitolojisinde Odysseus’un annesi Antikleia’nın babası. Hırsızlığıyla ün salmıştır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-18-backlink" id="footnote-200-18" name="footnote-200-18">18</a>]</sup> Yanılabilen adil, dürüst, haksever insanın, dostu-düşmanı birbirine karıştırması durumunda, ‘salt adalet’in durumunun ne olacağı sorusu, iyice kafa karıştırıyor gibi. Sokrates/Platon, ‘dost, arkadaş’ kimdir sorusunun cevabına bir kriter koyuyor önce: Kullanma, işe yarar olma, (ortak, paylaşımlı bir ilişkide) işlevsel olma özelliği, dostluğun tanımını oluşturuyor. Ama işte adil, haksever kişi ‘bu kriter’ konusunda yanılmışsa ne olacak? “Dost” kavramı, bu “şakamsı” akıl yürütme oyununda, yanlış bir çıkarsama yapmaya imkân veriyor: Dostun kim olduğu konusunda bir sübjektif, bir de objektif yargı kullanılıyor. Burada ilk kez “görünen” ile “öz/varlık” ilişkisi karşımıza çıkıyor (II. ve VII. Kitap’tan önce).</p>
				<p class="normal1"><sup class="calibre2">[<a href="001-672Devlet_split_007.html#footnote-200-19-backlink" id="footnote-200-19" name="footnote-200-19">19</a>]</sup> Adil olanın kimseye zarar veremeyeceği sonucu ise ciddiye alınacak bir tespit. Asıl soru, Sokrates’in, yerleşik dost-düşman anlayışını reddedip etmediği sorusudur. “Xenophon, <span class="ideitalik">Anılar</span>’da, düşmana kötülük yapan övülesi kişiden söz eder.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-20-backlink" id="footnote-200-20" name="footnote-200-20">20</a>]</sup> Prieneli Bias ve Mytileneli Pittakos yedi bilgeden ikisidir. Şayet Sokrates “ironi” yapmıyorsa, Simonides’i “adillik” tanımını yanlış yorumlamış biri olarak göstermek istemiyor demektir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-21-backlink" id="footnote-200-21" name="footnote-200-21">21</a>]</sup> Periandros (ö. İÖ 588): Korinthos’un ikinci tiranı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_007.html#footnote-200-22-backlink" id="footnote-200-22" name="footnote-200-22">22</a>]</sup> Kserkses (İÖ 519-465): Pers kralı.</p>
				<p class="normal1"><sup class="calibre2">[<a href="001-672Devlet_split_007.html#footnote-200-23-backlink" id="footnote-200-23" name="footnote-200-23">23</a>]</sup> Mitoloji kahramanı. Zeus ile Perseisus’un torunu, Alkmene’nin oğlu. Gerçek tarihsel bir kişi olma ihtimali büyüktür. Roma kültürüne Herkül olarak geçmiştir.</p>
				<p class="normal1"><sup class="calibre2">[<a href="001-672Devlet_split_007.html#footnote-200-24-backlink" id="footnote-200-24" name="footnote-200-24">24</a>]</sup> İÖ 408’de 93. Olimpiyat’ta adına bir zafer anıtı dikilen ünlü bir güreşçiydi Pulydamas. Sokrates “daha güçlü olan” ve “avantaj” (fayda) kavramlarını bu örnekle kesinleştirmeye çalışıyor. Thrasymakhos politik alanla sınırlı kalarak güç, kudret eşittir hak (adalet) denkleminin geçerliliğinde ısrar ediyor. Peleponez (Peleoponnesos) Savaşları sırasında bu anlayış Atina’da genellikle kabul görüyordu. Thukydides’in Melier diyaloğu bunu açıkça gösterir: “İnsanların özlerini oluşturan yaradılışları (doğaları) sayesinde, kuvvet olarak, üstün oldukları şeyin efendisi oldukları [...] düşüncesindeyiz.” Hukuk, hak anlayışı ile çelişen bu güç, kudret politik düşüncelerini benimsemiş olsalar da açıkça dile getirmeyen siyaset adamlarının arasında yaygın bir görüştü bu. Atina’da özellikle Solon’dan itibaren gelenek, mitos, örf, âdet ve ilke, yasa adına ne varsa aklın (logos) yargıç sandalyesi önünde eleştirel bir değerlendirmeye tabi tutuluyordu. İşte Sofistler bu hızla değişen Yunan dünyasında, söz konusu güç, eşittir avantaj anlayışını yaygınlaştıranların başında geliyorlardı. Platon bu düşünceleri iki kişiye bölüştürerek karşımıza çıkartıyor: Sofist Thrasymakhos, hiç örtüp gizleme ihtiyacı duymadan bencilliği, çıkarcılığı ilke olarak ortaya sürüyor; <span class="ideitalik">Gorgias</span> diyaloğunda da Kallikles gururlu bir tavırla üstün kişinin hakka sahip olmasından söz eder. Kallikles bu düşüncesiyle radikal bir “Gorgiasçı” olarak çıkar karşımıza, ama Thrasymakhos’un Gorgias mı, yoksa Protagoras “okuluna mı” sokulmak istendiği burada pek belli olmuyor. Ünlü müzik teorisyeni Aristoxenos’ın iddia ettiği gibi Platon sıkça Protagoras’a atıfta bulunuyorsa, burada Thrasymakhos’u Protagoras’ın fanatik öğrencilerinden biri olarak sayabiliriz. Thrasymakhos’un öğretisinin, düşüncelerinin, Platon’un bize sunduğu halinin tarihsel gerçek olup olmadığını belirlemek çok zor. Ama bütün mizahi, alaycı havaya rağmen, dipte hakikatin yer aldığı belli.</p><p class="normal1"><sup class="calibre2">[<a href="001-672Devlet_split_007.html#footnote-200-25-backlink" id="footnote-200-25" name="footnote-200-25">25</a>]</sup> Aristonymos’un oğlu, Thrasymakhos’un taraftarı.</p>
				<p class="normal1"><sup class="calibre2">[<a href="001-672Devlet_split_007.html#footnote-200-26-backlink" id="footnote-200-26" name="footnote-200-26">26</a>]</sup> Uzman kişinin yanılmayacağı tespitiyle Thrasymakhos, Sokrates’i faka bastırdığını düşünüyor: Yanıltıcı, hatalı yasalara uymanın güçlülere, yöneticilere (onlar istemeden) zarar vereceği tespiti böylece çürütülmüş oluyor. Ancak bu tespitiyle başka bir tespite kapı aralıyor; o da şu: Çok katı yorumlandığında, her branş-sanatı, nesnesinin ya da hedefinin yararına yöneliktir; yoksa kişinin çıkarına değil. Bu, Platon’un felsefesine çok yakın bir düşüncedir. Gerçek bilge yanılmaz.</p>
				<p class="normal1"><sup class="calibre2">[<a href="001-672Devlet_split_007.html#footnote-200-27-backlink" id="footnote-200-27" name="footnote-200-27">27</a>]</sup> Kaptan ile dümenci arası bir konumu temsil ediyor. Gemi kaptanı olarak da düşünelim!</p>
				<p class="normal1"><sup class="calibre2">[<a href="001-672Devlet_split_007.html#footnote-200-28-backlink" id="footnote-200-28" name="footnote-200-28">28</a>]</sup> Platon, gençliğinde Herodikos’un hekimliğe verdiği yönü kastediyor. Herodikos sağlıklı vücudun güçlenmesi için beden eğitimi ve diyeti öneren kişidir; böylece hastalanmanın da önüne geçilebilecektir.</p>
				<p class="normal1"><sup class="calibre2">[<a href="001-672Devlet_split_007.html#footnote-200-29-backlink" id="footnote-200-29" name="footnote-200-29">29</a>]</sup> Buradaki “sanat” kavramının “ustalık”, yetkinlik anlamına yakınlığı, bağlamdan çıkıyor. Hekimlik, aşçılık sanatı, sanat olarak adalet, en iyi uzmanlık bilgisi vb.’dir. İçeriğine ters düşmez, şaşmaz etkinliktir. Kusursuz ve tamamlanmış bir şey olarak kendi kendine yeterlidir.</p>
				<p class="normal1"><sup class="calibre2">[<a href="001-672Devlet_split_007.html#footnote-200-30-backlink" id="footnote-200-30" name="footnote-200-30">30</a>]</sup> Sokrates burada ilk kez derin, ahlaki, sarsılmaz, hiçbir deneyiminin değiştiremeyeceği bir inancını dile getiriyor. Şimdiye kadar, “demek öyle?” tavrıyla bilmeyen, cahil biri gibiydi. Yavaş yavaş öğretmen kimliğine bürünüyor.</p>
				<p class="normal1"><sup class="calibre2">[<a href="001-672Devlet_split_007.html#footnote-200-31-backlink" id="footnote-200-31" name="footnote-200-31">31</a>]</sup> Bu konuda ileride yapılacak açıklamaların ilk adımı bu “iyiler devleti.”</p>
				<p class="normal1"><sup class="calibre2">[<a href="001-672Devlet_split_007.html#footnote-200-32-backlink" id="footnote-200-32" name="footnote-200-32">32</a>]</sup> Okur bu bölümde, adaletli (adil, haklı, doğru, dürüst, hakkaniyetten yana) olan ile bu özelliklerin tersini temsil eden kimsenin karşılaştırılmasına tanık oluyor. Giriş’te <span class="ideitalik">Politeia</span>’nın “adalet” (hukuk, adillik, doğruluk) ekseninde yayılmış bir metin olduğunu belirttik. Ancak çeviride, duruma göre yakın anlamlı tanımlamaları birbiri yerine ya da birlikte kullandık. Dilimizdeki öteki çevirilerde metin burada da “adalet” kavramına itibar etmeyip sıkça kaymış. Sokrates formel mantık içinde tutarlı, katı sofistik birkaç çıkarsama yapıyor; diyalog, diyalektik bir müsamereyi andırıyor biraz. Üstadın tespitleri gerçek hayattan destek bulacak türden değil; pratikten bakıldığında sallantılı çürütmeler bunlar. Örneğin, uzman, sanatını iyi bilen (adil, dürüst) kimsenin, meslektaşlarının önüne geçmek, onlardan daha avantajlı olmak istemeyeceğine bizi inandırmaya çalışıyor; bu kimsenin adil, dürüst kişiye göstermek isteyeceği tavır da pek inandırıcı sayılmaz; hele adil kişinin haksızlık eden kişiye göre daha önde, avantajlı olmak isteyeceği tespiti iyice düşündürücü; Sokrates, onun bu isteğini, sadece doğru davranışının ve avantajının farkında olması anlamında bir üstünlük isteği olarak yorumluyor. Ama metinde bu ilişkileri bulup çıkartmak çok zor. “Uzman, sanatının ehli” kişiyi, “iyi” ve “bilge” ile bir tutuşu da biraz cüretkâr, bu niteliklerin eşitlenmesi Yunan dilinin de katkısıyla mümkün oluyor biraz. Yunanca <span>αγαυóξ</span> (iyi becerikli, ustaca) <span>σοϕóξ</span> (bilge, anlayışlı, aklı başında) sözcüklerinin birbirleri yerine kullanılabilir oluşu, bu imkânı sağlıyor; ama gördüğümüz kadarıyla öteki Batı dillerine yapılan çevirilerde “durum karışıyor.” Adil kişi, işinin ehli usta, becerikli, bilge, anlayışlı ve iyi, erdemli belirteçleriyle kurulmuş bu “tartışmadan” bize kalan, adaaletsizliğin özünün değişmediği; onun bu niteliği temsil eden insanlara bile gerçekte bir yararı olmayacağı tespiti. Bu “eksen” kavram her adımda pratik hayatın gerçeğiyle biraz daha ilişkilendirilip son Kitap’larda adil insanın ödülü sorununa kadar açılacak. </p><p class="normal1"><sup class="calibre2">
				[<a href="001-672Devlet_split_007.html#footnote-200-33-backlink" id="footnote-200-33" name="footnote-200-33">33</a>]</sup> “Özel görev”: Bu tanıma göre her varlık kendisine düşen görevi yerine getirmek zorundadır. Adil, hakka, hukuka uyan kişinin “üzerine düşeni yapması” anlayışı, II. Kitap’ta (369 ve başka yerde) geliştirilip akıllı ruhun temel eğitimi olarak anlaşılacaktır.</p>
				<p class="normal1"><sup class="calibre2">[<a href="001-672Devlet_split_007.html#footnote-200-34-backlink" id="footnote-200-34" name="footnote-200-34">34</a>]</sup> I. Kitap’ı bitirirken burada biraz duralım. Sokrates, “ruhun becerisi ve yeteneği olarak onun adilliğini gösterip kabul ettik,” derken [350cd]’ye yollama yapıyor. Orada adalet, “adillik, haklılık “<span>αρετγ</span>” beceri, işinin ehli olma, çalışkanlık, kusursuzluk” olarak tanımlandı; ama bu özelliklerin ruh ile bağlantısı kurulmadan, genel bir tespit yapıldı. Şimdi ruhun bu özelliği araya sıkıştırılmış, ama bir nedeni var bunun. Platon şu ana kadar gerekli olan bir şeye bilerek değinmeden geçtiğimize işaret ediyor gibi; adaletin/hakkaniyetin asıl aktörünü, taşıyıcısını, yani ruhu, şimdilik, ileride konuşmak üzere bir yana bıraktığımızı hatırlatmış oluyor. Platon ayrıca “bir şeyi iyi icra etmek” (iyi sürdürmek) ile “iyi yaşamak” anlamına da gelen Yun. <span>εϖ πραττειυ </span>kavramını kullanıyor; biz “yapıp ettikleri” demeyi tercih ettik. Becerikli, yetenekli bir ruh, becerikli eylemler yapınca, becerikli (iyi, rahat, güzel) bir hayat sürer.</p>
				<p class="normal1"><sup class="calibre2">[<a href="001-672Devlet_split_007.html#footnote-200-35-backlink" id="footnote-200-35" name="footnote-200-35">35</a>]</sup> Bu son sözlerle diyalog Platon’un ilk dönem diyalogları gibi bir “aporie”, çaresizlik, ne yapacağını bilmezlik durumu çıkartıyor karşımıza; adaletsizliğin hiçbir zaman hakkaniyetten daha fayda getirici olmadığı biçimindeki “kapanış tespiti” bizzat Sokrates tarafından sallantılı hale getiriliyor. Çünkü bunun şartı, adaletin özünün, mahiyetinin doğru bilinmesidir; bu da “şu ana kadar” zaten yerine getirilmiş bir şart değildir. Ancak I. Kitap’ta adil, haksever bir hayat sürdürme sorunu gerek devlet gerekse birey düzleminde bütün genişliğiyle ortaya atılmış oluyor böylelikle. Cevap açık kaldığına göre de sonraki bölümleri beklemek durumundayız. Böylece bu ilk kitap bir giriş olma özelliğine de kavuşuyor.</p>
				<span class="idebold"><p class="normal1"><sup class="calibre2">[<a href="001-672Devlet_split_008.html#footnote-200-36-backlink" id="footnote-200-36" name="footnote-200-36">36</a>]</sup> (Kitap sonları ve başlarındaki numaralarda atlamalar var. Özgün metnin numara ve bölüm işaretlerine bağlı kaldık.)</p></span> Platon I. Kitap’ın bütün içindeki yerine yeniden parmak basıyor. Şimdi sıra adalet sorununu tartışıp bir sonuca vardırmaya geldi. Konuşmaların havası da artık anında değişecek, göreceğiz. Sokrates artık “demek öyle”, “bir bakalım” tarzında konuşan bilgisi kıt, bizi ilk kitabın sonunda olduğu gibi “boşlukta” bırakacak biri olmaktan çıkıyor şimdi. O artık, Platon’un, aristokrat gençliği temsil eden, kardeşlerinin ağzının içine baktıkları görmüş geçirmiş bir filozoftur. Bu gençlik ise ölçünün, ilkenin, değer normlarının zıvanasından çıktığı bir dönemde iyice pusulayı şaşırmış gibidir. Genç konuşma partnerleri, Thrasymakhos’tan farklı olarak bilgiye susamış, hakikati arayan, hedefe varmaya kararlı kimseler olarak çıkarlar karşımıza. Bu kitaptaki konuşmalarla birlikte “halkın” düşüncesinden filozofun ne olduğuna, salt inanma, kanaat getirme durumundan şaşmaz bilgiye uzanan bir yola gireceğiz.
				<p class="normal1"><sup class="calibre2">[<a href="001-672Devlet_split_008.html#footnote-200-37-backlink" id="footnote-200-37" name="footnote-200-37">37</a>]</sup> Burada sözü edilen, sahiplenmek istenilecek, salt kendisi için arzu edilecek şeylerin “sınıflandırılması” girişimi, bu haliyle Platon’da başka hiçbir yerde karşımıza çıkmaz ve felsefi bir anlamı, önemi de bulunmamaktadır. Sokrates’in seçtiği örnekler de bunu göstermeye yeterli; Stoacılar bunlar için “birbirinden farksız mallar/değerler” diyorlardı. Ancak sırf kendisi uğruna sevebileceğim o şey, o üst, yüksek değer bizi, ileride İdealar öğretisinde “en yüce iyi” kavramına kadar götürecektir.</p>
				<p class="normal1"><sup class="calibre2">[<a href="001-672Devlet_split_008.html#footnote-200-38-backlink" id="footnote-200-38" name="footnote-200-38">38</a>]</sup> Bu talep adalet konusundaki bütün inceleme boyunca kollanacak; ancak çok ileride [612a] adaletin getirilerine değinilecektir.</p>
				<p class="normal1"><sup class="calibre2">[<a href="001-672Devlet_split_008.html#footnote-200-39-backlink" id="footnote-200-39" name="footnote-200-39">39</a>]</sup> Aristoteles Nik. Eth. 1133b’de “orta” kavramını bambaşka anlamda kullanır. Burada “orta”, mecburen seçilmiş, ahlaki bakımdan nötr bir kaçış ya da çözüm noktasıyken, Aristoteles etiğinde “orta”, adil olanın ahlaki görevidir ve “erdemin”, iki aşırı ucun ortası olduğu anlayışıyla bütünleşir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-40-backlink" id="footnote-200-40" name="footnote-200-40">40</a>]</sup> Lidya (Lydia): Batı Anadolu’nun orta kesiminde antik bölge. Gediz (Hermos) ve Küçük Menderes (Kaystros) vadilerini içine alır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-41-backlink" id="footnote-200-41" name="footnote-200-41">41</a>]</sup> Gyges (ö. İÖ 648): İÖ 680-648 arasında Lidya kralı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-42-backlink" id="footnote-200-42" name="footnote-200-42">42</a>]</sup> Platon burada, efsaneden farklı, adı gene Gyges olan yaşlı bir adamdan söz ediyor. Heredot’tan (1.8-13) bağımsız olarak gerçek bir masalı sunuyor bize. Heredot’unkinde Kandaules’in karısını Gyges kralın arzusu üzerine çıplak görüyor. Kraliçe de ya kralı ya da kendini öldürürsün, diyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-43-backlink" id="footnote-200-43" name="footnote-200-43">43</a>]</sup> Aiskhylos’un <span class="ideitalik">Hepta</span>’sı kastediliyor. (<span class="ideitalik">Thebai’e Karşı Yediler</span>) Yunanlıların ilk büyük tragedya yazarının bu eseri, felsefi olmadığı halde, öz ile biçim, görünüş ile içerik, olma-haliyle oluş, öteki deyişle fenomenleşmiş hali arasındaki ilişkiye değinen metin olarak önemlidir. İnsanın dışıyla, biyolojik varlığıyla “içi” arasındaki birliktelik düşüncesi Yunan düşüncesi için temel bir sorun, bir karşıtlık sorunu olarak tayin edici önem taşıyordu. Bu düşünce Elea Okulu’nca kesin bir diyalektik anlayışına bağlı olarak varlık (olma-hali) ile “görünürdeki dünya” arasında aşılmaz bir karşıtlık düşüncesine taşınmış İonya düşünürlerinin materyalizmini aşarken, Platon’un İdealar ve bilgi öğretisinin önemli bir kaynağını oluşturmuştur.</p>
				<p class="normal1"><sup class="calibre2">[<a href="001-672Devlet_split_008.html#footnote-200-44-backlink" id="footnote-200-44" name="footnote-200-44">44</a>]</sup> Suçlanan adil kişi örneğinin, düzmece mahkemenin kurbanı Sokrates olduğu kesin. Ancak işkenceler ve “çarmıha gererek öldürme” Yunan köle hukukunun uygulamalarıdır.</p>
				<p class="normal1"><sup class="calibre2">[<a href="001-672Devlet_split_008.html#footnote-200-45-backlink" id="footnote-200-45" name="footnote-200-45">45</a>]</sup> Orpheus: Yunan mitolojisinde insanüstü müzik yetenekleri olan kahraman.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-46-backlink" id="footnote-200-46" name="footnote-200-46">46</a>]</sup> Orpheus ve Musaios, ozan Homeros. Platon burada <span class="ideitalik">Menon, Phaidros</span> ve <span class="ideitalik">İon</span>’da yaptığı gibi tanrısal esin kaynağına değinip tanrıları ozanların, yazarların kaynağı sayıyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-47-backlink" id="footnote-200-47" name="footnote-200-47">47</a>]</sup> Saldırganlığıyla ünlü Paroslu ozan (İÖ 7. yy.).</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-48-backlink" id="footnote-200-48" name="footnote-200-48">48</a>]</sup> Clubs: Aristokratların cemiyetleri Atina’da Peleponnesos Savaşları sırasında kurulmuş, Yunanistan’ın başka yerlerinde de önemli politik faaliyetlerde bulunmuşlardır. 1880’den itibaren Osmanlı Devleti’ne karşı faaliyet gösteren Hetâri Cemiyeti bu mirasın uzantısıdır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-49-backlink" id="footnote-200-49" name="footnote-200-49">49</a>]</sup> 
				Konuşmacı, yazar, dinleyici ya da okuyucu gibi sözel iletişimde 
				bulunanların eğitimiyle ilgili ilkeler. Başlangıçta hitabet (konuşma) sanatının kuramsal temelleriyle ilgili sistemli bir inceleme dalı olan retorik, eski Yunan ve Roma’da mahkemelerde savunma yapacak ya da halk önünde konuşacak hatiplerin eğitiminde kullanılırdı.</p><p class="normal1"><sup class="calibre2">[<a href="001-672Devlet_split_008.html#footnote-200-50-backlink" id="footnote-200-50" name="footnote-200-50">50</a>]</sup> Orpheus, Musaios ve Homeros. Platon burada tanrısal esini yani ilahi heyecanı edebiyatın kaynağı olarak anıyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-51-backlink" id="footnote-200-51" name="footnote-200-51">51</a>]</sup> Herhalde amcaları Kritias’ı kast ediyor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-52-backlink" id="footnote-200-52" name="footnote-200-52">52</a>]</sup> Yunanistan’ın Attika ilinde (nomós), Saron Körfezi kıyısındaki kent ve antik yerleşim bölgesi.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-53-backlink" id="footnote-200-53" name="footnote-200-53">53</a>]</sup> Düşüncesini temsil ettikleri Thrasymakhos.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-54-backlink" id="footnote-200-54" name="footnote-200-54">54</a>]</sup> Eleji: Şiirsel yanıp yakınma, ağıt.</p>
				<p class="normal1"><sup class="calibre2">[<a href="001-672Devlet_split_008.html#footnote-200-55-backlink" id="footnote-200-55" name="footnote-200-55">55</a>]</sup> “Bütün bir devlet”: Devletin, tek tek ruhlara karşılık gelen bir imge olduğu, insana özgü karakterlerle devlet biçimleri arasında mütekabiliyet (karşılıklı olma durumu) ilişkisi bulunduğu anlayışı ilk kez bu genişlikte karşımıza çıkıyor. I. Kitap’ta ilk kez yapılan bu benzetmenin [336a-338c] hücre çekirdeği <span class="ideitalik">Gorgias</span>’ta [507e] yatıyor. Orada ruhun düzeni, toplumla ilişkilendirilir. Daha kolay olandan daha zor olana gitme biçimindeki metodolojik adım, hocanın konuya esnek bir uyum sağlamasını gerektiriyor. Burada ele alınan konuyu (adaleti/hakkaniyeti, doğruluğu) çeşitli olgular üzerinden (tek tek insan; devlet üzerinden) kavramanın gerekli olduğu yerde, daha büyük olan nesne (devlet) tercih ediliyor. Şayet incelemenin konusu, soyutluğundan ötürü doğrudan bilgisine ulaşılmayan bir bilgi “objesi” ise daha somut, daha küçük, daha kuşatılabilir şeylerle karşılaştırılıp kavranılmaya çalışılmalıdır. Ama bu metodolojik yolla tersi durumlarda da karşılaşacağız; buralarda “daha karanlık”, belirsiz, daha soyut olanın kavranmasından başlanacak; kesin, dikkatli “bakıp” görmeyle olacak bu. Platon’un yöntemi katı değil hiçbir zaman ve pratiğe sırtını dönmüyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-56-backlink" id="footnote-200-56" name="footnote-200-56">56</a>]</sup> Atina toplumunda o dönemde dış ticaret büyük ölçüde takas (mübadele) yoluyla yapılıyordu.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-57-backlink" id="footnote-200-57" name="footnote-200-57">57</a>]</sup> Bir devlet doğurmak: Aristoteles’in de varlığın bilgisine götürücü en iyi yol olarak gördüğü bu düşünme yöntemi (Pol. 1252a) “genetik” tanım dediğimiz yöntemi ortaya koymuştur. Platon “doğuş/oluşum”dan gerçek tarihsel bir süreci ya da imkânı anlamaz. Bu önemli “gelişme” salt teorik tasarlanmıştır; ulaştıracağı nihai çözümden geri bakılarak yorumlanabilir. Bu soyut gelişme tasarımına Platon, tarihsel süreçler ve insan pratiğinden aldığı çok yerinde, somut örnekleri yerleştirir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-58-backlink" id="footnote-200-58" name="footnote-200-58">58</a>]</sup> İhtiyaçtan doğan devlet: Devletin ilk biçimi bir ihtiyaç devleti olarak tanımlanıyor. “Toplum Sözleşmesi” anlayışındaki gibi, zayıfın kendini güçlü karşısında koruması ihtiyacına dayalı bir kurumlaşma söz konusu değil. İnsanların yardımlaşma ihtiyacından doğan ideal bir devlet bu. İdeal devletin bu ilk biçimi, sonraki devletlerin inşasına temel oluşturmuş, organik bir bütün kurmuşsa, o zaman şimdiki polis devleti de doğal kökenli demektir. Bu bölümde “doğa” ve “ihtiyaç” kavramlarının sıklığına dikkat etmeliyiz.</p>
				<p class="normal1"><sup class="calibre2">[<a href="001-672Devlet_split_008.html#footnote-200-59-backlink" id="footnote-200-59" name="footnote-200-59">59</a>]</sup> Ortak kullanım: Herkesin birbiri için çalışması düşüncesi, adaletin, hakkaniyetin en temel tanımı olarak ileride de karşımıza çıkacaktır. Platon’un, eğitim/yetiştirme öğretisinin temelinde yatan, yaradılıştan, (doğadan) herkesin eşit olmadığı anlayışı burada “fiziksel” destek zorunluluğu bağlamında ortaya çıkıyor. Ama son tahlilde bireyler arasındaki doğal eşitliği ortadan kaldırmak devletin görevi olacaktır; aynen yurttaşlarından talep ettiği devlet görevlerinin yol açtığı eşitsizlikleri yok etmesi gibi. Platon bize gerçek bir devlet başlangıcı sunmadığı için bu “ilk düzlemde” karşımıza hemen usta bir çiftçi, mimar vb. çıkartabilmektedir; oysa bunlar tarihsel olarak gelişmiş bir toplumun uzmanlarıdır.</p>
				<p class="normal1"><sup class="calibre2">[<a href="001-672Devlet_split_008.html#footnote-200-60-backlink" id="footnote-200-60" name="footnote-200-60">60</a>]</sup> Yun. <span>υσµοζ</span> sözcüğüne ait olan <span>υσµοµα</span> sözcüğü, artık doğanın zemininin terk edildiğine işaret ediyor. Parayla birlikte sağlıklı bir devlet ister istemez bir kötülükle tanışmış oluyor. Para önce iç pazara hâkim, çünkü dış ticarette henüz mübadele geçerli. Küçük-büyük tüccar ayrımı ise antik Roma’ya geri gider (Bkz. Cicero).</p>
				<p class="normal1"><sup class="calibre2">[<a href="001-672Devlet_split_008.html#footnote-200-61-backlink" id="footnote-200-61" name="footnote-200-61">61</a>]</sup> Adalet ve adaletsizlik/haksızlık nerede?: Devlet tartışmasında, kitabın omurga kavramı <span class="ideitalik">adalet</span> ilk kez alabildiğine basit, o ilkel devlete uygun bir tanımla karşımıza çıkıyor: Adaletin (adaletsizliğin/haksızlığın) kaynağı insanların karşılıklı ihtiyaçlarıdır. Cevap, I. Kitap’takinden pek fazla, somut örnek getirmiyor. Ama ilerki çözümün çekirdeğini de oluşturuyor. Çünkü “Logos’a”, akla dayalı devlet organizasyonunun parçaları da birbiriyle uyumludur ve bu uyum adaleti içerir.</p>
				<p class="normal1"><sup class="calibre2">[<a href="001-672Devlet_split_008.html#footnote-200-62-backlink" id="footnote-200-62" name="footnote-200-62">62</a>]</sup> Platon’un mizahi tarzını sergileyen bu “huzurlu tabloda” hem Sokrates hem de onu tamamlayan Glaukon eti bile bile yok sayıyorlar; bu da şimdi göreceğimiz gibi Glaukon’un bir devleti “domuz” ile karşılaştırmasına imkân veriyor [372d]. Burada, o zamanlar yaygın olarak tartışılan “doğal devlete” yönelik bir ima mı var, söylemek zor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-63-backlink" id="footnote-200-63" name="footnote-200-63">63</a>]</sup> Mersin (dalları): Ege ve Akdeniz bölgesinde yetişen, yaprakları kokulu, maki türü bir ağaç.</p>
				<p class="normal1"><sup class="calibre2">[<a href="001-672Devlet_split_008.html#footnote-200-64-backlink" id="footnote-200-64" name="footnote-200-64">64</a>]</sup> Domuzlar devleti. Domuz en aptal hayvan sayılıyordu. Glaukon yüksek kültürün eksikliğine yollama yapıyor. Platon’un Sokrates aracılığıyla geri çevirdiği bu yargının karşısına “sağlıklı” devlet tanımını koyuyor. Bu tanım bizi mizahi bir üslupla devletin 2. biçimine yöneltiyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-65-backlink" id="footnote-200-65" name="footnote-200-65">65</a>]</sup> Gezgin, şarkı söyleyerek hikâyeler anlatan halk ozanları.</p>
				<p class="normal1"><sup class="calibre2">[<a href="001-672Devlet_split_008.html#footnote-200-66-backlink" id="footnote-200-66" name="footnote-200-66">66</a>]</sup> Bolluklar devleti ve savaş. Devletin 2. ilkel biçimi olan bu bolluk, zenginlik devleti, birincisinin karşıtı bir devlet imgesi değil, birincinin üstüne binen ikinci “kattır”; binmek zorundadır, çünkü o da insanların doğal yanından, yaradılışlarından kaynaklanmaktadır. Ancak 1. devlet örneğinde ihtiyaç (<span>χϕεια</span>) vurgulanıp dururken, burada itici güç açık seçik ifade edilmiyor, ancak ihtiyacın nesnelerinin sıralanmasından çıkartıyoruz bunu. (Sofalar, koltuklar), istek, arzu, dürtü (<span>επιυµια</span>), insanın ruhsal hayatındaki en derin duyguların katmanıdır. Platon burada “sağlıklı” devlet modelinin karşısına “kara tablo” oluşturan bir karşıtlık koymak istemiyor sadece; o da şu iki şeyden belli oluyor: Bir kere bütün kültürün kökeni burada yatıyor; kusursuz devlette vazgeçilmez bir temel unsur olarak karşımıza çıkacaktır kültür. Bu 2. kademe devlette karşımıza “savaş” olgusu çıkıyor; ancak bu aşama da ahlaki-töresel yönden değerlendirilmiyor; iyi mi kötü mü, sorusu bir yana bırakılıyor; dolayısıyla da savaş daha baştan olumsuz bir olgu olarak ilan edilmiyor; ileride devletin önemli unsurlarından olan “bekçiler” bakımından da geçerli bu.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-67-backlink" id="footnote-200-67" name="footnote-200-67">67</a>]</sup> Burada Glaukon bir Atinalı olarak bir yurttaşlar ordusunu kastediyor; Platon ise mesleği asker olanlardan kurulu bir orduyu düşünüyor; bu ordunun askerleri, “bekçiler”, Giriş’te de belirttiğimiz gibi, toplumun 2. üst sosyal kesiminden geliyorlar. Savaş zanaatının ya da sanatının güçlüklerini bize açıklayan Platon daha sonra “bekçilerin” eğitim ve yetiştirilmelerine geçecektir.</p>
				<p class="normal1"><sup class="calibre2">[<a href="001-672Devlet_split_008.html#footnote-200-68-backlink" id="footnote-200-68" name="footnote-200-68">68</a>]</sup> Burada gerek devletin inşası gerekse ruh için önemli bir kavram çıkıyor karşımıza. Yun. (<span>υυµοειδεξ</span>), öfkeli, hırslı kavramı, önemli (olumlu) bir özelliğe işaret ediyor. Devlette olumlu bir öğe olarak değerlendiriyor Platon bu özelliği. Ruhun bu bölümüne, Giriş yazısında da işaret ettiğimiz gibi onun ayrılmaz yeteneği “cesaret” ekleniyor: Bütün “erdemler” gibi önce kişinin doğal yaradılışı içinden türetilip kazanılması gereken özelliklerdir bunlar. Bugün modern insan, öfke/hırs/saldırganlık özelliğine olumlu rol atfedilmesini, insan ruhunun kendine özgü yanlarının hayvanlardan türetilmesini yadırgayabilir. Ancak Yunanlılar önceleri hayvan insan arasında radikal bir ayrım yapmadıkları gibi, bir asil, kendisinin, soylu bir hayvan olan av köpeği ya da süvari atıyla karşılaştırılmasından, onlara benzetilmekten gurur duyardı. Homeros’un Odysseus’unda Odysseus’un öfkesi bir dişi köpeğin kızgınlığına benzetilir. Dolayısıyla buradaki öfke, kızgınlık kavramının başlangıçta hayvan özelliğini yansıtırken sonradan insanlar için kullanılmış olması mümkündür.</p>
				<p class="normal1"><sup class="calibre2">[<a href="001-672Devlet_split_008.html#footnote-200-69-backlink" id="footnote-200-69" name="footnote-200-69">69</a>]</sup> İlk okuyuşta yadırgatıcı. Ama sözcüğün düz anlamıyla alınmalı. Bilgisini gittikçe derinleştirme itkisi altındaki insana benzetiyor. Öyleyse bu Platon’a göre bütün canlılarda “ebedi bir çaba” anlamında temel bir tavır-tutum.</p>
				<p class="normal1"><sup class="calibre2">[<a href="001-672Devlet_split_008.html#footnote-200-70-backlink" id="footnote-200-70" name="footnote-200-70">70</a>]</sup> Platon tartışılacak, anlatılacak konunun içeriğini ya da doğruluğunu, bu efsane benzetmesiyle zayıflatmış olmuyor elbette; ancak teoriyi ve eğitim/yetiştirme teorisi yapmayı “pratikten” ve resmi devlet görevinden ayırıyor [376e]. Önce “yetiştirme” ve “eğitim” gibi iki kavramın, bugün dilimizde az çok belirlediği kesin alanların handikaplarına işaret etmek gerekiyor: Salt uzmanlık bilgisini “eğitime”, “öğrenime”; genel anlamda sosyal, uyumlu bir bireyleşme sürecini de “yetiştirme” anlayışına bağlayan günümüz algısında gene de iç içe geçip duruyor. “Bekçilerin” hayatına bugün modern eğitim sisteminin izin verebileceğinden çok daha kapsamlı bu müdahale önerisi hem “yetiştirmeyi” hem de “eğitimi” (ve Platon Akademisi bir öğrenim kurumu olarak anlaşıldığında, “öğrenimi”) kapsıyor, diye düşünüyoruz. Kimileyin kavramlardan birini seçtik, kimileyin onları birlikte kullandık (Giriş’te olduğu gibi). VI. ve VII. Kitap’ta bekçi olarak eğitimden geçip yetişenlerin daha üst düzeydeki “felsefe” eğitimini anlatacak. Araya giren V. Kitap ise kadınların eğitimini ele alıyor. Tamamen devlet yükümlülüğündeki bu Platoncu eğitim/yetiştirme modeline, sonradan devlet teorilerinde sıkça dönülmüştür. Yunanca kavram (<span>µουσιχγ</span>) bütün entelektüel, zihinsel eğitimi içeriyor; müzik, edebiyat gibi. Platon önce, döneminde ihmal edilmiş zihinsel eğitime, ardından jimnastiğe yöneliyor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-71-backlink" id="footnote-200-71" name="footnote-200-71">71</a>]</sup> Buradan başlayarak “müzik” eğitimi çok önemli bir yetiştirme ayağını oluşturacak. Dar anlamda biz bugün bu kavramdan ne anlıyorsak onu kasteden bu sözcük geniş anlamda bütün zihinsel-manevi eğitimi kapsar.</p>
				<p class="normal1"><sup class="calibre2">[<a href="001-672Devlet_split_008.html#footnote-200-72-backlink" id="footnote-200-72" name="footnote-200-72">72</a>]</sup> Yunanca <span>µυυοξ</span> içeriği bakımından zor karşılanabilecek bir kavram. En başta tanrıların ortaya çıkışını ve etkilerini anlatan önemli bir bölüm içerir masallar; dolayısıyla da hakikat ile edebiyat arasında gidip gelen, kendilerine özgü bir değerleri vardır. Edebiyatçıların kendilerinden sonraki kuşaklara aktardıkları mitlerin gerçekliğine bunlar ne kadar çok inanmışlarsa, mitlerin karakteri de Hıristiyanlığın kutsal metnine o kadar çok yaklaşmıştır. Günümüz kültüründe de bu dini metinden seçilenler çocuklara okunuyor, anlatılmıyor mu? İşte bu mit (masal) yazarlarını daha çok peygamberlere benzetirsek, Platon düşüncesine belki daha kolay girebiliriz. Bunlar, edebiyat metninin çekirdeğine (mite, masala) bir hakikat yerleştirip okura ulaştırıyorlardı. Platon, edebiyatı insan aklının özerk, bağımsız bir yaratışı olarak görmüyordu kesinlikle. Yazar kişisel, yeni bir dünya yaratmaz, o ancak sahici, gerçek <span class="ideitalik">varlığın, olma-halinin</span> çok zayıf bir imgesini, kopyasını sunabilirdi. Platon bu konuya X. Kitap’ta geniş yer verecek.</p>
				<p class="normal1"><sup class="calibre2">[<a href="001-672Devlet_split_008.html#footnote-200-73-backlink" id="footnote-200-73" name="footnote-200-73">73</a>]</sup> Platon, Homeros ve Hesiodos’un ilahiyat anlayışını eleştirip bunları Pythagoras, Xenophanes ve Herakleitos ile bir kaba koyuyor. Daha önce kaleme aldığı <span class="ideitalik">Euthypron</span> diyaloğunda değindiği düşüncelere burada genişçe yer veriyor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-74-backlink" id="footnote-200-74" name="footnote-200-74">74</a>]</sup> Uranos: Yunan mitolojisinde gökyüzünü kişileştiren tanrıdır. Kronos ise Uranos (Gök) ile Gaia’nın (Yer) oğludur. Uranos’un eylemlerini Hesiodos <span class="ideitalik">Theogonie</span>’de anlatır. Uranos çocuklarına kötü davranınca en küçük oğlu Kronos annesi Gaia’nın yardımıyla onun erkeklik gücünü ortadan kaldırır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-75-backlink" id="footnote-200-75" name="footnote-200-75">75</a>]</sup> Giriş’te sözünü ettiğimiz Orpheus mistik cemaatinin sırları gibi gizli tutulmasını kastediyor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-76-backlink" id="footnote-200-76" name="footnote-200-76">76</a>]</sup> Besbelli ki Platon, babasını mahkemeye çıkarmak isteyen Sokrates’in oğlu Euthyphron’u kastediyor.</p>
				<p class="normal1"><sup class="calibre2">[<a href="001-672Devlet_split_008.html#footnote-200-77-backlink" id="footnote-200-77" name="footnote-200-77">77</a>]</sup> Yunan mitolojisinde Titan Kronos ile Rheia’nın kızlarından biri; Zeus’un kız kardeşi ve karısı. Olympos tanrılarının kraliçesi.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-78-backlink" id="footnote-200-78" name="footnote-200-78">78</a>]</sup> Zeus’un oğlu; demircilerin (dövmecilerin) tanrısı; Ares ve Afrodit’i zincire vuran da odur. Zayıf olduğu için doğumdan sonra denize atılmış Hephaistos annesine, üzerinden kalkamadığı bir sandalye yollar. Bu mitosun Alkalos, Sappho, Pindar vb. kimselerce kullanılması, yaygınlığının belirtisidir, kaldı ki denize/suya bırakılan çocuk “Musa” öyküsünün de bir varyasyonu. Platon burada “mitlerin yorumunda” alegorileri kullanan yöntemi reddediyor. Bu yöntemi, kendisinden önce özellikle Pythagorascılar kullanmışlardı.</p>
				<p class="normal1"><sup class="calibre2">[<a href="001-672Devlet_split_008.html#footnote-200-79-backlink" id="footnote-200-79" name="footnote-200-79">79</a>]</sup> “Burada şu an”: Platon X. Kitap’taki kapanış mitosuna işaret ediyor olabilir; çünkü orada kendi buluşu olma ihtimali yüksek bir mitosu anlatacak.</p>
				<p class="normal1"><sup class="calibre2">[<a href="001-672Devlet_split_008.html#footnote-200-80-backlink" id="footnote-200-80" name="footnote-200-80">80</a>]</sup> Athene, Zeus’un kendine verdiği görev üzerine bir Truvalı olan Pandaros’u cezbederek, onu her iki halk arasındaki anlaşmayı bozmaya ikna eder.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-81-backlink" id="footnote-200-81" name="footnote-200-81">81</a>]</sup> Themis: Yunan mitolojisinde adalet kavramının kişileştirilmiş biçimi, bilgelik ve öğüt tanrıçası; aynı zamanda tanrıların iradesinin yorumlayıcısı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-82-backlink" id="footnote-200-82" name="footnote-200-82">82</a>]</sup> Aiskhylos (İÖ 525/524-456/455): Eski Yunan tragedya şairi. Atina’nın yetiştirdiği üç büyük tragedya şairinden biri.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-83-backlink" id="footnote-200-83" name="footnote-200-83">83</a>]</sup> Platon’un verdiği bu bilgiler, elimize ulaşmamış Niobe tragedyasından. Bir papirüs kalıntısı, onun sözlerini bağlam içine koymamızı sağlıyor. Niobe’nin kocası tanrılara karşı suç işlemiştir; metindeki sözler, kadının buna tepkisi olarak yorumlanabilir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-84-backlink" id="footnote-200-84" name="footnote-200-84">84</a>]</sup> Mora Yarımadası olarak da bilinen Peloponnesoslular anlamında kullanılıyor.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-85-backlink" id="footnote-200-85" name="footnote-200-85">85</a>]</sup> Truvalılar (Troya): Çanakkale Boğazı’nın Ege Denizi’ne açıldığı noktanın biraz içerisindeki Hisarlık denen yerde bulunan Truva kentinde yaşayanlar.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-86-backlink" id="footnote-200-86" name="footnote-200-86">86</a>]</sup> Cezayı ıslah etmenin yolu olarak, dolayısıyla da insanın mutluluğunu kurucu bir önlem olarak gören Platon bu düşüncesini <span class="ideitalik">Gorgias</span>’ta ortaya atmıştır.</p>
				<p class="normal1"><sup class="calibre2">[<a href="001-672Devlet_split_008.html#footnote-200-87-backlink" id="footnote-200-87" name="footnote-200-87">87</a>]</sup> İkinci yasa. Platon birinci yasada tanrılara en yüce manevi değeri (iyiyi) özellik olarak atfetmişti; ama ileride iyi İdea’sını, varlığın en üst hali olarak açıklayacaktır. Tanrıların değişmezliği yasası da İdea’nın içindeki salt varoluşun ebediliği düşüncesiyle bağdaşmaktadır.</p>
				<p class="normal1"><sup class="calibre2">[<a href="001-672Devlet_split_008.html#footnote-200-88-backlink" id="footnote-200-88" name="footnote-200-88">88</a>]</sup> Yunan mitolojisinde yaşlı deniz adamı ve kâhin, deniz sürülerinin (örneğin yunusların) çobanı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-89-backlink" id="footnote-200-89" name="footnote-200-89">89</a>]</sup> Yunan mitolojisinde Gök Tanrısı Zeus ile Deniz Tanrısı Poseidon’un âşık oldukları Nereid (Homeros ona “gümüş ayaklı” der).</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-90-backlink" id="footnote-200-90" name="footnote-200-90">90</a>]</sup> Pelepones’in Argos bölgesindeki nehir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-91-backlink" id="footnote-200-91" name="footnote-200-91">91</a>]</sup> Homeros Hera’yı ve değişmelerini anlatır. Thetis ise kılık değiştirerek Peleus ile evlenmekten kurtulmayı dener.</p>
				<p class="normal1"><sup class="calibre2">[<a href="001-672Devlet_split_008.html#footnote-200-92-backlink" id="footnote-200-92" name="footnote-200-92">92</a>]</sup> Yunan mitolojisinde Mykenai ve Argos efsanevi kralı. Atreus ile karısı Aerope’nin oğlu ve Menelaos’un kardeşidir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-93-backlink" id="footnote-200-93" name="footnote-200-93">93</a>]</sup> Yunan mitolojisinde tanrıların en saygın ve en etkili olanlarından biri. Din ve kent yasalarını korur, geleceğe ait bilgisini ve babası Zeus’un isteklerini kâhinleri aracılığıyla insanlara bildirir.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-94-backlink" id="footnote-200-94" name="footnote-200-94">94</a>]</sup> Aiskhylos’un bize ulaşmamış bir tragedyasından.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_008.html#footnote-200-95-backlink" id="footnote-200-95" name="footnote-200-95">95</a>]</sup> Apollon’un lakabı. Phoibos, Yunanca’da “parlak” ya da “saf” anlamına geliyor.</p>
				<p class="normal1"><sup class="calibre2">[<a href="001-672Devlet_split_009.html#footnote-200-96-backlink" id="footnote-200-96" name="footnote-200-96">96</a>]</sup> Bu iki ırmak, yeraltı dünyasının çocukları korkutmakta kullanılan iki parçasıydı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_009.html#footnote-200-97-backlink" id="footnote-200-97" name="footnote-200-97">97</a>]</sup> Yunan mitolojisine göre Myrmidonların kralı ölümlü Peleus ile bir Nereus kızı olan deniz perisi Thetis’in oğlu. Akhilleus Truva (Troya) Savaşı’nda Agamemnon ordusunun en yiğit, en yakışıklı savaşçısıdır.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_009.html#footnote-200-98-backlink" id="footnote-200-98" name="footnote-200-98">98</a>]</sup> Yunan mitolojisinde son Truva (Troya) kralı.</p>
				<p class="dipnop-paragraf"/><p class="normal1"><sup class="calibre2">[<a href="001-672Devlet_split_009.html#footnote-200-99-backlink" id="footnote-200-99" name="footnote-200-99">99</a>]</sup> Zeus ile Bellerophontes’in kızı olan Laodameia’nın oğlu. Likya Prensi olan Sarpedon, Truva Savaşı’nda Yunanlı savaşçı Patroklos tarafından öldürülür.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-100-backlink" id="footnote-200-100" name="footnote-200-100">100</a>]</sup> Platon ağırbaşlı erkeğin kedere, karamsarlığa, derin üzüntüye boğulmayla kayıtsızlık, her şeye gülüp geçme arasında ölçülü ortayı tutturması gerektiğini hatırlatıyor. Doğru bir orta ölçüde, sevinç, coşku ve acı da yer alır. Bkz. [396e].</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-101-backlink" id="footnote-200-101" name="footnote-200-101">101</a>]</sup> Eski Yunan dininde ateş tanrısı.</p>
				<p class="normal1"><sup class="calibre2">[<a href="001-672Devlet_split_009.html#footnote-200-102-backlink" id="footnote-200-102" name="footnote-200-102">102</a>]</sup> Platon böylelikle <span class="ideitalik">Gorgias</span>’ta doğru bilgiye ulaşma kaygısı taşımayıp sadece doxa’yı, yani tanrının dünya üzerindeki hükümdarlığını hedefleyen retoriği, devlet tasarımı içine yerleştiriyor. İyinin, adaletin bilgisine sahip olan ve konuşma ustası (retorikçi) olan kimse retoriğin devletteki rolünü doğru kavrayabilir; yani gerektiğinde bir ilaç gibi dinleyicileri yanıltmak için de kullanabilir. Son yıllarda retorik, bizim politik dilimizde de sözü dolandırma, kandırma, gerçek mahiyeti gözleme vb. anlamda tam da bu Platoncu manasıyla(!) sık kullanılan bir kavram oldu.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-103-backlink" id="footnote-200-103" name="footnote-200-103">103</a>]</sup> Yunan mitolojisinde seksen Argos gemisinin komutanı. Truva Savaşı’nın en saygın önderlerinden.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-104-backlink" id="footnote-200-104" name="footnote-200-104">104</a>]</sup> Eski Yunan halklarından biri. Homeros’a göre Truva’yı kuşatanlar Danaolar ve Argoslularla birlikte Akhalardır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-105-backlink" id="footnote-200-105" name="footnote-200-105">105</a>]</sup> Eski Yunan mitolojisinde savaş tanrısı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-106-backlink" id="footnote-200-106" name="footnote-200-106">106</a>]</sup> Yunan mitolojisinde aşk ve güzellik tanrıçası..</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-107-backlink" id="footnote-200-107" name="footnote-200-107">107</a>]</sup> Buraya kadarki alıntılar neredeyse hep Homeros’un <span class="ideitalik">Odysseia</span>’sındandı; bu dizelerin Hesiodos’a ait olduğu söyleniyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-108-backlink" id="footnote-200-108" name="footnote-200-108">108</a>]</sup> Yunan mitolojisinde Tesalya’daki Hellas’ın kralı Amyntor’un oğlu.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-109-backlink" id="footnote-200-109" name="footnote-200-109">109</a>]</sup> Yunan mitolojisinde Truva Kralı Priamos ile Kraliçe Hekabe’nin en büyük kızı Andromakhe’nin kocası. Truva ordusunun en önemli savaşçısı..</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-110-backlink" id="footnote-200-110" name="footnote-200-110">110</a>]</sup> İlion önündeki Skamandros, yatağında çok sayıda ceset olan ırmak.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-111-backlink" id="footnote-200-111" name="footnote-200-111">111</a>]</sup> Akhilleus’un babası, memleketindeki nehirlerden biri olan Sperkheios’a, oğlunun geri dönmesi halinde saçlarını kesip suya atmayı vaat etmiştir.</p>
				<p class="normal1"><sup class="calibre2">[<a href="001-672Devlet_split_009.html#footnote-200-112-backlink" id="footnote-200-112" name="footnote-200-112">112</a>]</sup> Yunan kahramanı Akhilleus’un babası, Phthie kralı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-113-backlink" id="footnote-200-113" name="footnote-200-113">113</a>]</sup> Akhilleus’u terbiye eden Kentaurların en ünlüsü, en bilgili ve akıllısı. Baba tarafından tanrı soyundan geldiği için ölümsüzdü.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-114-backlink" id="footnote-200-114" name="footnote-200-114">114</a>]</sup> Yunan mitolojisinde deniz tanrısı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-115-backlink" id="footnote-200-115" name="footnote-200-115">115</a>]</sup> Theseus, Helena’yı kaçırır; bu kaçırma işinde kendisine yardım eden Peirithoos’la birlikte Attika’ya getirir, orada kardeşlerini kurtarırlar. Peirithoos, Theseus’un desteğiyle yeraltı dünyasından Persephone’u kaçırır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-116-backlink" id="footnote-200-116" name="footnote-200-116">116</a>]</sup> Edremit Körfezi’nin kuzeyinde Kaz Dağı’nın Yunanca adı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-117-backlink" id="footnote-200-117" name="footnote-200-117">117</a>]</sup> Daha önce de belirttiğimiz gibi günümüze ulaşmamış <span class="ideitalik">Niobe</span> adlı bir tragedyadan.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-118-backlink" id="footnote-200-118" name="footnote-200-118">118</a>]</sup> Yunanlılardan söz etmeyi Platon sonraya bırakıyor. X. Kitap’ta bu konuya dönme niyetini ima ediyor çünkü. Orada edebiyatın (tragedya ve komedinin) görevi konusuna son kez değinecektir Platon. Sokrates haksızlık yapan kişinin mutlu olacağı biçimindeki yanlış konuşmaları önlemek istediğinde, Adeimantos biraz aceleyle ona katılmıştı; çünkü adaletin üstünlüğünü ispatı henüz ortalarda yoktur.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-119-backlink" id="footnote-200-119" name="footnote-200-119">119</a>]</sup> Sokrates/Platon, burada kitabın omurgasını oluşturan “adalet” konusunda önemli tartışmalara hazırlıyor bizi.</p>
				<p class="normal1"><sup class="calibre2">[<a href="001-672Devlet_split_009.html#footnote-200-120-backlink" id="footnote-200-120" name="footnote-200-120">120</a>]</sup> Platon bu bölümü poetikanın (<span>λεξιξ</span>) biçimi üzerinden <span>µιµησιζ</span> kavramı üstüne kuruyor. Bu kavram üç kez farklı anlamlarıyla karşımıza çıkıyor. [373b]’de Platon sanatların hepsini dürtülerden, dolayısıyla taklit etme (mimesis) hazzından türetmişti. Gerçekliğin taklidi bütün edebiyatı kapsıyordu. Doğa’nın bütün sanat eserlerinin ideal modelini, taklit kaynağını oluşturduğu anlayışı Yunan düşüncesine hâkim genel anlayışı temsil eder ve Aristoteles <span class="ideitalik">Poetika</span>’nın 4. bölümünde taklit etmeyi çocuğun doğuştan getirdiği doğal bir dürtü/itki olarak tanımlar; taklit edilen nesnenin hazzı da bu dürtünün hedefidir. Buna gene doğal bir dürtü olan ikinci bir (doğal) sanat nedeni eklenir: Harmoni (ahenk) ve ritim yaratma dürtüsüdür bu ikinci doğal dürtü. Sadece Yunanlılara ve onlardan sonra Romalılara özgü olmayan bu “sanat anlayışı” antik çağın dünyayı “üstün ve önemli, harika güçlerin” ifadesi olarak görmesiyle açıklanabilir. Yani zaten dünya kendini insana bir “sanat eseri olarak” sunduğuna göre sanatçının yeni bir şey yaratması gerekmez, onu taklit edebilmesi yeter. Oysa şimdiki yerinde bu Yunanca kavram, içerik olarak farklı bir anlama geliyor. Adeimantos’un tereddüt ve yanlış anlamaları, Platon’un burada yeni bir “bilimsel” mıntıkaya adım attığını gösteriyor. Bu Yunanca sözcüğün burada sadece “biçim” anlamına geldiğini kabul edersek, yolumuz biraz açılacaktır. Bu “biçim”, kişilerin “söyleminin” (konuşmalarının) edebiyat metni içinde nasıl verilmesi gerektiğiyle ilgili ya da sınırlı bir “biçim” anlayışı. Bizim bugünkü dilbilgisinde buna “doğrudan” ya da “dolaylı” anlatım diyoruz. Ya doğrudan ağızdan çıktığı biçimiyle sözü vermek ya da başkasının ağzından o sözü dolaylı biçim içinden vermek. Homeros’un anlatısı hakkında <span class="ideitalik">İlyada</span>’ya çok geniş bir önsöz yazmış olan Azra Erhat, orada ‘ben’ anlatıcının hemen hiç kendini göstermediğini, böyle bir bölümün II. bölümün ortasından başlayıp 400 mısra boyunca sürdüğünü, ama bu bölümün metne sonradan eklenmiş olduğunu söylüyor. Erich Auerbach, hâlâ dilimize kazandıramadığımız “MİMESİS” <span class="ideitalik">Avrupa Edebiyatında Canlandırılmış Kültür</span> kitabının ilk bölümünde “retarde” dediği “geciktirici anlatımdan” söz ediyor ve çok ayrıntılı bir biçim incelemesi yapıyor. Homeros, sakin, geri dönüşlerle dinlendirilmiş bir anlatı sunuyor Auerbach’a göre. Platon buradan 3’e ayırıyor edebiyatı:</p>
				<p class="normal1"> 1) Drama/sahne oyunu: Söylemin aynen/dolaysız aktarımı.</p>
				<p class="normal1"> 2) Lirik/şiir: Anlatıcı “aktarım”. Özellikle mitolojik konulu koro şiirleri (şarkıları); yoksa bildik şiir değil.</p>
				<p class="normal1"> 3) Epik/destan: Karışık aktarım biçimi. Yer yer doğrudan, yer yer dolaylı.</p>
				<p class="normal1"> Platon’un kafasındaki şiir sadece “anlatıcı” şiirdir; bir başkasının söylemini/konuşmasını vermez; bu nedenle de “taklitçi” olmadığını söylüyor şiirin. Elbette bütün sanatların bir “taklit” olduğu düşüncesiyle bir çelişki gibi bu. Ama sadece “teknik” bir özelliğe işaret ettiği ölçüde, bir çelişki söz konusu olamaz. Aristoteles de poesi’yi <span class="ideitalik">anlatıcı</span> ve <span class="ideitalik">dramatik</span> olmak üzere <span class="ideitalik">Poetika</span>’sında iki taklit biçimine ayırır. Anlatı biçimlerini de sınıflandırıp edebiyatçının doğrudan kendisi olarak mı, yoksa bir “üçüncü” kişi üzerinden mi anlattığına göre de “anlatıcı taklit biçimi”ni kabul eder. Bu Platon’a bir karşı çıkma olmayıp edebiyat, taklit anlayışında bir gelişme ihtiyacının sonucudur.</p>
				<p class="normal1"> Ancak Aristoteles’ten farklı olarak Platon için salt teknik yan değil, bu taklitlerin, aktarımların, onu gerçekleştirenin “ethos”u (ahlakı/töresi/cemaat ilişkileri) üzerindeki etkisi de önemlidir (ethos kavramı için bkz. <span class="ideitalik">Etik</span>, derleyen Veysel Atayman, Donkişot Yayınları, 2005). Anlatıyı dinleyen ve oyunu oynayan kişinin (oyuncunun), söylemin aktarımı sırasında kendi ethos’u ile yazarın, yani (söylemin, anlatının, oyunun) içine yansımış varlığın ethos’u ile kurduğu ilişki belirleyicidir.</p>
				<p class="normal1">Yazar kendini en canlı, coşkulu haliyle şiirin, oyunun, anlatının içine yansıtır. Alımlayan ya da sahnede oynayan kişi, onun metni üzerinden bu ethos birlikteliğini kurar. Yapıt, alımlayanlar tarafından ne kadar safça, ne kadar doğrudan “yaşanırsa”, yazar/alımlayan ilişkisinde, ikincisinin birincisiyle “tekleşmesi” o kadar hakiki ve canlı olur. (Biraz saf, kendini kolay kaptıran bir seyircinin film karşısındaki durumuna benzer bir durum bu.) Platon bugün özdeşleşme, bütünleşme diyeceğimiz bu sürecin, pedagojinin temel sorunu olduğunu görmüş, eğitim ve yetiştirme konusundaki önemini kavramıştı. Bu ethos’tan, pathos’tan, yani coşku ve heyecandan bizi uzaklaştıran yapıt başarısızdır; çünkü içerikten bize ulaşması gereken, olup biteni “yaşama”, hissetme imkânı vermesi gereken yol, bir yapıt “entelektüelleştikçe” zorlaşır. Duygularımızı salt entelektüel düzlemde kavrayan bir yapıt, Platon’a göre başarısızdır; bunu kavrarsak Platon’un pedagoji kaygılarını da kavramış oluruz. Hakikati seven, aklı başında, ciddi insanlar olarak yetiştirilmelerini istediği devlet bekçileri için de edebiyata bu düşüncelere denk gelen talepler yöneltmesi anlaşılır bir şeydir.</p>
				<p class="normal1"> X. Kitap’ta ‘mimesis’, İdealar öğretisiyle birlikte tekrar karşımıza çıkacaktır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-121-backlink" id="footnote-200-121" name="footnote-200-121">121</a>]</sup> Agamemnon’un sevgilisi.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-122-backlink" id="footnote-200-122" name="footnote-200-122">122</a>]</sup> Dul kalan gelini Aerope ile evlendi ve bu ikinci evliliğinden Agamemnon ile Menelaos adlı iki oğluyla Anaksibia adında bir kızı oldu. Atreus, Pelops ile Hippodameia’nın oğludur.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-123-backlink" id="footnote-200-123" name="footnote-200-123">123</a>]</sup> İthaka: Odysseus’un yurdu olan ada.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-124-backlink" id="footnote-200-124" name="footnote-200-124">124</a>]</sup> İlyada örneğinde kalarak söyleyecek olursak, “Kral Agamemnon karşılık verdi, dedi ki:</p>
				<p class="normal1"> Tanrı’ya benzer Akhilleus, yiğitliğine yiğitsin ama beni kandıramazsın, boş yere saklama fikrini,</p>
				<p class="normal1"> (...)</p>
				<p class="normal1"> Şöyle bir yan baktı ayağıtez Akhilleus</p>
				<p class="normal1"> “Seni gidi edepsiz, çıkarına düşkün yürek!</p>
				<p class="normal1"> Senin sözlerini bir Akhalı’nın nasıl kaldırır içi?</p>
				<p class="normal1"> (...)</p>
				<p class="normal1"> Sokrates/Platon bu doğrudan söyleme örneklerini, (anlatıcının/yazarın) kendini, (yarattığı/anlattığı) kişilerin yerine koyması, onları taklit etmesi olarak yorumluyor. (Anlatıcının/yazarın) kendi ağzında bildirdiği durumlar ise bu durumda “taklit” olmuyor.</p>
				<p class="normal1"> Sokrates’in burada hem özetleyerek hem de (yazarın/ anlatıcının) ağzından dolaylı anlatım olarak verdiği bölümü Azra Erhat/A. Kadir çevirisinden özgün, dolaysız konuşma biçiminde aktarıp söylemek istediğini biraz daha somutlaştıralım:</p>
				<p class="normal1"> (Dolaylı):</p>
				<p class="normal1"> [Khryses kurtarmak için Akhaların elinden kızını bir yığın kurtulmalıkla gelmişti tezgiden gemilerine.</p>
				<p class="normal1">Elinde okçu tanrı Apollon’un şeritleri sarılı altın değneği, bir bir yalvarıyor tekmil Akhalara, daha çok, orduları dizen iki Atreusoğluna yakarıyordu:</p>
				<p class="normal1"> (Dolaysız):</p>
				<p class="normal1">Bu bölüm dolaylı anlatım bölümü, izleyen 6 dize dolaysız, Platon’un deyişiyle Homeros kendini “Khryses”in yerine koyuyor.</p>
				<p class="normal1"> “Güzel dizlikli Akhalar, Atreusoğulları,</p>
				<p class="normal1"> Olympos’taki yüce tanrılardan dilerim,</p>
				<p class="normal1"> Priamos’un ilini yerle bir edesiniz, sonra sağ salim dönesiniz evinize.</p>
				<p class="normal1"> Alın bu kurtulmalıkları, kızımı verin bana, korkun Zeus’un oğlu Apollon’dan, sayın onu.”</p>
				<p class="normal1"> (Dolaylı):</p>
				<p class="normal1"> Tekmil Akhalar bağrıştılar bir ağızdan:</p>
				<p class="normal1"> Alınsın değerli kurtulmalıklar, duacıya saygı gerek.</p>
				<p class="normal1"> Ama Atreusoğlu Agamemnon’un gönlünce değildi bu; tersleyip kovdu onu, şöyle buyurdu:</p>
				<p class="normal1"> (Dolaysız):</p>
				<p class="normal1"> “Bir daha sakın görmeyeyim, ihtiyar, şu koca karınlı gemilerin yanında seni, haydi kır boynunu, düşmesin buralara yolun, yoksa ne değneğinden hayır görürsün, ne de şeritlerinden tanrının.</p>
				<p class="normal1"> Şurdan şuraya bırakmam kızını, orda, Argos’ta, yurdundan uzak, tezgâhına gide gele, yatağıma gire çıka, benim yuvamda kocayacak.</p>
				<p class="normal1"> Kızdırma kafamı, kendi canını düşün, dön evine.”</p>
				<p class="normal1"> (Dolaylı):</p>
				<p class="normal1"> Böyle deyince o, ihtiyarın korku düştü içine, sesini çıkarmadı, eğdi boynunu, yürüdü uğuldayan denizin kıyıları boyunca.</p>
				<p class="normal1"> Gitti uzakta bir yerde yakardı durdu yüce Apollon’a, güzel saçlı Leto’nun doğurduğu:</p>
				<p class="normal1"> (...)</p>
				<p class="normal1"> (Dolaysız):</p>
				<p class="normal1"> “Ey Khryses’i, kutsal Killa’yı koruyan, gümüş yaylı,</p>
				<p class="normal1"> Tenedos’un güçlü kralı, Smintheus, dinle beni, bir gün sana yaraşır bir tapınak yaptıysam, boğaların, keçilerin yağlı butlarını yaktıysam senin uğruna,M şu dileğimi tezelden yerine getiriver.</p>
				<p class="normal2"> İlyada, Birinci Bölüm, 13-40.</p>
				<p class="normal1"><sup class="calibre2">[<a href="001-672Devlet_split_009.html#footnote-200-125-backlink" id="footnote-200-125" name="footnote-200-125">125</a>]</sup> Ozanın ‘ben’ anlatıcı olarak doğrudan “söylediğini kastediyor olmak!”</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-126-backlink" id="footnote-200-126" name="footnote-200-126">126</a>]</sup> Diyonisos kültü ilahileri tarzı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-127-backlink" id="footnote-200-127" name="footnote-200-127">127</a>]</sup> Fazlasıyla renkli bir taklit edebiyata karşı bu ilk argüman, insanların, yapabilecekleri en iyi işi hedef almaları ilkesine dayanıyor (bkz. 370c). Bu ilkenin iyice uca götürülmesi, Platon’un evrenselliği düşünüldüğünde, bizzat onun kendisini inkâr etmesi gibi trajik bir sonuca götürmekle kalmıyor, onun <span class="ideitalik">Şölen (Symposium)</span> gibi diyaloglarındaki görüşlerle de çelişiyor. Örneğin burada iyi bir tragedya yazarının iyi bir komedi yazarı da olabileceğini inkâr ederken, <span class="ideitalik">Şölen</span>’de 
				kusursuz bir edebiyatçının her iki türe de hâkim olmasını talep eder. Ama belki bu çelişki, daha üst bir düzlemde aşılır türdendir. Burada, dikkat edersek, “ilkesel” tezler var ve pratikten çok zihinsel düzlemde bir değerlendirme bu. Platon’da, devletin yapısını belirleyen “uzmanlık”, hayattan örneklerle temellendirilirken, devlet adamının (ilkece) sadece devlet işiyle uğraşması talep ediliyor. Haklı sayılabilecek bu ilke, gene de olumsuz sonuçları bir yana bırakılarak öne çıkartılıyor. Platon’a göre güzelin ruhuyla yetişmiş olan [403a], bu olumsuzlukları aşmayı bilecektir. <span class="ideitalik">Şölen</span>’de ise Sokrates, komediyle tragedyayı aynı kavramın türevleri olarak görür; marangozun, gemi zanaatkârının ticaret ve savaş gemileri yapabilmesi örneğindeki gibi.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-128-backlink" id="footnote-200-128" name="footnote-200-128">128</a>]</sup> Kendilerinin ya da başkalarının hikâyelerini anlatan gezgin halk şarkıcıları.</p>
				<p class="normal1"><sup class="calibre2">[<a href="001-672Devlet_split_009.html#footnote-200-129-backlink" id="footnote-200-129" name="footnote-200-129">129</a>]</sup> Platon burada dramatik edebiyata karşı çıkma gerekçesinin 2. argümanını sunuyor: “Taklit”, oyunda canlandırılan konunun, özdeşleşme sonucu karakteri etkilemesine yol açar. Bu anlayışın da yaşanan hayatta karşılığı bulunmaktadır. Thespis ile Solon arasındaki münakaşa, bunun bilinen bir örneğidir. Thespis, niçin öyle yalan söylediği sorusuna, şaka olsun diye cevabını verince Solon sinirlenerek: “Bu şakayı övecek olursak, çok geçmeden gündelik ilişkilerimizde de karşımıza çıkacaktır,” der.</p>
				<p class="normal1"><sup class="calibre2">[<a href="001-672Devlet_split_009.html#footnote-200-130-backlink" id="footnote-200-130" name="footnote-200-130">130</a>]</sup> Gemilerde kürek çeken tutsak veya hükümlü.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-131-backlink" id="footnote-200-131" name="footnote-200-131">131</a>]</sup> Kimi akıl hastalarında rastlandığı için, Platon hayvan seslerinin taklit edilmesine de karşı çıkıyor.</p>
				<p class="normal1"><sup class="calibre2">[<a href="001-672Devlet_split_009.html#footnote-200-132-backlink" id="footnote-200-132" name="footnote-200-132">132</a>]</sup> İlerideki müzikle ilgili açıklamaya hazırlıyor Platon bizi.</p>
				<p class="normal1"><sup class="calibre2">[<a href="001-672Devlet_split_009.html#footnote-200-133-backlink" id="footnote-200-133" name="footnote-200-133">133</a>]</sup> “Makam” diye çevirdiğimiz sözcük, Platon’da harmoni/ ahenk/uyum ve melodi anlamlarına geliyor; şarkıda tiz ve bas seslerin birleşme düzenini anlıyor Platon.</p>
				<p class="normal1"><sup class="calibre2">[<a href="001-672Devlet_split_009.html#footnote-200-134-backlink" id="footnote-200-134" name="footnote-200-134">134</a>]</sup> Platon’un müzik anlayışına değinmeden bu kavram karmaşasının içinden çıkmak zor. Platon mutlak (salt) müziğe karşı. Metni (sözü), melodiyi ve ritmi birleştirince, ethos’a mümkün olan en büyük etki gerçekleşir. Müzik, şarkıyla söylenen ve dansla eşlik edilen sözdür. Oldum olası dindar bir kült toplumu olan Atina’daki yeri bu bağlam içinde anlaşılmalıdır. Müziğin geleneksel çizgiden sapan her dönüşümü, her yeniliği dinsel ve politik eski temelinin de değişmesi demekti; öyleyse müzik devrimi dinsel ve politik devrim demektir [424c]. Böyle baktığımızda, bizim anladığımız anlamda bir ilerleme, en iyi devlette bile mümkün olamaz. Platon’un ideali binlerce yıldan beri değişmeden kalmış Mısır müziğiydi. Müziğin ethos’a etkisi konusundaysa Yunanlılar hemfikirdi. Platon burada Perikles’in arkadaşı Damon’un fikirlerini savunuyor. Herhalde elinde onun yazılı bir metni bulunmaktaydı. Platon ise müziği Damon’un öğrencisinden öğrenmişti.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-135-backlink" id="footnote-200-135" name="footnote-200-135">135</a>]</sup> Yunanlılar başlıca 3 makam (melodi/ahenk türü) tanıyorlardı:</p>
				<p class="normal1"> Dor: mifa sol la / si do’ re’ mi’;</p>
				<p class="normal1"> Frigya: re mifa sol / la sido’ re’;</p>
				<p class="normal1"> Lydia: do re mifa / sol la si/do;</p>
				<p class="normal1"> bunların varyasyonlarıyla da Hipodorik (sintono lidik); Hiperdonik (miksolidik); Hipolidik (gevşek lidik) ve Hiperlidik ve Hipofrigik (gevşek ionik) yan makamlar oluşmuştu. Aristoteles, Platon’un <span class="ideitalik">Devlet</span>’te Sokrates’in ağzından Dor(ik) makamın yanı sıra bir tek Frigya makamına olumlu bakmasını eleştirir.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-136-backlink" id="footnote-200-136" name="footnote-200-136">136</a>]</sup> Frigya (İÖ 750-300): Anadolu’da antik bölge. Bugünkü Ankara, Afyonkarahisar, Eskişehir, Konya, Isparta, Burdur illerinin kuzeyi; Kütahya’nın batısını içine alır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-137-backlink" id="footnote-200-137" name="footnote-200-137">137</a>]</sup> Yunan telli sazları 7, sonra 8 ve Platon’un dostu besteci Timethos döneminde 11 telliydi.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-138-backlink" id="footnote-200-138" name="footnote-200-138">138</a>]</sup> Lyra (lir) kithara’ya göre daha küçük olan ve özel kullanımda tercih edilen saz; kithara, büyük ve genel dinletiye elverişli; syrinx, yan yana 7-9 kavaldan oluşuyor; panflüte benzeyen üflemeli bir çalgı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-139-backlink" id="footnote-200-139" name="footnote-200-139">139</a>]</sup> Marsyas: Phyrgialı bir kır tanrısı veya Çine Çayı’nın ruhu. Çine Çayı’nın eski adı da Marsyas’tır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-140-backlink" id="footnote-200-140" name="footnote-200-140">140</a>]</sup> Anadolu nefesli sazlarıyla Hellenistik kithara müziği arasındaki çekişmenin ifadesi. Apollon ile Marsyas arasındaki mitolojik dövüş, nefesli saz ile telli saz arasındaki çekişmeyi yanıtlıyor.</p>
				<p class="normal1"><sup class="calibre2">[<a href="001-672Devlet_split_009.html#footnote-200-141-backlink" id="footnote-200-141" name="footnote-200-141">141</a>]</sup> Bu oldukça kafa karıştırıcı “müzik” bölümünün önemi, eğitimle ilişkisinde ortaya çıkıyor bizim için, yoksa İlk Çağ müziği konusunda ayrıntılar içeren bir desteğe ihtiyacımız var, onu burada ele almak imkânsız zaten. Ayrıntıları bırakıp okuru sıkmayacak açıklamalar yapmaya çalışıyoruz. Ritmin (Rhythmus) önceleri akışı, uyumlu hareketi belirtmeyip tavır, biçim, hareketin içindeki sabit, değişmez yan anlamına geldiğini hatırlatmalıyız. Ritim kavramının müzik alanına sonradan uygulandığı ve melodinin kademelenmesi, yapısının ahenkli kurulması anlamına geldiğini öğreniyoruz. Demek ki “ritim” bütünü düzenleyici bir “ilke”; öyleyse eğitim aracı olarak kullanılmaya çok elverişli.</p>
				<p class="normal1"><sup class="calibre2">[<a href="001-672Devlet_split_009.html#footnote-200-142-backlink" id="footnote-200-142" name="footnote-200-142">142</a>]</sup> Burada “güzel ve kusursuz” sözcükleriyle karşıladığımız Yunanca kavram eski Yunancada “soyluya özgü düşünme tarzı” anlamına geliyor ve bedenin fiziki güzelliğiyle erkekçe-cesur tutum ve tavrı ifade ediyordu. Zamanla bu eski eğitim ideali kavramı “soylu”, “daha iyi olan” anlamına gelmeye başladı. Platon ise “soylu” ve “daha iyi” kavramlarını ahlaksal-zihinsel boyutta derinleştirmeye <span class="ideitalik">Charmides</span>’te başlar. “Güzellik”, beden ve ruhun güzelliğidir, “beceriklilik”, (erdem) “yetenek”, karakterin kuvveti ve aynı zamanda fiziki beceriklilik, çalışkanlıktır. Buradaki kavramlar, (“genel”, yetenekli) “iyi” kavramının en üst İdea’sıyla birleşir. Okur bu kavramsal alanları zihninde yerine göre harekete geçirecektir. Ancak çeviride bunları bire bir “kavramlaştırmak” imkânsızdır.</p>
				<p class="normal1"><sup class="calibre2">[<a href="001-672Devlet_split_009.html#footnote-200-143-backlink" id="footnote-200-143" name="footnote-200-143">143</a>]</sup> Platon “<span>ειδη</span>” diyor; “İdea” anlamına gelen sözcüğün aynısı. Ancak ‘İdealar’ şeylerin içinde değil “üzerinde” yer alıyorlar. İleride Platon felsefesinin, Giriş’ten de bildiğimiz gibi temel kavramı olacak “İdea” burada ilk kez biraz farklı bir düzlemde karşımıza çıkıyor: Her şeyin temelindeki “biçim” İdea, her şeyin üzerindeki nihai soyut ilke (biçim) olarak anlaşılacak. Platon’un, eğitim öğretisinin salt entelektüel bir yapısı olmadığını da görüyoruz: En yüksek eğitim hedefine, ideali olan “iyi”ye ulaşabilmemiz için, onun önce bizim parçamız olması gerekiyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-144-backlink" id="footnote-200-144" name="footnote-200-144">144</a>]</sup> Platon ruhun soyluluğunu ve onunla bir ahenk kuran dış biçim arasındaki ilişkiyi değerlendirirken Platoncu “Kalokagathia” anlayışının ideal durumu karşımıza çıkıyor. Elbette salt ruh soyluluğu, salt güzel dış biçiminden çok daha değerlidir. </p>
				<p class="normal1">Glaukon’un Sokrates’e yönelttiği itirazı Platon, “anlıyorum, senin sevdiğin böyle kimseler vardı” derken, ince, kişiliğini ilgilendiren bir ima yapıyor. Aslında “sevgililerin” diye çevirmek yerinde olacak. Platon’un, bilge, aydın kişinin, ruh değil de beden zafiyeti bulunan insanı sevebileceği düşüncesi <span class="ideitalik">Şölen</span>’de de geçmişti. Burada karşımıza oğlan çocuklarına (delikanlılara) duyulan aşkın/eğilimin bir ipucu çıkıyor. Platon bu tür ilişkiye karşı değil, sadece yerli yerine oturtuyor onu. Konuya burada şöyle bir değiniyor Platon; çünkü önceki diyaloglarında Yunan erotiğinin temel sorunu olan “oğlancılık” üzerinde uzun uzadıya durur. Gençlik diyaloğu <span class="ideitalik">Charmides</span>’te, Sokrates’in ağzından bedenin, vücudun ve ruhun güzelliklerinin uyumunu talep eder. <span class="ideitalik">Lysias</span>’ta ise aşk diyaloğu, erdeme ve devlete giden yol olarak sunulur ve aşk kendi haz ilkesinin ötesinde bir amaç ile bütünleşir; <span class="ideitalik">Şölen</span>’de ise artık “güzelin İdea’sı” içinde ele alınır konu.</p><p class="normal1"><sup class="calibre2">[<a href="001-672Devlet_split_009.html#footnote-200-145-backlink" id="footnote-200-145" name="footnote-200-145">145</a>]</sup> Hellespontos (Helle denizi demektir): Çanakkale Boğazı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-146-backlink" id="footnote-200-146" name="footnote-200-146">146</a>]</sup> Kahramanlar, destanlar dönemi ve sonrası “balık”, temel besin olarak görülmüyordu. Çok gerekmedikçe yenmezdi balık. Bunda, Yunanlıların denizi pek iyi tanımamalarının payı büyüktü. Platon döneminde balık bir halk besiniydi. Komedi yazarı Eubulos’tan kalma bir fragmente göre ise (İÖ 4.yy) balık yememek kültürsüzlüğün belirtisiydi. Platon kendi döneminin pisboğazlığı eleştirip günde iki öğün resmi devlet yenmesini bir yozlaşma nedeni olarak görüyor. (7. Mektup, 326b); “modern” müziğin yozlaşması neyse, bedensel karşılığı da bu pisboğazlıktır.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-147-backlink" id="footnote-200-147" name="footnote-200-147">147</a>]</sup> Mora Yarımadası’yla Yunanistan anakarasını birleştiren bölge.</p>
				<p class="normal1"><sup class="calibre2">[<a href="001-672Devlet_split_009.html#footnote-200-148-backlink" id="footnote-200-148" name="footnote-200-148">148</a>]</sup> Platon doktor ve yargıçlar konusunda [410a]’ya kadar süren bir tartışma başlatıyor. Yozlaşmalardan sıkça söz ettiği bu bölümde bu konuya girmesi de anlaşılır bir şey. Yanlış beslenme, hastalığa yol açtığı gibi hekimler de yangına körükle gitmektedirler. Hasta bedene yanlış eğitilmiş, hasta ruh denk düşer. Hastalıklar en sağlıklı olanlara bile musallat olabilir; ama yanlış eğitilmemiş ruh/zihin yargıca ihtiyaç duymaz. Öyleyse ideal devlette hekim hâlâ olacaktır, ama yargıca ihtiyaç olmamalıdır; sağlıklı ruh/zihin haksızlık yapmaz. <span class="ideitalik">Gorgias</span>’ta geliştirdiği bilim sisteminde şu ayrımı yapar Platon:</p>
				<p class="normal1"> Beden                               Ruh</p>
				<p class="normal1"> Sağlıklı beden (jimnastik)   – Sağlıklı ruh: yasama</p>
				<p class="normal1"> Hasta beden (hekimlik)      – Hasta ruh: hukukun uygulanması</p>
				<p class="normal1"> Demek ki bilimler hem iyileştirici hem de prelaktif, yani önleyicidir. <span class="ideitalik">Devlet</span>’te yasama yoktur; onun yerine, yasaları lüzumsuz kılan müzik eğitimi geçmiştir. <span class="ideitalik">Nomothesie</span> (yasama) ile müzik arasındaki yakınlık Yunanlılara yabancı değildi; hem “yasa” hem de müzik “cümlesi” anlamına geliyordu.</p>
				<p class="normal1"><sup class="calibre2">[<a href="001-672Devlet_split_009.html#footnote-200-149-backlink" id="footnote-200-149" name="footnote-200-149">149</a>]</sup> Sağlık, hekimlik tanrısı.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-150-backlink" id="footnote-200-150" name="footnote-200-150">150</a>]</sup> Patraslı bir yiğit; Poseidon’un oğlu olduğu da söyleniyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-151-backlink" id="footnote-200-151" name="footnote-200-151">151</a>]</sup> Platon yanılmış olmalı. Eldeki metne göre Hekamed’in iksirini yaralı Eurypylos değil de Machaon içer.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-152-backlink" id="footnote-200-152" name="footnote-200-152">152</a>]</sup>  Platon devrinde beden öğretmeni ve hekim olan Herodikos, Sokrates’in benimsediği geleneksel diyet yöntemini aşırı uca götürmüştür.</p>
				<p class="normal1"><sup class="calibre2">[<a href="001-672Devlet_split_009.html#footnote-200-153-backlink" id="footnote-200-153" name="footnote-200-153">153</a>]</sup> Milet’li ozan (İÖ 505-407).</p>
				<p class="normal1"><sup class="calibre2">[<a href="001-672Devlet_split_009.html#footnote-200-154-backlink" id="footnote-200-154" name="footnote-200-154">154</a>]</sup> Menelaos: Yunan efsanesine göre Agamemnon’un kardeşi; Helena’nın kocası. Karısını Truvalı Paris’in kaçırması o ünlü savaşa neden oldu.</p>
				<p class="normal1"><sup class="calibre2">[<a href="001-672Devlet_split_009.html#footnote-200-155-backlink" id="footnote-200-155" name="footnote-200-155">155</a>]</sup> Frigya’nın efsanevi kralı. “Eşek kulaklı” Midas olarak tanınıyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-156-backlink" id="footnote-200-156" name="footnote-200-156">156</a>]</sup> Pindaros: Ünlü koro şairi.</p>
				<p class="normal1"><sup class="calibre2">[<a href="001-672Devlet_split_009.html#footnote-200-157-backlink" id="footnote-200-157" name="footnote-200-157">157</a>]</sup> Platon, bugün bile hâlâ yaygın olan, beden eğitiminin (jimnastiğin) bedenimize, yani fiziksel yanımıza, müzik eğitiminin ise ruhumuza faydalı olduğu yolundaki kanaati geri çeviriyor. Burada bir kez daha Platon diyaloglarının düşünce benimsetme yöntemiyle karşılaşıyoruz; [376e]’de müzik ve beden eğitimini ele alırken Sokrates’in ağzından yerleşik anlayışı tanıtmıştı; şimdi okura kendi görüşünü onaylatıyor.</p>
				<p class="normal1"><sup class="calibre2">[<a href="001-672Devlet_split_009.html#footnote-200-158-backlink" id="footnote-200-158" name="footnote-200-158">158</a>]</sup> [375a]’da bekçilerin eğitim ve yetiştirilmesi kaygısıyla başlayan bir bölüm burada tamamlanmış oluyor. En üst düzey ahengin sağlanmasıydı amaç; öfkeli, gözüpek–cesur yan ile ağırbaşlı, akıllı, dikkatli, ölçülü–bilgeyan arasındaki ahenkti bu ve “mantık/akıl” devreye girmeden bu iki kutba ayrılmış ruh güçleri uyum içine girmeliydiler. Köpek örneği, bir canlının içinde, aşırı kızgın ile yumuşak yanın bir arada bulunduğunun kanıtı olarak sunulmuştu. Bu doğal yanı bilinçli olarak desteklemek için yürünmesi gereken yollar vardı. Platon <span class="ideitalik">Yasalar</span>’da evlenmeyi de aynı bakış açısından ele alır. Atılgan, kanı beynine sıçramaya yatkın olduğunu bilen erkek, hali vakti yerinde ailelere damat olmaya bakmalıdır. (Tabii tersi de geçerli.) Hakiki Helenistik düşünme geleneğine bağlı bu anlayış, bedenle ruh arasındaki bu uyum arayışı, Platon’un 80 yaşında dünyaya bıraktığı vasiyetidir (<span class="ideitalik">Yasalar</span>).</p>
				<p class="normal1"/><p class="normal1"><sup class="calibre2">[<a href="001-672Devlet_split_009.html#footnote-200-159-backlink" id="footnote-200-159" name="footnote-200-159">159</a>]</sup> Platon’un kastettiği yol gösterici, bir tür “eğitim/talim-terbiye bakanı” gibi bir yöneticidir. Eğitim idealini eksiksiz gerçekleştirmesi gereken bu kişi hakkında gene <span class="ideitalik">Yasalar</span>’da geniş bilgi verir. Eğitimin, yetiştirmenin önemi, bu resmi makama en iyi yurttaşların atanmasını gerektirmektedir. Platon bizi, bekçi ve yöneticilerin seçimine bundan sonra yöneltir. Müzik eğitimi bağlamında “felsefeye” değinmesi de teknik bir hazırlık. Bunu hatırlatmak yerinde olur. VI. ve VII. Kitap’ta enikonu felsefe üzerinde durulacaktır. Jimnastikle müziği en iyi bağdaştıran kimse, kusursuz biri olarak müzik üzerinden felsefe konusunda da eğitilmelidir.</p><p class="normal1"><sup class="calibre2">[<a href="001-672Devlet_split_009.html#footnote-200-160-backlink" id="footnote-200-160" name="footnote-200-160">160</a>]</sup> Eleyip seçmek: Platon doğal karakterin kişiden kişiye değiştiğini ve en iyi eğitimin bile bu farklılıklardan tek bir ortak karakter çıkartamayacağını hesaba katıyor. Altın, gümüş karakterli kişiler arasından bile sınayarak seçim yapmak bu nedenle şart ona göre. Sınav, ikna ve etkilenme karşısında kişinin tutarlılığını ve sağlamlığını ölçmelidir.</p>
				<p class="normal1"><sup class="calibre2">[<a href="001-672Devlet_split_009.html#footnote-200-161-backlink" id="footnote-200-161" name="footnote-200-161">161</a>]</sup> Platon, bekçilerin oluşturduğu 2. sosyal katmandan 3. bir basamak türetmiş oluyor; tamamlanmış, eksiksiz asıl bekçi, sonraki filozof adayıdır artık. Bekçilerle yardımcılarını ayırıyor Platon, ancak kavramlar konusunda çok ürkek olduğu bilinen düşünürden, ileride “bekçi” derken her defasında bu eksiksiz, eğitimi kusursuz bekçileri kastetmesini de beklememeliyiz. Kâh bir ast katmanı, kâh hem bekçileri hem de filozofları kastedecektir.</p>
				<p class="normal1"><sup class="calibre2">[<a href="001-672Devlet_split_009.html#footnote-200-162-backlink" id="footnote-200-162" name="footnote-200-162">162</a>]</sup> Fenike (phönik) masalları: Platon devlet için zorunlu bulduğu yalan öykü ya da masallardan örnek veriyor. Daha önce Kritias ve Xenophon’un Anılar’ında geçer bu konu. Öte yandan bu bölümdeki ironiyi de gözden kaçırmamak gerek. Bekçilerin, toprağın bağrından kopup geldiği mitosu bütün yurttaşların birlik olduğunu, değişik madenlerin karışımı da çeşitliliği ve çokluğu simgeliyor. Teklik, birlik ile çokluğun, çeşitliliğin birleşmesiyle devlete ulaşılıyor. (Bkz. L. Ziegler, <span class="ideitalik">Platon Devletinden Hıristiyan Devlete</span>, s. 47).</p>
				<p class="normal1"> Devletin ilkeleri şunlar olmalı:</p>
				<p class="normal1"> a) Özel mülkiyet yasağı: [416d]</p>
				<p class="normal1"> b) Devletin iyiliği ve çıkarları, tek’inkinin üzerindedir: [420bc]</p>
				<p class="normal1"> c) Devlet ne zengin ne de yoksul olmalı: [421d]</p>
				<p class="normal1"> d) Ne çok büyük ne de çok küçük olmalı: [423b]</p>
				<p class="normal1"><sup class="calibre2">[<a href="001-672Devlet_split_009.html#footnote-200-163-backlink" id="footnote-200-163" name="footnote-200-163">163</a>]</sup> Platon, ideal devletin tamamlanmasıyla, ebediyen sürüp gitme güvencesinin de verilmiş olacağını elbette düşünmemektedir. İnsan doğasının kusurlu yapısı, devletin kötüye gitme tehlikesini her zaman ayakta tutmaktadır; en iyi eğitim bile, bu tehlikeyi ortadan kaldırmayacaktır. [375e]’de devletin çöküşüne yol açabilecek tutumların temelinin insanın haz ve zevklerinde atılmış olduğunu söylemişti. VIII. Kitap’taysa en iyi devletin bile çöküşünü zekâ ile ilintileyecektir.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-164-backlink" id="footnote-200-164" name="footnote-200-164">164</a>]</sup> Adeimantos’un bu itirazını Aristoteles etraflıca ele almıştır (Pol. 1264b 16 ve başka yerlerde).</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-165-backlink" id="footnote-200-165" name="footnote-200-165">165</a>]</sup> Aristoteles’e göre bir devlette tek’in mutluluğu yoksa genelin mutluluğu da yoktur. Ne var ki Platon tek insanın mutlu olma hakkını reddetmez, ama bu mutluluğun, aşağıda sayıp dökülen maddi zenginlik ve varlıkla ilişkisini kabul etmez. Dolayısıyla Adeimantos’un sözlerinde, Platon’un ironisi gizlidir. Mutluluk kısmen, insanın bir başkasına hizmet etmesi, böylelikle topluma yararlı olmasıyla [519e] bir yandan da filozofun (öte dünyadaki) ebedi mutluluk uğruna bu dünya nimetlerine sırt çevirmesiyle mümkün olur. Giriş’te de değindiğimiz gibi, Platon devleti, en üst sınıf olan filozoflar için keşişçe bir hayat tarzı öngörmektedir. Tek’in mutluluğunun, devletin mutluluğundan nasıl kaynaklanabileceği düşüncesini de Thukydides, Perikles’e söyletir. (2.60) Ama İÖ 4. yüzyılın başından itibaren bu düşüncelere Yunanistan’da rastlanmaz.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-166-backlink" id="footnote-200-166" name="footnote-200-166">166</a>]</sup> Bu “sahte firar”, kaçar gibi yapma taktiğinin Romalıların Hortier efsanelerinde kullanıldığını hatırlayalım. (Livius) Reel politik durumu idealist görüşlerle birleştiren bu bölümün argümentasyonu, Platon dönemindeki gerçek, olgusal ilişkilere karşılık geliyor; polis devleti yurttaşının oluşturduğu ordu, bu dönemde ağır basıyordu. Zengin bir devletin ordusunun ona hiç de yakışmayan bu durumu, ordunun bölünmelere yatkınlığı, henüz paralı asker imkânının düşünülmediği bir durumda, bu tür taktik önerilerine zemin hazırlamaktaydı.</p>
				<p class="normal1"><sup class="calibre2">[<a href="001-672Devlet_split_010.html#footnote-200-167-backlink" id="footnote-200-167" name="footnote-200-167">167</a>]</sup> Yunan dama oyununda karelere devlet deniyordu. Oyuna atıf yapıyor.</p>
				<p class="normal1"><sup class="calibre2">[<a href="001-672Devlet_split_010.html#footnote-200-168-backlink" id="footnote-200-168" name="footnote-200-168">168</a>]</sup><span class="ideitalik">Sokrates’in Savunması</span>’ndan: İnsanların kalabalığı tek bir ruh ve yürekti; kimse malları için bile, ‘benim’ demiyordu; her şey ortaktı.</p>
				<p class="normal1"><sup class="calibre2">[<a href="001-672Devlet_split_010.html#footnote-200-169-backlink" id="footnote-200-169" name="footnote-200-169">169</a>]</sup> Çember ya da döngüsel çizgi kapalıdır; dolayısıyla öne hareket, geriye hareket anlamına da gelir. Bu düşünceye Herakleitos’un, dünya sürecinin her sonunun yeni bir başlangıç olduğu anlayışında da rastlarız. Heredot için de yaşananlar döngüseldir.</p>
				<p class="normal1"><sup class="calibre2">[<a href="001-672Devlet_split_010.html#footnote-200-170-backlink" id="footnote-200-170" name="footnote-200-170">170</a>]</sup> Perikles döneminin müzik teorisyeni.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-171-backlink" id="footnote-200-171" name="footnote-200-171">171</a>]</sup> Platon’a göre bekçiler, iç düşmanı en iyi ıslah edebilecekleri yerde oturmalıdırlar. Ayrıca “müziğin” musa’ların temsil ettiği sanatlar anlamına geldiğini, dolayısıyla musalar sanat-bilim tanrıçaları olduklarına göre, bugün müzik kavramının bizdeki çağrışımlarını çok aştığını unutmamalıyız. “Müzik” bütün zihinsel eğitimde jimnastikten önce geliyor. Müziğin “yozlaşması” bütün zihinsel eğitim alanlarının çökmesi demek!</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-172-backlink" id="footnote-200-172" name="footnote-200-172">172</a>]</sup> Solon hakkındaki anekdotla bağlantılı [395d].</p><p class="normal1"><sup class="calibre2">[<a href="001-672Devlet_split_010.html#footnote-200-173-backlink" id="footnote-200-173" name="footnote-200-173">173</a>]</sup> Her şeyi yasayla düzenlemek Platon için oldum olası hayalini kurduğu ve kuracağı bir düzen hali. <span class="ideitalik">Yasalar</span>’da, giyim kuşam gibi ayrıntılara da kurallar getirmeye çalışır; yasa ve yönetmelikler tasarlar. Fazla yasanın, kötülüğün kaynağı olduğu tezi, besbelli ki Atina demokrasisini kabul etmeyenlerin görüşünün ürünüydü. Bkz. Isokrates, <span class="ideitalik">Areopag</span>. 40: Kitle ve ayrıntılı maddeler kötü yönetilen bir devletin belirtisidir, (...) çünkü devletler kararlarla değil karakterlerle iyi yönetilir. Romalı Tacitus’ta da buluruz bu düşünceyi: “<span class="ideitalik">Corruptissima re republica plurimae leges.</span>” (“Devletin yozlaşmasının nedeni/belirtisi yasaların çokluğudur.”)</p>
				<p class="normal1"><sup class="calibre2">[<a href="001-672Devlet_split_010.html#footnote-200-174-backlink" id="footnote-200-174" name="footnote-200-174">174</a>]</sup> O dönemde Atina’daki davaları kastediyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-175-backlink" id="footnote-200-175" name="footnote-200-175">175</a>]</sup> Kesilen her başının yerine yeni iki baş çıkan canavar.</p>
				<p class="normal1"><sup class="calibre2">[<a href="001-672Devlet_split_010.html#footnote-200-176-backlink" id="footnote-200-176" name="footnote-200-176">176</a>]</sup> [367e] Adeimantos’un sözlerine atıf yapıyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-177-backlink" id="footnote-200-177" name="footnote-200-177">177</a>]</sup> Burada aksiyom olarak, “iyi olmanın” bu dört özellikle tamamlandığını kabul etmek durumundayız; çünkü böyle bir aksiyomu benimsemediğimiz takdirde, söz konusu akıl yürütmeyi işletmemiz mümkün değildir. Platon’da karşılaştığımız ve Yunan etik’inde varlığını sürdüren “4 ana erdem” öğretisinin, “4” sayısını kutsal sayan Pythagorascı öğretiyle ilişkisi olup olmadığı sorusunu bir yana bırakalım. Gene de burada Platon’un, gençlik dönemi diyaloglarında üzerinde durduğu ve “Savunma”da önemli bir rol oynayan bir erdem, σσιστηξ (dindarlık, tanrısal yasaya bağlılık, müminlik vb.) karşımıza çıkıyor. Bu erdem, <span class="ideitalik">Euthyphron</span>’da, adaletin, hakkaniyetin bir parçası olarak ortaya çıktıktan, yani tanrılara karşı insanın görevi olarak tanımlandıktan sonra ortadan “kaybolur”. Böylece geriye kalan 4 erdem bütün erdemlerin “anası” ya da başı olarak “iyiyi” temsil etmeye yeter. Öte yandan gençlik diyalogları, her bir erdemin tek tek birbirinden yalıtılmış, ele alınması durumunda bir sonuca varılamayacağını gösterince, <span class="ideitalik">Protagoras</span> diyaloğunda bütün erdemler tek bir erdeme, “bilgi”ye bağlanmış <span class="ideitalik">Gorgias</span>’da, ruhlar evreninin erdeminde ”adalet ile dindarlık” kaynaşmış, bunlara “cesaret” de eklenmiştir. Platon burada, erdemleri gerek ruh ile gerekse de devlet ile bir uyum ve düzen içine sokan bir sistem kurmaya, dolayısıyla bu bölüm içinde her bir erdem hakkındaki bilgiyi de vermeye çalışıyor.</p><p class="normal1"><sup class="calibre2">[<a href="001-672Devlet_split_010.html#footnote-200-178-backlink" id="footnote-200-178" name="footnote-200-178">178</a>]</sup> İdealar öğretisi ele alınmadan önce <span class="ideitalik">bilgelik</span> burada, devletle ilgili konularda <span class="ideitalik">pratik</span> (politik) bilgi anlamına gelmekte. Geniş kapsamlı politika bilgisi olarak öteki uzmanlık alanları bilgisinden ayrı tutulmaktadır.</p>
				<p class="normal1"><sup class="calibre2">[<a href="001-672Devlet_split_010.html#footnote-200-179-backlink" id="footnote-200-179" name="footnote-200-179">179</a>]</sup> En küçük sosyal katman ya da öbek. Dikkat edilecek olursa bekçiler, devletin koruyucuları ve yöneticiler arasında gittikçe daha dar bir kesimi temsil ediyorlar. İleride bunlara “filozoflar” denecek; sayıları azdır bunların, çünkü Platon’a göre, tamamlanmış, kusursuz olan şey çok azdır. Kitabın son bölümünde karşılaşacağımız tespite de yavaş yavaş yönlendirilmiş oluyoruz: En iyi devlet biçiminin bir krallık ya da aristokrasi yönetimine dayandığı tespitine.</p>
				<p class="normal1"><sup class="calibre2">[<a href="001-672Devlet_split_010.html#footnote-200-180-backlink" id="footnote-200-180" name="footnote-200-180">180</a>]</sup> Platon için “cesaret” iradi bir boyut içerir; güçlü, kararlı bir koruyuculuk ve entelektüel yetenek, kanaat ile tamamlanır. Platon, <span class="ideitalik">Lakhes</span> diyaloğunda da aynı öğeleri cesaretin parçaları olarak karşımıza çıkartmıştır, ancak ne oradaki bilgi ne de buradaki doğru düşünce, bilgi’nin nesnelerini nihai kavrama anlamına gelir; sadece iyi ve güzel katına gelip dayanan bu bilgi ve düşünceler, bizi İdealar öğretisine hazırlar. Devletin kurulma aşaması, bu noktada henüz oralara kadar götürmez bizi. Bekçilerin cesareti son sarsılmaz bilgiler üzerine kurulmamıştır; dolayısıyla ancak bu cesareti bir kölenin ve hayvanın cesaretinden ayıran yanı, planlı yetiştirme ve eğitimdir. Ancak bu sayede cesaret (düşüncesi) yasalarla uyum sağlayabilir.</p>
				<p class="normal1"><sup class="calibre2">[<a href="001-672Devlet_split_010.html#footnote-200-181-backlink" id="footnote-200-181" name="footnote-200-181">181</a>]</sup> Demek ki cesaretin bir ayağı iradi bir uğraktan, ötekisi entelektüel bir uğraktan oluşuyor; doğru kanaatten (<span>δσξα σωυγ</span>). Bunlar <span class="ideitalik">Lakhes</span> diyaloğunda da cesareti 
				oluşturan öğelerin aynıları. Ancak ne o diyalogda bu konudaki bilgi ne de şimdi cesaret konusundaki düşünce, tasarım ve kanaatler, bize bu erdem’in son bilgisini vermeye yeter; çünkü iyi ve güzelin içinde doruğuna ulaşan bu erdemi tam kavramak için İdealar öğretisinin bilgisine ihtiyaç vardır.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-182-backlink" id="footnote-200-182" name="footnote-200-182">182</a>]</sup> “Ruhun bir iyi bir kötü yanı” ifadesi ilk kez ruhun içinde farklı değerde iki özelliğe işaret ediyor; şimdiye kadar bu tür özellikler bütün bir kişiliğe atfedildi; örneğin öfkeli, çabuk kızan, atılgan, öğrenmeye iştahlı olma gibi özelliklerdi bunlar [375a/376b]. Şimdi ruhu üçe bölme düşüncesinin ilk adımlarıyla karşılaşıyoruz. Ruhun iyi yarısı, akıl/mantık yanıyla o atılgan, öfkeli, kavgacı yanından oluşurken bu iki bölümün dışında kalan üçüncü kötü yanı; dürtülere, haz ve zevke teslim olan yanıdır. Platon, doğal, doğuştan özellikleriyle, dürtüleriyle kötüye eğilimli insanın, kötü eğitim ve kötü çevrenin olumsuz etkisine hedef olmazsa “iyi” olabileceğini düşünüyor. Ancak gene iyi eğitimin dışında, bu bozucu etkilerden kurtulmanın bir yolu bulunmuyor.</p><p class="normal1"><sup class="calibre2">[<a href="001-672Devlet_split_010.html#footnote-200-183-backlink" id="footnote-200-183" name="footnote-200-183">183</a>]</sup> Hükmedenler ile hükmedilenler ya da yönetenler ile yönetilenler arasında uzlaşma bağlamında ele alındığında <span class="ideitalik">ölçülülük</span> (<span class="ideitalik">sağduyu, aklı başındalık vb.</span>)</p>
				<p class="normal1"> 1: Doğal yanımız, dürtülerimiz üzerinde hâkimiyet,</p>
				<p class="normal1"> 2: Kendi kendine üstün gelmek, hâkim olmak ve</p>
				<p class="normal1"> 3: Hâkimiyet, yönetim sorununda fikir birliği demek. Bu üç düzlem, önceki iki düzlemin gerçekleşmesi anlamına geliyor. Şimdiye kadar ele alınan üç özellik ya da erdem, sosyal katmanlara karşılık geliyor:</p>
				<p class="normal1"> – Yönetenler (hâkim olanlar) – cesaret ve ölçülülük</p>
				<p class="normal1"> – Yardımcılar – cesaret ve ölçülülük</p>
				<p class="normal1"> – Geri kalanlar – ölçülülük.</p>
				<p class="normal1"> Platon için her bir ruh parçası yani her bir yurttaş, bir entelektüel (akli), bir de iradi yana sahiptir; buna bağlı olarak ikinci ya da üçüncü sosyal katmanın yurttaşıdır; akıllıdır, zekidir, mantıklıdır; üçüncü sosyal öbeğin yurttaşı olarak aynı zamanda cesurdur, gözüpektir; ancak özel biçimiyle bilgelik, İdealar’ı kavrama özelliği ve korkulması gerekeni iyi belleme anlamındaki cesaret, işte bu iki özellik (erdem), bu en yüce biçimler, birinci ve ikinci sosyal katmana özgüdür; aslında tersten gelmek daha doğru olacaktır. Birinci sosyal öbek elbette cesarete de sahiptir, ancak ikincisi için yeterli olan ‘sanı’ burada (1. zümre için) biraz daha derinleşip <span class="ideitalik">korkulmaya değer</span> olanın kavranması boyutunu da içerir; aynı şekilde üçüncü katmanın cesaretle hareket ettiği yerde, bu, korkulması gerekene ilişkin kavrayış devre dışı kalır; üçüncü katman (ayrıca VIII. Kitap’ta, bilme, sanma-sanı ve bilmeme ilişkisinde ‘sanı’, ‘sanma’, ‘kanaat’ kavrayışının az çok kategorik olduğunu göreceğiz) açıklayamadığı bir inanç doğrultusunda gözüpek hareket eder. (<span class="ideitalik">Platon Diyalogları için Felsefi El Kitab</span>ı, H. Gaus, s. 151.)</p>
				<p class="normal1"><sup class="calibre2">[<a href="001-672Devlet_split_010.html#footnote-200-184-backlink" id="footnote-200-184" name="footnote-200-184">184</a>]</sup> Becerikli, gayretli vb. (<span>αρετη</span>): Metnin Almanca çevirmeni bu sözcüğün bir dile özgü kimi sözcükler gibi çevrilmezliğine işaret ediyor. Baştan beri beceri, gayret, çalışkanlık anlamlarını yoklayıp duruyoruz; biraz da sırıtıyor, tıpkı <span class="ideitalik">korkmaya değer olanı kavrama</span>’nın cesaret özelliği ya da erdemiyle ilişkisinde olduğu gibi, çok ince vurgu ve düşüncelerin ifadesi, ilk başta biraz yadırgatıcı geliyor okuyana. Söz konusu varlık ve kurumun çalışma, verimlilik yeteneğinin en üst düzeyi anlamında beceri’yi sıkça kullanmayı tercih ettik; en can alıcı görevin üstesinden gelme anlamında. Demek ki bu; (çok zorlama bir yorumla 4 “erdeme”) ayrılan bir iç bütünlük; daha doğrusu bunların içinde görünürleşiyor <span class="ideitalik">beceri</span>. Gayret, beceri, iş başarma yeteneği olarak bu kavram, bu aşamada henüz etik (ahlaki) bir tanımlamayla belirlenmiş değil. Platon bu kavramı etik bir yorumla tamamlayınca da anlamı, en üst düzeyde beceri, verim ile en üst etik değer (erdem) arasında gidip geliyor. N. R. Murphey, <span class="ideitalik">Platon’un Cumhuriyetinin Yorumu</span>’nda (s. 8) 4 ayrı beceriyi (erdemi), mükemmelliğin özel biçimleri olarak anlıyor, böylece her iki anlam düzlemini birleştiriyor; <span class="ideitalik">moral recitude </span>(ahlaki dürüstlük) bu dört beceriden (iyi, erdemli özellikten) biri bu yorumda.</p><p class="normal1"><sup class="calibre2">[<a href="001-672Devlet_split_010.html#footnote-200-185-backlink" id="footnote-200-185" name="footnote-200-185">185</a>]</sup> Platon gençlik diyaloğu <span class="ideitalik">Charmides</span>’te herkesin sadece kendi üzerine düşen işi yapması konusuna <span class="ideitalik">ölçülülük</span> (sağduyu, aklı başındalık) bağlamında değinir. <span class="ideitalik">Timaios</span>’ta da, yabancı, eskiden beri kullanılan bir ilke olarak çıkar karşımıza. <span class="ideitalik">Ölçülülük</span>; başka filozoflarca da eşanlamlı kullanılmış, Platon da bunlar arasında ayrım yapmamıştır (C. W. Larson, <span class="ideitalik">Platon’da Eşanlamlı Kavramlar</span>: <span>σϖϕδσυυη</span> ile <span>διχαιοσυγ</span> s. 395-414). Platon burada 1. kavramın (adaletin) genel kullanımını göz önünde tutuyor ve Glaukon’un düşüncesine katılıyor. Sokrates, “Bunu nereden çıkardığımı biliyor musun?” diyor; çünkü Glaukon için yeni bir şey bu.</p>
				<p class="normal1">Adaletin gerçekleşmesi basamak basamak oluyor. Zanaatkârın mesleği dışında bir şey yapmaması devletin inşasının başında gereklidir ve en alt hukuksal basamağını oluşturur adalet, herkesin kendi işini yapması, her sosyal katmanın üzerine düşeni yerine getirmesi olarak bizi 2. basamağa taşır: Geçici eğitim basamağıdır bu. V. Kitap’tan itibaren eğitim İdealar’da en üst basamağa ulaşır, İdealar düzleminde “adalet” de soyutlaşıp artık gerçek adaletin gölgesi olur [517e]; bu 3., bu dünyadaki en yüksek basamaktır. En sonda da dünya, sonraki kozmik düzeye ulaşır, ebedi mahkemeye.</p><p class="normal1"><sup class="calibre2">[<a href="001-672Devlet_split_010.html#footnote-200-186-backlink" id="footnote-200-186" name="footnote-200-186">186</a>]</sup> Biraz zorlama bir çeviri oldu elbette. “Çok-işlilik”, her işle uğraşma, işinin, mesleğinin sınırları dışına el atma, bugünün modern “girişim” anlayışından, hele hele politikacıların akla gelebilecek her türlü parasal alanda at oynatma gerçeğinden bakılınca apayrı bir merak konusuna işaret ediyor <span>πολυπϕαγµοουη</span> sözcüğü; bu tanım, Atina politikasının en önemli sözcükleri arasında yer alıyordu. Thukydides, Perikles’i ve öteki kişileri bu her yere el atmaya hazır ve istekli oluşlarından ötürü övüp durur. Kavram “iş üstlenmeye hazır” anlamına geliyor ve bu istekliliği göstermeyene “yararsız” kimse gözüyle bakılıyordu Atina’da. Platon kavramın bu “olumlu” içeriğinin karşısına, her yerde her zaman işin içinde olma anlayışını olumsuz bir vurguyla çıkartıyor. Kendini tanımayan, yetenek ve özelliklerinin sınırını bilmeyen, bu yüzden de ölümcül zararlar verebilen biridir bu pratiğe giren biri. İlerde bu kusuru “oligarşiye” mal edecektir Platon [551e]. Devlet içinde kişinin üzerine düşen ve en iyi yapabileceği işi yapması durumuyla tam karşı kutbu oluşturan pratik, <span class="ideitalik">adaletin</span> özünü belirliyorlar dolayısıyla. <span class="ideitalik">Gorgias</span>’ta da buluruz bu kanıtı daha önce. Ama orada filozofların ruhunu niteleyen bir ölçüyü sunar bize.</p><p class="normal1"><sup class="calibre2">[<a href="001-672Devlet_split_010.html#footnote-200-187-backlink" id="footnote-200-187" name="footnote-200-187">187</a>]</sup> İskitler: İÖ 8. ve 7. yüzyıllarda Orta Asya’dan Rusya’nın güneyine göç eden İran kökenli halk.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-188-backlink" id="footnote-200-188" name="footnote-200-188">188</a>]</sup> Platon <span class="ideitalik">Yasalar</span>’da “Farklı ülkelerin insanların değişik karakterlerine değişik etkiler yaptıklarını gözden kaçırmamalıyız,” der; “kimileri değişik, çeşitli rüzgârlar ve güneş ışını yüzünden özellikle tür değişikliğine uğramışlardır; kimileri de su ve besin yüzünden; bütün bunlar sadece vücuda olumlu ya da olumsuz etki yapmakla kalmaz, aynı şekilde ruha da etkirler. Platon bu görüşlerini hekimlik bilgisinden edinmiştir; hekimler ise herhalde bu bilgiyi etnograflara borçluydular. Heredot bu görüşü savunmaz, ancak bir iki kez yazılarında değinir; ilk kez sözde Hipokrat’a ait 5. yüzyıla ait bir yazıda <span>πεοι αεοωυ</span> (16, 23) karşımıza çıkar. Belki Euripides’te de (Hekim. 824) bir yansısını buluyoruz.</p>
				<p class="normal1"/><p class="normal1"><sup class="calibre2">[<a href="001-672Devlet_split_010.html#footnote-200-189-backlink" id="footnote-200-189" name="footnote-200-189">189</a>]</sup> Fenikeliler: Günümüzde Lübnan ve Suriye ile İsrail’e ait bitişik toprakların bir bölümünde antik çağda yaşayanlar.</p>
				<p class="normal1"><sup class="calibre2">[<a href="001-672Devlet_split_010.html#footnote-200-190-backlink" id="footnote-200-190" name="footnote-200-190">190</a>]</sup> Ruhun her üç bölümünden biri tanımlamasıyla Platon “ruh” öğretisine giriyor. Burada bu üç ruh bölümünün devletin 3 sosyal öbeğiyle kurduğu paralellikten çok, bu bölümlerin varlığının ispatına yöneliyor. Üç bölüm:</p>
				<p class="normal1"> 1) <span>λογιστιℵóυ</span>: Mantıklı/akla uygun olan</p>
				<p class="normal1"> 2) <span>ϕχµοειδεζ</span>: Öfkeli, atılgan, gözüpek</p>
				<p class="normal1"> 3) <span>επιϕυµητιℵóυ</span>: Dürtüsel, arzulayan, şiddetli isteyen yan.</p>
				<p class="normal1">Bu bölümleri bizim psişik aygıtı düşünme-istek ve arzu etmek biçiminde yaptığımız üçlü faaliyete göre tanımlamamaktadır; çünkü Platon bu ruhsal süreçleri birbirinden kesin ayırmaz; bu üç ruh bölümünün ortak yanları, irade uyarımları içermeleridir: Mantıklı, akla uygun yan “bilme isteği”, bilgiye ulaşma arzusuyla yanıp tutuşur; atılgan, öfkeli, gözüpek yan, erkeğe özgü kendini, onurunu koruma, diretme isteğine karşılık gelir, üçüncüsü ise haz-zevk tatminine yönelmiştir. Sınırlar arası bu az çok belirsizliğe rağmen, bu bölümlemelerin plastik (görsel) çekiciliği, psikoloji tarihindeki etkisini herhalde açıklamaktadır. Platon ruhun bölümlerine farklı değerler atfettiğinden, “ruhun” bir bütün olarak ölümsüzlüğü öğretisi, kimi güçlükler çıkartacaktır. Özünde sade olan her şeyin ebediliği öğretisiyle <span class="ideitalik">Phaidon</span>’un da çözmeye çalıştığı bu sorun, üç bölümlü, üç parçalı bir şeyin nasıl olup da sade (basit) olabileceği sorusuyla çelişir gibidir. Bu üç parçalı bütünün en üst bölümü, İdealar’ın yakını (akrabası) olarak asıl, sahici bölümü mü temsil etmektedir? Yoksa <span class="ideitalik">Phaidros</span>’taki araba sürücüsü benzetmesinden çıkartabileceğimiz gibi, öte-dünyada her üç bölüm de asli parça niteliği mi kazanmaktadır? Platon, hayatın ethos’u (yaşama ahlakı) bakımından önem taşımadığı için bu sorunu eni konu irdelemez. Platon’un vurgusu daha çok ruhun çözülmezliği, dağılmazlığı, bütünsel, ahenkli bir teklik oluşturması üzerindedir. Modern anlayışta biyolojik kökenli saydığımız dürtülerin, öfke, kızgınlık, atılganlık ve kendini dayatma isteğinin, bir yandan da fiziksel, bedensel bir şey olduğunu da hiçbir yerde söylemez..</p>
				<p class="normal1"><sup class="calibre2">[<a href="001-672Devlet_split_010.html#footnote-200-191-backlink" id="footnote-200-191" name="footnote-200-191">191</a>]</sup> ‘Bir şekilde iyice tanımlanmış bir içecek’ tespitinin ardından gelen ve kavramları inceleyen bu bölüm, aklın yargılarının dürtü/arzu yargılarından iç bağımsızlığına işaret etmeye çalışıyor ve ruhun ‘en üst bölümünün’ (aklın) en alt bölümden kesinlikle ayrılmış olduğunu hatırlatıyor. Bu aşamada ruhun 3. ara bölümü çıkacak karşımıza.</p>
				<p class="normal1"><sup class="calibre2">[<a href="001-672Devlet_split_010.html#footnote-200-192-backlink" id="footnote-200-192" name="footnote-200-192">192</a>]</sup> Platon [425b]’de yasa koyanın ayrıntılarla uğraşmaması gerektiğini, bu ayrıntıları düzenleyen maddelerle de kendini bağlayamayacağını söylemişti. Ancak bu önemli, temel yasalar meselesi Platon’un <span class="ideitalik">Politikos</span>’ta bütün sonuçlarıyla ele aldığı zor bir soruna işaret ediyor. Yasa, sabitleşmiş, kayda geçmiş bir yasa olarak dönemselleşir; zaman sınırları içine çekilir; bu nedenle de iyiliği, bu yasalara tabi olmaktan geçen topluma (bütüne) zarar verebilir. Gerçek yönetici (Preus/kral/ hükümdar) en iyiyi görebilen biri olarak, durumu kavrayamayanların iradesi aksine hareket edip gerektiğinde yasayı ihlal edebilir. Yurttaşlarına en üst düzeydeki hakkı sağlama hedefini kollayan yönetici, her şeyi yapabilir. Bu tirana tanınan bir serbestlik değildir; bunu hep reddetmiştir Platon; hayatın (değişken) dinamiğini itiraf etmektir bu ve gerçek yaratıcı kişiliğin, dünyevi olmayan (ruhsal) görevinin bilincinde yasaların bağlayıcılığını tanımama hakkına vurgudur. Giriş’te Platon’un yöneticilere gerektiğinde yalan söyleme hakkı tanımasına yönelik tepkiyi de B. Russell ağzından özetledik. Yasa’nın geçerliliğinin göreceleştirilmesi de başka bir itiraz kaynağı elbette. Bu yönden <span class="ideitalik">Prens</span> (Machiavelli) ile <span class="ideitalik">Devlet</span> karşılaştırması da ilginç olacaktır.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-193-backlink" id="footnote-200-193" name="footnote-200-193">193</a>]</sup> V. Kitap bir bakıma biraz soluklanma payı tanıyor metne. Önemli düşünce ve kavramların geliştirildiği II., III. ve IV. Kitaplar, VIII. ve sonraki iki kitapla buluşmak üzere “beklemeye geçiyorlar”. V. Kitap kadın ve çocuk sorunundan en üst bilgi sorununa geçiş yaparken, buraya kadarki kitaplarda teori ve kavramsal olanla pratik bağını kurmuş olan Platon, bu kaygısını sürdürmüş oluyor. Pratik ile en üst düzlemdeki teori kopmazlıklarını gösteriyor bize; çünkü önce ortaya bir soru atılıyor, kadın ile çocukların ortak yaşamaları sorusu; bu soru pratik yararları ve gerçekleştirilebilme imkânları bakımından ikiye bölünüp ele alınıyor. Kadınların doğal yaradılışları ve eğitimi sorunu önce gerçekleşebilme, uygulanabilme imkânları bakımından ele alınıp sonra “yararları”nın ne olabileceği, kadın ve çocuklarla birlikte (cemaatce) yaşama sorunu tartışılırken, bu kez önce “yarar, fayda” perspektifinden değerlendiriliyor konu. Arkadaşları zorlayınca da Sokrates bütün bir toplum/devlet düzeninin nasıl gerçekleştirilebileceği sorusuyla karşı karşıya kalıyor [472b]. Bu aşama ancak filozofların kral olmasıyla gerçekleşebilecektir; devletin en üst zümresi ve insandaki en üst bilgi düzlemidir ulaşılan nokta. Platon bu “inşayı” tanımlarken bir simge kullanıyor:</p>
				<p class="normal1"> Üçüncü büyük dalga simgesini. Birinci dalga kadın ve çocukların yetenek ve yetiştirilmesi görüşlerine tepkinin dalgası [451c-457c], ikincisi [457b-471c], kadın çocuk cemaati ve savaşçılığı, üçüncüsü ise filozofların krallığını çözüm olarak görmenin yol açacağı dalga [471c-541b].</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-194-backlink" id="footnote-200-194" name="footnote-200-194">194</a>]</sup> Sokrates’in ortak yaşama, cemaate ilişkin sözleri kimseyi şaşırtmadığına göre buradan bu tür tartışmaların o dönemde sıkça yapıldığı sonucunu çıkartabiliriz. Sofistlerin “doğa” ile “düzen” (durum) arasındaki çelişki anlayışında aile, “düzenin” içinde yer alıyordu. Etnograflar kimi halklarda kadın-erkek cemaatinin değişik biçimlerinin bulunduğunu belirtmekteydiler.Heredot (1.216) Masagat erkeklerinin kadınları kendilerinin seçip istedikleriyle ilişki kurduklarını anlatır. (Yedi kalede oturan) Agathyis’ler de eş-cemaatleri (kolektif eşlilik cemaati) düzeni kurmuşlardır. Heredot’a göre amaç, kardeş kardeş geçinip kıskançlığı, düşmanlığı ortadan kaldırmaktır. Heredot küçük Syrte’nin güneyinde bir kadın cemaatinden de söz etmektedir; ancak kadınlar, “benzemelerine” bakarak çocuklarına gene de bir baba belirlemektedirler. Platon’un kadın savaşçılar düşüncesi, Yunanlıların Amazon efsanelerine olduğu kadar, etnografik verilere de dayanıyor. Örneğin Heredot, Don kıyısındaki Sauromat kadınlarından söz etmektedir (4.116). 5. yüzyılda yaşamış bir Logograf (en eski düzyazı, hikâye yazarı; Atina’da bir tür arzuhalci) olan Xanthos, Pers rahip-büyücülerin, anneleriyle, kızlar ve kız kardeşleriyle gizli olmayan birliktelikler yaşadığını yazıyor (<span class="ideitalik">Fragmenta Historicorum Graecorum I</span>, s. 43). Aristoteles (Pol. 1266a 34) Platon’un dışında kimsenin çocuk ve kadın birliktelikleri konusunda böylesine yeni öneriler getirmediğini, kadının “kamusal” kullanımına imkân tanımadığını söylüyor; Platon’un bu talebi sadece devlet politikası düzleminde değerlendirilmelidir, yoksa “kadının ortak” cinsel nesne olarak değerlendirilmesi, haz, dürtü sorunsalı alanına çekilmesi söz konusu değildir. Diogenes Laertius’un, Sinoplu Diogenes hakkında söyledikleri de bu konuda ilginç açılımlar getiriyor. Antisthenes’in öğrencisi olan Sinoplu Diogenes, bu kadın birliklerinden doğanların soylu kökeni, ünü vb. hakkında espriler yapıp durur. Kadınların evlilik kurmadan birlikte yaşamalarını ister. Bu ve benzeri düşünce ve öneriler, Platon’unkinden farklı olarak yapıcı olmaktan uzak, uygarlaşma adımlarına ters düşen pratik ve düşünceler kapsamına girer. Ancak asıl çok tartışılan soru başka bir yerde aranmalıdır: Aristophanes’in <span class="ideitalik">Ekklesiazus</span>’lar oyununda, Platon’unkine benzer önerilerle karşılaşıyoruz; İÖ 392 yılında sahnelenmiş olma olasılığı yüksek bu komedide, Atina’da iktidar bir kıyafet hilesi ve kararla kadınlara geçmiştir. Kadınların planı, bütün malı mülkü o andan itibaren ortaklaştırmaktır; ne zenginler ne de yoksullar olacaktır artık; herkes her mala, mülke uzanabileceği için de mahkeme namına bir şey kalmayacak, bütün kadınların ortak paylaşılmasıyla, kıskançlığın her türlüsü son bulacaktır; bu arada yaşlı ve çirkin kadınlar da genç erkeklerle beraber olma zevkini tadacaklardır. Çocuklara da herkes ortak olacaktır; onlar da babalarını göreceklerdir. Bu ortaklık maddi anlamda sürüp gider. Ancak Aristophanes ile Platon arasındaki temel fark, Platon’un bu sonuca, düşüncelerinin mantıki sırası içinde ilkece varmış olmasında yatar. Kadın ölümsüz bir ruhun taşıyıcısı olarak ilkece erkekten farklı yeteneklerle donanmış olamaz; çünkü cinsiyet farkı, üç bölümlü ruhun en üst bölümüne yansımaz; bu ruh bölümü (akıl) İdealar’ın bilinmesini mümkün kılar ve kişiye (kadına da) kamusal alanda yaşama hakkı tanır; dolayısıyla o da mülksüzlük talebine uymak durumundadır. Ailenin ve evliliğin (eşlilik halinin) devlet topluluğunun talebi olması nedeniyle tek’e yönelik bu talep, genelin mutluluğu adına kişisel mutluluktan taviz vermeyi gerektirir. Aristophanes ise tabiri caizse “işin gırgırındadır”. Bir masal ülkesinde dünya mutluluğunu gerçekleştirmeye yönelik gülünç bir toplum modeli gibi bir şey sunar oyununda. U.v. Willamowitz-Möllendorff (<span class="ideitalik">Platon II</span>, s. 200’de), bu ikisinin uzaktan yakından birbirleriyle alakaları olmadığını söyler. Aristophanes “komünizminin” hedefi, (Freudcu) id’i ve cinsel hazzı tatmin etmeye yönelik bireysel zevktir. Gene de Platon’un ortaklaşacı cemaatiyle Aristophanes’in oyunundaki “ortaklaşacı” düzen arasındaki ilişki o gün bugün ilgi odağı olma özelliğini korumaktadır. Aristophanes’in <span class="ideitalik">Politeia</span>’nın ilk halini okumuş olabileceği ya da Platon’un seminerlerini ve düşüncelerini ilerici bulup kentte (polis devletinde) yaydığı yolundaki iddialar havada kalmaya mahkûmdur. K. Ziegler, (Njbb. 16. 1913) benzer düşüncelerin Protagoras’ın <span class="ideitalik">Antilogiai</span>’sinde ortaya atılmış olduğunu, Aristophanes’in buradan esinlenebilmiş olacağını ileri sürüyor. Platon’un <span class="ideitalik">Politeia</span>’sı, Aristophanes’in komedisinden yaklaşık bir on yıl sonra yazıldığına göre, düşünürün komediye yönelik imalarından söz etmek bile mümkündür [461d].</p><p class="normal1"><sup class="calibre2">[<a href="001-672Devlet_split_011.html#footnote-200-195-backlink" id="footnote-200-195" name="footnote-200-195">195</a>]</sup> Platon burada, kardeşinin ağzından filozofluğun bir talebini dile getiriyor.</p>
				<p class="normal1"><sup class="calibre2">[<a href="001-672Devlet_split_011.html#footnote-200-196-backlink" id="footnote-200-196" name="footnote-200-196">196</a>]</sup> İntikam Tanrıçası. Platon döneminde Nemesis’le bir tutuluyordu.</p><p class="normal1"><sup class="calibre2">[<a href="001-672Devlet_split_011.html#footnote-200-197-backlink" id="footnote-200-197" name="footnote-200-197">197</a>]</sup> Erkekler dramı: 5. yüzyılın Sicilyalı mim yazarı Sophron’a bir atıf. Sophron dramı, kadın ve erkek dramı olarak ikiye ayırmıştı.</p>
				<p class="normal1"><sup class="calibre2">[<a href="001-672Devlet_split_011.html#footnote-200-198-backlink" id="footnote-200-198" name="footnote-200-198">198</a>]</sup> Platon ilkece ancak aynı yaradılışa aynı görevlerin yüklenebileceğini söylüyor; dolayısıyla her iki cinse de aynı eğitimi uygulama talebiyle ilk bakışta kendisiyle çelişiyor; ama açıklayacak bunu. Platon döneminde kadının özgürleşim hareketinden söz etmek mümkündü, ama bu “eşitlik” talebi o dönem için bile fazla ileriye gitmiş olmalı; bir “devrim” anlamına geliyordu bu; 21. yüzyılda bile ne kadar gerçekleşmiş olduğunu sorabiliriz bu ideal eğitim talebinin. Bu talepte Zeus’un kızı Athene’ye duyulan saygının etkisi de unutulmamalı. Bu bakire savaş tanrıçasını, kadın-bekçi anlayışına esin kaynağı olarak pekâlâ görebiliriz. Ama “gülünç” de olabilir bu talebe destek veren argümanlar. Bu noktada Platon’un, gerçek olguları hiç de gözardı etmediğini görüyoruz; bir âdet, usul, ilke ancak (henüz) alışılmadık olduğu için gülünç gelebilir, demeye getiriyor; alışma, bu yadırgamayı aşmayı sağlayacaktır zamanla. Az ilerde Platon kadınların çıplaklığını gülünçlüğün doruğu olarak sunuyor; hele alınları kırışık yaşlıları işin içine sokup gülünçlüğün dozunu iyice artırıyor; ama bu alaycılığın gerisinde, o ilkesel talebin ciddiyeti zarar görmemelidir. Elbette Platon bu planların öylece hayata geçemeyeceğini iyi biliyordu [473a]. Erkeklerin çıplak güreşmesi konusu da “plastik” sanatlarda, heykelde gördüğümüz çıplak tasvirlerle uyum gösteriyor. Kadın vücudu ise 4. yüzyıl içinde, ‘banyo’ motifinin yardımıyla “soyunmaya” başlamıştı “plastik” sanatlarda.</p>
				<p class="normal1"/><p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-199-backlink" id="footnote-200-199" name="footnote-200-199">199</a>]</sup> Gimnazyum: Eski Yunan’da gençlerin beden, ruh ve temel eğitimiyle ilgili kurum, bir tür lise.</p>
				<p class="normal1"><sup class="calibre2">[<a href="001-672Devlet_split_011.html#footnote-200-200-backlink" id="footnote-200-200" name="footnote-200-200">200</a>]</sup> Thebai’ye karşı düzenlenen birinci seferde Argos kralı Adrastos’un bindiği atın adı.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-201-backlink" id="footnote-200-201" name="footnote-200-201">201</a>]</sup> Arion’un bir yunus tarafından kurtarılış efsanesi.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-202-backlink" id="footnote-200-202" name="footnote-200-202">202</a>]</sup> Platon “çelişki sanatından” söz ederken belli bir durumu kastediyor; çelişki sanatı Megara’lı Eukleides’in okulunun ve eski Sofistlerin retoriğinin bir ürünüydü; yanlış, aldatıcı, tuzak sonuçlar çıkartarak bir şeyi ispat etmek veya çürütmek özellikle gençler arasında çok yaygın bir alışkanlıktı ve giderek tehlikeli bir oyuna dönüşünce [537d], muhafazakârların büyük tepkisini toplamaya başlamıştı. Bu söz oyunlarını mümkün kılan “boşluk”, sonuç çıkartırken kullanılabilecek biçimlerle kullanılamayacak biçimler arasında fark gözetilmemesiydi; bu konuya Aristoteles açıklık getirmeye çalışmış, mümkün çıkarsama biçimlerinin çeşitli hüküm cümlelerindeki durumunu ve bunların tersine çevrilme imkânlarını araştırmıştı. Buradaki durum şu: Platon’un ironize ettiği eristiklerin, “Bütün keller kunduracıdır” hükmünü, keller ile kunduracılar arasında zorunlu bir ilişki sayarak buradan saçlı olan herkesin kunduracı olmadığı sonucuna varmaları yanlış, sahte çıkarsama örneğidir. Oysa “bütün kellerin kunduracı olduğu” hükmü ancak “kel olmayan, kunduracı da değildir” çıkarsamasını yapmaya elverişlidir; o da salt düz mantık ilişkisi alanında. Sokrates ise hatanın, “çeşitli yaradılış” ya da doğal karakterden söz ederken, farklılığın hangi ilişki düzleminde söz konusu olduğuna dikkat edilmemiş olmasında yattığını söylüyor. Mesleki yatkınlık, cinsiyet farkına bağlı değildir. Mesleki yeteneklerin aynılığı konusunda kadın hekimliğini örnek veriyor Platon ve kadınların bu mesleğe ne kadar elverişli olduklarını hatırlatıyor. Platon’dan bir kuşak önce, Perikles döneminden itibaren eski Yunan’da kadın, çocuk doğurucu ve sevgiliden fazla bir şey olarak görülmeye başlanmıştı.</p>

				<p class="normal1"><sup class="calibre2">[<a href="001-672Devlet_split_011.html#footnote-200-203-backlink" id="footnote-200-203" name="footnote-200-203">203</a>]</sup> Mesleki yatkınlık, yaradılıştan elverişli olma özellikleri “daha güçlü, daha üstün” vb. özelliklerle aynı anlama gelmiyor. Çevirinin de zorlaştırdığı bu kadın-erkek cinsiyeti karşılaştırmasında, “güçsüzlük” genel bir farklılık, ama uğraşa yönelişi her alanda belirlemiyor. Mesleki yatkınlık, cinsiyete özgü farklılıktan tamamen bağımsız.</p>
				<p class="normal1"><sup class="calibre2">[<a href="001-672Devlet_split_011.html#footnote-200-204-backlink" id="footnote-200-204" name="footnote-200-204">204</a>]</sup> Kadın savaşçılara artık pek yabancı değiliz. Bu, Amazon kadınları mitolojisi sayesinde o zaman da pek yadırganmıyordu.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-205-backlink" id="footnote-200-205" name="footnote-200-205">205</a>]</sup> Pindar’ın sözlerini kullanıyor.</p>
				<p class="normal1"><sup class="calibre2">[<a href="001-672Devlet_split_011.html#footnote-200-206-backlink" id="footnote-200-206" name="footnote-200-206">206</a>]</sup> Gerçekten de Sokrates’in ailenin ortadan kaldırılması (aşılması) talebi hâlâ bugün bile modern düşünceye en büyük günah, suç ve ütopya gibi gelmektedir; Platon’un kendi döneminin insanlarından gelebileceği endişesinin kaynağı bu değil, çünkü Atina’daki aile zaten günümüzdeki anlayışta şekillenen “bireysel”, manevi-entelektüel bir aileyle uzaktan yakından ilintili değildi; o dönemde dor-atik düşünce tarzını “oğlan sevme” ile birleştiren anlayışın, kadın-erkek ilişkisi bakımından da geçerli olması talebinin öne çıkmasıydı Platon’un endişesi. Platon o güne kadar erkek sevisi <span class="ideitalik">eros</span>’un taşıyageldiği erkek kolektifine (cemaatine) kadınların da alınmasını talep ediyordu.</p>
				<p class="normal1"><sup class="calibre2">[<a href="001-672Devlet_split_011.html#footnote-200-207-backlink" id="footnote-200-207" name="footnote-200-207">207</a>]</sup> 
				Evliliğin, eş hayatı yaşamanın hedefi, insan soyunun mümkün en 
				üst düzlemde soylulaşmasıdır; öyleyse insan zekâsının daha önce 
				hayvanlarda başarıyla denediği her şey insanlara da 
				uygulanabilir; çünkü (Platon’a göre) insan da hayvan ve 
				bitkilerin tabi oldukları doğa yasalarına bağlıdır. Bu üreme seçimleri, eşlerin bireysel arzu ve duygularını dikkate almaz; doğumun meyvesi karşısında da duygusuz ve insafsızdır; zayıf, işe yaramaz çocuğun kürtajına ya da doğumdan sonra öldürülmesine (yeni devlette) izin verilmelidir. Bu düşünceler, ilkece ve tarihsel yönden Yunan soylu zümresinin paylaştığı düşüncelerdir; ama burada sadece doğuran soylular söz konusudur:</p>
				<p class="normal1"> “<span class="ideitalik">Şaşırmayın dostum sakın, yozlaşırsa soylu cinsler,</span></p>
				<p class="normal1"><span class="ideitalik"> Karıştığına göre soylu kan sıkça kötü özsuyla.</span></p>
				<p class="normal1"><span class="ideitalik">Bilmesine rağmen soylu onun, plebist evin kızı olduğunu,</span></p>
				<p class="normal1"><span class="ideitalik"> Alır götürür gene de eve, izleyerek paranın zorunu.</span>”</p>
				<p class="normal1"> (Theognis 1, 191-194)</p>
				<p class="normal1"> Theognis, hayvanların üremesini de karışık evlilikler yüzünden soyluluğun bozulmasına örnek gösterir. Platon, soylu sınıfı değil de en iyinin, yani filozofların soylu sınıfını göz önünde tutmaktadır.</p>
				<p class="normal1"><sup class="calibre2">[<a href="001-672Devlet_split_011.html#footnote-200-208-backlink" id="footnote-200-208" name="footnote-200-208">208</a>]</sup> Acı ve sevinçlerin ortaklığını en güçlü bağ olarak görüyor; burada da (pratikte tartışılır bir ilişkiden çok) ilkesel, aksiyom özelliğinde bir temel “yasa” koyuyor diyebiliriz. Hâkim, yönetici olanlar ile tabi olanların, yönetilenlerin içsel bağıyla açıklıyor bu ilkesel, tartışılmaz aksiyomu. İdeal devletin de pratik, sosyal hayatta bu ilkenin tersinin zaten yer alamayacağı düşüncesiyle temellendiriyor da diyebiliriz. Yöneticiler arasındaki akrabalık, hısım, hemşehri bağları, “benim” ve “benim olmayan” ilkesini benimsemiş bir sosyal birliktelikle sembolize edilip bu ideal, duygu birlikteliğine temel oluşturuyor. Aristoteles <span class="ideitalik">Politikos</span>’ta [1261a] bu düşünceyle polemiğe girer, ancak argümanlarını yaşanan gerçek dünyadan aldığı için Platon’un aksiyomatik, soyut, ilkesel ilişkisinin bu özelliğini gözden kaçırır. Aristoteles’e göre devlet bir çokluk ilişkisidir; tekliğe doğru gittikçe devlet olmaktan çıkar; aynı tür değil farklı tür insanlardan oluşur; ancak bu sayede organik bir bütünlüğü temsil edebilir. Bir nesnenin ne kadar çok sahibi varsa, her bir kimse o kadar az umursar o malı (nesneyi); çünkü hizmetçi sayısı arttıkça hizmet kötüleşir.</p>
				<p class="normal1"><sup class="calibre2">[<a href="001-672Devlet_split_011.html#footnote-200-209-backlink" id="footnote-200-209" name="footnote-200-209">209</a>]</sup> Platon burada “yardımcılar” ifadesini kullanıyor; aslında bekçilerin alt kesimini tanımlıyor bu sözcük.</p>
				<p class="normal1"><sup class="calibre2">[<a href="001-672Devlet_split_011.html#footnote-200-210-backlink" id="footnote-200-210" name="footnote-200-210">210</a>]</sup> Mutlu bir devletin varlığından payına düşenle memnun olmayan bir bekçi, bireysel haz da dahil olmak üzere, ulaşmaya çalıştığı bütünsel mutluluğun peşinde her şeyi kaybedecektir, çünkü bu arada devlet yok olup gidecektir.</p>
				<p class="normal1"><sup class="calibre2">[<a href="001-672Devlet_split_011.html#footnote-200-211-backlink" id="footnote-200-211" name="footnote-200-211">211</a>]</sup> Platon burada çocukların savaşa götürülüp seyretmelerini, böylece asker olarak yetiştirilmenin ilk adımlarının atılması anlayışını çıkartıyor karşımıza. Burada ve daha ilerideki bölümlerde savaşçıların tavır ve tutumu konusunda [468a ve devam eden maddeler] somut tarihsel, o döneme ait bilgilerin eksikliğini hissetmemek mümkün değil. Aynı III. Kitap’ta beden eğitimi konusunda olduğu gibi, burada da savaşmanın hiçbir yönetmeliği, tarihsel ayrıntısı karşımıza çıkmıyor. Bu her iki eğitim-faaliyet ayağı Platon için birer teknik ayrıntı konusu; onun amacı, bu “eğitimlerin” insan karakteri üzerindeki etkisini araştırmak, ölüm korkusu karşısında durabilmek için insanın küçük yaştan itibaren bu korkuya alışması şart, diye düşünüyor.</p>
				<p class="normal1"><sup class="calibre2">[<a href="001-672Devlet_split_011.html#footnote-200-212-backlink" id="footnote-200-212" name="footnote-200-212">212</a>]</sup>Platon, esir düşene düşman istediğini yapsın, diyor. Esirlerin fidyeyle serbest bırakılması yolunu tıkamış oluyor böylece. Spartalılar’da bile rastlanmayan bu katı tutum Roma’da, T. Manlius Torquatus’ta karşımıza çıksa da Livius bu düşünceyi “babaannelerden kalma” eski düşünce tarzı olarak eleştirir. [Livius 22, 60, 5 (f)].</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-213-backlink" id="footnote-200-213" name="footnote-200-213">213</a>]</sup> Telamon’un oğlu, cesaretiyle övülür; bir aslan ruhunu seçmiştir [620b].</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-214-backlink" id="footnote-200-214" name="footnote-200-214">214</a>]</sup> Eski Yunan dininde doğaüstü bir güç. Homeros’un tanrılarla eşanlamlı kullandığı terim Platon’dan başlayarak tanrılarla insanlar arasındaki varlıkları tanımlamak için, ayrıca yazgı anlamında da kullanıldı.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-215-backlink" id="footnote-200-215" name="footnote-200-215">215</a>]</sup> Yakalanan Yunanlıların köleleştirilmesi Peleponez Savaşları sırasında bile hâlâ yaygın bir uygulamaydı; sonradan adil bir uygulama olmadığında karar kılındı; Platon bu uygulamayı “barbarca” bulur; ancak Hıristiyanlık dönemi bu uygulamaya nihai bir nokta koymuştur. Yunanlılar köle ihtiyacını ‘barbar’ dedikleri halklarla yaptıkları savaşlardan karşılamak zorunda kaldılar; <span class="ideitalik">Politeia</span>’da kölelikten söz edilmez, ama kesinlikle karşı da çıkılmaz köleciliğe; ama <span class="ideitalik">Yasalar</span>’da yeri vardır köleciliğin [776c]. Bu yönden bakıldığında Platon tam bir İlk Çağ (antik çağ) insanıdır; çünkü İlk Çağ’da köleciliğin kurum olarak dünyadan kalkması talebiyle karşılaşılmaz.</p>
				<p class="normal1"><sup class="calibre2">[<a href="001-672Devlet_split_011.html#footnote-200-216-backlink" id="footnote-200-216" name="footnote-200-216">216</a>]</sup><span class="ideitalik">Devlet</span> metninin çekirdek cümlesi böylece ağızdan çıkmış oluyor. Dikkat edilecek olursa, on kitaplık metnin tam ortasında, V. Kitap’ın sonunda karşımıza çıkıyor bu tespit. Platon’un bu talebi o çağda yanlış anlaşılmış, hasta bir kibrin tutkusu denmiş; Yeni Çağ’da ise felsefi kendilik bilincinin aşırı dışavurumu olarak yorumlanmıştır (Bkz. J. Burckhardt). Sokrates’in baklayı ağzından çıkarmakta bu kadar tereddüt etmesine bakıp bu tespitin Platon tarafından <span class="ideitalik">Devlet</span> metninin yazılması sırasında ilk kez yapıldığı sonucunu çıkartmak zordur. Platon’un İÖ 355 yılında yazdığı ve Dion’un ölümünden sonra onun arkadaşına yolladığı büyük 7. Mektup bize öğretici bilgiler vermektedir bu konuda. Platon’un hayatında başlangıçta yol gösterici bir rol oynamış olan felsefenin temsilcisi olan Sokrates’in hüküm giymesi ve ölümü ardından, felsefeyle politika arasında trajik bir buhran ortaya çıkmıştı.</p>
				<p class="normal1"> Atina’dan başlayarak öteki halklara doğru gittikçe yayılan bir anlayış zemininde felsefeyle politika arasındaki bu buhranın tek bir çözümü olabilirdi: Felsefeyi, devlet gücünün biricik yol göstericisi olarak kullanmak. Platon muhtemelen İÖ 4. yüzyılın ilk onunda, en azından ilk Sicilya yolculuğundan önce <span class="ideitalik">Gorgias</span>’ı yazarken hayatını hangi ilke üzerine kuracağından emindi artık, “çünkü <span class="ideitalik">Gorgias</span>’ın örtük konusu, nasıl yaşamalıyız değil de nasıl hükmetmeliyiz’dir” (Bkz.: K. Hildebrandt, <span class="ideitalik">Platon</span>, s. 135). İÖ 388 yılında Platon bu temel ilkeyi benimsemiş halde Sicilya’ya gider ve orada soylu Dion ile dostluk kurar, ama aynı zamanda Siracusa Tiranı’nın ve Siracusa kentinin (devletinin) halkının sorumsuz, yüzeysel, basit yaşama tarzının yarattığı hayal kırıklığı da bu yolculuğun armağanıdır! Filozofların devlette söz sahibi ve yol gösterici olmaları gereğine olan inancı iyice derinleşir bundan sonra, çünkü Sicilya’da yaşadığı o büyük olaylardan ve sevgili arkadaşı Dion’un ölümünden sonra bu düşüncesini en son devlet yazısında ısrarla tekrarlayacaktır: En büyük güç bir insanın içinde akıl, iç kavrayış ve ölçülülükle buluşunca, buradan en iyi yasalarla birlikte en iyi düzen türer (<span class="ideitalik">Yasalar,</span> 712a).</p>
				<p class="normal1"> Platon ilk Sicilya yolculuğundan geriye döndükten sonra <span class="ideitalik">Devlet</span> metninin tasarımına girişir. Sokrates’in söz konusu cümleyi ağzından çıkarmakta tereddüt edişinde, Platon’un Sicilya’da yaşadığı hayal kırıklığının devam eden sarsıntılarını hissedebiliriz belki, ne var ki Platon’un, felsefenin asli görevinin ne olduğu konusundaki kesin düşüncesiyle bu konuda hâkim ve yaygın anlayış, birbirine o dönemde taban tabana zıttı; çünkü felsefe öyle pratik siyasetle ilgilenme, ona yol gösterme gibi bir göreve uzaktan yakından ilgi duymuyordu; felsefe, gençliğin gördüğü derslerden biri olmakla sınırlıydı (<span class="ideitalik">Gorgias</span>’da Kalikles, 484f.), filozof da zaten yaşamayı beceremeyen, pratik hayattan kopuk biriydi [burada 487c/d]. Bu nedenle Platon, Sokrates karşısına oturttuğu kendi iki kardeşi aracılığıyla itirazları iki yönde geliştirip Sokrates’i felsefenin görevi konusunda konuşmaya zorlar. Önce Glaukon konuşur [473e], ardından Adeimantos [477b], ardından Sokrates hedefine doğru yönelir [502c’den VII. Kitap’ın sonuna kadar]. Filozofların kral olması düşüncesinin de elbette öncüleri vardır; kadim anlayışta kralların yanında bilgeler danışman olarak yer alırlar.</p>
				<p class="normal1"><sup class="calibre2">[<a href="001-672Devlet_split_011.html#footnote-200-217-backlink" id="footnote-200-217" name="footnote-200-217">217</a>]</sup> Bundan sonraki bölüm, kavramlarla kurulmuş birkaç model üzerinden yol alıyor. “Bütün-parça”, “bakma meraklısı-duyma meraklısı”, “akıl bilgisi”, “sanma” ve varlığın çeşitli halleri bir bilgi teorisi modelinin parçaları. Çeviriyi çok zorlayan bu bölüm, sunduğumuz şemayla biraz daha anlaşılır olacak sanırız.</p>
				<p class="normal1"><sup class="calibre2">[<a href="001-672Devlet_split_011.html#footnote-200-218-backlink" id="footnote-200-218" name="footnote-200-218">218</a>]</sup> Atina mareşali diyebileceğimiz komutan, on ana birliğe komuta ederdi. Bunların her biri ‘phyle’ (polis devletinin resmi birlikleri) birimlerine bölünür, bunlar da gene üçe ayrılırdı. Burada kastedilen bu en alt birim. </p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-219-backlink" id="footnote-200-219" name="footnote-200-219">219</a>]</sup> Filozof, bilgi adına ne varsa onun bütünü için çabalar (“seve seve her bilimin tadına bakmak isteyen”), bilgi’nin derinliğine inmek, İdealar’ın tepelerine tırmanmaktır amacı; öyleyse filozof en başta bütün öğrenme ve öğretme faaliyetinin üst başlığıdır; öğrenilebilir her şeyi toplumun organizmasına taşıyan kimsedir (J. Stenzel). İkinci durumda nihai bilgiye götüren yolun kılavuzudur. Sırf meraklı olan, seyirle yetinen kişi, fenomenler dünyasının görünümleriyle yetinirken, filozof hakikati (doğruyu) öğrenmek (bilmek) ister.</p><p class="normal1"><sup class="calibre2">[<a href="001-672Devlet_split_011.html#footnote-200-220-backlink" id="footnote-200-220" name="footnote-200-220">220</a>]</sup> Burada hem dinleme hem de seyretme meraklıları olarak filozofların altındaki bir düzlemi temsil edenler, müzikle yapılan eğitimin değerlendirildiği bölümde [402e] güzele olan aşkın tamamlanmasında bir hedef olarak karşımıza konmuştu.</p>
				<p class="normal1"><sup class="calibre2">[<a href="001-672Devlet_split_011.html#footnote-200-221-backlink" id="footnote-200-221" name="footnote-200-221">221</a>]</sup> Bu bölümde epey zorlama bir yol izleyerek, “birşey”, “olma-hali”, “varoluş-hali”, “varoluş-hali’ne geçme”, “varoluş-hali’ne geçmeme” vb. kavramlar türetme yoluna gittik, “bir şey”i “birşey” olarak bitişik yazıp kavramlaştırmaya çalıştık. Bir yandan metni işler kılacak, az çok tutarlı bir kavramsal yapı kurmaya çalışırken, burada kullandığımız kavramların, uzmanlık alanına bir müdahale değil de sadece bir öneri olarak algılanması gerektiğini hatırlatmamız gereksiz bile. Sadece “varlık”, “yokluk” gibi yerleşik imkânlarla taşınabilecek bir bölüm değildi bu. Kaldı ki metnin en başından bu yana salt varlıksal durum için “olma-hali”ni de hep çekinerek önerip durduk.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-222-backlink" id="footnote-200-222" name="footnote-200-222">222</a>]</sup> Burada karşımıza çıkan varlık (olma-hali) ve olmama-hali’ne karşılık bilgisini edinme-bilgisini edinememe antitezlerini Platon Parmenides’ten almıştır: “Çünkü olmama-hali’ndeki şeyi ne tanıyabilir (bilgisini edinebilirsin) ne de onun hakkında bir şey söyleyebilirsin.” (Parm. Frag. 4,6f.) Mutlak olarak mevcut olmayan şey anlamındaki oluş’a, “varoluşa” dönüşmemiş şey, bu anlayışa göre düşüncenin nesnesi de olamaz; onu düşünemeyiz; başka deyişle düşünce içinde “var” değildir. Çünkü düşünce Parmenides’e göre dışındaki bir “nesneye” bağlanmıştır. Platon ilk kez <span class="ideitalik">Sophistes</span>’de,</p>
				<p class="normal1"> Elia Okulu öğretilerinden çıkan sonuçları ele alır ve tinin (zekânın, zihnin), öteki deyişle <span class="ideitalik">logos</span>’un, bir yandan daima bir “birşeyle” ilintili olmasının şart olduğunu, ancak salt olma-hali’nden pay aldığı için oluş’u (değişen varlığı), olmama-haliyle birleştirebileceğini ileri sürer. Platon burada bilgi edinen özneyle bilgisi edinilen nesne arasında olma-halinin ve bilgi’nin üç basamağını bulur.</p>
				<table class="generictable"><tr class="calibre3"><td class="calibre4">Nesne </td>
						<td class="calibre4">Özne içindeki süreç</td>
						<td class="calibre4">Sonuç </td>
						<td class="calibre4">Taşıyıcı</td>
					</tr><tr class="calibre3"><td class="calibre4">Varlık<br class="chapter"/>
						Varoluş-hali’ndeki</td>
					<td class="calibre4">Bilmek:</td>
						<td class="calibre4">Bilim: </td>
						<td class="calibre4">Filozof:</td>
					</tr><tr class="calibre3"><td class="calibre4">Ara halka Şey dünyası olma-haliyle<br class="chapter"/>olmama-hali arasında </td>
					<td class="calibre4">Sanmak</td>
						<td class="calibre4">Sanı<br class="chapter"/>
						(Kanaat)</td>
						<td class="calibre4">Bakma meraklısı</td>
					</tr><tr class="calibre3"><td class="calibre4">Olmama-hali<br class="chapter"/>
						varoluş-hali’nde olmayan  </td>
						<td class="calibre4">Bilmemek </td>
						<td class="calibre4">Bilmeme</td>
						<td class="calibre4"> </td>
					</tr></table><p class="normal1">Gerek bilgi edinmek (öğrenmek) gerekse de sanmak ve sonucu olan sanı, kanaat, ruhun üst katının yetenekleridir. VI. Kitap’ta buradaki varlık (olma-hali) ve bilgi ilişkisi tekrar bir üst düzlemde karşımıza çıkacaktır.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-223-backlink" id="footnote-200-223" name="footnote-200-223">223</a>]</sup> Çeviri bakımından tam dert bir durum. “Öyle olduğunu sanma, kanaatini taşıma” vb. karşılıklarla birlikte düşünülmeli. Ne var ki, az önce bir yanılsama yönü olduğunu da öğrendik. Tam uyanıklık halindeki bilme ile rüya, hayal halindeki bildiğini sanma, yanılsamaya düşme, görünüş düzlemindekini salt asıl yerine koyma anlamındaki bir sanma’ydı bu. Şimdiyse kategorik bir basamak olarak çıkıyor karşımıza!</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-224-backlink" id="footnote-200-224" name="footnote-200-224">224</a>]</sup> Burada da “yetenek”, bizim dil-kültür coğrafyamızda öznesi olan bilinçli faaliyetlere atfedilen bir özellikken, dilimizde pasif biyolojik faaliyetlere “yeti” karşılığı önerildi: Konuşma yetisi, görme yetisi. İyi de tuttu. Ancak Platon için ruhsal/zihinsel olan ile biyolojik olanın sınırları modern anlamda ayrılmış değil; baştan beri bir bütün olan ruhun üç bölümünden, bu üç bölümü bir arada düşünmenin çelişkilerinden bahsedip durduk ve duracağız. Öyleyse yetenek/yeti/beceri bir arada düşünülse iyi olur kanaatindeyiz!</p>
				<p class="normal1"><sup class="calibre2">[<a href="001-672Devlet_split_011.html#footnote-200-225-backlink" id="footnote-200-225" name="footnote-200-225">225</a>]</sup> Platon burada “başka” derken, başka bir oluş (varlık) basamağını anladığı için doğrudur bu düşünce; yani bilme’nin, bilgi edinme faaliyetinin ve sanma’nın (kanaatinde olma faaliyetinin) yöneldiği nesnenin kendisinin farklılığı değildir söz konusu olan; sınıfıdır; örneğin ağaç hem bilme’nin hem de sanma’nın, yani her iki düşünme biçiminin nesnesidir. Sananın (öyle olduğu kanaatini taşıyanın) yöneldiği düşünce nesnesi (konusu) tek şeydir; varoluşunun görünüşü, kendini düşüncemize tek şey (nesne) olarak sunar; bilmeye yönelen, bilgi edinense bu tek gibi görünen şeyin gerisindeki hakiki İdealar’ın varoluşuna yönelir.</p>
				<p class="normal1"><sup class="calibre2">[<a href="001-672Devlet_split_011.html#footnote-200-226-backlink" id="footnote-200-226" name="footnote-200-226">226</a>]</sup> Kimilerine göre Antisthenes, kimilerine göre İsokrates.</p>
				<p class="normal1"/><p class="normal1"><sup class="calibre2">[<a href="001-672Devlet_split_011.html#footnote-200-227-backlink" id="footnote-200-227" name="footnote-200-227">227</a>]</sup> W. Schneider’e göre bu çocuk oyunu şöyle: </p>
				<p class="normal1"> “Derler ki bir erkek ve erkek olmayan erkek </p>
				<p class="normal1"> Bir zamanlar bir kuşu ve kuş olmayan kuşu</p>
				<p class="normal1"> Tahtanın üzerinde ve tahta olmayan tahtanın üzerinde gördü ve görmedi.</p>
				<p class="normal1"> Taşla ve taş olmayan taşla onu vurdu ve vurmadı.</p>
				<p class="normal1"> Erkek, hadımdır, kuş bir yarasa, tahta Narthex denen basilika girişindeki dar koridorda kuru bir bitki sapı, taş biley taşı; hadım (erkek) doğru görmediği gibi, doğru da fark edemez; atar ve ıskalar.”</p>
				<p class="normal1"><sup class="calibre2">[<a href="001-672Devlet_split_012.html#footnote-200-228-backlink" id="footnote-200-228" name="footnote-200-228">228</a>]</sup> Devletin önderleri: Bunların görevi, yasaların ve ahlakın (törelerin) korunmasıdır. Yasalar bütün yurttaşların müttefiki olacaklar, iyinin, doğrunun, adil olanın korunmasını hedef alacaklardır. Bu “iyi”yi kavrama yeteneği taşıyan filozof, aynı zamanda hakikat severdir; dolayısıyla da en uygun devlet adamı o olacaktır.</p>
				<p class="normal1"><sup class="calibre2">[<a href="001-672Devlet_split_012.html#footnote-200-229-backlink" id="footnote-200-229" name="footnote-200-229">229</a>]</sup> Platon burada insan düşüncesini bir format içinde değerlendiriyor. Filozofun zihni sıradan, önemsiz şeylerle meşgul olmamalı, ilişkilerin görüş bağlamlıklarını kavramaya yönelmelidir. Yunancadaki kavram, küçük hesapçı-kirli, pis düşünceler anlamına gelip aşırı kibir anlamıyla buluşur. Cömertlik, sonradan Aristoteles’te parasal konularda eli açıklık anlamına gelecektir. (<span class="ideitalik">Nikomatik Etik</span>, 6. cilt.)</p>
				<p class="normal1"><sup class="calibre2">[<a href="001-672Devlet_split_012.html#footnote-200-230-backlink" id="footnote-200-230" name="footnote-200-230">230</a>]</sup> Platon, bir filozofun zihinsel, ahlaki ve davranışlarıyla ilişkili özelliklerini özetleyerek ideal filozof imajını tamamlıyor. Ancak teoriyle pratik ilişkisinin nasıl kurulacağı sorusu hâlâ bir yanıt bulmuş değil; bu yetenekler, pratikler nasıl işlerli olacaktır, hatta bütün bu özellikler bir insanda her zaman bir arada bulunabilir mi? Bu soru [503b]’den itibaren tartışılıyor. “Devleti yönetme işini” bu olgun filozoflardan başkasına vermenin düşünülüp düşünülemeyeceği sorunu da tartışılmak yerine Adeimantos atılıp, teorinin sunduğu görünümle hayatın deneyimi arasındaki çelişkiye değiniyor.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-231-backlink" id="footnote-200-231" name="footnote-200-231">231</a>]</sup> Bu diyalog biçimine Adeimantos üzerinden yöneltilen itiraz, Platon’un bu akıl yürütmenin zaaflarının bilincinde olduğunu gösteriyor. <span class="ideitalik">Phaidros</span>’ta aynı itirazı Sokrates eristrik’lere yöneltir. Sokrates filozoflara yönelik eleştiriyi kabul ediyor, ama bunun hakiki nedenleri konusunda da bizi aydınlatmaya çalışıyor. Kitlenin yozlaştırıcı etkisi.</p>
				<p class="normal1"><sup class="calibre2">[<a href="001-672Devlet_split_012.html#footnote-200-232-backlink" id="footnote-200-232" name="footnote-200-232">232</a>]</sup> Filozoflar konusunda nesnel olgulara dayanan itirazlar çıkıyor burada karşımıza. Filozoflar ya yaşama yeteneğinden yoksun beceriksiz insanlardır ya da yozlaşmış, bozulmuş kimselerdir. Bu suçlamalar o dönemde çok yaygındı. <span class="ideitalik">Gorgias</span>’ta filozofların muhalifi Kallikles, “Kişi gençliğinde ölçülü bir ilişki kurarsa felsefe güzelliklerle doludur,” der, “ama gerektiğinden fazla felsefe yapılırsa bu (felsefe) kişiyi yozlaştırır.” Kallikles gençliğinden sonra da felsefeyle uğraşan kişinin birçok konuda deneyimsiz (acemi) kalacağını söyler. Devletin yasaları, kamusal ve özel yaşama alanındaki söylemler, insanların dostluğu ve verdikleri haz konusunda deneyimimizdirler böyleleri. Kamusal ya da özel eylem ve davranışlarında gülünç durumlara düşer bunlar. Platon metinde bu itirazların doğruluğunu kabul edip bunları o günkü devletin varlığına bağlar, ama kendi ideal devletindeki ideal filozofu da gözden çıkarmaz. Gerçek karşısında lafı dolandırmaz; olgusalı kabul eder, ama ideali de savunur.</p>
				<p class="normal1"><span class="ideitalik">Theaitetos</span>’taki betimlemesinde olduğu gibi, ne pazarın ne mahkemenin yolunu bilir bu kişiler. Yasalar ve kararlardan bihaberdirler; kulak da vermezler bunlara. Memuriyetler için yapılan müsabakalar, toplantılar, şölenler, eğlenceler, ziyafetler, flütlü, şarkılı toplantıları umursamaz, rüyalarında bile bunlarla ilgilenmeyi akıllarına getirmezler. Soylu bir evden gelmiş kişi ya da sıradan biriymiş, umurlarında değildir, atalarından bir ayıp miras kalmış ya da kadından, erkekten bir utanç gelmiş, denizi ölçmek kadar uzak bir şeydir bu sorular onlara. Hani ün olsun diye uzak durmaz filozof bunlardan, ama sadece bedeni kentte yaşar; aklı, beyni ise her şeyi küçümseyerek havalarda gezinir. Ama o pratik hayatta hiçbir şey bilmediğini bile bilmez. O havalarda gezer, yeryüzünde ve üzerinde her şeyi ölçüp tartar, her bir varlığı duygularıyla hisseder, ama (pratikte) onlardan uzak durur [<span class="ideitalik">Theaitetos</span>, (173)]. Platon, insan doğasının (filozofluğu engelleyen) sınırlarının farkındadır; hakiki filozofa giden yol <span class="ideitalik">Phaideia</span>’dan (ruhun ölümsüzlüğünden) geçer; o günün Atina’sında ise bir kişi vardır filozofluğu hakeden: <span class="ideitalik">Platon</span>’dur bu! Kitlelerin yozlaştırıcı düşünceleriyle mücadele edip hakiki filozof gibi yaşayacak yetenek ve gücü kendinde bulmaktadır o.</p>
				<p class="normal1"><sup class="calibre2">[<a href="001-672Devlet_split_012.html#footnote-200-233-backlink" id="footnote-200-233" name="footnote-200-233">233</a>]</sup> Bu mesel, dönemin devleti içinde hakiki filozofun yeri olmadığını ve işe yaramaz biri olarak anlaşılıp değerinin bilinemeyeceğini çok çarpıcı biçimde anlatıyor. Platon meselin anlatımı içine benzetmelerin asıl karşılıklarını yerleştirmiyor. Kaptan, kaptan olarak kalıyor, halka hiçbir yerde ‘halk’ (demos) demiyor; denizciler, devlet iktidarını ele geçirmeye çalışan politikacılarla yer değiştirmiyorlar. Dümenciyse filozof olarak tanımlanıyor. Mesel, gerçek devlet yönetimi için derin bir bilginin gerekliliğini ve kitlenin bundan zorunlu olarak yoksunluğunu isabetli bir şekilde dile getiriyor; ama asıl, <span class="ideitalik">Gorgias</span>’ta da olduğu gibi politika bilgisinin, devlet yönetiminin öğretilebilirliğini hatırlatıyor. Demek ki, son tahlilde “devletin yönetimi” ile ilişkilendirilmek zorunda olduğu için her felsefi bilgi “pratik” bilgisidir.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-234-backlink" id="footnote-200-234" name="footnote-200-234">234</a>]</sup> Aristoteles’e göre burada Platon’un kastettiği kişi Keos’lu Simonides’tir (Rhetorik, 1391a 8).</p>
				<p class="normal1"><sup class="calibre2">[<a href="001-672Devlet_split_012.html#footnote-200-235-backlink" id="footnote-200-235" name="footnote-200-235">235</a>]</sup> Platon burada meseli yorumluyor.</p>
				<p class="normal1"><sup class="calibre2">[<a href="001-672Devlet_split_012.html#footnote-200-236-backlink" id="footnote-200-236" name="footnote-200-236">236</a>]</sup> Özlem. Platon’un <span class="ideitalik">Şölen</span>’de övgüyle şarkısını söylediği şey. Orada Diotima’nın, tanrısal bir huşu içinde, bu dünyayı ve insanı dolduran tanrının etkileri hakkında söylediklerini anımsatabiliriz.</p>
				<p class="normal1"><sup class="calibre2">[<a href="001-672Devlet_split_012.html#footnote-200-237-backlink" id="footnote-200-237" name="footnote-200-237">237</a>]</sup> Kötünün de ancak en büyük iyi ve soylu ruhtan çıkması. Platon yozlaşma, soysuzlaşma tehlikesini bir biyolojik yasa gibi yorumlayıp sunuyor, ancak formel mantık ilişkilerinden de yararlanıp düşüncelerini buradan da destekliyor. Şöyle: “İyi-kötü” arasında “iyi iyi-olmayan” arasında olduğundan daha büyük bir karşılık buluyor. Biçimsel mantık açısından “iyi-kötü” ile “iyi iyi-olmayan” ilişkisini karşılaştırdığımızda Platon’un aradığı mantıksal kanıtın ya da desteğin yetersiz olduğunu fark ederiz. Ancak Platon’un bu ilişkiyi üç düzlemde kurduğunu görüyoruz. Bu da bizi farklı bir mantık ilişkisine götürüyor. Her iki yanda da bir özelliğin azını ya da daha çoğunu ifade eden karşılık söz konusu: (siyah-beyaz; daha az siyah, daha az beyaz), sonra azı çoğu bulunmayan karşılık: (düz-düz olmayan) gibi ve ilişkinin sadece bir yanında bir “daha çok” ya da “daha az” özelliğini mümkün kılan metindeki üçüncü durum: (iyi olmayan). Bu formel mantık çerçevesini uygulayacak olursak, örneğin henüz “iyi” diyemeyeceğimiz bir insan ile “iyi” insan arasındaki (iyi-olmayan ile iyi arasındaki) fark, “iyi ile kötü” arasındakinden azdır. Platon burada bize insan hayatının iki kutupluluğunu hatırlatıyor elbette, ama asıl şu tespit önemli: En büyük suç ile en büyük yiğitlik, sonuçta aynı kaynaktan gelmektedir: Büyük bir tabiattan, yaradılıştan. Küçük hiçbir şey, büyük bir şeye yol açamaz. Platon’un hayat deneyimlerinden damıtılmış bu bilgi, filozof doğasının tehlikelere ne kadar çok açık olduğunu, dolayısıyla da filozofluk eğitiminin sorumluluğunu hatırlatıyor.</p><p class="normal1"><sup class="calibre2">[<a href="001-672Devlet_split_012.html#footnote-200-238-backlink" id="footnote-200-238" name="footnote-200-238">238</a>]</sup> Tanrılardan birinin yardıma koşması. Anlaşılan Platon insan aklına ne kadar büyük değer verirse versin, derin bir “müminliğin”, dinsel bir ilk temelin söz söyleme hakkına da kulaklarını tıkamıyor. Kader ya da rastlantı, tanrısal bir güçle birlikte amacını bilemeyeceğimiz bir şekilde insan hayatına müdahale eder. Öte yandan gene Platon’a göre filozof, anlaşılması zor bir sosyal çevrede neredeyse ancak insanüstü müdahalelerle ayakta durabilir; dolayısıyla da büyük bir tehlike ve sürekli gerilim içinde yaşar. Çünkü toplumun eğitim bakımından içinde bulunduğu yetersiz konum, o ender bulunan insanların (filozofların) toplum karşısında bir bakıma beyhude yere mücadele veren ruhlar (varlıklar, insanlar) olmalarına yol açmaktadır.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-239-backlink" id="footnote-200-239" name="footnote-200-239">239</a>]</sup> Platon bu bölümde bir tarihçi becerisi ve ustalığıyla kökü derinlerde bir zaafın belirtilerine parmak basıyor:</p>
				<p class="normal1"> Platon döneminin toplumsal düzeninin, devlet yapısının iç krizine. Burada para karşılığı mevcut “statükoyu”, bilineni yeniden ürettiği söylenen Sofistler, aslında toplumdan, kitleden çok daha az kabahatli kabul ediliyorlar. Kitle istiyor, onlar yapıyor. Atina devlet yapısının da ötesinde bir olumsuzluğun, duyulmak istenileni söyleme hastalığının sadece İÖ 400 yıllarının değil, bugünkü politik düzenin, “meclislerin” zaafı olduğunu görmek zor olmasa gerekir.</p>
				<p class="normal1"><sup class="calibre2">[<a href="001-672Devlet_split_012.html#footnote-200-240-backlink" id="footnote-200-240" name="footnote-200-240">240</a>]</sup> “Diomedik” mecburiyet, aşılmaz bir mecburiyete, zorunlu bir tutuma işaret ediyor. “Diomedik mecburiyet, kaçınılmazlık ya da zorunluluk” deyişinin kaynağını tespit etmek zor. O Apelt, Diomedes’in, Ilion’dan çalınmış Palladion’u ortadan kaldırırken Odysseus’u baş başa bıraktığı mecburiyete, kaçınılmaz duruma işaret ediyor. Platon bunu kastetmiş olabilir.</p>
				<p class="normal1"><sup class="calibre2">[<a href="001-672Devlet_split_012.html#footnote-200-241-backlink" id="footnote-200-241" name="footnote-200-241">241</a>]</sup> Burada Atina aristokrasisinin zanaatkârlara, el işçilerine tepeden baktığını söylemek mümkünse de antik çağda hâkim düşünce, Platon’un bu yaklaşımını anlamamıza yardımcı olabilir. Sanat yanı bulunmayan kaba el işçiliği, o dönemlerde sitelerde (devletlerde) hor görülen, değersiz bir faaliyeti temsil ediyordu; çünkü, oturarak ateş karşısında çalışmak, izbe, loş, kapalı mekânlara mahkûm olmak insanın bedenini bozar düşüncesi hâkimdi. Bedenin zayıf düşmesinin ruhu da olumsuz etkilediği kanaati yaygındı. Bunu Aristoteles’te bile buluyoruz (Polit. 1337 b).</p>
				<p class="normal1"><sup class="calibre2">[<a href="001-672Devlet_split_012.html#footnote-200-242-backlink" id="footnote-200-242" name="footnote-200-242">242</a>]</sup> Platon, filozof onuruna sahip gençlerin (müritlerin) sayısının çok az olduğuna işaret ediyor. Burada dönemin sosyal çevresine olduğu kadar doğrudan Platon’un kendi sosyal kimliği ve kişiliğiyle ilgili izdüşümleri bulabiliyoruz. Soylu sürgün, felsefe tarihçilerinin ortak görüşüne göre Sicilyalı Dion’dur (İÖ 408-354). Sicilya’daki Siracusa kentinin tiranı, yaşlı Dionysios’un da kayınbiraderidir. İÖ 357-354 arasında geçici olarak kenti yönetmiştir. Genç Dionysios tahtı ele geçirince Dion, dostu Platon’u, felsefi ilkelerini uygulaması ve genç tiranı eğitip yetiştirmesi için ikna ettiyse de Platon bu ilk denemeden başarısız çıktı ve Dion sürgüne gönderildi. İÖ 357’de Platon’un da katıldığı bir seferle Sicilya’ya döndü ve orada sevinç gösterileriyle karşılandı. İÖ 354’te öldürüldü. Dion’un sürgün edilişi İÖ 367 tarihine rastladığına göre, Platon’un bu bölümü o sıralar kaleme aldığını düşünebiliriz. Theages, Sokrates’ın öğrencilerinden biriydi; sözde Platoncu bir diyalog onun adıyla anılır. Sokrates orada sözü kendine ve <span class="ideitalik">Sokrates’in Savunması</span>’nda üzerinde genişçe durduğumuz <span class="ideitalik">daimonion</span>’una getirir. Sokrates’in ruh, yarı tanrı bu yaratığı (daimonion) <span class="ideitalik">Theaiteto</span> (151a)’da da karşımıza çıkar. Daimonion, Sokrates’in duyduğunu söylediği iç sesin kaynağıdır. Platon bu noktada Sokrates’i felsefe yapmaya yönelten ilksel nedeni çıkartır karşımıza. Sokrates’i felsefi olmayan bir hayat sürmekten alıkoymuş olan bu iç ses onun tanrısal bir görevi yerine getirmek üzere seçilmiş olması demektir (Bkz. <span class="ideitalik">Sokrates’in Savunması</span>). Zaten Platon da söz konusu “Savunma” diyaloğunda felsefeyi, tanrının verdiği bir görev, tanrıya hizmet olarak yorumlar. Ancak Sokrates’in felsefeyi seçişinin biricik açıklaması değildir bu. Cicero (Tusc. 4.80)’de, Sokrates’in kişisel kararının (Logos), o biraz inatçı ve hazlara düşkün tabiatını aşıp felsefeyi seçmesinde tayin edici rol oynadığını bir anekdotla anlatır. Ancak Sokrates’in filozof oluşunu her kaynak bu kadar iyimser yorumlamaz. Aristoteles’in öğrencisi Aristoxénos, Sokrates’in bir filozof olan Archalaos tarafından bir mermer yontu atölyesinde keşfedilip yetiştirildiğini söyler. Aslında Platon, Sokrates maskesi altında kendi kişisel yaşantısına yollama yapmaktadır. Platon’un aktif politikaya sırt çevirmesi de bu bağlamda ifadesini bulmaktadır.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-243-backlink" id="footnote-200-243" name="footnote-200-243">243</a>]</sup> Felsefe karşısındaki (resmi) tutumu eleştiren Platon, Sofistlerin eğitim sistemini kastediyor. İlk kez <span class="ideitalik">Protagoras</span> diyaloğunda reddettiği bu eğitim sisteminde, felsefe, gençlerin genel eğitim (öğrenim) sisteminin sadece bir parçası olarak görülmekteydi; geleceğin devlet adamını yetiştirmek istiyorsa, bu yapıya değişmeliydi devlet. Böyle bir felsefe “hayatın bütününü kapsayan, bir ömrün kendisine adanmasını isteyen bir felsefedir”.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-244-backlink" id="footnote-200-244" name="footnote-200-244">244</a>]</sup> Herakleitos (İÖ 540-450): Ateşi evrendeki düzenin temel maddi ilkesi sayan kozmolojisiyle ünlü Yunanlı filozof.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-245-backlink" id="footnote-200-245" name="footnote-200-245">245</a>]</sup> Bu düşünüre göre güneş (ışığı), akşam sönüp sabahları yeniden yanıyordu.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-246-backlink" id="footnote-200-246" name="footnote-200-246">246</a>]</sup> Metnin burasında, bütün kitap içindeki “ilginç” kişisel bölüm başlıyor. Gerçek olup olmadığı tartışmaları sürüp giden ünlü 7. Mektup’u saymayacak olursak, bu özel/kişisel bölüme başka bir Platon metninde pek rastlanmıyor. Platon arada [498d-502c] biraz insafsızca suçlayıp durduğu kitlelerin kabahatini bağışlıyor. [492a ve devamında] Platon kitleyi hakiki felsefenin özünü ve görevini kavramamış olmakla suçlamıştı. Kitle aydınlatılmış olsa, çalışırken bir yandan da felsefeye öfke duymayacaktır. Ancak gene de devlet reformları sırasında, insan yaradılışının sınırlılığını bu reform taleplerine yansıtmadan edemeyeceklerdir.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-247-backlink" id="footnote-200-247" name="footnote-200-247">247</a>]</sup> Platon burada gözünü dünyadaki değişen varlığa çevirmekten söz ederken, İdealar düzenine de işaret etmiş oluyor. İdealar dünyasının düzeni, İdealar’ı gözlemleyen ve bu sebeple de onları taklit etmek isteyen filozofun aklı (ruhu) üzerinden dünyaya yansıyıp varolmakta olana etki yapacaktır. Bu bölüm, İdealar’ın genel karakterine en belirgin şekilde işaret eden ve ileride oluşturacağı İdealar piramidi düşüncesini önceleyen en önemli yerlerden biri.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-248-backlink" id="footnote-200-248" name="footnote-200-248">248</a>]</sup> Burada ‘iyi İdea’sı, tayin edici tanım olarak karşımıza çıkıyor. Adeimantos’un bu tanıma yabancı olmaması, Akademi’deki eğitimde ‘İdealar’ öğretisinin önemli bir yeri olduğunu gösteriyor. İnsanlar iyi’yi ister hazda, ister derin bir kavrayışta (içe bakışta) bulsunlar, onun biçimi içinde ona ulaşmak için çabalar dururlar. Buradaki ima Hazcı Aristipp Okulu’na ve Megaralı Eukleides yandaşlarının tarikatına bir yollama olabilir de, olmayabilir de. Önemli olan Platon’un, fiziksel varoluş hali’nin doğal çabası olarak hazzı, zihinsel, manevi varoluş hali’nin çabası olarak da bilgi’yi görmesi ve bu anlayış doğrultusunda kötü’nün yanı sıra iyi’yi de hedef olarak koyması önemlidir. Hakiki insani iyi’nin içinde hem haz hem de akıl bilgisi doğru bir karışım oluşturur. Platon hazzı tek ve biricik amaç olarak kabul etmez. Sokrates, Hedonistlerin yani hazcıların bile anlık hazları, o umutları, nihai toplam hazdan ayırt etmeleri ve değerlendirebilmeleri için akıl bilgisinin şart olduğunu söylemektedir. Ancak Platon keşişçe bir inkâra sapıp hazza tamamen karşı çıkıp onun hayatın önemli bir dürtüsü olduğunu unutmaz. <span class="ideitalik">Protagoras, Gorgias, Phaidon, Devlet, Philebos</span> ve <span class="ideitalik">Nomoi (Yasalar)</span> da haz konusunda birbiriyle çelişen görüşleri pratik kaygılarla açıklanabilir halde (<span class="ideitalik">Platon’da Hazcılık Sorunları Üzerine</span>, J. Derbolav, Bilgi ve Karos, s. 150).</p>
				<p class="normal1"><sup class="calibre2">[<a href="001-672Devlet_split_012.html#footnote-200-249-backlink" id="footnote-200-249" name="footnote-200-249">249</a>]</sup> İyi’nin özünün ne olduğu sorusu ortaya atılır atılmaz Sokrates’in konuşmaktan kaçınır bir tavır sergilemesi oldukça şaşırtıcıdır. Konuşmaların çoğu bu en üst düzlemdeki hedefe işaret edip durduktan sonra, birdenbire karşılaştığımız bu erteleme durumu karşısında birçok görüş ortaya atılmıştır. Platon’un o zamanlarda bu konuya başlıbaşına bir diyaloğu ayırmayı planladığı, ama bunu bir türlü gerçekleştiremediği varsayılmış, hatta böyle bir diyaloğun sonradan kaybolmuş olma olasılığı üzerinde bile durulmuştur. P. Friedhaendler, <span class="ideitalik">Platon</span> kitabının I, s. 66’sında, Platon’un o dile getirilemez şeyin önünde durduğunu ve daha ileriye gitmekten kaçındığını ileri sürer. Bu “beşinci” dediği İdealar âlemi, ruhla (zihinle) kavrandıktan sonra, kimsenin sözlerle açıklamaya cesaret edemeyeceği bir mıntıkayı temsil etmektedir (7. Mektup, 343a). Platon orada “babadan” değil de sadece “oğuldan” söz eder, yeryüzünde etkisini gösteren güçten, Güneş Tanrısı’ndan; ama bunun gerisindeki “baba”, hakkında konuşulamaz olandır. Platon “baba” hakkında sadece üç ana özellik; güzellik, simetri ve hakikati belirtirken, burada, VI. Kitap’ın 509b paragrafında, varlığın (olma-hali’nin) bile üzerinde yükseldiği belirtilir bu gerideki “babanın” (İdea’nın) o kadar. Düşünmenin nesneleri (konusu) varlıktı (oluş), öyleyse bunun bile üzerinde yükselen bir en gerideki şeyi, düşünceyle bütünü kavramak da olanaksızdır. Platon burada hakkında söz etmekten imtina ettiği en yüce şeyin tabiatı hakkında <span class="ideitalik">Parmenides</span>’de bilgi verir.</p><p class="normal1"><sup class="calibre2">[<a href="001-672Devlet_split_012.html#footnote-200-250-backlink" id="footnote-200-250" name="footnote-200-250">250</a>]</sup> Güneş Tanrısı Helios’un cinsi erkek olarak tasarlanmış ve iyi’nin bir sürgünü, evladı olarak karşılanmıştır. Platon’un o ünlü benzetmelerinden biriyle karşı karşıyayız.</p>
				<p class="normal1"><sup class="calibre2">[<a href="001-672Devlet_split_012.html#footnote-200-251-backlink" id="footnote-200-251" name="footnote-200-251">251</a>]</sup> Metnin Almanca çevirisinde, buradaki sözcük oyununu çevirmenin imkânsızlığına işaret edilmiş. Yunanca <span>τσχοζ</span> hem “faiz” hem de “erkek evlat”, “çocuk” anlamlarına geliyor.</p>
				<p class="normal1"><sup class="calibre2">[<a href="001-672Devlet_split_012.html#footnote-200-252-backlink" id="footnote-200-252" name="footnote-200-252">252</a>]</sup> Bütün İlk Çağ için olduğu kadar Platon için de görme duyusu en değerli duyuydu; Güneş’i, Ay’ı, yıldızları ve gökkubbeyi görmeden insanın yüksek düzeydeki tartışmalara ulaşamayacağını söyleyerek (<span class="ideitalik">Timaios</span>, 47a) bunu açıkça belli eder. Bir başka yerde ise (<span class="ideitalik">Phaidros</span>, 250c/d) güzelliğin o hayranlık verici görüntüsünden bakışlarımızı alıp içe yöneltir; bu kez kendi varlığımızın derinliklerine bakarız; bu en üst düzlemdeki içe bakma yaşantısı, düşünme aracılığıyla değil de sessiz, (manevi) “bakma” (seyir etme) ile gerçekleşir. Platon burada çok değerli bir aracı ortamdan, ışıktan söz ediyor, ama sesi taşıyıcı başka bir ortamın varlığından haberdarken, ışığın kendisini ortam olarak değerlendiren bu temellendirmesi doğru değil elbette; gerçekten de <span class="ideitalik">Timaios</span>’tan da bildiğimiz gibi, işitme duyusunun taşıyıcı/ara ortamının (sesin dışındaki bir ara ortam) hava olduğunun pekâlâ farkındadır Platon; burada görme duyusuyla öteki duyular arasındaki karşıtlığı ve farkı iyice öne çıkartıp daha bu dünyada, ışığın ve güneşin büyük önemini ve önceliğini belirtmek istiyor gibi. Ayrıca hava gibi aracı ortamlar hep var olmak zorundayken ışık hep ortalıkta olmak zorunda değil. Bu anlamda, onun özel bir yanı olduğunu vurgulamanın bir meşruiyeti daha oluşuyor.</p>
				<p class="normal1"><sup class="calibre2">[<a href="001-672Devlet_split_012.html#footnote-200-253-backlink" id="footnote-200-253" name="footnote-200-253">253</a>]</sup> Hyperion ile Theia’nın oğlu, Eos ile Selene’nin kardeşi.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-254-backlink" id="footnote-200-254" name="footnote-200-254">254</a>]</sup> Bu anlayışların temelinde, her bir duyumsamanın eşit niteliklerin çarpışmasıyla doğduğu yolundaki fizyolojik anlayış yatmaktadır. Parmenides, Empedokles ve</p>
				<p class="normal1"> Platon’un görüşleri bu yoldadır. Anaxagoras ve Heraklaitos bunun tam tersi görüşü savunmuşlardır. Işığın ve görmenin çok özel bir değeri bulunduğu anlayışını güneşin kudreti anlayışıyla taçlandıran bu yaklaşım, yeni-Platonculuk üzerinden (Plotinos: Çünkü kendisi de güneşimsi yaratılmış olmasaydı, göz hiçbir zaman güneşi göremezdi) Skolastiğe, Mistiğe ve Goethe’ye kadar uzanacaktır.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-255-backlink" id="footnote-200-255" name="footnote-200-255">255</a>]</sup> Burada iyi İdea’sının varlığı (olma-hali) ile dünya arasındaki ilişkiye biraz daha yakından bakmaya çalışabiliriz. İyi İdea’sının bu özsel olanın bile üzerine yükselmişlik hali, onu gene de öteki değişen varlıkların İdealar’ının 
				dünyasından koparıp ayrı bir yere götürmez; tıpkı değişen 
				varlıkların dünyası üzerinde duran güneşin gene de bu dünyanın 
				(evrenin) dışında bir yerde durmaması gibi. Gerçi burada kılı kırk yaran mantıksal bir tutarlılık aramak yerine, dünyanın ilkece iyi olduğuna ilişkin mistik-dinsel bir derinlik aramak yerinde olacaktır. İyi İdea’sı, sözgelimi bir hükümdar gibi, halkın tamamen dışında değildir; bir bütün olarak dünyanın, öteki deyişle İdealar ile değişen varlıkların dünyasının içindeki en yüce “tanrısal” şey olarak anlaşılmalıdır. Platon’un bu yöndeki düşünceleri sözgelimi Hıristiyanlığın ve İslamiyet’in tanrı anlayışına pek uzak olmamakla birlikte, temel bir ayırımı gözden kaçırmamak gerekir. Platon için tanrı her zaman uzak olan şeydir; insanoğlu kendi gücüyle ona yakınlaşmak zorundadır; ruhu tanrınınkinden pay almış olan ve eskiden, bir zamanlar ona bakmış insan bunu her zaman başarabilir ona göre (Bkz. <span class="ideitalik">Phaidon</span>). Tanrı ise kendi kendine tamamen yettiği için insanla ilgilenmez. Bu anlayış, tarihsel büyük dinlerinkiyle taban tabana zıttır. Gene de 429a’da tanrının yardımından söz eder Platon. Nedir? İçinden çıkılmaz bir çelişkinin içinde debelenmekte midir düşünür? Buna cevap verebilmek için, tanrının insana doğru ve insandan öteye hareketi düşüncesini bilmemiz gerekir. Tanrısal olan iyi’nin içindeki o en yüce biçimiyle ruhun içindeki tanrısallığa kadar kusursuzluğunu korur; ancak burada bir basamak anlayışı söz konusudur; tanrısal olan insan ruhuna indikçe (yaklaştıkça) kişileşir, ondan uzaklaştıkça, en yüksek fenomen görünüşlerine doğru yaklaştıkça tanrısallaşır, ama o ölçüde de kişiselliğini kaybeder. Platon bu tanrısal hiyerarşi içine mitolojinin geleneksel tanrılarını yerleştirir, ama mitosu eleştirmekten de geri durmaz.</p>
				<p class="normal1"/><p class="normal1"><sup class="calibre2">[<a href="001-672Devlet_split_012.html#footnote-200-256-backlink" id="footnote-200-256" name="footnote-200-256">256</a>]</sup> ‘Gök demek istemiyorum,’ derken bilgi ile görmek birbiriyle ilintileniyor. Platon’un tarif ettiği çizgiyi çizmeyi deneyelim:</p>
				<p class="ortayazi">A     B     
				C     D     E</p>
</div>
				</body>
</html>