<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_7">BEŞİNCİ KİTAP</h1>
				<p class="normal1"><span class="idebold">1. [449a]</span> “İşte benim iyi ve doğru dediğim devlet ve bu nitelikte bir düzen, böyle bir şey; insan da öyle. Doğru olan bu ise, bunun tersinin, devletin düzenine ve tek tek bireyin ruh yapısına ilişkin her şeyin kötü ve yanlış olduğunu düşünüyorum. Bu kötü olan yapıların da dört biçimi bulunmaktadır.”</p>
				<p class="normal1">“Nedir bunlar?”</p>
				<p class="normal1">Tam bunları ortaya çıkış sıralarına göre saymak üzereydim ki,<sup class="calibre2"><a href="001-672Devlet_split_018.html#footnote-200-193" id="footnote-200-193-backlink" name="footnote-200-193-backlink">[193]</a></sup> Adeimantos’un biraz ötesinde oturan Polemarkhos, 
				<span class="idebold">[b]</span> elini uzatıp omzundan tutarak onu yanına yaklaştırdı ve aynı anda eğilerek kulağına bir şeyler söyledi. Sadece “Bırakalım istediği gibi devam mı etsin, yoksa müdahale mi edelim?” cümlesini duymuştum.</p>
				<p class="normal1">Adeimantos da yüksek sesle, “Tabii ki hayır,” dedi.</p>
				<p class="normal1">Bunun üzerine araya girdim: “Kimi, neyi engellemek istiyorsunuz?”</p>
				<p class="normal1">“Seni!” dedi Adeimantos.</p>
				<p class="normal1"><span class="idebold">[c]</span> “Beni mi? Bu da nereden çıktı?”</p>
				<p class="normal1">“Sen işin kolayına kaçıyorsun, araştırmalarımızın koca bir alanını, hem de önemsiz olmayan bir alanını öylece atlayabileceğini sanıyorsun! Önceki, hani şu, dostlar arasında kadınların ve çocukların kolektif mal (değer) olduğu yolundaki açıklamanı duymadık sanıyorsun herhalde?”</p>
				<p class="normal1">“Peki bu sözüm doğru değil miydi Adeimantos?” diye sordum.</p>
				<p class="normal1">“Doğru gözüküyor, fakat her şey doğru ise, öteki her şeyde yaptığımız gibi, ortaklığın (kolektif cemaatin) nasıl tasarlandığının da gösterilmesi gerekiyor! Çünkü birçok çeşidi<sup class="calibre2"><a href="001-672Devlet_split_018.html#footnote-200-194" id="footnote-200-194-backlink" name="footnote-200-194-backlink">[194]</a></sup> olabilir bunun. 
				<span class="idebold">[d]</span> Hangisini kastettiğini açıkça söyle bize! Çünkü bir yerde, bu konuda konuşacağını sandığımız için ne zamandır bunu beklemekteyiz; aile hayatından, nasıl çocuk yapıp doğumdan sonra bakıp büyüteceklerinden, kısacası, kadınların ve çocukların nasıl ortak olacağından söz etmeni ummaktayız. Çünkü, kanımızca, bu konuların iyi ya da kötü düzenlenmesi, devlet için her şeymiş gibi geliyor. Bu meselelere hiç değinmeden başka bir düzeni anlatmaya kalktığın için, az önce duyduğunu yapmaya; 
				<span class="idebold">[450a]</span> bu konuyu da öteki gibi açıklamadan seni bırakmamaya karar verdik.”</p>
				<p class="normal1">Glaukon da bunun üzerine, “Benim oyumun da bu konuda sizden yana olduğunu kabul edin, ben de aynı şekilde düşünüyorum,” dedi.</p>
				<p class="normal1">“Hepimizin de aynı fikirde olduğunu bilesin Sokrates,” dedi Thrasymakhos.</p>
				<p class="normal1"><span class="idebold">2.</span> “Sanırım bu şekilde baskın yaparak ne yaptığınızın farkında değilsiniz. Sanki üzerinde hiç tartışmamışız gibi devlet düzeni meselesini yeniden açıyorsunuz,” dedim. “Halbuki ben bu konuyu bitirmiş olmaktan ve onunla ilgili önceki açıklamalarıma katılmanızdan ötürü memnundum; 
				<span class="idebold">[b]</span> şimdi, bu konulara yeniden dönmemi istiyorsunuz, ama bunun nice çetin inceleme yığınını ortaya çıkaracağının farkında değilsiniz. Bunu bildiğim için yeniden zorluklar çıkarmama adına bu konulara girmekten kaçındım.”</p>
				<p class="normal1">“Niye zorluk çıksın ki, bu insanların buraya tartışma dinlemeye değil de altın dökmeye geldiğini filan mı sanıyorsun?”</p>
				<p class="normal1">“Elbette, ama bunun da bir ölçüsü var.”</p>
				<p class="normal1">“Evet sevgili Sokrates,” diye araya girdi Glaukon, “bu tür tartışmaları dinlemenin aklı başında insanlar için ölçüsü bir ömürdür;<sup class="calibre2"><a href="001-672Devlet_split_018.html#footnote-200-195" id="footnote-200-195-backlink" name="footnote-200-195-backlink">[195]</a></sup> ama sen bizi düşünme, şu sorduğumuz soruyu canını sıkmadan dilediğin gibi yanıtla. Mesela bekçilerimiz arasında kadın ve çocuklar nasıl ortak olacak? 
				<span class="idebold">[c]</span> Doğumdan eğitim (ders) çağına gelene kadarki çok hayati, zahmetli ara dönemde çocuklarımız nasıl bir yetiştirme sürecinden geçirilecek? Bize bu soruların yanıtını verirsen iyi olur.”</p>
				<p class="normal1">“Bunu yapmak o kadar da kolay değil dostum, çünkü bu konu üzerindeki sis perdesi daha önce ele aldıklarımızdan çok daha kalın; 
				<span class="idebold">[d]</span> daha böyle bir ortaklık (kolektif cemaat) bile birçok kişi tarafından şüpheyle karşılanacak. Hadi buna ikna oldular diyelim, bu tasarının olabilecek en iyi proje olduğuna herkesi inandırmak son derece zor. Bu bakımdan, arzuladığımız şeylerin boş bir hayal gibi görülebileceği korkusunu taşıyorum ve bu konuya yeniden eğilmek istemiyorum.”</p>
				<p class="normal1">“Tereddüt etme! Dinleyicilerin ne mantıksız, ne kuşkucu ne de kötü niyetli!”</p>
				<p class="normal1">“Beni konuşmaya teşvik etmek için mi böyle söylüyorsun, sevgili dostum?” dedim bunun üzerine.</p>
				<p class="normal1">“Evet!”</p>
				<p class="normal1">“Ama tam tersini elde ediyorsun! Konu üzerinde söyleyeceklerimden tam olarak emin olsaydım, beni bu şekilde teşvik etmen konuşmamı sağlayabilirdi. 
				<span class="idebold">[e]</span> İnsanın, önemli gördüğü ve yabancısı olmadığı konular hakkında sevdiği ve aklı başında dostlarıyla, tabii doğruyu biliyorsa, konuşması tehlikesizdir; hatta heyecan vericidir. Fakat, şu an benim gibi, bildiğinden emin olmayıp, kişi doğruyu önce kendisi arıyorsa, hemen konuşmaya başlaması, tehlikeli ve yanlış yönlendirici olabilir. Burada tehlike, gülünç olmaktan kaynaklanmıyor. Bu çok çocukça olurdu. 
				<span class="idebold">[451a]</span> Burada benim için asıl tehlike, son derece ciddi adımlar atılması gereken bir konuda doğruluğundan emin olmadığım şeyler söyleyerek hem kendimi hem de dostlarımı yanlışa sürükleyebilme ve hiç de tahammülü olmayan konularda tepe üstü çakılma tehlikesidir. Bu yüzden söyleyeceklerim için Adrasteia’ya<sup class="calibre2"><a href="001-672Devlet_split_018.html#footnote-200-196" id="footnote-200-196-backlink" name="footnote-200-196-backlink">[196]</a></sup> diz çöküp beni bağışlamasını diliyorum. Bana sorarsan, konu hak, hukuk ve âdetler, törelerse, istemeden cinayet işleyen birisi bile namuslu ve adil insanları aldatan bir sahtekârdan daha az suçludur. Böyle bir riski insan, dostları değil de düşmanları arasında göze alır daha çok. Bu nedenle itirazın pek de güzel değil!”</p>
				<p class="normal1"><span class="idebold">[b]</span> Glaukon ise gülerek, “Sokrates,” dedi, “sen ve senin fikirlerin bizi aldatacak olsa bile senin gırtlağına yapışmayacağız, seni biz öldürme ve aldatma konusunda suçsuz buluyoruz. İçin rahat olsun, korkma konuş.”</p>
				<p class="normal1">“Doğru, mahkemenin suçsuz bulduğu kimse, temizdir yasaya göre. Orada geçerli olan burada da olmalı.”</p>
				<p class="normal1">“O zaman, konuş lütfen!”</p>
				<p class="normal1">“Öyleyse şimdi, aslında daha önce sırası geldiğinde söylemiş olmam gerekene, en baştan başlamak zorundaydım. 
				<span class="idebold">[c]</span> Daha önceki erkekler dramından<sup class="calibre2"><a href="001-672Devlet_split_018.html#footnote-200-197" id="footnote-200-197-backlink" name="footnote-200-197-backlink">[197]</a></sup> sonra, kadınlar dramını tamamlamak belki de daha iyi olacak; zaten bunu talep ettiğine göre!</p>
				<p class="normal1"><span class="idebold">3.</span> Gerek yaradılıştan, gerekse aldıkları eğitimle, bahsettiğimiz nitelikleri taşıyan yurttaşlarımızın kadın ve çocuk sahibi olmalarına ve onlara nasıl davranmaları gerektiğine dair kurallar, onlarla ilgili daha önce ortaya koyduğumuz ilkelerden çıkarılabilir. Konuşmalarımızda, erkekleri bir sürünün bekçisi olacak biçimde yetiştirmek şart, demiştik değil mi?”</p>
				<p class="normal1">“Evet.”</p>
				<p class="normal1"><span class="idebold">[d]</span> “O zaman, çocuk yapma ve yetiştirme konusunda da bu karşılaştırmayı temel alarak doğum ve bakımı buna göre yapabilir, sonra da ulaştığımız sonuçlar bize uygun olacak mı diye bakabiliriz!”</p>
				<p class="normal1">“Nasıl yani?”</p>
				<p class="normal1">“Şöyle: Bize kalırsa, dişi köpekler aynen erkekler gibi bekçilik yapıp avlanmalı ve öteki bütün işlerde onlarla birlikte hareket etmeli midirler, yoksa çocuklarının doğumu ve bakılıp büyütülmesi nedeniyle bu faaliyetlere katılamazken, erkekler didinip durmalı, bütün sürünün sorumluluğunu mu üzerlerine almalıdırlar?”</p>
				<p class="normal1"><span class="idebold">[e]</span> “Her şeyi birlikte yaparlar, yalnızca erkeklerin daha güçlü, kadınlarınsa daha zayıf olduğunu unutmamalıyız!”</p>
				<p class="normal1">“Peki aynı şekilde yetiştirilip eğitilmemiş iki canlıyı aynı amaçla kullanabilir miyiz?”</p>
				<p class="normal1">“Kullanamayız, tabii.”</p>
				<p class="normal1"><span class="ideitalik">“Bu demek oluyor ki, kadınlarla erkeklere aynı görevleri vereceksek, onları aynı şekilde yetiştirip eğitmeliyiz.”</span></p>
				<p class="normal1"><span class="idebold">[452a]</span> “Evet!”</p>
				<p class="normal1">“Erkeklere verdiğimiz eğitim zihinsel, ruhsal ve bedenseldi, değil mi?”</p>
				<p class="normal1">“Evet.”</p>
				<p class="normal1">“O zaman, erkeklerle aynı görevleri paylaşacak olan kadınlara da bu eğitimin yanında bir de savaşçılık eğitimi vermek ve onları da aynı şekilde kullanmak gerekecek, öyle değil mi?”</p>
				<p class="normal1">“Söylediklerinin sonucunda bu çıkıyor, sanırım.”</p>
				<p class="normal1">“Dediklerimizin çoğu gülünç<sup class="calibre2"><a href="001-672Devlet_split_018.html#footnote-200-198" id="footnote-200-198-backlink" name="footnote-200-198-backlink">[198]</a></sup> görünüyor olmalı, çünkü alışkanlıklarımıza ters düşüyor, hani bu sözleri hayata geçirmeye kalkarsak hele!”</p>
				<p class="normal1">“Öyle olur, kesinlikle.”</p>
				<p class="normal1">“Peki en garip ve gülünç olan, kadınları, jimnastik yerinde, çırılçıplak soyunuk bir vaziyette erkeklerle beden hareketleri yaparken görmek değil mi; 
				<span class="idebold">[b]</span> gençlerin yanında yaşlı kadınları da; hani kırışıklarına aldırmadan ve çirkinliklerine bakmadan gimnazyumlarda<sup class="calibre2"><a href="001-672Devlet_split_018.html#footnote-200-199" id="footnote-200-199-backlink" name="footnote-200-199-backlink">[199]</a></sup> beden eğitimi yapmaya bayılan yaşlı erkekler gibi?”</p>
				<p class="normal1">“Zeus adına, en azından günümüzde gülünç görünecektir bu!”</p>
				<p class="normal1">“Fakat madem burada aklımızı konuşturmaya çalışıyoruz,” dedim, “şaklabanların alay edişlerinden ürkmemeli; spor alanlarında böyle bir altüst edişe karşı ne söylerlerse söylesinler (kadının eğitimi konusunda ısrarcı olup) bunlara 
				<span class="idebold">[c]</span> aldırış etmemeli; zihinsel, ruhsal eğitimden ve en azından silah taşıma ve ata binme konusundaki eğitimden vazgeçmemeliyiz.” 
				</p>
				<p class="normal1">“Çok haklısın.”</p>
				<p class="normal1">“Madem bu konulara girdik, bir de yasalarımızın sertliğine değinelim. Fakat öncelikle bizimle alay eden dalgacı arkadaşlardan, hayatta bir kez bile olsa ciddi olmalarını isteyelim ve çok kısa da olsa burada, şunu hatırlatalım onlara. Yunanlılar, daha yakın zamana kadar, erkeklerin çırılçıplak dolaşmalarını, bugünkü Barbarlar gibi ayıplıyor ve hakaret sayıyorlardı. 
				<span class="idebold">[d]</span> Önce Giritliler, sonra da Spartalılar böyle çıplak beden eğitim tarzı kullanmaya başladıklarında, o zamanki polis yurttaşları bununla epey alay etmişlerdi. Öyle değil mi?” 
				</p>
				<p class="normal1">“Öyle tabii.”</p>
				<p class="normal1">“Fakat, deneyim, eğitimde elbiseleri çıkarmanın, tamamen örtünmekten daha iyi olduğunu gösterince, aklın gerektirdiği bu gelişme, artık yadırganası bir şey olmaktan çıktı. Bu da, aynı zamanda gösterdi ki, kötülük taşımayan bir şeyi ancak budalalar gülünç bulur ve kötü ve akılsız adamların halini değil de başka şeyleri hedef alıp alay etmek isteyen kimse 
				<span class="idebold">[e]</span> sözüm ona güzelin adına davranan, ama iyiden başka bir şeyi hedef alan kimseden farklı davranmamaktadır.”</p>
				<p class="normal1">“Çok haklısın.”</p>
				<p class="normal1"><span class="idebold">4.</span> “Ama önce gel, böyle bir tasarının uygulanır olup olmadığını tartışıp bu konuda bir uzlaşmaya varalım ve bizi ciddiye alanların da, bizimle dalga geçenlerin de söylediklerinde haklı olacaklarını varsayıp şu soruyu sormalarına fırsat verelim: 
				<span class="idebold">[453a] </span>Kadının doğası, bir kadının, erkeğin yaptığı bütün işleri yapmasını mümkün kılacak özellikler taşıyor mu, taşımıyor mu? Yoksa, sadece bir işe yatkın olup, savaş sanatı bunlara elverişli değil mi? Bence bir konu hakkında iyi sonuçlara ulaşmanın en güzel yolu, iyi başlamaktır.”</p>
				<p class="normal1">“Evet, kesinlikle!”</p>
				<p class="normal1">“İster misiniz, öncelikle kendimizi, bizi bu konuda eleştirecek olan tarafın yerine koyalım da tartışmada bize muhalefet edeceklerin kalesi tarafımızdan savunmasız durumda kuşatılmasın!”</p>
				<p class="normal1"><span class="idebold">[b]</span> “Neden olmasın, bunun hiçbir sakıncası yok!”</p>
				<p class="normal1">“Öyleyse karşımızdakilerin ağzından şöyle sorular yöneltebiliriz kendimize: ‘Ey Sokrates ve Glaukon, muhaliflere ihtiyacınız yok; daha başta, kafanızdaki devleti tasarlarken, herkesin yaradılışına uygun işlerle meşgul olması gerektiğini ittifakla benimsemediniz mi?”</p>
				<p class="normal1">“Öyle yaptık; ayrıca niçin yapmayalım ki?”</p>
				<p class="normal1">“Peki, kadınla erkeğin yaradılışı kesin biçimde farklı değil midir?”</p>
				<p class="normal1">“Elbette!”</p>
				<p class="normal1"><span class="idebold">[c]</span> Öyleyse herkese, yaradılışına uygun, farklı görevler vermek gerekir, değil mi?”</p>
				<p class="normal1">“Elbette!”</p>
				<p class="normal1">“Peki, hem kadınla erkeğin yaradılışı farklı diyorsunuz hem de ikisinin de aynı görevleri paylaşması gerektiğini söylüyorsunuz; bu durumda bir hata yapıyor ve kendinizle çelişiyorsunuz!</p>
				<p class="normal1">Söyle bana Glaukon, bu tespit karşısında kendimizi nasıl savunacağız?”</p>
				<p class="normal1">“Şu an için, pek kolay değil!” dedi Glaukon; “ama bu konuda yine senin bir yanıt geliştirmeni rica etsem, nasıl olur?”</p>
				<p class="normal1"><span class="idebold">[d]</span> “Bunlar bize yöneltilebilecek itirazlar Glaukon ve buna benzer daha nicelerini uzun zamandır endişeyle beklemekteyim zaten; kadın ile evlilik ve çocukların eğitim ve yetiştirilmesi konusundaki yasalara dokunmaktan çekinmem de bundan!”</p>
				<p class="normal1">“Zeus hakkı için bu sorunu çözmek gerçekten zor görünüyor!”</p>
				<p class="normal1">“Yapacak bir şey yok. İnsan ister küçük bir havuza ister denize düşsün, boğulmamak için her iki durumda da yüzmek zorundadır, öyle değil mi?”</p>
				<p class="normal1">“Öyle tabii.”</p>
				<p class="normal1">“O zaman bu tartışma denizinde biz de boğulmamaya çalışacağız. Bakarsın Arion’un<sup class="calibre2"><a href="001-672Devlet_split_018.html#footnote-200-200" id="footnote-200-200-backlink" name="footnote-200-200-backlink">[200]</a></sup> yunusu<sup class="calibre2"><a href="001-672Devlet_split_018.html#footnote-200-201" id="footnote-200-201-backlink" name="footnote-200-201-backlink">[201]</a></sup> ya da beklenmedik bir mucize bizi kıyıya çıkarıverir.”</p>
				<p class="normal1"><span class="idebold">[e]</span> “Umarım öyle olur.”</p>
				<p class="normal1">“Öyleyse bakalım bir çıkış yolu bulmak mümkün mü? Farklı yaradılışların farklı uğraşları gerektirdiğini, kadınla erkeğin de yaradılışlarının farklı olduğunu kabul etmiştik değil mi? Şimdiyse bu farklı yaradılışlara sahip olan iki grubun aynı işleri paylaşmalarının gerektiğini söylüyoruz. Bir iç çelişki yaşadığımıza dair bize yöneltilen suçlama da buna dayanıyordu, değil mi?”</p>
				<p class="normal1">“Apaçık öyle görünüyor!”</p>
				<p class="normal1"><span class="idebold">[454a]</span> “Şu çelişki sanatına özgü güç ne kadar soyluymuş, değil mi Glaukon?”<sup class="calibre2"><a href="001-672Devlet_split_018.html#footnote-200-202" id="footnote-200-202-backlink" name="footnote-200-202-backlink">[202]</a></sup></p>
				<p class="normal1">“Neden?”</p>
				<p class="normal1">“Çünkü bence birçok insan, bazen istemeden de çelişkiye düşebiliyor; hakiki bir tartışma yaptıklarını sananlar, aslında kendi kendilerine tartışıyorlar; çünkü tartışmanın konusu, ayrıştırıp incelemek yerine, sözcükler ve kavramlar merkezinde dönen bir polemikten ve çatışmadan ibaret oluyor ve ciddi bir tartışma gerçekleşmiyor!”</p>
				<p class="normal1">“Evet, çoğu tartışmada böyle şeyler yaşanıyor, ama bunun konumuzla ne ilgisi var?”</p>
				<p class="normal1"><span class="idebold">[b]</span> “Çok ilgisi var; çünkü biz de istemeden böyle bir çelişkinin içine düşmüş durumdayız.”</p>
				<p class="normal1">“Nasıl yani?”</p>
				<p class="normal1">“Bir yandan aynı yaradılıştakilere hep aynı görevlerin verilmesi gerektiğini alabildiğine cesurca ve sözcüğün yüzeydeki anlamına bakarak söyleyecek olursak, herkese meydan okuyarak ileri sürüyoruz; ama işte bunu söylerken aynı ya da farklı yaradılıştan ne anladığımızı ve farklı yaradılışlara farklı, aynı yaradılışlara aynı görevler verirken neyi amaçladığımızın üzerinde hiç durmadık.”</p>
				<p class="normal1">“Buna dikkat etmedik.”</p>
				<p class="normal1"><span class="idebold">[c]</span> “Mesela, kellerle kel olmayanların aynı yaradılışta olup olmadıklarını, birbirine zıt özleri temsil edip etmediklerini sorabilirdik. Şimdi biz bu ikisinin farklı yaradılışa sahip olduğunu kabul edersek, keller kunduracılık yapıyorsa, kel olmayanlara bu işi yasak mı edeceğiz? Ya da kel olmayanlar kunduracılığı iyi yapıyor diye, kellerin bu işe girişmelerini yasaklayacak mıyız?”</p>
				<p class="normal1">“Bu çok gülünç olurdu.”</p>
				<p class="normal1">“Gülünç olur, çünkü, kafamızdaki devleti tasarlarken, doğal yaradılış farklılıklarının ya da benzerliklerinin genel olarak üzerinde durmadık, bizim göz önünde tuttuğumuz, sadece meslek (zanaat) düzlemiydi; 
				<span class="idebold">[d]</span> örneğin hekim ile hekimlik ruhunun aynı temel yapıya sahip olduğunu söylemiştik!”</p>
				<p class="normal1">“Evet.”</p>
				<p class="normal1">“Ama bir hekimle bir doğramacının farklı yaradılışlara sahip olduğunu öngörmüştük değil mi?”</p>
				<p class="normal1">“Evet, kesinlikle.”</p>
				<p class="normal1"><span class="idebold">[454d-455b]</span></p>
				<p class="normal1"><span class="idebold">5.</span> “Ve eğer,” diye devam ettim, “kadın ya da erkek cinsin beceriler, yetenekler ve mesleki bakımdan farklı işlere yatkın oldukları görülüyorsa, onlara ayrı ayrı uğraşlar ve işler vermek gerekir. Ama aralarındaki fark sadece, kadının çocuk doğurması, erkeğin de onu döllemesinden ibaret ise, 
				<span class="idebold">[e]</span> bu onların, mesleki yatkınlık bakımından farklı oldukları anlamına gelmez. Buradan yola çıkarsak; demek olur ki bekçilerimiz ve kadınlar aynı işleri görebilirler.”</p>
				<p class="normal1">“Çok haklısın.”</p>
				<p class="normal1">“Öyleyse şu bize karşı çıkan muhalifimizi, devletimize hizmet bakımından kadın ile erkeğin yaradılışının hangi yatkınlıklar ve hizmetler konusunda birbirinden farklı olduğunu bize 
				<span class="idebold">[455a]</span> öğretmeye davet edebiliriz.”</p>
					<p class="normal1">“Çok doğru.”</p>
					<p class="normal1">“Belki, daha önce senin yaptığın gibi, bu soruya, öyle hazır cevap bir karşılık bulunamayacağı itirazını yapıp, ancak biraz düşündükten sonra da cevap vermenin kolay olacağını söyleyecektir.”</p>
					<p class="normal1">“Evet, belki de.”</p>
					<p class="normal1">“O zaman, bize karşı çıkana biz, devlet hizmetinde, kadına bırakılmayacak herhangi bir meslek bulunmadığını 
					<span class="idebold">[b]</span> ispatlamaya çalışırken, bizi izlemesini rica edelim.”</p>
					<p class="normal1">“Bence çok iyi olur.”</p>
					<p class="normal1">“Hadi, diyeceğiz ona; sana bir soru soracağız. Bir şey konusunda doğuştan yetenekli olan ile olmayanı ayırt eden şey, birinin bu şeyi kolay, diğerinin zor öğrenmesi; birinin kısa bir eğitimden sonra işin bütün ayrıntılarını kavraması, ötekinin ise olanca çalışmaya ve uygulamaya rağmen öğrendiği şeyi 
					<span class="idebold">[c]</span> akılda tutamaması mıdır diyorsun? Ya da birinde bedenin, zihinsel çalışmayı desteklerken, ötekinde kösteklemesi midir? Yoksa, bir mesleğe yatkın olan ile olmayanı birbirinden ayırt eden bundan başka temel, ayırt edici özellikler var mıdır?”</p>
					<p class="normal1">“Evet, kimse başka noktalar ileri süremez.”</p>
					<p class="normal1">“Peki, erkek cinsinin her bakımdan kadın cinsine üstün görünmediği insana özgü bir iş, uğraş tanıyor musun? Kadınların ellerinden az çok gelen dokuma, pişirme ve kızartma işlerini abartıp (erkek işlerinden üstün olduğunu mu söyleyelim?) Hani abartmasak ortaya gülünç bir durum çıkar!”</p>
					<p class="normal1"><span class="idebold">[d]</span> “Doğru söylüyorsun, erkek cinsi hemen hemen her uğraşta kadınlardan daha üstündür. Her ne kadar kimi yönden erkeklerden daha iyi olan çok kadın varsa da, bütüne bakıldığında sen haklısın!”</p>
					<p class="normal1">“Demek ki sadece bir kadın ya da bir erkeğe uygun olan resmi (kamusal) bir meslek yoktur; yaradılıştan beceriler her iki cinste de eşit bölüştürülmüştür ve kadın doğal verileri bakımından her mesleğe katılabilir; erkek de öyle.”</p>
					<p class="normal1"><span class="idebold">[e]</span> “Ama genelde her alanda kadın erkeğe göre daha zayıfça, daha güçsüzdür!”<sup class="calibre2"><a href="001-672Devlet_split_018.html#footnote-200-203" id="footnote-200-203-backlink" name="footnote-200-203-backlink">[203]</a></sup></p>
					<p class="normal1">“Çok doğru.”</p>
					<p class="normal1">“O zaman, bütün işleri erkeklere verip, kadınlara hiçbir iş yüklememeli miyiz?”</p>
					<p class="normal1">“Olur mu hiç öyle şey?”</p>
					<p class="normal1">“Şöyle söyleyebiliriz belki: Kadınların da yaradılıştan hekimliğe 
					<span class="idebold">[456a]</span> ya da müziğe yatkın olanları vardır, olmayanları vardır.”</p>
					<p class="normal1">“Çok doğru.” </p>
					<p class="normal1">“Bazı kadınlar jimnastik ve askeri eğitim yapacak nitelikleri taşırken, bazıları taşımaz, öyle değil mi?”</p>
					<p class="normal1">“Öyle tabii.”</p>
					<p class="normal1">“Bilim seven kadınlar vardır, bilimden nefret eden kadınlar vardır; yürekli kadınlar vardır, yüreksiz kadınlar vardır.”</p>
					<p class="normal1">“Evet, doğru.”</p>
					<p class="normal1">“Aynı şekilde bekçiliğe yatkın olan bazı kadınlar vardır, olmayan kadınlar vardır. Erkekler arasından bekçi seçimi yaparken zaten biz de buna, yani bu işe yatkın olup olmadığına bakmıyor muyduk?”</p>
					<p class="normal1">“Evet.”</p>
					<p class="normal1">“O zaman, erkekler gibi kadınlar da bekçiliğe yatkındır; ama kadınlar erkeklerden daha güçsüzdür.”</p>
					<p class="normal1">“Orası açık.”</p>
					<p class="normal1"><span class="idebold">6.</span>
					<span class="idebold">[b]</span> “Demek ki, bekçilik niteliği olan erkekler için aynı nitelikte kadınlar seçilmeli, bir arada yaşamaları ve onlarla aynı işleri yapmaları sağlanmalıdır; çünkü bu işe onlar da erkekler kadar yatkındır ve onların taşıdığı nitelikleri taşırlar.”</p>
					<p class="normal1">“Çok haklısın.”</p>
					<p class="normal1">“Aynı yaradılışa sahip olanlara aynı işlerin verilmesi gerekir demiştik, değil mi?”</p>
					<p class="normal1">“Evet.” </p>
					<p class="normal1">“O zaman, bir daire yapıp başta söylediğimiz şeye dönmüş olduk; bekçilerin kadınlarına da bedensel eğitim ve müzik eğitimi verilmesinde doğaya aykırı bir yan bulunmamaktadır.”</p>
					<p class="normal1">“Yok tabii.”</p>
					<p class="normal1"><span class="idebold">[c]</span> “Öyleyse şu ortaya attığımız öneri hayali bir arzu veya gerçekleşmesi mümkün olmayan bir şey değildir; çünkü yasamızı doğa ile uyum içinde ortaya koyuyoruz. Asıl doğa kurallarına aykırı olan, bugünkü farklı ilişkilerdir.”</p>
					<p class="normal1">“Çok açık!”</p>
					<p class="normal1">“Biz, önerilerimizin gerçekleştirilebilir ve en iyi öneri olup olmadığını soruşturuyorduk, değil mi?”</p>
					<p class="normal1">“Evet.”</p>
					<p class="normal1">“Bunun mümkün olduğu konusunda fikir birliği içindeyiz, değil mi?”</p>
					<p class="normal1">“Evet.”</p>
					<p class="normal1">“Şimdi bu düzen önerisinin gerçekten de en iyiyi temsil ettiği konusunda da fikir birliği oluşturmalıyız, değil mi?”</p>
					<p class="normal1">“Tabii.” </p>
					<p class="normal1">“Her ikisi de aynı yaradılışa sahip olduklarına göre, 
					<span class="idebold">[d]</span> bir kadını yetenekli bir bekçi yapmak için erkeğinkinden farklı bir eğitime ihtiyaç yoktur, değil mi?”</p>
					<p class="normal1">“Yoktur!”</p>
					<p class="normal1">“Şimdi şu konuda ne düşünüyorsun bakalım?”</p>
					<p class="normal1">“Hangi konuda?”</p>
					<p class="normal1">“Sence kendi aralarında iyi ve kötü yetenekli erkekler de vardır, öyle değil mi?” 
					</p>
					<p class="normal1">“Tabii ki, hepsinin yeteneği eşit düzeyde değildir.”</p>
					<p class="normal1">“Peki tasarladığımız devlette bekçilik eğitimi almış bekçiler mi, yoksa kunduracılık sanatında yetişmiş kunduracılar mı daha üstündür?”</p>
					<p class="normal1">“Bu ne kadar da saçma bir soru.”</p>
					<p class="normal1"><span class="idebold">[e]</span> “Anlıyorum, bu karşılaştırmanın da ötesine giderek, bekçilerimizin bütün yurttaşlar arasında en üstün kimseler olduklarını söyleyebilir miyiz?”</p>
					<p class="normal1">“Hem de kat kat üstün.”</p>
					<p class="normal1">“Peki bekçi kadınlar da bütün kadınlar arasında en iyileri temsil etmeyecekler midir?” 
					</p>
					<p class="normal1">“Evet!”</p>
					<p class="normal1">“Peki bir devlet için mümkün olduğunca iyi kadın ve erkek bekçilere sahip olmaktan daha güzel bir şey olabilir mi?” 
					</p>
					<p class="normal1">“Olamaz, tabii.”</p>
					<p class="normal1">“Peki bu, bizim tasarladığımız gibi yapılacak olursa, 
					<span class="idebold">[457a]</span> iyi bir zihinsel ve bedensel eğitim değil midir?”</p>
					<p class="normal1">“Öyledir.”</p>
					<p class="normal1">“O zaman, önerdiğimiz düzen yalnızca gerçekleşmesi mümkün olan bir düzen değil, aynı zamanda devlet için en iyi düzendir.”</p>
					<p class="normal1">“Doğru.”</p>
					<p class="normal1">“Öyleyse bekçilerimizin kadınları da giysilerini üzerlerinden atıp beceri ve yetenekleriyle örtünsünler, bunlar savaşta da barışta da ülkenin savunmasını erkeklerle birlikte üstlenecek, başka bir şey yapmayacaklardır.<sup class="calibre2"><a href="001-672Devlet_split_018.html#footnote-200-204" id="footnote-200-204-backlink" name="footnote-200-204-backlink">[204]</a></sup> Yalnız, cinsiyet olarak erkeklerden daha zayıf olduklarını göz önünde bulundurarak, onlara daha hafif işler verilecektir; ancak, sadece iyi ve güzel bir amaç uğruna soyunup bedenlerini açığa çıkaran kadınlarla dalga geçen bir adam, 
					<span class="idebold">[b]</span> ‘gülmenin meyvesini, daha dalında hamken koparmaktan’<sup class="calibre2"><a href="001-672Devlet_split_018.html#footnote-200-205" id="footnote-200-205-backlink" name="footnote-200-205-backlink">[205]</a></sup> başka bir şey yapmamaktadır; bu adam, neye güldüğünün ve ne yaptığının farkında bile değildir. Belki de şimdiye kadar söylenmiş sözlerin en güzeli, ‘Yararlı güzel, zararlı çirkindir’ sözüdür.” 
					</p>
					<p class="normal1">“Çok doğru.”</p>
					<p class="normal1"><span class="idebold">7.</span> “Kadınlarla ilgili yasayı konuşurken sözünü ettiğim o ilk büyük dalgadan kurtulduk; her iki cinsin de bekçilik işini beraber yapmaları gerektiğini söylerken, talebimizle birlikte bizi de kapıp süpürmedi dalga. 
					<span class="idebold">[c]</span> Keza, bunun hem gerçekleşebilir, hem de arzulanır bir şey olduğunu söylerken, tutarlılığımızı korumuş olduk.”</p>
					<p class="normal1">“Gerçekten de önünden kaçtığın dalga küçük değildi!”</p>
					<p class="normal1">“Fakat sen asıl arkadan geleni görünce öncekine ‘küçük’ diyeceksin!”<sup class="calibre2"><a href="001-672Devlet_split_018.html#footnote-200-206" id="footnote-200-206-backlink" name="footnote-200-206-backlink">[206]</a></sup></p>
					<p class="normal1">“Neymiş bu dalga, anlat da göreyim.”</p>
					<p class="normal1">“En son ve bu bahsettiğimiz yasa, beraberinde şöyle bir yasa daha getiriyor:”</p>
					<p class="normal1">“Neymiş o?”</p>
					<p class="normal1"><span class="ideitalik">“Bu kadınlar bütün erkeklere ait olmalıdırlar.</span>
					<span class="idebold">[d]</span> Hiçbiri diğeriyle ayrı bir şekilde yaşamayacak. Çocuklar da ortak olacak. Hiçbir anne baba, hangisinin kendi çocuğu olduğunu bilmeyecek, hiçbir çocuk da ana babasını tanımayacak.”</p>
					<p class="normal1">“Evet, şimdi anladım. Bu dalga ötekinden de yamanmış. Bunun hem uygulanabilirliğinin hem de yararının sorgulanması gerekiyor.”</p>
					<p class="normal1">“Bunun yararından şüphe duymaya pek gerek yok bence. Zaten asıl gürültü bunun uygulanabilirliği üzerinde kopacak.”</p>
					<p class="normal1"><span class="idebold">[e]</span> “Bence her ikisi üzerinde de ciddi tartışmalar yapılabilir.”</p>
					<p class="normal1">“Diyorsun ki bu iki tartışmayı beraber yapalım. Ben de, yararlılığı kabul edersen bunu geçer, sadece uygulanabilir olup olmadığını tartışırız diye düşünmüştüm.”</p>
					<p class="normal1">“Bu meseleyi tam geçiştirirken yakalandın aslında. Her ikisi için de hesap ver!”</p>
					<p class="normal1">“O zaman, kaderime razı olacağım; başka çare yok. 
					<span class="idebold">[458a]</span> Ama senden bir isteğim olacak: Bana, tek başlarına gezinip dururken, hayaller kurarak zihinlerini meşgul eden şu kişiler gibi kendimle baş başa kalma zevkini bahşet. Sen de biliyorsun, bu tür insanlar, istedikleri şeyin gerçekleşmesinin mümkün olup olmadığı üzerinde düşünmeden önce, yorulmamak için, tasarladıkları şeyin uygulanabilir olup olmadığı kaygısını bir yana bırakırlar; buna karşılık, arzularını gerçekleşmiş farz eder, her şey ellerinin altında görünür ve gerçekleşmesinin ardından, neler yapabileceklerinin hayalini kurup sevinirler. Bu yolla da içlerindeki tembellik, 
					<span class="idebold">[b]</span> aylaklık daha da artar. Bu noktada ben de onlar gibi biraz tembelleştim; bu düzenlemenin uygulanabilirliğini ispat etmeyi ileriye atmak istiyorum. Siz de izin verirseniz, şimdilik, bu düzenlemenin hayata geçirilebileceğini varsayarak, yöneticilerimizin bu ilke temelinde ne tür düzenlemeler yapmaları gerektiğinden bahsedeceğim ve hem devletimiz hem de bekçiler için bundan daha yararlı bir düzenlemenin olamayacağını göstereceğim. Önce seninle bu yanı tartışmak istiyorum; ötekini ise sonra!”</p>
					<p class="normal1">“İtirazımız yok, başlayabilirsin.”</p>
					<p class="normal1">“Sanıyorum, yöneticiler adlarına yakışır kimselerse ve yardımcılar da öyleyse, yöneticiler 
					<span class="idebold">[c]</span> yasaya uygun buyruklar verir, onların yardımcıları da bu buyrukları layıkıyla uygularlar; yöneticiler buyruk verirken yasayı ya harfiyen uygular ya da kendi anladıkları anlamda yorumlarlar; bunun kararı onlara bırakılmıştır.” 
					</p>
					<p class="normal1">“Haklısın.”</p>
					<p class="normal1">“O zaman sen de bir yasa koyucu olarak, erkekleri seçtiğin gibi onların kadınlarını da seçecek ve bunu yaparken onların yaradılışça birbirlerine uygun olup olmadıklarına bakacaksın. Hiçbirinin özel malı olmadığı için, 
					<span class="idebold">[d]</span> konutları, yedikleri içtikleri ortak olacak, birlikte yaşayacaklar ve gimnazyumda ve diğer bütün eğitimlerde de birlikte olacakları için doğal dürtüleri gereği cinsel birlikteliğe yöneltileceklerdir. Yoksa sence de bu kaçınılmaz bir sonuç değil mi?”</p>
					<p class="normal1">“Öyle, yalnız bu matematiksel değil, erotik ve kitleleri daha fazla ikna edip sürükleyici bir zorunluluk.”</p>
					<p class="normal1"><span class="idebold">8.</span> “Haklısın, Glaukon, ama biz devam edelim! 
					<span class="idebold">[e]</span> Önüne gelenle ilişkiye girmek, mutlu bir site devletinde hoş karşılanmayacak, kutsal düzene saygısızlık olarak addedilecek ve yöneticiler tarafından yasaklanacaktır.”</p>
					<p class="normal1">“Evet, bu tür şeylere bence de izin verilmemeli.”</p>
					<p class="normal1">“O zaman, evliliklerin mümkün olduğunca dine uygun (kutsal) olmasını sağlayacağız. Zaten en yararlı evlilikler de en kutsal evlilikler olacak.”</p>
					<p class="normal1">“Kesinlikle.” </p>
					<p class="normal1"><span class="idebold">[459a]</span> “Peki, ama bu evlilikler nasıl yararlı olacak? Bu soruyu en iyi sen yanıtlayabilirsin Glaukon, çünkü senin evinde av köpekleri ve iyi cins kuşlar gördüm. Sen bunların nasıl çiftleşip ürediklerine dikkat ettin mi hiç?”</p>
					<p class="normal1">“Hangi bakımlardan dikkat edip etmediğimi soruyorsun?”</p>
					<p class="normal1">“Öncelikle, bu hayvanların hepsi iyi cins, ama bazıları diğerlerinden daha üstün değil mi?”</p>
					<p class="normal1">“Evet, öyle.”</p>
					<p class="normal1"><span class="idebold">[b]</span> “Peki, bunları rastgele mi çiftleştirirsin, yoksa çiftleşmelerin en iyiler arasında olmasına mı dikkat edersin?”</p>
					<p class="normal1">“Tabii ki, en iyileri çiftleştirmeye çalışırım.”</p>
					<p class="normal1">“Yavruları mı, gençlik çağında olanları mı, yoksa yeni yetişmekte olanları mı çiftleştirirsin?”</p>
					<p class="normal1">“Tam gençlik çağında olanları.”</p>
					<p class="normal1">“Üreme buna göre olmazsa, kuşlarının, köpeklerinin cinslerinin bozulacağını bilirsin, değil mi?”</p>
					<p class="normal1">“Tabii ki.”</p>
					<p class="normal1">“Aynı şey atlar ve öteki hayvanlar için de geçerlidir, değil mi?”</p>
					<p class="normal1">“Şüphesiz.”</p>
					<p class="normal1">“Aynı kural insanlar için de geçerliyse<sup class="calibre2"><a href="001-672Devlet_split_018.html#footnote-200-207" id="footnote-200-207-backlink" name="footnote-200-207-backlink">[207]</a></sup> sevgili dostum,” dedim, “yöneticilerimizin mükemmel olmasının ne kadar önemli olduğunu sen düşün artık.”</p>
					<p class="normal1"><span class="idebold">[c]</span> “Evet, bu kural insanlar için de geçerli, ama yöneticilerimizin keskin görüşlü ve zeki olmasının bununla ne ilgisi var?”</p>
					<p class="normal1">“Çünkü birçok iyileştirici, yararlı desteğe ihtiyaçları olacak; ilaç gerektirmeyen, sadece perhizin yapılmasının yeterli olduğu hastalıklar için sıradan bir hekim yeterli olacaktır; ama ilaç gerektiren hastalıklar için çok iyi bir hekime ihtiyaç vardır.”</p>
					<p class="normal1">“Orası doğru, fakat bununla neyi ima etmek istiyorsun?”</p>
					<p class="normal1">“Şuraya getireceğim sözü: Yöneticilerimiz halkın yararını düşünerek belirli dozda olmak üzere yalana başvurmak ve insanları aldatmak zorunda kalacaklardır. 
					<span class="idebold">[d]</span> Bu tür davranışların bir ilaç gibi yararlı olacağını öngörmüştük.”</p>
					<p class="normal1">“Ve buna hakları vardı.”</p>
					<p class="normal1">“Bu hak, düğünde ve çocuk yapmada, öyle görünüyor ki en ufak bir rol oynayamaz!”</p>
					<p class="normal1">“Niye?”</p>
					<p class="normal1">“Çıkardığımız sonuçlar uyarınca, en iyi erkekler, en iyi kadınlar ile mümkün olduğu kadar çok bir araya gelmelidirler, zayıflar ise mümkün olduğunca az! Ayrıca sürünün niteliğinin mümkün olduğu kadar üst düzeyini korumasını istiyorsak 
					<span class="idebold">[e]</span> üstün nitelikte olanların çocuklarını yetiştirmeliyiz, diğerlerinin değil. Yalnız, bütün bu işler bekçiler arasında her türlü kavgayı önlemek açısından gizli tutulmalı, yalnızca yöneticiler tarafından bilinmelidir.”</p>
					<p class="normal1">“Çok doğru.”</p>
					<p class="normal1">“O zaman, nişanlı kızlarla delikanlılar için özel düğün ve kurban törenleri düzenleyeceğiz ve ozanlarımıza bu olayın anlamına uygun ilahiler söyleteceğiz. 
					<span class="idebold">[460a]</span> Ne kadar sayıda düğün yapılacağına yöneticiler karar verecek. Bunu yaparken de savaşları, hastalıkları ve benzeri durumları göz önüne alarak, nüfusu uygun bir düzeyde tutmayı amaçlayacaklar, devletimizde ne gereğinden fazla ne de gereğinden az sayıda insan bulunmasını sağlayacaklar.”</p>
					<p class="normal1">“Doğru!”</p>
					<p class="normal1">“Söz konusu zayıf kimse, her çiftleşmede, kabahati yöneticilere değil de rastlantıya (kadere) yüklesin diye, kurnazca kuralı seçimler düzenlenmeli!”</p>
					<p class="normal1">“Çok haklısın.”</p>
					<p class="normal1"><span class="idebold">9.</span>
					<span class="idebold">[b]</span> “Savaşta ve barışta üstün yeteneklerini kanıtlayan genç erkeklere birtakım ödüller ve nişanlar dışında bir de kadınlarla daha fazla yatma hakkı verilmeli ki bu babalardan kendilerine benzeyen daha fazla çocuk dünyaya gelsin.”</p>
					<p class="normal1">“Doğru.”</p>
					<p class="normal1">“Bu çocuklarsa doğar doğmaz, bu işe ayrılmış devlet memurları tarafından alınacaklardır; bunlar hem kadın hem de erkek olabilir; zira devlet işlerine yatkınlıkta bu iki cins arasında fark yoktur.”</p>
					<p class="normal1">“Haklısın.”</p>
					<p class="normal1"><span class="idebold">[c]</span> “Bu memurlar becerikli, akıllı, erdemli olanların çocuklarını bir bakımhaneye götürecekler ve orada onları devletin (kentin) dışında bir yerde oturan hemşirelere teslim edecekler. Daha zayıf olanların çocuklarını ya da herhangi nedenle sakat doğanları ise gizli, bilinmez, uygun bir yerde tutacaklardır.”</p>
					<p class="normal1">“Evet, bekçilerin soyunun temiz kalmasını istiyorsak bunları yapmalıyız.”</p>
					<p class="normal1">“Bunlar çocukların beslenmesiyle de ilgilenecek, annelerin sütü varken onları emzirme yurduna getirecek, 
					<span class="idebold">[d]</span> ama hiçbiri kendi çocuğunu tanımasın diye, bütün önlemleri alacaklardır; annelerin sütü azsa, sütü olan başka kadınları oraya getireceklerdir; annelerin belli sürelerde emzirmesini sağlayacak, nöbet tutma ve benzeri çalışmaları sütannelerine, hemşirelere, nöbetçilere bırakacaklardır.”</p>
					<p class="normal1">“Bekçilerin kadınlarına çocuk sahibi olmayı çok kolaylaştırıyorsun!”</p>
					<p class="normal1">“Öyle olması gerekiyor; ama, sitemizle ilgili planlarımızı yapmaya devam edelim. Demiştik ki, aslen dinçlik çağındaki insanlar çocuk sahibi olmalı, değil mi?”</p>
					<p class="normal1">“Evet, öyle demiştik.”</p>
					<p class="normal1"><span class="idebold">[e]</span> “Bu konuda ne düşünüyorsun, tam güçlü, dinç dönem kadınlarda yirmi, erkeklerde ise otuz yıllık bir dönemi ifade etmez mi?”</p>
					<p class="normal1">“Peki hangi dönemi kapsıyor bu?”</p>
					<p class="normal1">“Bir kadının bence, yirmisinden kırkına kadar çocuk doğurması, erkeklerinse gençliğin başdöndürücü dönemi geçtikten sonra elli beşlerine kadar devlet için çocuk sahibi olmaları gerekir.”</p>
					<p class="normal1"><span class="idebold">[461a]</span> “Gerçekten de hem fiziksel hem de zihinsel anlamda en zinde oldukları dönemlerdir bunlar.”</p>
					<p class="normal1">“Bu belirlenen yaşların üzerinde veya altında devlet için çocuk yapmayı ahlaka, töreye ve hakka (hukuka) aykırı addedeceğiz; çünkü böyle biri, doğum gizli kalırsa, rahiplerin, rahibelerin ve bütün devletin düğünlerden önce, iyiden daha iyi, değerliden hep daha değerli soyların türemesi için yaptıkları dualardan, kurban ve yalvarmalardan yoksun kalacak, 
					<span class="idebold">[b]</span> karanlığın ve azgın bir şehvetin meyvesi sayılacaktır.”</p>
					<p class="normal1">“Çok doğru.”</p>
					<p class="normal1">“Aynı yasa,” diye devam ettim, “yasal çiftleşme çağında olup da yöneticilerin iznini almadan bir kadınla birleşip dünyaya çocuk getiren yurttaşlar için de geçerli olacak. Bu insanı, devletin sırtına izinsiz ve kutsanmamış bir piç yüklemiş sayacağız.”</p>
					<p class="normal1">“Çok doğru.”</p>
					<p class="normal1">“Çocuk yapma yaşını geçirmiş kadınlar ve erkekler söz konusuysa, erkeklerin kızlarıyla, anneleriyle, kızlarının kızlarıyla ve büyükanneleriyle, kadınların da oğulları, babaları, torunları ve büyükbabalarıyla birleşmelerine izin vermeme şartıyla, bunların çiftleşmelerine engel çıkarmayacağız. 
					<span class="idebold">[c]</span> Ama bu izni verirken, bu birleşmelerden bir çocuk dünyaya getirilmemesini şart koşacağız. Buna rağmen bir çocuk dünyaya getirilirse, bunun bakımının hiçbir şekilde devlet tarafından üstlenilmeyeceği onu dünyaya getirenler tarafından bilinecek.”</p>
					<p class="normal1">“Doğru söylüyorsun, fakat bu durumda kimin kızı, kimin babası, bunlar nasıl ayırt edilecek?” diye sordu.</p>
					<p class="normal1"><span class="idebold">[d]</span> “Bunu asla ayırt edemeyecekler. Ama, bir bekçi, doğum törenini izleyen yedi ile on ay arasında, yeni doğmuş erkek çocuklarına ‘oğlum’, kız çocuklarına da ‘kızım’ diyecek; onlar da babalarına ‘baba’ diyecekler. Bu çocuklardan ileride doğan çocuklar onun torunları sayılacak, torunlar söz konusu bekçiye ‘büyükbaba’, onun karısına da ‘büyükanne’ diyecekler. 
					<span class="idebold">[e]</span> Anne ve babalarının çocuk yapma döneminde dünyaya gelmiş bütün çocuklar da birbirlerine ‘bacı, kardeş’ diye hitap edecekler. Kurada bunların çiftleşmesine yönelik bir sonuç çıkarsa, Delphoi kâhininin de iznini alarak bunu yapabilecekler.”</p>
					<p class="normal1">“Doğru, anladım şimdi.”</p>
					<p class="normal1"><span class="idebold">10.</span> “İşte Glaukon, devletimizdeki koruyucular arasında kadınların ve çocukların ortaklığı bu şekilde düzenlenecek. Şimdi sırada, bu bahsettiğimiz düzenlemenin kafamızda tasarladığımız devletle uyum içinde gelişip gelişemeyeceğini ve bu düzenin en arzulanır düzen olup olmadığını sorgulamak var.”</p>
					<p class="normal1"><span class="idebold">[462a]</span> “Evet, Zeus adına!” dedi. 
					</p>
					<p class="normal1">“Bu konuda ortak bir dil tutturabilmemiz için öncelikle şu soruyu yanıtlamamız gerekiyor: Bir yasa koyucunun, yasalarını oluştururken gerçekleştirmek istediği en büyük iyi (değer) nedir? Ve onun kaçındığı en büyük kötülüğü nasıl tarif etmeli? Bunun cevabını verdikten sonra da bizim yaptığımız bu düzenlemenin kötü ile bağdaşmaksızın bizi iyi’nin izinden götürüp götürmediğini düşünmemiz gerekiyor.”</p>
					<p class="normal1">“Harika!”</p>
					<p class="normal1"><span class="idebold">[b]</span> “Peki bir devlet için, onu bölüp parçalayan bir şeyden daha büyük bir felaket var mıdır? Ya da onu birleştirip tekleştiren şeyden daha büyük bir üst değer olabilir mi?”</p>
					<p class="normal1">“Hiçbir şey yoktur.”</p>
					<p class="normal1">“Peki, bir devlette, acıların ve sevinçlerin ortak olmasıyla, bütün yurttaşların aynı olaylara kederlenip, aynı olaylara sevinmesiyle birlik kurulmaz mı?”<sup class="calibre2"><a href="001-672Devlet_split_018.html#footnote-200-208" id="footnote-200-208-backlink" name="footnote-200-208-backlink">[208]</a></sup></p>
					<p class="normal1">“Çok doğru.”</p>
					<p class="normal1">“Bir devleti bölüp parçalayan şey ise, herkesin aynı olaylar karşısında ayrı hislere kapılması, 
					<span class="idebold">[c]</span> devlet veya yurttaşlarla ilgili olaylarda bir grubun gülüp oynarken diğerinin ağlayıp sızlaması değil midir?”</p>
					<p class="normal1">“Kesinlikle, öyle.”</p>
					<p class="normal1">“Peki devletin içinde ‘(bu) benim’, ‘(bu) benim değil’ ya da ‘bana yabancı’ gibi sözcükler aynı şeyler hakkında kullanılmadığı zaman da ortaya bir ayırma, kopma durumu çıkmaz mı?”</p>
					<p class="normal1">“Aynen öyle.”</p>
					<p class="normal1">“Peki yurttaşların aynı şeyleri göstererek ‘benim’, ‘benim değil’ ifadelerini sarf ettikleri bir devlet iyi yönetilen bir devlet değil midir?”</p>
					<p class="normal1">“Çok doğru.”</p>
					<p class="normal1">“Böyle olunca, devlet neredeyse tek bir vücut gibi davranmaz mı? Örneğin, bir parmağımız yaralansa, tek bir efendinin hizmetinde uyumlu kurulmuş bir cemaat bunu ruhunda ve bedeninde hissetmez mi 
					<span class="idebold">[d]</span> ve bir bütün olarak parçasının acısını duymaz mı? Bu nedenle, şu insanın parmağı acıyor, deriz; ister bir parçası acısın ya da bir sevinç yaşayıp biraz rahatlasın, aynı durum bütün herkes için geçerli olacaktır.”</p>
					<p class="normal1">“Gerçekten de öyle. Sana katılıyorum, iyi düzenlenmiş bir devlet, böyle tek bir vücut gibi davranan insan ile çok güzel karşılaştırılabilir.”</p>
					<p class="normal1">“Böyle bir devlette, bir yurttaşın başına gelen iyi veya kötü bir şey herkesin başına gelmiş sayılır. 
					<span class="idebold">[e]</span> Herkes bunu paylaşır.”</p>
					<p class="normal1">“Evet, iyi düzenlenmiş bir devletin halkı böyle davranmalı.”</p>
					<p class="normal1"><span class="idebold">11.</span> “Şimdi tasarladığımız devlete dönme zamanı geldi. Bakalım, bu önerdiğimiz ilkeler ve düzenlemeler onunla bağdaşıyor mu, yoksa başka bir devlete mi daha iyi uyuyor?”</p>
					<p class="normal1">“Öyle yapalım.”</p>
					<p class="normal1"><span class="idebold">[463a]</span> “Öteki devletlerde de bizim devletimizdeki gibi yönetenler ve yönetilenler vardır, değil mi?”</p>
					<p class="normal1">“Elbette.”</p>
					<p class="normal1">“Herkes birbirine yurttaş diye hitap eder, değil mi?”</p>
					<p class="normal1">“Elbette!”</p>
					<p class="normal1">“Peki başka devletlerde, halk yöneticilerine başka bir isim de verir, değil mi?”</p>
					<p class="normal1">“Çoğu devlette ‘efendiler’ derler; demokratik devletlerde ise yönetici denir onlara.”</p>
					<p class="normal1">“Peki bizim devletimizde halk, yöneticilerine ‘yurttaş’tan başka ne gibi isimler verir?”</p>
					<p class="normal1"><span class="idebold">[b]</span> “Kurtarıcılar; yardımcılar der.”</p>
					<p class="normal1">“Peki yöneticiler halka ne der?”</p>
					<p class="normal1">“Ücret vericiler, besleyiciler (bakıcılar).”</p>
					<p class="normal1">“Öteki devletlerde yöneticiler, halkı nasıl adlandırır peki?”</p>
					<p class="normal1">“Köleler diye.”</p>
					<p class="normal1">“Peki yöneticiler birbirlerine nasıl hitap ederler diğer devletlerde?”</p>
					<p class="normal1">“İktidar (yönetim) ortağı diye!”</p>
					<p class="normal1">“Peki ya bizim devlette?”</p>
					<p class="normal1">“Bekçilerle birlikte koruyanlar.”</p>
					<p class="normal1">“Başka devletlerde, birlikte devleti yönettiği kişilere akrabalarım derken, diğerlerini yabancı sayana rastladın mı hiç?”</p>
					<p class="normal1"><span class="idebold">[c]</span> “Çok sık hem de.”</p>
					<p class="normal1">“Akrabalarını, tanıdıklarını kendine ait kimseler olarak görür ve tanımlarken, ötekilere böyle davranmaz.”</p>
					<p class="normal1">“Aynen öyle!”</p>
					<p class="normal1">“Peki, bizim devletimizde herhangi bir bekçi, meslektaşlarından herhangi birini yabancı sayıp ona öyle hitap eder mi?”</p>
					<p class="normal1">“Etmez. Çünkü kime rastlasa, kardeşiyle, bacısıyla, annesiyle, oğluyla, kızıyla, dedesiyle, torunuyla karşılaşmış olduğunu düşünecektir.”</p>
					<p class="normal1">“Çok iyi dedin,” diye övdüm onu; “ama bir de şuna cevap ver bakalım: Yasanı, sadece akraba adlarıyla mı sınırlı tutacaksın, 
					<span class="idebold">[d]</span> yoksa bütün eylem ve davranışlarında bu adların (akrabalık ilişkilerinin) hakkını vermelerini mi sağlamaya çalışacaksın? Mesela ‘baba’ dediklerinin sözünü dinlemelerini, ona gereken saygının ve itaatin gösterilmesini isteyip, buna karşı gelenlerin yanlış ve dine aykırı bir şey yaparak, insanların ve tanrıların sevgisini kazanamayacağını belirtecek misin? Daha küçük yaştan itibaren bütün yurttaşların çocuklara böyle öğütler vermesini ve bu sayede de çocukların ebeveynlerine ve diğer aile büyüklerine saygı çerçevesinde davranmasını sağlayabilecek misin?”</p>
					<p class="normal1"><span class="idebold">[e]</span> “E, herhalde! Ağzından akrabalarının ismini düşürmezken, buna uygun biçimde davranmamaları gerçekten de çok saçma olur!”</p>
					<p class="normal1">“O zaman, diğer bütün devletlerin arasında bizim devletimizde, yurttaşlar, birisinin başına iyi ya da kötü bir şey geldiğinde, biraz önce de söylediğimiz gibi, tek bir ağızdan ‘bu benim mutluluğum’, ‘bu benim felaketim’ diyecekler.”</p>
					<p class="normal1">“Çok haklısın.”</p>
					<p class="normal1"><span class="idebold">[464a]</span> “Ancak bu şekilde düşünerek ve konuşarak, hepsinin acısı ve sevinci ortak olabilir demiştik, değil mi?”</p>
					<p class="normal1">“Çok doğru!”</p>
					<p class="normal1">“Demek ki (bu ideal devletteki) yurttaşlarımız, ‘benim’ ve ‘benim değil’ duygusunun ortaklığını en derinden hissettiklerinde, acı ile sevincin de en derin, en samimi ortaklığını kurmuşlar demektir!”</p>
					<p class="normal1">“Kesinlikle!”</p>
					<p class="normal1">“Bunun nedeni, devletimizin diğer düzenlemelerinin yanı sıra, bekçilerin çocuklarının ve eşlerinin ortak olması, değil mi?”</p>
					<p class="normal1">“Evet, tayin edici neden bu!”</p>
					<p class="normal1"><span class="idebold">12.</span>
					<span class="idebold">[b]</span> “Devlet için en büyük ortak değeri (iyiyi) sağlayacak olan şeyin bu olduğunu söylemiştik ve bunu da iyi düzenlenmiş bir devleti, bir acıyı ve sevinci bir bütün olarak hisseden beden ile karşılaştırarak anlatmaya çalışmıştık, değil mi?”</p>
					<p class="normal1">“Bunu yaparken de son derece haklıydık.” 
					</p>
					<p class="normal1">“O zaman, yardımcılarımızın<sup class="calibre2"><a href="001-672Devlet_split_018.html#footnote-200-209" id="footnote-200-209-backlink" name="footnote-200-209-backlink">[209]</a></sup> çocuklarının ve eşlerinin ortak olmasının devletimiz için en büyük yararı sağlayacağını da göstermiş oluyoruz.”</p>
					<p class="normal1">“Evet!”</p>
					<p class="normal1">“Bu da daha önce ortaya attığımız (416d/e)<span class="idebold">
					</span>düzenlemeler ile uyum halinde. Ne demiştik; gerçekten bu görevi yapmak istiyorlarsa, bekçilerimizin 
					<span class="idebold">[c]</span> kendilerine ait evleri, toprakları, malları olmamalı. Onların tek ücreti diğer yurttaşlardan edinecekleri ve beraberce paylaşacakları yiyecekler olmalı, hayatlarını böyle idame ettirmeliler.” 
					</p>
					<p class="normal1">“Doğru.”</p>
					<p class="normal1">“Mal mülk edinimi ve aile ilişkileri üzerine koyduğumuz önceki ve bu yeni kurallar, onların gerçek birer bekçi olmalarına daha da yardımcı olacak. Bunlar kendilerinin olmayan bir şeye, ‘benim’ diyerek, tek başına sahip olabileceği şeyi kendi evine taşıyıp 
					<span class="idebold">[d]</span> ayrı çocuklara ve eşlere, kendisine ait acılara ve sevinçlere sahip olarak devleti parçalamayacaklardır; oysa böyle, mülkiyet konusunda tek bir görüş olduğundan, herkes ortak bir hedefe yönelecek, sevinç ve acılarda da mümkün olduğu kadar tek bir duygu taşıyacaklardır.”</p>
					<p class="normal1">“Elbette!”</p>
					<p class="normal1">“Bedenlerinden başka her şey ortak olduğundan, kendilerine ait özel bir mal olmadığında, birbirlerini dava ve şikâyet etmeleri ve suçlamaları için herhangi bir neden kalmaz ki! 
					<span class="idebold">[e]</span> Böyle olduğunda, para, çocuk, akraba meseleleri yüzünden çıkan bütün kavgalardan uzaklaşmazlar mı?”</p>
					<p class="normal1">“Uzaklaşırlar tabii.”</p>
					<p class="normal1">“Birbirine karşı zor kullanma, hakaret gibi meseleler yüzünden de mahkemelik olmazlar. Çünkü, aynı yaşta olanlar birbirlerine destek olacaklardır; –dalaşsalar bile, bunu haklı ve güzel bir ilişki olarak yorumlayacağız; neticede bedenin sertleşmesini zorunlu görmüyor muyuz?”</p>
					<p class="normal1">“Haklı olarak!”</p>
					<p class="normal1"><span class="idebold">[465a]</span> “Bu yasa şu konuda da yerinde: Biri, başkasıyla bir anlaşmazlığa düştüğünde hemen orada ve o zaman, karşısındaki kişiyle kozunu paylaşarak öfkesini yatıştırır; bu da anlaşmazlığın yayılarak daha ciddi bir boyut kazanmasına engel olmuş olur.”</p>
					<p class="normal1">“Kesinlikle.”</p>
					<p class="normal1">“Gençleri ıslah ve terbiye etme hakkı yaşlılara verilmeli.”</p>
					<p class="normal1">“Elbette.”</p>
					<p class="normal1">“Yöneticiler böyle bir emir vermedikçe hiçbir genç yaşlılara karşı zor kullanmaya, el kaldırmaya yanaşmayacaktır elbette! Ayrıca, zaten kendiliğinden utanacaktır böyle bir şey yapmaya sanıyorum, çünkü korku ve utanç gençleri engelleyen iki gardiyan olacak hemen yanı başlarında. 
					<span class="idebold">[b]</span> Utanç, ebeveynlere el kaldırmayı önleyecek, korku ise muhatap kişinin oğlundan, babasından, kardeşinden hemen yardım alabileceği kaygısından kaynaklanacak.”</p>
					<p class="normal1">“Mantıki sonuç bu!”</p>
					<p class="normal1">“O zaman, yasalarımız sayesinde erkekler kendi aralarında hep barış içinde yaşayacaktır.”</p>
					<p class="normal1">“Kesinlikle!”</p>
					<p class="normal1">“Bunlar kendi aralarında kavga etmeyince ve anlaşmazlığa düşmeyince öteki yurttaşlar da ne onlara karşı ne de kendi aralarında anlaşmazlığa düşeceklerdir.”</p>
					<p class="normal1">“Kesinlikle!”</p>
					<p class="normal1">“Bekçilerimizin kurtulacakları başka küçük dertler de var, ama uygunsuz 
					<span class="idebold">[c]</span> olacağı için bunların sözünü etmeye bile çekiniyorum. Örneğin, yoksulların yaptığı gibi zenginlere dalkavukluk etmek durumunda kalmayacaklar, çocuk yetiştirme, ailenin geçimini sağlama sürecinde ortaya çıkabilecek dertleri, zorlukları yaşamayacaklardır. Aile geçindireyim diye, kâh borç alarak, kâh borçlarını inkâr ederek ellerinde tuttukları paraları, evin işlerini görsünler diye, karılarının veya uşaklarının ellerine teslim etmeyecekler. Yani, anlayacağın dostum, bu gibi ufak tefek, bayağı, sözünü bile etmeye gerek duymadığım sıkıntılardan sıyrılmış olacaklar.”</p>
					<p class="normal1"><span class="idebold">[d]</span> “Bunların doğruluğunu kör bir insan bile görür, gerçekten de.”</p>
					<p class="normal1"><span class="idebold">13.</span> “Bütün bu sıkıntılardan kurtulduklarında, Olimpiyat yarışlarını kazanan atletlerden bile daha mutlu bir hayatları olacak.”</p>
					<p class="normal1">“Nasıl yani?”</p>
					<p class="normal1">“Olimpiyat şampiyonları övülürler; ama bekçilerimizin nail olduğu şeyin çok az bir bölümünün tadını çıkarırlar; çünkü zaferleri ötekilerinkinden daha güzel, halkın verdiği geçim desteği daha kusursuzdur; çünkü bu zafer, devletin kurtarılması anlamına gelir, bunun için de yiyecek içecekle, hayatın ihtiyacı olan her şeyle 
					<span class="idebold">[e]</span> hem kendileri hem de çocukları ödüllendirilirler; ömür boyu devletten onur armağanları alırlar, öldüklerinde ise görkemli mezarlara konurlar.”</p>
					<p class="normal1">“Gerçekten de çok onurlandırıcı ödüller bunlar.”</p>
					<p class="normal1">“Hatırlarsan, öyle değil mi, diye sordum, tasarladığımız devleti konuşurken (419a) muhalifimiz, bekçilerimizin mutsuz olmasına neden olacağımızı, çünkü, her şeye sahip olabilecekken ellerinde hiçbir şey bırakmadığımız suçlamasını getirmişti bize. 
					<span class="idebold">[466a] </span>Biz de cevap olarak, fırsat bulursak bu soru üzerinde sonra konuşacağımızı söylemiştik, önce onları gerçek bir bekçi olarak yetiştirmeye, devletimizi de mümkün olduğunca mutlu yapmaya çalıştığımızı, amacımızın devletin sadece bir kesimini değil, bütününü mutlu etmek olduğunu söylemiştik.”</p>
					<p class="normal1">“Evet, hatırlıyorum.”</p>
					<p class="normal1">“Şimdi, bekçilerimizin hayatı bir Olimpiyat şampiyonunkinden bile daha iyi ve güzelse 
					<span class="idebold">[b]</span> onu bir ayakkabıcının, çiftçinin ve diğer meslek sahiplerinin hayatı ile aynı kefeye koymanın bir anlamı olabilir mi?”</p>
					<p class="normal1">“Olamaz, elbette.”</p>
					<p class="normal1">“O zaman daha önceki sözlerimi tekrarlamayı doğru ve yerinde buluyorum: Bir bekçi, kendisini bekçi olmaktan çıkaracak şeylerde mutluluk ararsa, bu rahat ve huzurlu, bizim için sahip olunabilecek en iyi hayatla yetinmeyip, bütün devleti, delice ve çocukça bir düşünceye kapılarak gücünü kullanmak suretiyle kendine mal etmeye çalışırsa, Hesiodos’un 
					<span class="ideitalik">‘Yarım bütünden çoktur’</span> derken 
					<span class="idebold">[c]</span> ne bilgece bir söz ettiğini anlar.”<sup class="calibre2"><a href="001-672Devlet_split_018.html#footnote-200-210" id="footnote-200-210-backlink" name="footnote-200-210-backlink">[210]</a></sup></p>
					<p class="normal1">“O koruyucu bana ‘Ne yapayım?’ diye sorsa, ‘Şu hayatınla yetin,’ derim!”</p>
					<p class="normal1">“O zaman, eğitim, çocuk yetiştirme, diğer yurttaşlara bekçilik yapma konusunda kadınların erkeklerle ortak yaşamaları hakkında yaptığımız tespitlere katılıyorsun? Onlar da erkekler gibi, savaşa gittiklerinde de yurtta kaldıklarında da bekçilik görevini erkeklerle paylaşacaklar, dişi köpekler gibi onlarla birlikte ava gidecekler, 
					<span class="idebold">[d]</span> her şeyi ve her işi mümkün olduğunca erkeklerle paylaşacaklar, iyi ve doğru davranacak ve cinsiyetlerin doğal özelliği ve yaradılışları dolayısıyla kurmaları gereken ortak yaşamaya aykırı davranmayacaklardır.”</p>
					<p class="normal1">“Evet, bütün bunlara katılıyorum.”</p>
					<p class="normal1"><span class="idebold">14.</span> “Şimdi, diğer hayvanlarda mümkün olan böyle bir ortaklığın, insanlarda gerçekleşmesinin mümkün olup olmadığını ve mümkünse bunun nasıl olacağını anlamamız gerekiyor?”</p>
					<p class="normal1">“Ben de tam bunu sormak üzereydim.”</p>
					<p class="normal1"><span class="idebold">[e]</span>
					<span class="ideitalik">“Savaşları nasıl yapacaklarını</span> tasarlamak pek güç olmayacak herhalde.”</p>
					<p class="normal1">“Nasıl yapacaklar?”</p>
					<p class="normal1">“Tabii ki birlikte savaşa katılacaklar;<sup class="calibre2"><a href="001-672Devlet_split_018.html#footnote-200-211" id="footnote-200-211-backlink" name="footnote-200-211-backlink">[211]</a></sup> beraberlerinde de yeterince güçlü olan çocuklarını savaşa götürecekler ki, aynı zanaatkârların çocukları gibi, gelecekte yapacakları işlerle önceden tanışma fırsatını yakalasınlar; onlar, sadece savaşın nasıl yapıldığını izlemekle kalmayacak, 
					<span class="idebold">[467a]</span> orada anne ve babalarına yardımcı olacaklar. Öteki zanaatlarda da durum böyle değil mi? Bir çömlekçi çocuğunun çömlek yapma işi için kolları sıvamadan önce uzun zaman babasının nasıl çömlek yaptığını izlemesine hiç şahit olmadın mı?”</p>
					<p class="normal1">“Oldum tabii.”</p>
					<p class="normal1">“Bir çömlekçinin, çocuğuna, mesleğini gösterip ona deneyim kazandırırken, bir bekçiden daha titiz davranması beklenebilir mi?”</p>
					<p class="normal1">“Olur mu hiç öyle şey!”</p>
					<p class="normal1">“Ayrıca her canlı, yavrularının yanında dövüşürken daha cesaretli olur.”</p>
					<p class="normal1"><span class="idebold">[b]</span> “Haklısın, Sokrates, ama burada bir de tehlike var; savaşta yenilgiye uğramaları durumunda annelerin, babaların da çocuklarla birlikte ölmesi, devletin belini bir daha doğrultamaması açısından sakıncalı olmaz mı?”</p>
					<p class="normal1">“Haklısın, ama,” dedim, “biz iyi bir devlet kurarken her türlü riskten uzak durmayı en önemli amaç mı sayıyorsun yoksa?”</p>
					<p class="normal1">“Saymıyorum elbette!”</p>
					<p class="normal1">“Peki öyleyse, içinden (savaştan) alınlarının akıyla çıktıkları zaman daha iyi olacaklarsa böyle bir riski göze almaları gerekmez mi?”</p>
					<p class="normal1">“Orası öyle.”</p>
					<p class="normal1"><span class="idebold">[c]</span> “Sence de ileride savaşçı olacak çocukların daha genç yaşta savaş deneyimi kazanması, bahsettiğin riski göze almaya değecek kadar önemli bir şey değil midir?”</p>
					<p class="normal1">“Önemli olmaz olur mu hiç!”</p>
					<p class="normal1">“O zaman, çocuklarımıza savaşı yaşatmak gerekiyor. Fakat tabii ki onların canlarına bir zarar gelmemesinin yollarını bulmak da iyi olabilir. O zaman bu işi tam olarak halletmiş oluruz.”</p>
					<p class="normal1">“Doğru.”</p>
					<p class="normal1"><span class="idebold">[d]</span> “Öncelikle ebeveynlerin, savaştaki riskler hakkında mümkün olduğunca bilgili olmaları gerekiyor; hangi seferlerin tehlikeli hangilerinin tehlikesiz olduğunu hissetmeleri lazım.”</p>
					<p class="normal1">“Haklısın.” </p>
					<p class="normal1">“Böyle olmalı ki, çocuklarını tehlikesiz seferlere götürsünler, tehlikeli seferlere götürmek konusunda da temkinli olsunlar.”</p>
					<p class="normal1">“Evet, doğru söylüyorsun.”</p>
					<p class="normal1">“Çocuklarının başlarına da bir işe yaramaz adamları değil, yaşıyla, tecrübesiyle, bu işi öğretebilecek, eğitimcilik ve liderlik vasıflarına sahip insanlar koymalıdırlar.”</p>
					<p class="normal1">“Bu çok önemli gerçekten de.”</p>
					<p class="normal1">“Fakat, yine de savaşta her zaman görünmez tehlikeler ortaya çıkabilir.”</p>
					<p class="normal1">“Orası öyle.”</p>
					<p class="normal1">“Bunu önlemek için de çocukların kanatları olmalı ki böyle bir durumda hemen uçup kaçabilsinler.”</p>
					<p class="normal1"><span class="idebold">[e]</span> “Ne demek istiyorsun?”</p>
					<p class="normal1">“Demek istiyorum ki, bu çocuklara daha çok küçük yaştan itibaren ata binmeyi öğretmeli, atı sürmeyi öğrenince de, onları seyirci olarak savaşa götürmeli, ayrıca bu atlar azgın ve savaşkan atlar değil, dizginlemesi kolay, çevik atlar olmalı. Böylece ileride yapacakları işi iyice öğrenirler, bir tehlike anında da yaşlı önderlerinin arkasından kaçabilecek duruma gelirler.”</p>
					<p class="normal1"><span class="idebold">[468a]</span> “Katılıyorum sana.”</p>
					<p class="normal1">“Peki, savaş sırasındaki kuralları tartışalım biraz da. Askerlerin birbirleriyle ve düşmanla ilişkileri nasıl olacak? Bu konudaki düşüncelerime ne diyeceksin bakalım?”</p>
					<p class="normal1">“Neymiş bunlar?”</p>
					<p class="normal1">“Bence bir savaşçı, birliğinden kaçarsa, silahını bir kenara atarsa veya buna benzer korkakça işler yaparsa, onu, zanaatkâr veya çiftçiler katına düşürmeli.”</p>
					<p class="normal1">“Kesinlikle.”</p>
					<p class="normal1">“Savaşçılarımızdan karşı tarafa esir düşen, düşmanlara armağan edilmiş sayılmalı. Bırakalım, ona ne yaparlarsa yapsınlar.<sup class="calibre2"><a href="001-672Devlet_split_018.html#footnote-200-212" id="footnote-200-212-backlink" name="footnote-200-212-backlink">[212]</a></sup> Sence de öyle değil mi?”</p>
					<p class="normal1"><span class="idebold">[b]</span> “Bence de öyle.”</p>
					<p class="normal1">“Fakat ya savaşta üstün bir yiğitlik gösterenlere ne yapmalı? Öncelikle, savaştaki yoldaşları ve ileride onun yerini alacak genç askerler, onun boynuna çelenkler takmalı, değil mi?”</p>
					<p class="normal1">“Öyle tabii.”</p>
					<p class="normal1">“Sonra elini sıkmalılar, değil mi?”</p>
					<p class="normal1">“Evet, doğru.”</p>
					<p class="normal1">“Bir şey daha söyleyeceğim, ama bunu onaylamayabilirsin.”</p>
					<p class="normal1">“Neymiş o?”</p>
					<p class="normal1">“Herkes onu birer birer öpmeli, o da herkesi öpmeli.”</p>
					<p class="normal1">“Tabii ki böyle olmalı. Hatta diyebiliriz ki sefer boyunca herkesi öpmesine müsaade edilmeli; 
					<span class="idebold">[c]</span> çünkü, bir savaşçı ordu içinde kadın veya erkek birisine tutkunsa, bu kuralın varolduğunun bilinciyle sevdiğini öpmek uğruna nice yiğitliklere imza atabilir savaş meydanlarında.”</p>
					<p class="normal1">“İşte bu! Zaten, cesur savaşçılara diğer yurttaşlara göre daha çok sayıda evlilik yapma izni vermiştik. Ayrıca, onlara eş seçiminde daha fazla özgürlük tanımıştık ki dünyaya bol bol kendileri gibi üstün nitelikli çocuklar getirebilsinler.” 
					</p>
					<p class="normal1">“Haklısın.”</p>
					<p class="normal1"><span class="idebold">15.</span> “Homeros’a göre, savaşta üstün cesaret gösteren gençleri onurlandırmanın şöyle bir yolu da var. 
					<span class="idebold">[d]</span> Der ki Homeros, Aias’a,<sup class="calibre2"><a href="001-672Devlet_split_018.html#footnote-200-213" id="footnote-200-213-backlink" name="footnote-200-213-backlink">[213]</a></sup>savaşlardan birinde üstün bir kahramanlık gösterince kurbanın sırt etinden büyükçe bir parça ödül olarak verilmiş. Ona göre, tam gençlik çağındaki bir savaşçıya da yakışan ödül budur. Bu ödül onu yalnızca onurlandırmakla kalmaz, aynı zamanda onu güçlendirir de.”</p>
					<p class="normal1">“Çok doğru.”</p>
					<p class="normal1">“O zaman bu noktada biz de Homeros’un sözüne kulak vermeliyiz. Ve biz de adak törenlerinde veya buna benzer etkinliklerde savaşçıları kahramanlıkları ölçüsünde ödüllendirmeliyiz. Onlara, kadın olsun erkek olsun, yalnızca ilahiler okumakla, nişanlar vermekle veya bahsettiğimiz diğer ayrıcalıkları tanımakla kalmamalı, 
					<span class="idebold">[e]</span> aynı zamanda (şölenlerde) şeref köşeleri ayırarak, etlerle ve ağzına kadar dolu kadehlerde içkiler sunarak da onları ödüllendirmeliyiz ki, bu şekilde becerikli, erdemli erkek ve kadınları güçlendirelim!”</p>
					<p class="normal1">“İşte bu harika.”</p>
					<p class="normal1">“Peki, bir savaşta kahramanca ölen askerlerimize, öncelikle altın soylu demeyecek miyiz?”</p>
					<p class="normal1">“Diyeceğiz elbet.”</p>
					<p class="normal1">“Sonra, bu insanların, öldükten sonra Hesiodos’un dizelerinde, şu şekilde aktardığı gibi kutsanmış olduklarına inanmayacak mıyız: 
					</p>
					<p class="normal1"><span class="idebold">[469a]</span> ‘Kutsal yeryüzü koruyucuları olarak 
					tanrılaşırlar,</p>
					<p class="normal1">Soylu ve felaketleri savuşturarak, ölümlü 
					insanların koruyucusu olarak,’</p>
					<p class="normal1">“Evet inanacağız.”</p>
					<p class="normal1">“Bu gibi olağanüstü, tanrısal kahramanlar uğruna yapacağımız cenaze törenlerinin, nasıl ve farklı bir biçimde kutlanması gerektiğini tanrılara danışacağız, sonra da onlardan aldığımız buyruklara göre hareket edeceğiz.”</p>
					<p class="normal1">“Niye etmeyelim ki!”</p>
					<p class="normal1">“Bundan böyle mezarlarına Daimonia’larınki<sup class="calibre2"><a href="001-672Devlet_split_018.html#footnote-200-214" id="footnote-200-214-backlink" name="footnote-200-214-backlink">[214]</a></sup> gibi bakıp onları onurlandıracağız. 
					<span class="idebold">[b]</span> Sağlığında büyük yararları olmuş ama savaşta değil de eceliyle ölmüş insanları da aynı şekilde şereflendireceğiz.”</p>
					<p class="normal1">“Çok doğru.”</p>
					<p class="normal1">“Şimdi de savaşçılarımızın düşmanlara nasıl davranması gerektiğini tartışalım. Nasıl davranmalılar sence?”</p>
					<p class="normal1">“Hangi bakımdan soruyorsun bunu?”</p>
					<p class="normal1">“Öncelikle tutsakları köleleştirme<sup class="calibre2"><a href="001-672Devlet_split_018.html#footnote-200-215" id="footnote-200-215-backlink" name="footnote-200-215-backlink">[215]</a></sup> bakımından. Yunan devletlerinin Yunanlıları köleleştirmesi doğru mu? Yoksa (bizim ideal devletin dışında kalan) öteki Yunan devletlerini mümkün olduğunca bundan men edip onları Yunan soyunun barbarlarca köleleştirilme tehlikesine karşı uyarıp Yunan soyunu (halkını) korumaya mı çağırmalı?”</p>
					<p class="normal1"><span class="idebold">[c]</span> “Elbette, Yunan soyunun korunması her şeyden önemli ve çok daha iyi bu!”</p>
					<p class="normal1">“Yunan devletleri Yunan kölelere sahip olmamalı, diğer Yunan devletlerine de bunu tavsiye etmelidirler.”</p>
					<p class="normal1">“Haklısın, ancak böylece Yunanlılar kendi aralarında kapışacaklarına, güçlerini barbarlara karşı birleştirmiş olurlar.”</p>
					<p class="normal1">“Peki, savaşta zafer kazananların, düşmanların silahları dışında başka şeylerini de yağmalaması alçakça bir davranış değil midir? Bütün savunma şansını yitirdikten sonra, bir ölünün başına üşüşüp onu yağmalamak, canlı düşmanla savaş meydanında baş etmek istemeyen korkak savaşçıların bahanesi değil midir? 
					<span class="idebold">[d]</span> Halbuki, böyle bir tavır, pek çok ordunun yok olup gitmesine neden olmuştur.”</p>
					<p class="normal1">“Çok doğru.”</p>
					<p class="normal1">“Gerçek düşman kaçıp gittikten ve geride savaş aletlerini bıraktıktan sonra (geride kalmış) bir ölüyü soymak bir savaşçıya hiç yakışmaz ve ölünün bedenini düşman yerine koymak kadınca, kalleşçe bir anlayışın kanıtıdır. 
					<span class="idebold">[e]</span> Bunu yapan insanın, öfkesini kendisine taş atan insana göstereceği yerde, atılan taşa öfke gösteren bir köpekten ne farkı vardır?”</p>
					<p class="normal1">“Hiçbir fark yok, aynen bir köpeğin davranışı bu.”</p>
					<p class="normal1">“O zaman, ölüleri soymaktan vazgeçmeliyiz; düşmanın onları alıp götürmesine de izin vermeliyiz.”</p>
					<p class="normal1">“Zeus adına, evet!”</p>
					<p class="normal1"><span class="idebold">16.</span> “Ben derim ki, yenik düşmanların silahlarını tapınaklara götürüp, onları tanrıya adamak da hoş bir davranış değil. Öteki Yunanlılarla 
					<span class="idebold">[470a]</span> iyi geçinmek gibi bir kaygı taşıyorsak, bundan özellikle kaçınmalıyız. Aslında, tanrı böyle buyurmadığı sürece, aramızda kan bağı bulunan soydaşlarımızın cesetlerinden aldığımız şeylerin, tapınakları ruhen kirletebileceğinden korkmamız gerekir bizim.”</p>
					<p class="normal1">“Çok doğru.”</p>
					<p class="normal1">“Peki, savaş sırasında Yunan topraklarının harabeye çevrilmesi, Yunanlıların evlerinin yağmalanması ile ilgili ne düşünüyorsun? Bu konuda askerlerimiz nasıl bir tavır almalı?”</p>
					<p class="normal1">“Nedir bu konuda senin önerin?”</p>
					<p class="normal1"><span class="idebold">[b]</span> “Bence, hiçbirine izin verilmemeli; sadece o yılın ürününe el konmalı. Şimdi diyeceksin ki niye?”</p>
					<p class="normal1">“Niye, hakikaten?”</p>
					<p class="normal1">“Bence ‘savaş’ ile ‘anlaşmazlık’ iki ayrı sözcük olarak iki ayrı kavrama işaret ederler: Anlaşmazlıktan akraba ve dostlar (arasındaki bir ilişkiyi), savaştan ise yabancı, dış ülkeye ait bir ilişkiyi anlıyorum. Dostlar, akrabalar arasındaki düşmanlık anlaşmazlık; ötekisi savaştır.”</p>
					<p class="normal1">“Bu son derece makul bir ayrım.”</p>
					<p class="normal1"><span class="idebold">[c]</span> “Peki, Yunanlıların birbirlerinin akrabası, aynı soydan, yakını olduğunu, barbarların da Yunanlılar için yabancı, dışarıdan birileri olduğunu söylesem yanlış bir iddiada bulunmuş olur muyum, bir düşün bakalım?”</p>
					<p class="normal1">“Güzel söyledin!”</p>
					<p class="normal1">“O zaman Yunanlılar barbarlar, barbarlar da Yunanlılar ile çatıştıklarında bu savaştır ve tarafların birbirlerinin doğal düşmanı olduklarını söyleyeceğiz. Yunanlılar, doğal dostları olan başka Yunanlılar ile anlaşmazlığa düşmüşse o zaman Yunanistan bir süre için hastadır ve anlaşmazlıktır 
					<span class="idebold">[d]</span> bu düşmanlığın adı.”</p>
					<p class="normal1">“Söylediklerine katılıyorum.”</p>
					<p class="normal1">“Şimdi bir düşün bakalım, daha bugünden, kavga, geçimsizlik, bölünmüşlük diyebileceğimiz bir durumu düşün: Bir anlaşmazlık çıkıyor ve bir devlet kendi içinde parçalanıyor; her iki taraf da birbirlerinin tarlalarını, evlerini yakıyor. Hiç ülkesini yürekten sevenler onu böyle parçalara ayırıp, kendi annesini, sütannesini mahvetmeyi düşünür mü? Öte yandan (bir savaşın) galiplerinin sonsuza kadar savaşmayacaklarını ve çatıştıkları kimselerle ileride yeniden barış içinde yaşayabileceklerini düşünerek, karşı tarafın bir yıllık ürününe el koymakla yetinmelidir sadece.”</p>
					<p class="normal1"><span class="idebold">[e]</span> “Evet, bu bakış açısı, törelere daha bağlı kişileri anlatıyor.”</p>
					<p class="normal1">“Peki, şu bizim kuracağımız devlet bir Yunan devleti, öyle değil mi?”</p>
					<p class="normal1">“Elbette!”</p>
					<p class="normal1">“Yurttaşları da soylu ve ılımlı insanlar, değil mi?”</p>
					<p class="normal1">“Evet.”</p>
					<p class="normal1">“Peki, Yunanlıların da dostları mı onlar? Yunanistan’ı kendi yurtları saymayacak, ötekilerin kutsal şeylerine katılmayacaklar mı?”</p>
					<p class="normal1">“Elbette!”</p>
					<p class="normal1"><span class="idebold">[471a]</span> “Öyleyse, Yunanlılarla olan anlaşmazlıklarını dostlar arası bir geçimsizlik, anlaşmazlık sayacaklardır, savaş değil.”</p>
					<p class="normal1">“Evet!”</p>
					<p class="normal1">“O zaman, bir anlaşmazlığa düştüklerinde hep uzlaşıp barışmanın yollarını arayacaklar.”</p>
					<p class="normal1">“Kesinlikle.”</p>
					<p class="normal1">“Ve onları iyilikle, can düşmanları olarak değil de akıllı uyarıcılar olarak mantığa davet edeceklerdir.”</p>
					<p class="normal1">“Aynen öyle.”</p>
					<p class="normal1">“Kendileri de Yunanlı oldukları için, Yunan topraklarını altüst etmeyecekler, yerleşimleri yakıp yıkmayacaklar, erkeğiyle, kadınıyla, çoluğuyla çocuğuyla, her devletteki bütün bir halkı değil, sadece anlaşmazlığın sorumlusu olan küçük bir azınlığı rakip göreceklerdir. 
					<span class="idebold">[b]</span> Bütün bu nedenlerle topraklarını darmadağın, evlerini yerle bir etmek istemeyeceklerdir; çünkü çoğu onların dostudur; anlaşmazlığı da, acı çeken masumlar, zalimleri cezalandırana kadar sürdüreceklerdir.”</p>
					<p class="normal1">“Bence de, yurttaşlarımız Yunanlı düşmanlarıyla böyle bir ilişki kurmalı. Barbarlara ise, Yunanlılar şimdi birbirlerine nasıl davranıyorlarsa öyle davranmalılar.”</p>
					<p class="normal1">“O zaman gel, koruyucularımızın diğer Yunanlıların topraklarını tarumar etmelerini, evlerini yakıp yıkmalarını yasaklayan bir yasa çıkaralım.”</p>
					<p class="normal1"><span class="idebold">[c]</span> “Çıkaralım. Bu da, koymayı düşündüğümüz diğer yasalar da son derece yararlı.</p>
					<p class="normal1"><span class="idebold">17.</span> Ama, Sokrates, senin daha fazla konuşmana izin versek, bu tartışmaya girerken sorduğumuz asıl soruyu, yani, böyle bir düzenin mümkün olup olmadığı, mümkünse bunun nasıl olacağı sorusunu tamamıyla unutacaksın. Tamam, böyle bir şeyin gerçekleşmesi durumunda, devlete büyük yararlar sağlayacağı konusunda, seninle hemfikirim. Hatta, senden daha da ileri giderek diyebilirim ki yurttaşlar birbirlerini baba, kardeş, oğul olarak belledikten sonra birliklerini asla terk etmeyecek, son derece cesur savaşçılar olacaklar. Birbirlerini yüzüstü bırakmayacakları için düşmanla yiğitçe çarpışacaklardır; 
					<span class="idebold">[d]</span> çünkü birbirlerini tanımakta, birbirlerine baba, kardeş, evlat demektedirler; ayrıca zorunlu olduğunda, kadınlar muharebe (savaş) edenlerin ister ön ister arka saflarına yerleştirilsinler, düşmanı korkutmak ve yardım etmek için savaşa katılacaklardır ve işte bütün bunlar sayesinde, bunu biliyorum, yenilmez olacaklardır. Öte yandan kadınlar muharebe meydanında atlansalar bile evde de birçok yararları olacaktır. Bu (ideal) devlet bir kez doğup ortaya çıkınca, bütün bunların ve benzeri binlerce şeyin olacağını kabul ettiğim için 
					<span class="idebold">[e]</span> artık bu konuda konuşmak istemiyorum; bunun yerine bu devletin gerçekleştirilebilir olup olmadığını, öyleyse nasıl gerçekleştirilebileceğini konuşalım; öteki her şeyi bir yana bırakalım!”</p>
					<p class="normal1"><span class="idebold">[472a]</span> “Aniden incelemelerimin üzerine bir fırtına saldın,” diye cevap verdim, “acaba savuşturabilecek miyim bunu; hiç de kollamıyorsun beni! Daha henüz iki dalgadan kurtulmuşken bu üç dalga arasından en büyük ve en ağır (zor) dalgayı üzerime saldığının herhalde farkında değilsin hiç! Sadece şöyle bir bakıp görsen, haklı olarak tereddüt ettiğimi ve böylesine işitilmemiş bir incelemeye girişmekten ve onu sonuçlandırmak isteyişimden korktuğumu anlar ve beni kesinlikle bağışlarsın!”</p>
					<p class="normal1">“Sen böyle konuştukça 
					<span class="idebold">[b]</span> devlet düzeninin gerçekleşmesi hakkında konuşman için sana kalan zamanından alıp duruyoruz; başla da zaman yitirme!”</p>
					<p class="normal1">“Öyleyse adaletin ve adaletsizliğin özünü araya araya buraya geldiğimizi hatırlatayım önce.”</p>
					<p class="normal1">“İyi de bu ne anlama geliyor?”</p>
					<p class="normal1">“Hiç! Ancak adaletin özünü bulmuşsak adil kişiden 
					<span class="idebold">[c]</span> hiçbir yanıyla adaletten farklı olmamasını, her yönden adalete tekabül etmesini talep etmez miyiz? Ya da tam örtüşmek yerine adalete olabildiğince yaklaşmasını ve öteki özelliklerden daha fazla adillik özelliğini temsil etmesini mi talep ederiz sence?”</p>
					<p class="normal1">“Olabildiğince yaklaşsın yeter bize!”</p>
					<p class="normal1">“Örnek niyetine, kendinde (salt) adaletin ne olduğunu ve bu adalet ile kusursuz (tam örtüşen) adil adamı araştırdık; hani böyle birisi var mı, varsa ne türden biri olmalıdır, diye incelerken adil olmayan için de aynı şeyi yaptık. (Bulduğumuz bu kimsenin sunduğu) örneğe, onun mutluluk ve mutsuzluk durumundaki davranışlarına bakıp bu örnek modellere, aramızda kim daha çok benziyorsa 
					<span class="idebold">[d]</span> onun (adil kişi) ile aynı kaderi paylaşması gerektiğini mecburen kabul etmemiz gerektiği sonucu çıkıyordu buradan; yoksa hedefimiz çıkardığımız sonuçların hayata geçirilebilir olup olmadığını ispatlamak değildi elbette!”</p>
					<p class="normal1">“Bu konuda elbette haklısın!”</p>
					<p class="normal1">“Peki sence, bir ressam en güzel insan idealinin resmini yapıp her şeyi harika bir biçimde canlandırırken, böyle bir insanın gerçekten varolduğunu ispatlayamazsa, iyi, becerikli bir ressam sayılmaz mı?”</p>
					<p class="normal1">“Zeus adına, olur mu öyle şey!”</p>
					<p class="normal1"><span class="idebold">[e]</span> “Biz de düşüncemizde ortaya koyduğumuz tasarımda iyi devletin ideal bir örneğini sunmadık mı?”</p>
					<p class="normal1">“Evet!”</p>
					<p class="normal1">“Peki tasvir ettiğimiz (tasarladığımız) gibi bir devletin gerçekleştirilebilir olduğunu ispat edemezsek, incelememiz gereken başarı düzeyini tutturamamış mı olacağız?”</p>
					<p class="normal1">“Kesinlikle hayır!”</p>
					<p class="normal1">“Gerçekten de durum bu! Ama gene de senin güzel hatırın için nasıl ve hangi yönlerden bu devletin en çabuk biçimde gerçekleşebileceğini ispat edecek olursam bu incelememe senin şu itirafını da ekle!”</p>
					<p class="normal1">“Hangi itirafmış bu?”</p>
					<p class="normal1"><span class="idebold">[473a]</span> “İnsan tasarladığı (kafasında canlandırdığı) bir şeyi aynen öyle gerçekliğe dönüştürebilir mi, yoksa doğa, uygulamanın hakikate (doğruya) düşüncedeki tasarımdan her zaman daha az uyması zorunluluğunu mu getiriyor? Hani, ilk bakışta yadırgatıcı da olsa sonuç bu. Buna katılıyor musun yoksa katılmıyor musun?” 
					</p>
					<p class="normal1">“Katılıyorum!”</p>
					<p class="normal1">“Öyleyse beni, incelemelerimizden çıkan sonuçların tümüyle eksiksiz gerçekleştirilebileceğine ilişkin ispata zorlama. Bunun yerine, örneğimize mümkün olduğunca yakın bir devlet bulursak, aradığın şeyi bulmuş sayacağız, 
					<span class="idebold">[b]</span> yani böyle bir devleti gerçekleştirme imkânını. Yoksa bununla yetinmez misin? Ben olsam yetinirdim.”</p>
					<p class="normal1">“Ben de yetinirim!”</p>
					<p class="normal1"><span class="idebold">18.</span> “Öyleyse bugünün devletlerinin ideal durumda olmamasına hangi kötü ve yanlış şeylerin sebep olduğunu arayıp bulmayı ve nelerin değiştirilmesi gerektiğini göstermeyi deneyeceğiz. Yapılacak değişiklik bir, bilemedin iki ayrıntı üzerinde olabilir, yani devletin iyi bir düzene kavuşması için bu kadar küçük ve önemsiz bir değişiklik yetecektir.”</p>
					<p class="normal1"><span class="idebold">[c]</span> “Kabul!”</p>
					<p class="normal1">“Sanırım, böyle tayin edici dönüşümü sağlayabilecek tek bir değişikliğe işaret edebiliriz; gerçi öyle kolay bir değişiklik değil bu, ama gerçekleştirilebilir bir şey!”</p>
					<p class="normal1">“Neymiş?”</p>
					<p class="normal1">“Şimdi, az evvel söylediğim gibi büyük dalganın üzerine gidiyorum. Hani alaylardan ve inanmamaktan oluşan baş döndürücü bir akıntı süpürüp götürecek olsa da beni, şimdi ağzımdaki baklayı çıkartmak istiyorum. Söyleyeceğim şeye dikkat et!”</p>
					<p class="normal1">“Konuş!”</p>
					<p class="normal1"><span class="idebold">[d]</span>
					<span class="ideitalik">“Devletlerde filozoflar kral olmazsa</span> ya da bugün şu kral dediklerimiz ve yöneticiler (hükümdarlar) sahici, iyi filozoflar olmaz, politik güç (iktidar) ile felsefe tek bir elde toplanmazsa ve bugün doğal yetenekleri sayesinde, iki ödevden sadece birine kendini adamış olan çok sayıda kimse, zorla bundan (tek görevle uğraşma durumundan) men edilmezlerse sevgili Glaukon, devletlerin, hatta bütün bir insanlığın mutsuzluğunun sonu yoktur ve düşüncelerimizde tasarladığımız düzen (anayasa), hani gerçekleşme imkânı varsa bile, 
					<span class="idebold">[e]</span> bunlar olmadan önce gerçekleşip güneş ışığını göremeyecektir.<sup class="calibre2"><a href="001-672Devlet_split_018.html#footnote-200-216" id="footnote-200-216-backlink" name="footnote-200-216-backlink">[216]</a></sup> Çok şaşırtıcı bir şey söylemek zorunda olduğumu gördüğüm için uzun zaman tereddütte kalmıştım işte. Çünkü (bu ilkeye uymayan) bir devletin ne tek tek insanlarının ne de bütün olarak kendisinin mutlu olamayacağı anlayışı ağır mı ağırdır.”</p>
					<p class="normal1">Bunun üzerine Glaukon, “Sevgili Sokrates ne biçim bir laf attın ortaya, ne türden bir düşünce bu!” diye konuştu, “Bak şimdi en kötülerinden sayılmayacak bir sürü adam, giysilerini çıkartıp bir kenara atıp 
					<span class="idebold">[474a]</span> çırılçıplak, ellerine geçen ilk silahı kapıp senin başına iş açmak için olanca güçleriyle üzerine çullanacaklardır! Onları konuşmanla suvuşturamaz, onlardan kurtulamazsan, alay konusu olup utanç içinde tövbe ettireceklerdir sana!”</p>
					<p class="normal1">“Eh, kabahat sende, öyle değil mi?” diye sordum.</p>
					<p class="normal1">“Olsun, iyi de yaptım! Ama sana ihanet etmeyeceğim ve olanca gücümle yanında olacağım. İyi niyetimle sana önerilerde bulunup belki de bir başkasının verebileceğinden daha akıllı cevaplarla sana katkıda bulunabilirim. 
					<span class="idebold">[b]</span> Şimdi bu yardımcınla birlikte, sana inanmayanlara haklı olduğunu göster bakalım!”</p>
					<p class="normal1">“Bana bu kadar güçlü bir destek sunduğuna göre bunu yapmak zorundayım artık. Senin şu sözünü ettiğin (muhtemel) saldırganlardan yakamızı kurtarmak istiyorsak, onlara karşı, iktidarı ellerine teslim etmeyi düşündüğümüz şu filozoflardan neyi kastettiğimizi (anladığımızı) belirtmeliyiz; çünkü bu açık seçik anlaşıldıktan sonra 
					<span class="idebold">[c]</span> bazı insanlara yaradılıştan (doğaları gereği) felsefe ile devlet yönetiminin uygun düştüğünü, kimilerinin de bu işlere el sürmeyip yol göstericilerin izinden yürümeleri gerektiğini ispat ederek kendimizi savunabiliriz.”</p>
					<p class="normal1">“Bunu yapmanın zamanıdır şimdi!”</p>
					<p class="normal1">“İyi öyleyse, izle sen beni, bak bakalım, yeterli bir tasvir yapabilecek miyiz?”</p>
					<p class="normal1">“Hadi bakalım!”</p>
					<p class="normal1">“Sana önce şunu hatırlatmam gerekir mi yoksa kendiliğinden mi düşünürsün bunu: Kişi bir şeyi severse, onun gerçekten o şeyi sevdiğini söyleyebilmemiz için, o şeyin sadece bir parçasını sevip öteki parçasını sevmemesi söz konusu olamaz, öyle değil mi?”<sup class="calibre2"><a href="001-672Devlet_split_018.html#footnote-200-217" id="footnote-200-217-backlink" name="footnote-200-217-backlink">[217]</a></sup></p>
					<p class="normal1"><span class="idebold">19.</span>
					<span class="idebold">[d]</span> “Öyle görünüyor ki, bana bunu hatırlatmak zorundasın,” dedi, “çünkü pek hatırlamıyorum!”</p>
					<p class="normal1">“Bir başkasına,” dedim “sevgili Glaukon yakışırdı bu sözlerin; ancak aşkta deneyimli olan bir erkek, çiçeği burnunda bütün delikanlıların (oğlanların), ilgiye ve sevgiye layık olduklarını bilir; dolayısıyla bu delikanlıların aşklarının, bu aşkta deneyimli kişiyi herhangi bir şekilde heyecanlandırıp harekete geçirdiklerini unutmamalıdır. Yoksa güzellere karşı böyle değil misiniz? Basık burunluyu çekici olarak tanımlar ve översiniz; bir başkasının kemerli burnunu kralımsı diye tanımlarsınız, 
					<span class="idebold">[e]</span> bu iki biçim burun arasında kalan üçüncü burun ise en iyi ölçüye sahiptir; esmer tenliler erkeğimsi görünürler; açık renkliler tanrıların çocuklarıdır. Peki ‘bal renkliler’ ve buna benzer başka tanımlamalar, sevgilisine (delikanlıya) iltifat eden, onu şımartan bir âşıktan başka kimin marifeti olabilir ki; hani 
					<span class="idebold">[475a]</span> artık yaşlılık yıllarında görüldüğünde hafif solgun bir görünüm alan şu rengi kastediyorum. Kısacası sizler, ömrünün baharında olan birini yeter ki kırmayalım diye, her bahaneyi kullanır, her sözcüğü (tanımı) kullanırsınız, öyle değil mi?”</p>
					<p class="normal1">“Hani beni (bir delikanlıya) âşık olanlara ve onların davranışlarına örnek göstermek istiyorsan, incelemenin selameti için sana katılıyorum.”</p>
					<p class="normal1">“Peki devam edelim! Şarap sevenlerde de aynı davranışları fark etmiyor musun? Her bahaneyi kullanıp her şarabı severler!” 
					</p>
					<p class="normal1">“Öyle!”</p>
					<p class="normal1">“Aynı şey ün ve rütbe peşinde olan hırslı kimseler için de geçerlidir; başkomutan olamazlarsa bir ast birlikle yetinirler.<sup class="calibre2"><a href="001-672Devlet_split_018.html#footnote-200-218" id="footnote-200-218-backlink" name="footnote-200-218-backlink">[218]</a></sup><span class="idebold">[b]</span> Saygın önemli kimselerce övülüp iltifat görmezlerse, daha küçük alt seviyedeki insanların onurlandırmalarıyla yetinirler; çünkü bütün dertleri ün ve şeref sahibi olmaktır.”</p>
					<p class="normal1">“Çok doğru!”</p>
					<p class="normal1">“Şu konuda da bir hüküm ver: Bir insan hakkında, onun bir şeyi çok arzu ettiğini söylersek, onun bu şeyi bütünüyle mi arzu ettiğini yoksa gözünün, bir parçasında mı olduğunu kastederiz?”</p>
					<p class="normal1">“Gözü bütündedir!”</p>
					<p class="normal1">“Öyleyse filozof bütün bilgeliği sevecektir, yoksa bir parçasını göz önünde tutup öteki yanını yok saymayacaktır, öyle değil mi?”<sup class="calibre2"><a href="001-672Devlet_split_018.html#footnote-200-219" id="footnote-200-219-backlink" name="footnote-200-219-backlink">[219]</a></sup></p>
					<p class="normal1">“Elbette bütünü arzu edecektir!”</p>
					<p class="normal1"><span class="idebold">[c]</span> “Bilimlerle uğraşmaktan sevinç, zevk duymayan, özellikle de kişi henüz gençse ve bir şeyin gerçek değerini ölçebilecek durumda değilse, ona, öğrenmekten sevinç duyan (zevk alan) ve bilime susamış biri demeyeceğiz; tıpkı kendisine sunulan yemeğe dudak kıvıran biri için, aç olup yemek arzu ettiğini söyleyemeyeceğimiz gibi, onun yemekten zevk alan biri olduğunu da ileri süremeyişimizde olduğu gibi; olsa olsa yemeği hor gören biridir bu!”</p>
					<p class="normal1">“Ve onu böyle tanımlamakla da haklıyız!”</p>
					<p class="normal1">“Oysa seve seve her bilimin tadına bakmak isteyen, öğrenmeye yönelen ve hiçbir zaman doymayan birine haklı olarak filozof deriz.”</p>
					<p class="normal1"><span class="idebold">[d]</span> Bunun üzerine Glaukon şöyle konuştu: “O zaman bu türden çok sayıda ve tuhaf filozof var demektir. Örneğin bütün (seyir) meraklıları, bir şeyi seve seve öğrenmek istedikleri için sanırım bu öbeğe girer; dinleme meraklıları da en ilginç ‘filozoflardır’; gerçi bunlar konferanslara ve bu türden ciddi konuşmalara kendiliklerinden gelmek istemezler, ama kulaklarını bütün koroları dinlemeye adamış, kentlerde olsun, köylerde olsun tek bir gösteriyi kaçırmamak üzere Dionysos şenliklerine kiraya vermişlerdir. Öğrenme tutkularını benzer ya da önemsiz ustalık eserlerinde harekete geçiren bütün bu kişileri ve başkalarını da ‘filozof’ mu sayacağız?”</p>
					<p class="normal1"><span class="idebold">[e]</span> “Kesinlikle saymayacağız, sadece filozof benzeri biri diyeceğiz.”</p>
					<p class="normal1"><span class="idebold">20.</span> “Peki o zaman gerçek (hakiki) filozoflar hangileridir?”</p>
					<p class="normal1">“Hakikate (doğruya) bakmak isteyenler!”</p>
					<p class="normal1">“Güzel de bununla neyi kast ediyorsun?”</p>
					<p class="normal1">“Öyle herkesin kolay kolay anlayamayacağı bir şeyi; ama sen şu söyleyeceklerime katılacaksın sanıyorum.”</p>
					<p class="normal1">“Neye?”</p>
					<p class="normal1">“Güzel olan çirkin olanın karşıtı olduğu için bunlar iki ayrı şeydir, öyle değil mi?”</p>
					<p class="normal1"><span class="idebold">[476a]</span> “Elbette!”</p>
					<p class="normal1">“İki şey olduklarına göre, her biri kendi başına bir tanedir, öyle değil mi?”</p>
					<p class="normal1">“Bu da doğru!”</p>
					<p class="normal1">“Ve aynı şey adil ve adil olmayan için de geçerlidir, iyi ve kötü; kısacası bütün kavramlar için de geçerlidir: Bunlar aslında tektirler, ancak eylemler ile nesneler ve kendi aralarında kurdukları ilişkilerde (birlikteliklerde) her yerde ortaya çıkar ve birden fazlaymış gibi görünürler.”</p>
					<p class="normal1">“Doğru!”</p>
					<p class="normal1">“İşte bu anlamda az önce saydığın şu kimseleri; meraklılar, pratikçiler ve sanat becerilerinin dostları diye ötekilerden, yani burada söz konusu olanlardan ayırt ediyorum ki 
					<span class="idebold">[b]</span> berikilere filozof diyebilelim.”</p>
					<p class="normal1">“Nasıl yani?”</p>
					<p class="normal1">“Dinleme ve bakma (seyretme) meraklıları:<sup class="calibre2"><a href="001-672Devlet_split_018.html#footnote-200-220" id="footnote-200-220-backlink" name="footnote-200-220-backlink">[220]</a></sup> Bu her iki meraklı türü de güzel seslere, renklere ve biçimlere ve bunlardan yaratılan her şeye hayranlık duyarlar; gelgelelim kendinde güzelin özünü görüp sevmeye gelince, zekâları (ruhları) buna elverişli değildir işte!”</p>
					<p class="normal1">“Öyledir!”</p>
					<p class="normal1">“Demek ki güzele yaklaşma yeteneği taşıyanlar ve onu salt (kendi) haliyle inceleyebilenlerin sayısı herhalde çok azdır?”</p>
					<p class="normal1"><span class="idebold">[c]</span> “Hem de çok az!”</p>
					<p class="normal1">“Güzel şeylere inanıp da güzelin (salt) kendisinin (var olduğuna) inanmayan, üstelik onu bu salt güzelin bilgisine yönlendirince bu yolu izleyemeyen kimsenin, böyle birinin hayatı gerçek midir rüya mıdır? (hayal midir?) Şöyle düşün: Hayal kurmak (hayal görmek) derken kastettiğimiz şey ve hayalci kimseler, ister uyanıkken ister uyurken, şeylerin yansımalarını yansıma (hayal) değil de o şeylerin kendisinin yerine koyanlardır.” 
					</p>
					<p class="normal1">“Böyle bir insan için hayal görmektedir, derim!”</p>
					<p class="normal1"><span class="idebold">[d]</span> “Ve bunun tersine, kendinde (salt) güzel(in varlığına) inanan ve ona, bu güzelliği paylaşan şeylere bakar gibi bakabilen ve ne şeylerin kendilerini o salt güzelin yerine koyan ne de bunun tersini yapan kimse; bu hayal içinde mi yaşamaktadır yoksa uyanık mıdır?”</p>
					<p class="normal1">“Elbette hayal görmemektedir.”</p>
					<p class="normal1">“Bu adamın düşünme faaliyetine haklı olarak öğrenme deriz, çünkü başkasının (öyle) 
					<span class="ideitalik">sandığını</span> o bilmektedir, beriki ise sadece (öyle) sanmaktadır.”</p>
					<p class="normal1">“Kuşkusuz!”</p>
					<p class="normal1">“Peki, bildiğini değil de, sandığını, ileri sürdüğümüz bu adam, kızıp görüşümüzün doğruluğunu kabul etmezse (sanmayıp bildiğini söylerse) ne olacaktır? 
					<span class="idebold">[e]</span> Onu ikna edip kendisine pek belli etmeden, doğru düşünemediğine inandırabilir miyiz onu?”</p>
					<p class="normal1">“Mümkün olmalı bu!”</p>
					<p class="normal1">“Düşün bakalım ona ne dememiz gerekir; birşey biliyorsa, onu kimsenin kıskanmayacağını, tersine, bildiklerini seve seve öğrenmek isteyeceğimizi söyleyip bu konuda ona güvence verdikten sonra önüne şu sorumuzu koymamız gerekmez mi: Öğrenen birşeyin mi bilgisini edinir? Bu soruyu sana sorduğumu farz et!”</p>
					<p class="normal1">“Cevap veriyorum: O birşeyin bilgisini edinir (birşeyi öğrenir).”<sup class="calibre2"><a href="001-672Devlet_split_018.html#footnote-200-221" id="footnote-200-221-backlink" name="footnote-200-221-backlink">[221]</a></sup></p>
					<p class="normal1"><span class="idebold">[477a]</span> “Var olan birşeyin mi yoksa var olmayan birşeyin mi?”</p>
					<p class="normal1">“Var olan birşeyi; olmayan birşeyi fark etmek (bilmek) nasıl mümkün olabilir ki?<sup class="calibre2"><a href="001-672Devlet_split_018.html#footnote-200-222" id="footnote-200-222-backlink" name="footnote-200-222-backlink">[222]</a></sup></p>
					<p class="normal1">“Bu kadarı bize burada yeter, çok yönlü incelemeler de bunu doğrulayacaktır bizim için: Hakikaten oluş-hali’ne geçmiş şey, öğrenilebilir, bilgisi edinilebilir şeydir; yoksa, var olmayan şeyin bilgisi de olmaz.”</p>
					<p class="normal1">“Bu da bize tamamen yeter.”</p>
					<p class="normal1">“Pekâlâ, şayet birşey aynı zamanda hem olma-hali’nde hem de olmama-hali’nde ise, o zaman oluş-hali’nde olan ile hiçbir şekilde oluş-hali’ne geçmemiş olanın ortasında durmaktadır, öyle değil mi?”</p>
					<p class="normal1">“Ortasında!”</p>
					<p class="normal1">“Şayet bilgisini edinme oluş-hali’ndeki şey için söz konusuysa, bilmeme de varoluş-olmama hali’ne karşılık geliyorsa 
					<span class="idebold">[b]</span> bu ortada duran şeye karşılık bilme ile bilmeme arasında bir şey bulmamız şart; hani ille de böyle bir şey varsa tabii!”</p>
					<p class="normal1">“Kesinlikle!”</p>
					<p class="normal1">“Öyleyse bir ‘<span class="ideitalik">sanma</span>’<sup class="calibre2"><a href="001-672Devlet_split_018.html#footnote-200-223" id="footnote-200-223-backlink" name="footnote-200-223-backlink">[223]</a></sup> halinden söz ediyoruz demektir, öyle değil mi?”</p>
					<p class="normal1">“Öyle!”</p>
					<p class="normal1">“Bilme ile aynı anlama geliyor ve aynı yeteneği temsil ediyor mu?”</p>
					<p class="normal1">“Hayır!”</p>
					<p class="normal1">“Öyleyse sanma’nın payına bilme’den farklı bir alan düşüyor, her bir düşünce faaliyetine uygun bir alanın karşılık gelmesinden söz ediyorum!”</p>
					<p class="normal1">“Evet, öyle!”</p>
					<p class="normal1">“Bilme, oluş-hali’ndeki şey olarak tanıdığı şeye yönelir. Ama daha önce şu ayrımı yapmamız şart.”</p>
					<p class="normal1">“Hangi ayrımı?”</p>
					<p class="normal1"><span class="idebold">21.</span>
					<span class="idebold">[c]</span> “Yetenek dediğimizde oluş-hali’ndeki şeyin bir tarzını, türünü anlıyoruz, öyle değil mi? Bizim olduğu gibi, başka her şeyin gücü de buna dayanır; bunlar arasında görme, işitme yeteneğini (yetisini)<sup class="calibre2"><a href="001-672Devlet_split_018.html#footnote-200-224" id="footnote-200-224-backlink" name="footnote-200-224-backlink">[224]</a></sup> sayıyorum, bu kavramdan neyi kastettiğimi anlıyorsun herhalde?”</p>
					<p class="normal1">“Anlıyorum,” diye cevap verdi.</p>
					<p class="normal1">“Şimdi bu konudaki düşüncelerime kulak ver! Bir yeteneğe baktığım zaman, öteki nesnelere baktığımda ve onları birbirinden ayırt ettiğimde, olduğunun aksine, ne bir rengin, ne de bir şeklin varlığını algılayabiliyorum. 
					<span class="idebold">[d]</span> Yeteneğin (yetinin) söz konusu olduğu yerde sadece amaç ve sonuç görüp, yeteneği (yetiyi) böyle tanımlayıp adlandırıyorum. Aynı amaca yönelik aynı sonucu veren bir yeteneği (yetiyi) de aynı adla tanımlıyorum, yoksa ona başka ad veriyorum. Peki sen? Ne düşünüyorsun bu konuda?”</p>
					<p class="normal1">“Aynen senin gibi!”</p>
					<p class="normal1">“Peki şimdi geri dönelim sevgili dostum,” dedim. “Bilgiyi bir yetenek olarak mı tanımlıyorsun ya da hangi türün içine dahil ediyorsun onu?”</p>
					<p class="normal1"><span class="idebold">[e]</span> “Şunların: Yetenekler arasında en güçlü olanlarının arasına!”</p>
					<p class="normal1">“Devam: Sanma’yı bu yetenekler arasına mı yerleştirelim yoksa başka bir yere mi?”</p>
					<p class="normal1">“Kesinlikle başka bir yere! Çünkü sanma, bir sanımızı ortaya koymamızı sağlayan yetenektir.”</p>
					<p class="normal1">“Zaten az önce bilme ile sanma’nın aynı şey olmadıklarını kabul etmiştin?”</p>
					<p class="normal1">“İnsanın biraz aklı varsa, şaşabilecek olan ile şaşmaz olanı nasıl bir tutabilir ki?”</p>
					<p class="normal1"><span class="idebold">[478a] </span>“Çok güzel, demek ki bilme ile sanma’nın farklı şeyler olduğu konusunda hemfikiriz!”</p>
					<p class="normal1">“Evet!”</p>
					<p class="normal1">“Her biri tabiatı gereği başka bir yeteneğe ve amaca sahiptir.”</p>
					<p class="normal1">“Kaçınılmaz olarak!”</p>
					<p class="normal1">“Bilme oluş-hali’ndeki şeye yönelir, onu varoluş olarak tanır.”</p>
					<p class="normal1">“Evet!”</p>
					<p class="normal1">“Sanı ise ‘sanma’ ile ilintilidir öyle değil mi?”</p>
					<p class="normal1">“Hani, aşağı yukarı bilme’nin bilgi olarak tanıdığı şey hakkında bir sanma mıdır bu? Yani bilme ile sanma’nın nesnesi aynı olabilir mi, yoksa imkânsız mıdır bu?”</p>
					<p class="normal1">“Çıkarttığımız sonuçlar itibarıyla imkânsızdır. Her nesneye başka bir yetenek (yeti) karşılık geliyorsa ve sanma ile bilme iki yetenekse 
					<span class="idebold">[b]</span> buradan bilme’nin nesnesi ile sanma’nın nesnesinin de aynı olamayacakları sonucu çıkar.”</p>
					<p class="normal1">“Eğer oluş halindeki nesne bilme’nin konusuysa, sanma’nın konusu (nesnesi) başka bir şey olmalıdır, öyle değil mi?”<sup class="calibre2"><a href="001-672Devlet_split_018.html#footnote-200-225" id="footnote-200-225-backlink" name="footnote-200-225-backlink">[225]</a></sup></p>
					<p class="normal1">“Evet!”</p>
					<p class="normal1">“Belki de varoluş-hali’nde-olmayan’dır onun nesnesi? Yoksa varoluş-hali’nde-olmayan’ı sanma’yla bile kavramak imkânsız mıdır? Düşün! Sanan, düşüncesini, kanaatini bir birşey ile ilintiler, bir birşeye yönlendirir; aynı anda hem bir birşeyi sanma’sı hem hiçbir birşeyi sanmaması mümkün müdür?”</p>
					<p class="normal1">“İmkânsız bu!”</p>
					<p class="normal1">“Öyleyse sanısı tek bir birşey ile ilintilidir?”</p>
					<p class="normal1">“Evet!”</p>
					<p class="normal1">“Birşey oluş-hali’nde değilse, ona tek bir birşey olarak hitap edemeyiz 
					<span class="idebold">[c]</span> doğrusu hiç(lik) olarak hitap etmek olacaktır ona.”</p>
					<p class="normal1">“Muhakkak!”</p>
					<p class="normal1">“Oluş-hali’nde-olmayan’a mecburen bilmeme (bilgisini edinememe biçimindeki düşünce faaliyetini) karşılık getirdik, oluş-hali’ndeki şeye ise bilme’yi, öyle değil mi?”</p>
					<p class="normal1">“Doğru!”</p>
					<p class="normal1">“Öyleyse sanma’nın nesnesi ne varoluş-hali’ndeki şey ne de oluş-hali’nde-olmayan şeydir, öyle mi?”</p>
					<p class="normal1">“Öyle!”</p>
					<p class="normal1">“Sanma ne bilme’dir ne de bilmeme’dir!”</p>
					<p class="normal1">“Apaçık bu!”</p>
					<p class="normal1">“Öyleyse bu iki aşırı ucun arasında bir yerdedir ve bilme’ye göre daha açık seçik olarak ondan üstündür belki ya da bilmeme’den çok daha belirsiz bir durumu temsil eder, ne dersin?”</p>
					<p class="normal1">“Hiçbirini değil!”</p>
					<p class="normal1">“Peki öyleyse, sanma, bilme’den daha karanlık, bulanık bilmeme’den ise daha açık seçik, daha belli bir durumu temsil eder, öyle mi?”</p>
					<p class="normal1">“Hem de fazlasıyla!”</p>
					<p class="normal1">“Demek ki ikisinin arasında bir yerdedir.”</p>
					<p class="normal1">“Evet!”</p>
					<p class="normal1"><span class="idebold">[d]</span> “Bu ikisinin arasında demek ki sanma yer alır, öyle mi?”</p>
					<p class="normal1">“Elbette!”</p>
					<p class="normal1">“Daha önce, şayet birşey bize aynı zamanda hem oluş-hali’nde-olma hem de oluş-hali’nde-olmama olarak görünüyorsa, hakikaten oluş-halinde olan ile oluş-halinde olmayan arasında yer alır dememiş miydik? Ona ne bilme karşılık gelir ne de bilmeme; bu ikisi arasındaki şeydir o, değil mi?”</p>
					<p class="normal1">“Doğru!”</p>
					<p class="normal1">“İşte bu aradaki şeyin sanma olduğu ortaya çıktı demek ki!”</p>
					<p class="normal1">“Apaçık!”</p>
					<p class="normal1"><span class="idebold">22.</span>
					<span class="idebold">[e]</span> “Şimdi geriye, kendisi öyle tanımlanmamakla birlikte oluş-hali’nde-olan ile oluş-hali’nde-olmayan’a katılan (onlardan pay alan) şeyin ne olduğunu bulmak kaldı. Bunu bulabilirsek, haklı olarak sanma’nın nesnesi olarak tanımlayabilir ve bir yandan öteki iki ucun öte yandan da ortanın karşılığındaki (düşünme faaliyeti) yeteneklerini gösterebiliriz.”</p>
					<p class="normal1">“Evet, öyle!”</p>
					<p class="normal1"><span class="idebold">[479a]</span> “Bu koşullar altında kendiliğinden güzele ve hep kendisiyle aynı kalıp hiç değişmeyen bir güzel İdea’sına değil de çok sayıda güzel şeyin var olduğuna inanan biri kalkıp da adil olanın, güzel olanın ve öteki her şeyin bir bütünlük oluşturduğunu ileri sürünce; buna katlanamayan, meraklı, aydınlık kafalı arkadaşımız konuşup cevap versin.<sup class="calibre2"><a href="001-672Devlet_split_018.html#footnote-200-226" id="footnote-200-226-backlink" name="footnote-200-226-backlink">[226]</a></sup> Sevgili dostum, diye soracağız ona, sana göre bunca güzel şeyin arasında çirkin görünebilecek bir şey de yok mu ya da adil olanın arasında adil olmayan ve mümin olanın arasında mümin olmayan bir şey?”</p>
					<p class="normal1"><span class="idebold">[b]</span> “Mecburen güzel olan birşey, bir zaman gelip, çirkin görünmek zorunda da kalacaktır; aynı şey öteki (özellikler) için de geçerlidir.”</p>
					<p class="normal1">“Peki çift olan şeyler için ne diyeceğiz; başka birşeyin yarısı olarak görülemez mi bazen?”</p>
					<p class="normal1">“Peki büyük ve küçük, ağır ve hafif şeyler; bunlar da bazen tam tersi özellikler olarak görünmezler mi?”</p>
					<p class="normal1">“Her biri, her zaman, her iki özellikten de pay alır!”</p>
					<p class="normal1">“O çok şeylerin her biri kendilerine atfettiğimiz özelliklerden, bu özelliklerin karşıtından aldıklarından, daha fazla pay almamışlar mıdır sence?”</p>
					<p class="normal1">“O şölenlerdeki <span class="idebold">[c]</span> çifte anlamlı sözcüklerle yapılan oyunlara benziyor bu,” diye cevap verdi Glaukon, “ayrıca da üzerinde oturduğu yarasayı mızrağı ile vuran hadım köle ile çocukların oynadığı tekerleme/bilmece oyununa benziyor.<sup class="calibre2"><a href="001-672Devlet_split_018.html#footnote-200-227" id="footnote-200-227-backlink" name="footnote-200-227-backlink">[227]</a></sup></p>
					<p class="normal1">Birçok şeyde de böyle çift anlamlılık buluruz; var mıdırlar yok mudurlar ya da aynı anda bu her iki durumu mu temsil ederler, kesinlikle söylemek imkânsızdır.”</p>
					<p class="normal1">“Onları herhangi bir şekilde kullanabilir misin yoksa oluş-hali ile olmama-hali arasında iyi bir yer biliyor musun bunlar için? Çünkü bir oluş-halinde-olmama’nın daha yüksek bir düzeyini temsil edip oluş-hali’nde-olmayan’dan daha karanlık bir düzeyi temsil etmedikleri gibi 
					<span class="idebold">[d]</span> varoluşun daha üst bir düzeyine ait olup oluş-hali’ndeki şeyden daha aydınlık bir konumu da temsil etmezler.”</p>
					<p class="normal1">“Çok doğru!”</p>
					<p class="normal1">“Öyleyse çıkardığımız sonuç apaçık şu: Kitlenin gözünde güzel ya da daha fazla bir anlama gelen o çok sayıdaki tek tek şey, hakikaten oluş-hali’ndeki şey ile oluş-hali’nde olamayan şey arasında bir yerde bulunurlar.”</p>
					<p class="normal1">“Evet!”</p>
					<p class="normal1">“Daha önce şu konuda uzlaşmıştık: Böyle bir sonuç çıkartmamız durumunda bu durumun içinde bilmenin (bilgi’nin) değil de sanma’nın nesnelerini görmeliyiz; çünkü iki ucun ortasında dolanan şey, ancak ortanın yeteneğiyle (yetisi/becerisiyle) kavranabilir.”</p>
					<p class="normal1">“Bunu tespit etmiştik!”</p>
					<p class="normal1"><span class="idebold">[e]</span> “Demek ki güzelin kendisine değil de o çok sayıdaki tek tek şeylere bakan, güzele götürecek bir kılavuzu da izleyemeyen; çok sayıda adil şeyi görüp de asıl adil olanı görmeyen vb. kişiler (ve durumlar söz konusu olduğunda) o kimsenin her şey hakkında bir sanısı (kanaati) olduğunu, ama inandığı şey hakkında bilgisi bulunmadığını söyleriz.”</p>
					<p class="normal1">“Mecburen öyle deriz!”</p>
					<p class="normal1">“Peki de ebedi ve değişmez olan kavramların, bizzat kendilerine bakanların durumu nedir? Bu durumda bilgi sahibidirler, sanı değil, öyle değil mi?”</p>
					<p class="normal1">“Bu da zorunlu bir sonuç!”</p>
					<p class="normal1"><span class="idebold">[480a] </span>“Öyleyse birinciler, bilgilerinin nesnelerini sevip ona yürekten bağlanırken, ikinciler sanılarının (kanaatlerinin) nesneleri için aynı şeyi yapmazlar mı? Ya da daha önceki iddiamızı düşünecek olursak; orada bu meraklı insanların güzel sesleri ve renkleri ve benzer her şeyi sevip onlara hayranlık duyduklarını, ama güzelin bizatihi kendisini oluş-hali’ndeki bir şey gibi kavrayamadıklarını söylememiş miydik?”</p>
					<p class="normal1">“Elbette unutmadık onu!”</p>
					<p class="normal1">“Öyleyse bu kimseleri, hata yapmaktan kaçınarak, sanının (kanaatin) dostları anlamında ‘filodokslar’ diye tanımlayacağız, yoksa bilgi’nin dostu anlamında ‘filozoflar’ diye değil. Peki onları böyle adlandırırsak bize öfke duyarlar mı sence?”</p>
					<p class="normal1">“Bana bakacak olurlarsa öfkelenmezler; çünkü hakikate öfke duymayı kutsal buyruk yasaklar!”</p>
					<p class="normal1">“Öyleyse hakikaten varlığı (olma-halini) sevene filodoks değil de filozof demek zorundayız!”</p>
					<p class="normal1">“Çok doğru!”</p>
					</body>
</html>