<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_3">BİRİNCİ KİTAP</h1>
				<p class="normal1"><span class="idebold">1. [327a]</span><sup class="calibre2"><a href="001-672Devlet_split_018.html#footnote-200-1" id="footnote-200-1-backlink" name="footnote-200-1-backlink">[1]</a></sup> Dün hem tanrıçaya<sup class="calibre2"><a href="001-672Devlet_split_018.html#footnote-200-2" id="footnote-200-2-backlink" name="footnote-200-2-backlink">[2]</a></sup> dua etmek hem de ilk defa nun adına gerçekleştirilecek bir festivalin nasıl olacağını görmek için Ariston’un oğlu Glaukon ile Pire’ye gittik. Bizim yerli Atinalılar’ın tertiplediği festival alayı pek güzeldi; ama Trakların da<sup class="calibre2"><a href="001-672Devlet_split_018.html#footnote-200-3" id="footnote-200-3-backlink" name="footnote-200-3-backlink">[3]</a></sup> ondan aşağı kalır yanı yoktu. 
				<span class="idebold">[b]</span> Tam duamızı bitirmiş, festivalle ilgili merakımızı gidermiş bir halde evin yolunu tutmuştuk ki Kephalos’un oğlu Polemarkhos’un küçük uşağı bizi yoldan çevirdi. Meğer Polemarkhos, bizi uzaktan görmüş ve uşağına koşup bizi durdurmasını tembih etmiş. Uşak, eteğime yapışarak, “Polemarkhos, kendisini beklemenizi rica ediyor,” dedi. Dönüp, “Efendin nerede?” diye sordum, “İşte, bakın, arkadan geliyor, bekleyin biraz,” dedi. Glaukon da, “İyi bekleyelim öyleyse,” dedi.
				<span class="idebold">[c]</span> Biraz sonra Polemarkhos, Glaukon’un erkek kardeşi Adeimantos, Nikias’ın<sup class="calibre2"><a href="001-672Devlet_split_018.html#footnote-200-4" id="footnote-200-4-backlink" name="footnote-200-4-backlink">[4]</a></sup> oğlu Nikeratos ve alaydan geldikleri her hallerinden belli olan birkaç kişiyle yanımızda bitti. Polemarkhos bana dönerek, “Sokrates,” dedi; “Yanılmıyorsam şehre doğru yola çıkmışsınız bile.”</p>
				<p class="normal1">“Tahmininde yanılmıyorsun, Polemarkhos,” diye cevap verdim.</p>
				<p class="normal1">O da bana, “Yalnız, epey kalabalık olduğumuzun farkındasınızdır, umarım,” diye karşılık verdi.</p>
				<p class="normal1">“Farkındayım, elbette.”</p>
				<p class="normal1">“O zaman, gücünüz yetiyorsa buradan ayrılmayı bir deneyin bakalım, ama gücünüze güvenmiyorsanız olduğunuz yerde kalın.”</p>
				<p class="normal1">“Hayır,” dedim, “bunun başka bir yolu olmalı; diyelim ki sizi, bizim gitmemize izin vermeniz gerektiğine ikna ettik, yine de bizi bırakmayacak mısınız?”</p>
				<p class="normal1">“Peki, ya biz sizi dinlemeyi reddedersek, yine de bizi ikna edebilecek misiniz?”</p>
				<p class="normal1">“Edemeyeceğiz, tabii,” dedi Glaukon. </p>
				<p class="normal1">“O zaman buradan ayrılma kararınızı gözden geçirin isterseniz, çünkü sizi dinlemeyi reddediyoruz.”</p>
				<p class="normal1"><span class="idebold">[328a]</span> O anda Adeimantos söze karışarak, “Bu akşam tanrıçanın şerefine bir atlı meşale koşusu yapılacak, haberiniz yok mu?” dedi.</p>
				<p class="normal1">“Atlı mı!” dedim, “Bu da yeni çıkmış herhalde, yani şimdi atlar yarışırken, sürücüler de meşaleleri elden ele dolaştıracaklar, öyle mi?”</p>
				<p class="normal1">“Aynen öyle,” dedi Polemarkhos, “üstelik, bir gece şenliği de olacak, görülmeye değer bir gece şenliği. Akşam yemeğinden sonra çıkar, bu gece şenliğini seyretmeye gideriz, orada gençlerle buluşur, biraz sohbet ederiz. Hadi, kalın işte!”</p>
				<p class="normal1"><span class="idebold">[b]</span> Bunun üzerine Glaukon, “Anlaşılan kalmaktan başka çaremiz yok,” dedi.</p>
				<p class="normal1">Ben de, “Madem siz de kalmamızı istiyorsunuz, öyle yapalım bari,” dedim. 	</p>
				<p class="normal1"><span class="idebold">2.</span> Oradan ayrılarak hep birlikte Polemarkhos’un evine gittik; orada Polemarkhos’un kardeşleri Lysias ve Euthydemos’la birlikte Khalkedon’lu Thrasymakhos, Paiania’lı Kharmantides, Aristonymos’un oğlu Kleithon ile karşılaştık. Polemarkhos’un babası Kephalos da evdeydi. Onu görmeyeli epey zaman olmuştu, oldukça yaşlanmış gibi geldi bana.
				<span class="idebold">[c]</span> Üzerine yastık konmuş bir iskemlede oturuyordu. Az önce avluda kurban kesip geldiğinden olsa gerek, çelengi hâlâ başında duruyordu. Etrafında duran sandalyelerden birine oturduk biz de.</p>
				<p class="normal1">Kephalos beni görür görmez selamlayarak, “Sokrates,” dedi, “Pire’ye bizi ziyaret etmeye pek az geliyorsun. Daha sık gelsene bundan sonra. Benim şehre gitmeye halim olsaydı, senin bize gelmene gerek kalmazdı; biz senin bulunduğun yere gelirdik.
				<span class="idebold">[d]</span> Fakat halimi görüyorsun, buraya daha sık gelsen iyi edersin. Emin ol ki, bir yandan bedensel zevklerim yavaş yavaş kaybolurken, bir yandan da felsefe üzerine konuşma zevki ve isteği artar oldu bende. Bu yüzden, gel ricamı geri çevirme, bu gençlerin de senin bilginden faydalanmalarını sağla. Bizi candan arkadaşların say.”</p>
				<p class="normal1">“Doğrusunu söylemek gerekirse, Kephalos,” dedim, “ben de yaşlı insanlarla konuşmaktan epey zevk alırım.
				<span class="idebold">[e]</span> Çünkü, onlar belki bir gün bizim de geçeceğimiz ‘ölümün kapısı’<sup class="calibre2"><a href="001-672Devlet_split_018.html#footnote-200-5" id="footnote-200-5-backlink" name="footnote-200-5-backlink">[5]</a></sup> eşiğine bizden önce ayak bastılar; bu yolun, çetin ve sarp mı, yoksa rahat ve düz mü olduğunu onlardan öğrenmek zorundayız. Ve şimdi görüyorum ki sen de ozanların ‘yaşlılık eşiği’ dedikleri döneme gelmişsin. Sana danışmayacağım da kime danışacağım. Hayat bu yaşta daha az ıstıraplı, sen daha iyi bilirsin, ne diyeceksin?”</p>
				<p class="normal1"><span class="idebold">3. [329a]</span> Kephalos, “Sana içinde bulunduğum bu dönemin nasıl olduğunu elbette anlatacağım, Sokrates,” dedi. “Hani o eski atasözünde olduğu gibi, biz yaşlıların sık sık bir araya gelip konuşma huyları vardır ya; içimizden çoğu etrafında kendisi gibi bir sürü yaşlı insan olduğunu görünce, hemen sızlanmaya başlar, gençlik zevklerini yitirdiği için yanar yakılırlar. Sevişmenin, içki içmenin, şölenlerin, şunun bunun tadını anmadan edemezler. Gençliklerinde kaçırdıklarını düşündükleri fırsatlar için hayıflanırlar. Gençliklerinde çok güzel yaşıyormuşlar da şimdi sanki yaşamasalar da olurmuş gibi bir havaya girerler.
				<span class="idebold">[b]</span> Bazıları elden ayaktan düştüklerinde, yakınlarının kendilerine reva gördüğü aşağılanmalardan şikâyet eder; çektikleri bütün bu acıların sorumlusu olarak kendi ihtiyarlıklarını görürler. Bütün bu cefanın tek nedeni ihtiyarlık olsaydı, ben de onlarla hemen hemen aynı yaşta olan bir insan olarak aynı duyguları hissederdim; ayrıca onlarla aynı yaşlarda olan bütün insanların da aynı ruh hali içerisinde olmaları gerekirdi. Oysa ki, şimdiye kadar dışa karşı böyle görünmeyen bir sürü yaşlı insan tanımışımdır. Mesela ozan Sophokles,<sup class="calibre2"><a href="001-672Devlet_split_018.html#footnote-200-6" id="footnote-200-6-backlink" name="footnote-200-6-backlink">[6]</a></sup> bunlardan biri. Benim de bulunduğum bir anda, Sophokles’e bir gün, “Aşk hakkında ne düşünüyorsun, Sophokles,
				<span class="idebold">[c]</span> hâlâ erkeklik gücün yerinde mi?” diye sordular. O da, “Aman aman, hatırlatma. O işten yakamı sıyırdığıma öyle mutluyum ki. Sanki azgın ve vahşi bir efendinin elinden kurtulmuş gibi hissediyorum kendimi,” dedi. O zaman, “Ne güzel söyledi Sophokles,” diye düşünmüştüm. Hâlâ da öyle düşünüyorum. Çünkü gerçekten de yaşlılık aslında bizi bu ve bunun gibi tutkuların zincirinden kurtararak, içimize huzur veriyor ve bize özgürlük getiriyor. Gerçekten de arzularımız dizginlenince ve onların üzerimizdeki gücü azalınca tam da Sophokles’in tarif ettiği gibi kendimizi bir sürü acımasız despotun<sup class="calibre2"><a href="001-672Devlet_split_018.html#footnote-200-7" id="footnote-200-7-backlink" name="footnote-200-7-backlink">[7]</a></sup> tahakkümünden kurtarmış gibi oluyoruz. 
				<span class="idebold">[d]</span> Öte yandan bu yaşlılık esnasında doğan şikâyetlere ve yaşlanınca akranlarımızla yaşadığımız gerilimlere gelince, bunların tek bir nedeni bulunmaktadır Sokrates; ama bu neden yaşlılık değil, insanın kendi huyudur. İnsan ölçülü ve yumuşak huyluysa, yaşlılık insan üzerinde tahammül edilemez bir yük olmaktan çıkabilir. Fakat bu özellikleri taşımayan insan için gençlik de, yaşlılık da bıktırıcıdır.”</p>
				<p class="normal1"><span class="idebold">4.</span> Kephalos’un bu sözleri oldukça hoşuma gittiğinden, onu daha fazla konuşmaya teşvik etmek için şöyle dedim:
				<span class="idebold">[e]</span> “Kephalos, bence insanların çoğu senin bu söylediklerine katılmayacaklardır, senin yaşlılığa bu şekilde katlanabilmeni senin karakterine değil, çok varlıklı oluşuna bağlayacaklardır. ‘Eli bol olanın, gönlü de bol olur,’ derler.”</p>
				<p class="normal1">“Haklısın,” dedi Kephalos, “bana inanmayacaklardır; bunda da kısmen haklı sayılırlar; fakat sandıkları kadar da haklı olmadıklarını söylemeliyim. Themistokles’in,<sup class="calibre2"><a href="001-672Devlet_split_018.html#footnote-200-8" id="footnote-200-8-backlink" name="footnote-200-8-backlink">[8]</a></sup> kendisine, ‘Sen şu an sahip olduğun ünü kendine değil, geldiğin yere borçlusun,’ diye sataşan Seriposlu<sup class="calibre2"><a href="001-672Devlet_split_018.html#footnote-200-9" id="footnote-200-9-backlink" name="footnote-200-9-backlink">[9]</a></sup> birine 
				<span class="idebold">[330a]</span> ‘Seripos’un yerlisi olsaydım, şu an sahip olduğum üne sahip olmazdım; fakat sen Atinalı olsaydın bile benim bugünkü ünüme sahip olmazdın,’ diye verdiği cevapta büyük bir hakikat gizli aslında. Aynı söz, varlıklı olmayıp ihtiyarlığa zor katlanan kimselerin haline de uyar. Yoksulluk içinde yaşayan bilge bir insanın yaşlılığında neşeli olması beklenemez; ama öte yandan zenginlik de tek başına, mesela akılsız kişiye iç huzuru veremez.” 
				</p>
				<p class="normal1">“Peki Kephalos, bugün sahip olduğun varlığın çoğu sana miras mı kaldı, yoksa onu sen kendin mi kazandın?”</p>
				<p class="normal1"><span class="idebold">[b]</span> “Mallarımın ne kadarını kendi çabalarımla kazandım, bunu mu soruyorsun Sokrates? Servetçe, ben babamla dedem arasında bir yerlerdeyim. Bugün adını taşımakta olduğum dedem, zamanında benim bugün sahip olduğum mal miktarına denk bir mirasa konmuş, daha sonra da bunu birkaç katına çıkarmayı başarmış. Babam Lysanias, dedemden devraldığı mirası bugün benim sahip olduğumdan da aşağı bir seviyeye düşürmüş. Bense şu oğullarıma bana kalandan eksiğini değil de, biraz fazlasını bırakabilirsem, ne mutlu bana.”</p>
				<p class="normal1">“Bu soruyu sordum, çünkü gördüğüm kadarıyla paraya o kadar da düşkün değilsin, bu da genellikle sahip oldukları parayı kendileri kazanmayan insanların bir özelliğidir. 
				<span class="idebold">[c]</span> Parayı kendi çabalarıyla kazananlar ise diğerleriyle karşılaştırıldığında parayı iki kat daha fazla severler. Ozanlar kendi şiirlerinin, babalar da kendi oğullarının üzerlerine titrerler ya, onun gibi parayı kendi kazananlar da servetlerinin üzerine titrerler. Paraya, hem kendi eserleri gibi sarılırlar hem de yararlı oluşundan dolayı herkes gibi paraya düşkün olurlar. Bu da onları katlanılmaz insanlar haline getirir, çünkü paradan başka hiçbir şeye övgü düzmezler.”</p>
				<p class="normal1">“Doğru söylüyorsun.”</p>
				<p class="normal1"><span class="idebold">5.</span>
				<span class="idebold">[d]</span> “Öyle tabii,” dedim. “Fakat izninle sana bir soru daha soracağım. Böyle zengin oluşunun sana sağladığı en büyük yarar nedir sence?” 
				</p>
				<p class="normal1">“Buna verdiğim cevaba çoğu kimse katılmayacaktır. Şundan emin ol ki Sokrates, bir insan artık ölümün kıyısına yaklaştığını anlayınca daha önce hiç umursamadığı şeylerden korku duymaya ve onlara saygı beslemeye başlar. Örneğin daha önceleri, Hades<sup class="calibre2"><a href="001-672Devlet_split_018.html#footnote-200-10" id="footnote-200-10-backlink" name="footnote-200-10-backlink">[10]</a></sup> üzerine anlatılanlara, bu dünyada yanlış işlere bulaşanın öteki dünyada cezasını çekeceğine dair sözlere aldırmazken, şimdi acaba bu anlatılanlar doğru mu diye içine bir korku düşer. 
				<span class="idebold">[e]</span> Ya yaşlılığın getirdiği güçsüzlükten ya da öteki dünyaya adım atmaya az kaldığından, geçmişte birine bir kötülük edip etmediğini korku ve endişe içinde kendine sormaya başlar. Geçmiş hayatında birçok kötülük bulunan biriyse, geceleri küçük çocuklar gibi uykularından dehşetle uyanır ve hayatının geri kalanını da karanlık bir bekleyiş içinde geçirir. 
				<span class="idebold">[331a]</span> Fakat, geçmişte yaptıklarına baktığında içi rahat olan insanların içinde hep tatlı bir umut vardır. Pindaros’un<sup class="calibre2"><a href="001-672Devlet_split_018.html#footnote-200-11" id="footnote-200-11-backlink" name="footnote-200-11-backlink">[11]</a></sup> ‘ihtiyarlık günlerinin düşünceli dadısı’ dediği o umut. Bak, Sokrates, doğru dürüst bir hayat geçirmiş bir insan için Pindaros ne diyor: 
				</p>
				<p class="normal1">‘Umuttur, o tatlı umuttur, insanın yüreğine neşe aşılayan </p>
				<p class="normal1">O umut ki ihtiyarlık günlerinin dadısı, </p>
				<p class="normal1">O umut ki, şu ölümlü dünyada, insanın yalpalayan ruhunun pusulası.’</p>
				<p class="normal1">Bu sözde gerçekten de eşsiz bir hakikat var. İşte tam da bu nedenle, ben zengin olmayı her insan için olmasa da 
				<span class="idebold">[b]</span> iyi ve doğru insanlar için önemli buluyorum; çünkü zengin olduğunda buna ihtiyacın olmayacağı için bir kimseyi aldatmaktan ve başka dolaplar çevirmekten kaçınırsın; ya da zenginlik bir tanrıya kurban adağı borcu veya bir kişiye para borcu kalıp da öbür dünyaya korku içinde gitmekten kurtarır insanı. Paranın başka yararları da vardır. Fakat hepsini şöyle bir tarttığımda düşünüyorum da Sokrates, paranın bilge ve akıllı bir insan için en büyük yararı buradadır.”</p>
				<p class="normal1"><span class="idebold">[c]</span> “Güzel konuştun, Kephalos, ama şu sözünü ettiğin adil olmaktan, dürüstlükten ne anlamalıyız? Bu sadece ve sadece sözünün eri olmak ve başkasından alınan bir şeyi ona geri vermek midir? Yoksa bu eylemler de duruma göre bazen haklı bazen de haksız mı olur? Mesela diyelim ki, aklı başında bir adam tehlikeli silahlarını bir arkadaşına veriyor; sonradan aklını yitirdiği bir anda silahlarını geri istiyor. Böyle bir durumda arkadaşı silahlarını ona vermemelidir; eğer verirse o adil davranmış biri değildir; çıldırmış bir insana bütün doğruyu olduğu gibi söylemeye kalkan adam da dürüst biri, haksızlık etmekten kaçınan biri sayılmaz.”
				</p>
				<p class="normal1"><span class="idebold">[d]</span> “Haklısın!”</p>
				<p class="normal1">“O zaman dürüstlük ve alınan bir şeyi geri vermek, adaletin, haklı davranmanın tanımı olamaz.”</p>
				<p class="normal1">O anda Polemarkhos araya girerek, “Nasıl olamaz Sokrates, Simonides<sup class="calibre2"><a href="001-672Devlet_split_018.html#footnote-200-12" id="footnote-200-12-backlink" name="footnote-200-12-backlink">[12]</a></sup> onu böyle tanımlamıyor mu? Simonides’in söylediklerinden şüphe duymuyoruz ya,” dedi.
				</p>
				<p class="normal1">Kephalos, “Peki öyleyse, ben tartışmayı size bırakıyorum, gidip kurban törenlerine katılmam lazım,” dedi.</p>
				<p class="normal1">“Senin mirasçın Polemarkhos, değil mi Kephalos?” diye sordum.</p>
				<p class="normal1">“Elbette,” dedi gülerek ve kurban törenlerini izlemek üzere hemen yanımızdan ayrıldı.</p>
				<p class="normal1"><span class="idebold">6. [e]</span> Sonra Polemarkhos’a dönerek, “Söyle bakalım tartışmanın mirasçısı, Simonides’in söylediği ve senin de benimsediğin şu doğru adalet tanımı nedir?”<sup class="calibre2"><a href="001-672Devlet_split_018.html#footnote-200-13" id="footnote-200-13-backlink" name="footnote-200-13-backlink">[13]</a></sup> dedim. 
				</p>
				<p class="normal1">“Adil olmak, borcun olduğunda onu geri vermektir, demiş ve ben de bu sözün altına imzamı atarım.”</p>
				<p class="normal1">“Aslında Simonides’e inanmamak öyle kolay değil. Ne de olsa bilge ve tanrısal bir insandır o. Fakat bu sözlerle ne demek istediğini belki sen anlıyorsundur Polemarkhos, ama ben anlamıyorum. Çünkü açık ki onun söylemek istediği bizim biraz önce sözünü ettiğimiz şey değil; yani bir insanın, emanet verdiği malı, hiç de mantıklı olmayan bir biçimde geri istemesi halinde onu ona geri vermesini kastetmiyor kuşkusuz.
				<span class="idebold">[332a]</span> Öte yandan, emanet edilmiş bir mal, bir nevi borç vermek kabilinden bir şeydir, değil mi?”</p>
				<p class="normal1">“Evet, doğru.”</p>
				<p class="normal1">“Öyleyse birisi verdiği emaneti mantıksızca geri istediğinde ona bu emaneti kesinlikle geri vermemem de uygun bir davranış değil midir?</p>
				<p class="normal1">“Evet, öyledir.”</p>
				<p class="normal1">“O zaman Simonides, borcun adil bir şekilde kapatılmasından söz ederken başka bir şey kastediyor.”</p>
				<p class="normal1">“Evet, başka bir şey diyor. Diyor ki, dostların birbirlerine iyilik yapma borcu vardır; kötülük değil.”</p>
				<p class="normal1">“Kendisine altın emanet edilen kişi, şayet emanetin geriye verilmesi ve o emanetin karşı tarafça alınması zararlıysa 
				<span class="idebold">[b]</span> ve alıcıyla veren dostsa, borcu geri vermek zorunda değildir, öyle değil mi?”</p>
				<p class="normal1">“Evet, öyle diyor.”</p>
				<p class="normal1">“Peki düşmanlarımıza da borçlu olduğumuz şeyi geri vermeli miyiz?”</p>
				<p class="normal1">“Elbette, ama ne aldıysak onu. Ama zaten düşmana, onun layık olduğu bir şey borçluyuzdur: Kötülük.”</p>
				<p class="normal1"><span class="idebold">7.</span> “Demek ki Simonides adil olanın ne olduğunu ozanlara özgü biçimde bir bilmece gibi anlatmayı tercih etmiş; 
				<span class="idebold">[c]</span> çünkü ona göre herkese yaraşan neyse onu ona vermeyi adil olmak saymış, kişinin hakkına düşeni de borç diye isimlendirmiş.”</p>
				<p class="normal1">“Evet, demek ki böyle demek istemiş.”</p>
				<p class="normal1">“Zeus aşkına,” dedim, “Simonides’e bir sanat, hekimlik sanatı adını alabilmek için ne kadar borç ödemeli, hangi yükümlülükleri yerine getirmeli ve bunları kime karşı yapmalı? diye sorsak ne dersin?”</p>
				<p class="normal1">“Açık bu: İnsan bedenine ilaç, yiyecek ve içecek (vermeli).”</p>
				<p class="normal1">“Peki aşçılık denilen sanat neye ne verir?”</p>
				<p class="normal1"><span class="idebold">[d]</span> “Yemeklere tat.”</p>
				<p class="normal1">“Güzel. Peki adalet adını vermek istediğimiz sanat kime, ne verir?”</p>
				<p class="normal1">“Deminki sözlerimizi hatırlarsak Sokrates, buradan çıkartılacak sonuç, dostlara yarar, düşmanlara zarardır.”</p>
				<p class="normal1">“Demek ki o, dostlara iyilik, düşmanlara kötülük etmeyi adalet diye tanımlıyor?” 
				</p>
				<p class="normal1">“Bence de öyle.”</p>
				<p class="normal1">“Peki, hastalık durumu söz konusu olduğunda, dostları için en iyisini, düşmanları için de en kötüsünü yapmaya gücü yetecek kişi kimdir?”</p>
				<p class="normal1">“Hekim.”</p>
				<p class="normal1"><span class="idebold">[e]</span> “Ya denizin tehlikeli sularında, kim yapabilir böyle bir şeyi?”</p>
				<p class="normal1">“Dümenci (kaptan)!”</p>
				<p class="normal1">“Peki, adil kişinin yardımı hangi konuda olur? Hangi eylemleriyle ve hangi yapıtıyla dostları için en iyisini, düşmanları için de en kötüsünü yapmış olur?” 
				</p>
				<p class="normal1">“Dövüşte ve silah arkadaşlığında sanırım.”</p>
				<p class="normal1">“Peki, sevgili Polemarkhos, hasta olmayanlara hekimin bir yararı dokunur mu?”</p>
				<p class="normal1">“Dokunmaz.”</p>
				<p class="normal1">“Peki karadan ayağını kesmemiş olanlara dümencinin (kaptanın) bir yararı olur mu?”</p>
				<p class="normal1">“Olmaz.”</p>
				<p class="normal1">“Peki, adil kişi barışta insanlar için lüzumsuz mudur?”</p>
				<p class="normal1">“Hayır, böyle düşünmüyorum.” </p>
				<p class="normal1">“Öyleyse, adalet barışta da yararlıdır?”</p>
				<p class="normal1"><span class="idebold">[333a]</span> “Elbette.”</p>
				<p class="normal1">“Aynı tarım gibi, değil mi?”</p>
				<p class="normal1">“Öyle, onun gibi.”</p>
				<p class="normal1">“Çünkü tarım bize ürün sağlar, değil mi?”</p>
				<p class="normal1">“Evet.”</p>
				<p class="normal1">“Kunduracılık da yararlıdır, değil mi?” </p>
				<p class="normal1">“Evet!”</p>
				<p class="normal1">“Ayakkabılar sağlar bize!”</p>
				<p class="normal1">“Muhakkak!”</p>
				<p class="normal1">“Peki barışta adaletin ne yardımı dokunur, ne yararı vardır?”</p>
				<p class="normal1">“Anlaşmalarda ve ticari sözleşmelerde!”</p>
				<p class="normal1">“Bunlar belli bir ortaklığa, katılıma dayanır, değil mi?”</p>
				<p class="normal1">“Kesinlikle.” </p>
				<p class="normal1"><span class="idebold">[b]</span> “Fakat, bir düşün bakalım, dama oynarken adil olan kişi iyi ve yararlı katılımcı mıdır, yoksa sadece oyuncu mudur?”</p>
				<p class="normal1">“Oyuncudur.”</p>
				<p class="normal1">“Peki, duvar örme işinde adil kişi, duvarcıdan daha iyi ve yararlı bir taraf mıdır?”</p>
				<p class="normal1">“Kesinlikle değildir!”</p>
				<p class="normal1">“Peki, hangi ortaklıkta adil kişi bir duvarcı ustasından ve kitara çalgıcısından daha iyi bir katılımcıdır (taraftır)? Ve kitara çalgıcısı da hangi durumda adil kişiden daha iyidir?”</p>
				<p class="normal1">“Sanırım, para işlerinde.”</p>
				<p class="normal1">“Peki Polemarkhos; diyelim ki at alım satım işleriyle uğraşıyorsun; ortaklık yapacağın kişi doğru adamdan 
				<span class="idebold">[c]</span> ziyade atlardan anlayan bir kişi olur, öyle değil mi?”</p>
				<p class="normal1">“Haklısın.”</p>
				<p class="normal1">“Bir gemi alım satım işine girdiğinde ortağın olacak kişi gemi ustası ya da dümenci (kaptan) değil mi?”</p>
				<p class="normal1">“Öyledir.”</p>
				<p class="normal1">“O halde bana öyle bir durum söyle ki, gümüş veya altının kullanıldığı bu tür işlerde adil kişi, ötekilerden daha tercih edilen bir taraf olsun.”</p>
				<p class="normal1">“Paranın güvenli bir biçimde getirilip saklanmasını istediğinde.”</p>
				<p class="normal1">“Yani, parayı elimizde tuttuğumuz, kullanıma sokmak istemediğimiz durumlarda demek istiyorsun.”</p>
				<p class="normal1">“Aynen öyle.”</p>
				<p class="normal1"><span class="idebold">[d]</span> “O zaman, para işe yaramaz haldeyken, adil, dürüst olmak para işlerinde yararlı oluyor, öyle mi?”</p>
				<p class="normal1">“Bu durumda evet, öyle.” </p>
				<p class="normal1">“Aynı şekilde, bir bağ bıçağını saklamak istediğinde adalet hem kamu hem de kişi açısından faydalı oluyor, ama bu bağ bıçağını kullanmak istediğimizde artık adalet değil bağcılık sanatıdır bu, değil mi?”</p>
				<p class="normal1">“Evet, aynen öyledir.”</p>
				<p class="normal1">“Ve yine benzer bir şekilde bir kalkanı veya bir çalgıyı kullanmayıp saklamak istediğinde senin için en yararlısının adalet olduğunu söyleyeceksin, fakat iş onları kullanmaya geldiğinde, kalkan için askerlik sanatından anlayan bir kişinin, çalgı için de iyi bir müzisyenin senin için yararlı olduğunu düşüneceksin, değil mi?” 
				</p>
				<p class="normal1">“Elbette.”</p>
				<p class="normal1">“O zaman bütün öteki ilişkilerde de adillik bir şeyin kullanılması durumunda yararsız, kullanılmaması durumunda da yararlı oluyor.”<sup class="calibre2"><a href="001-672Devlet_split_018.html#footnote-200-14" id="footnote-200-14-backlink" name="footnote-200-14-backlink">[14]</a></sup></p>
				<p class="normal1">“Bu durumda, evet.”</p>
				<p class="normal1"><span class="idebold">8. [e]</span><span class="ideitalik">
				</span>“Öyleyse, sevgili dostum, adillik sadece kullanıma sokulmayan şeylerde işe yarıyorsa, pek de kıymetli bir şey olmasa gerek. Şunu da bir düşünelim: Bir kavgada, bir yumruk dövüşünde veya diğer başka kavgalarda vurmasını en iyi bilen kişi aynı zamanda üzerine gelen yumrukları da en iyi savuşturabilecek kişidir, değil mi?”</p>
				<p class="normal1">“Şüphesiz, öyledir.”</p>
				<p class="normal1">“Aynı şekilde bir hastalıktan korunmayı en iyi bilen kişi aynı zamanda onun gizlice başkalarında ortaya çıkmasını en iyi sağlayan kişidir, değil mi?”</p>
				<p class="normal1">“Sanırım öyledir.”</p>
				<p class="normal1"><span class="idebold">[334a]</span> “Peki, düşmanının planlarını ve onun yaptığı bütün işlerin sırlarını çalma becerisine sahip bir kimse kendi ordusunun iyi bir koruyucusu değil midir?”</p>
				<p class="normal1">“Kesinlikle.”</p>
				<p class="normal1">“O zaman, bir şeyi ustaca korumayı bilen aynı zamanda sakladığı şeyi ustaca çalabilendir.”<sup class="calibre2"><a href="001-672Devlet_split_018.html#footnote-200-15" id="footnote-200-15-backlink" name="footnote-200-15-backlink">[15]</a></sup></p>
				<p class="normal1">“Bu durumda öyle gözüküyor.” </p>
				<p class="normal1">“O halde, adil kişi parayı korumakta becerikli ise, onu çalmakta da beceriklidir.” 
				</p>
				<p class="normal1">“Evet, çıkardığımız sonuç bu gözüküyor.” </p>
				<p class="normal1">“Gördün mü bak, dürüst, adil dediğimiz kişi, karşımıza düpedüz bir hırsız olarak çıktı. Yanılmıyorsam sen bu adalet tanımını Homeros’tan öğrenmişsin. 
				<span class="idebold">[b]</span> Zira, Homeros Odysseus’un<sup class="calibre2"><a href="001-672Devlet_split_018.html#footnote-200-16" id="footnote-200-16-backlink" name="footnote-200-16-backlink">[16]</a></sup> ana tarafından dedesi Autolykos’u<sup class="calibre2"><a href="001-672Devlet_split_018.html#footnote-200-17" id="footnote-200-17-backlink" name="footnote-200-17-backlink">[17]</a></sup> pek sever ve onun için ‘Hırsızlıkta ve yalan yere yemin etmede üstüne yoktur,’ der. Buradan şu çıkıyor: Sen de Homeros da, Simonides de diyorsunuz ki: adalet, dosta yararlı, düşmana zararlı bir hırsızlık sanatıdır.” 
				</p>
				<p class="normal1">“Hayır, kesinlikle söylemek istediğim bu değildi. Biraz önce tartışmaya başlamadan sana tam olarak ne söyledim bilmiyorum, ama hâlâ aynı şeyi savunuyorum: Adalet, bir insanın dostlarına iyilik etmesi, düşmanlarına da zarar vermesidir.” 
				</p>
				<p class="normal1"><span class="idebold">[c]</span> “Dost derken, gerçekten yararlı olanlar mı, yararlı olduklarını sandıklarımızı mı anlıyorsun?” 
				</p>
				<p class="normal1">“Elbette insan, yararlı (kullanılabilir) olduğunu düşündüğü kimseleri sever, işe yaramaz olduğunu düşündüklerinden de nefret eder.”</p>
				<p class="normal1">“Peki de insanlar bu konuda yanılamazlar mı, öyle ki, birçok kişi öyle olmadığı halde onlara işe yarar görünmez mi?” 
				</p>
				<p class="normal1">“Orası doğru.” </p>
				<p class="normal1"><span class="idebold">[d]</span> “Ve böyle bir durumda yanılgıya düşmüş bu insan gerçekte kötü olana iyilik, iyi insana kötülük yaparsa, adil davranmış olmuyor mu?” 
				</p>
				<p class="normal1">“Evet, öyle oluyor.”</p>
				<p class="normal1">“Fakat, iyi insanlar adil insanlardır, hiçbir zaman haksızlık yapamazlar, değil mi?”</p>
				<p class="normal1">“Evet.”</p>
				<p class="normal1">“O zaman senin düşünüş tarzına göre kimseye haksızlık etmemiş bir kişiye kötülük etmek adil davranmak oluyor.” 
				</p>
				<p class="normal1">“Hayır Sokrates, bunu demiş olmak asla istemem, anlaşılan bu kötü bir sonuç çıkarma biçimi!”</p>
				<p class="normal1">“O zaman, şöyle diyelim: Adil olmayanlara zarar vermek, adil olanlara da yararlı olmak haklı davranmak demektir.”<sup class="calibre2"><a href="001-672Devlet_split_018.html#footnote-200-18" id="footnote-200-18-backlink" name="footnote-200-18-backlink">[18]</a></sup></p>
				<p class="normal1">“Bu şekilde düşünmek, ötekine göre daha güzel.”</p>
				<p class="normal1">“Bu durumda birçok kimse için, evet, insan konusunda yanılan herkes için şöyle bir durum ortaya çıkacaktır: 
				<span class="idebold">[e]</span> Bunlar (aslında kötü olan) (sözde) dostlarına zarar verdiklerinde, adil davranmış olacaklardır –çünkü berikiler aslında gerçekten de kötüdürler– öte yandan (aslında iyi olan, görünürdeki) düşmanlarına yararlı olacaklardır –çünkü düşmanları onlara karşı gerçekte iyidir. Böylelikle Simonides’in iddiasının tam tersini ileri sürmüş oluyoruz.”</p>
				<p class="normal1">“Çok haklısın,” dedi. “Sanırım, dost ile düşmanı yanlış tanımladık da ondan bu hataya düştük; düzeltelim bu hatayı.”</p>
				<p class="normal1">“Biz dostu nasıl tanımlamıştık Polemarkhos?”
				</p>
				<p class="normal1">“Bize işe yarar görünen kişi dosttur, demiştik.”</p>
				<p class="normal1">“Peki bu hatayı nasıl düzeltebiliriz?”</p>
				<p class="normal1">“Hem gerçekten yararlı olan hem de öyle görünen kişi dosttur, diyebiliriz.<span class="idebold"> [335a]</span> Gerçekte kötü olup da yararlı görünen kişi aslında dost değildir. Düşman da aynı biçimde tanımlanabilir.”</p>
				<p class="normal1">“Yani, dostlarımız gerçek iyilerdir, kötü olan kişiler de düşmanlarımızdır, diyorsun.”</p>
				<p class="normal1">“Evet.”</p>
				<p class="normal1">“O zaman başta tanımladığımız biçimiyle, dostlara iyilik yapıp düşmanlara kötülük yapmak haklı, adil davranmaktır demek yerine, gerçekten iyi olan dosta iyilik, gerçekten kötü olan düşmana da kötülük yapmak adilliktir demek yerinde olur, değil mi?”</p>
				<p class="normal1"><span class="idebold">[b]</span> “Evet, bu şekilde tanımlamak daha doğru gözüküyor.”</p>
				<p class="normal1"><span class="idebold">9.</span> “Yani bu tanıma göre, adil, dürüst insan da illa birilerine zarar vermek durumunda, öyle değil mi?”</p>
				<p class="normal1">“Elbette, gerçek düşmanı olanlara kötülük etmek durumundadır.”</p>
				<p class="normal1">“Ama atlara zarar verdiğimizde onlar daha iyi mi olurlar, yoksa gitgide daha da mı kötüleşirler?”</p>
				<p class="normal1">“Daha da kötüleşirler.”</p>
				<p class="normal1">“At olarak erdemleri eksilir değil mi, köpek olarak değil.”</p>
				<p class="normal1">“At olarak.”</p>
				<p class="normal1">“Köpeklere de aynı muamele yapılsa onların da köpek olarak erdemleri azalır, at olarak değil, öyle değil mi?”</p>
				<p class="normal1">“Elbette öyle.”</p>
				<p class="normal1"><span class="idebold">[c]</span> “Evet, ama dostum aynı şeyi insanlar için de söyleyemez miyiz? Zarar verildiklerinde onlar da insana özgü yanlarını yer yer kaybetmezler mi?”</p>
				<p class="normal1">“Evet.”</p>
				<p class="normal1">“Peki adil olmak, insanın kendine özgü erdemlerinin bir parçası değil midir?”</p>
				<p class="normal1">“Evet öyle.”</p>
				<p class="normal1">“O zaman kendisine zarar verilen insanın adillik özelliğinden de bir şeyler eksiltilmiş olmaz mı?”</p>
				<p class="normal1">“Evet, öyle gözüküyor.”</p>
				<p class="normal1">“Müzisyenler yaptıkları müzikle başkalarının müzik yeteneklerini baltalayabilirler mi?”</p>
				<p class="normal1">“Baltalayamazlar.”</p>
				<p class="normal1">“Ya binicilikte usta olanlar başkalarını ata binemez hale getirebilirler mi?”</p>
				<p class="normal1">“Getiremezler.”</p>
				<p class="normal1">“Öyleyse, adil insanlar doğruluklarıyla başkalarının doğruluklarını, adilliklerini aşındırabilirler mi? 
				<span class="idebold">[d]</span> Sözün kısası, iyi insan, iyilik ederek başka insanların kötü olmasına neden olabilir mi?”</p>
				<p class="normal1">“Hayır, bu mümkün değil.”</p>
				<p class="normal1">“Evet; yanılmıyorsam ısının görevi bir şeyin soğumasını sağlamak değildir; tersidir.”</p>
				<p class="normal1">“Evet.”</p>
				<p class="normal1">“Bir şeyi de ancak ıslak bir şey ıslatabilir, kuru bir şey değil.”</p>
				<p class="normal1">“Şüphesiz, öyle.”</p>
				<p class="normal1">“O zaman başkalarına zarar vermek de iyi bir insanın değil, kötü bir insanın özelliğidir.”</p>
				<p class="normal1">“Evet, aynen öyle.”</p>
				<p class="normal1">“Peki, adil bir insan aynı zamanda iyi bir insan mıdır?”</p>
				<p class="normal1">“Tabii ki öyledir.”</p>
				<p class="normal1">“O zaman, Polemarkhos, bir insanın dostu olsun, başka biri olsun, birine zarar vermesi adil bir insanın değil, onun karşıtı, haksız, adil olmayan bir insanın özelliğidir.”</p>
				<p class="normal1"><span class="idebold">[e]</span> “Son derece haklısın Sokrates.”</p>
				<p class="normal1">“O halde birisi tutup da adillik herkese hak ettiğini vermektir deyip, adil insanın bu bakımdan düşmanlarına zarar vermesi, dostlarına yarar sağlaması gerektiğini söylerse, bu kimsenin söylediğini doğru kabul edemeyiz; bu insanın söylediği şey bilgece değildir. Çünkü, bizim ulaştığımız sonuca göre<sup class="calibre2"><a href="001-672Devlet_split_018.html#footnote-200-19" id="footnote-200-19-backlink" name="footnote-200-19-backlink">[19]</a></sup> bir insana zarar vermek hiçbir şekilde adil, haksever insanın özelliği olamaz.”</p>
				<p class="normal1">“Söylediğinde haklısın.”</p>
				<p class="normal1">“Öyleyse, böyle bir düşünceyi Simonides’e, Bias’a, Pittakos’a<sup class="calibre2"><a href="001-672Devlet_split_018.html#footnote-200-20" id="footnote-200-20-backlink" name="footnote-200-20-backlink">[20]</a></sup> ya da onlar gibi bilge kişilere atfedenler karşılarında bizi bulurlar, onlara karşı bir savaş veririz.”</p>
				<p class="normal1">“Çok güzel. Ben de bu savaşta senin yanında olmaya hazırım.”</p>
				<p class="normal1"><span class="idebold">[336a]</span> “Bence,” dedim, “şu adillik, düşmanlara zarar vermek, dostlara da yarar sağlamaktır fikrini savunan kimdir biliyor musun?”</p>
				<p class="normal1">“Kimdir?”</p>
				<p class="normal1">“Ya (Korinth tiranı) Periandros,<sup class="calibre2"><a href="001-672Devlet_split_018.html#footnote-200-21" id="footnote-200-21-backlink" name="footnote-200-21-backlink">[21]</a></sup> ya (Makedonya kralı) Perdikkas, ya Kserkses,<sup class="calibre2"><a href="001-672Devlet_split_018.html#footnote-200-22" id="footnote-200-22-backlink" name="footnote-200-22-backlink">[22]</a></sup> ya Thebaili Ismenias ya da kendini çok güçlü sanan diğer zengin insanlardır.”</p>
				<p class="normal1">“Kesinlikle haklısın.”</p>
				<p class="normal1">“Fakat hâlâ adil insanın ya da adilliğin gerçek tanımını yapmış değiliz, nasıl bir tanım önerebiliriz sence?”</p>
				<p class="normal1"><span class="idebold">10.</span>
				<span class="idebold">[b]</span> Biz bu şekilde tartışırken, tartışmanın tam ortasında Thrasymakhos birkaç kez söze karışıp, itirazda bulunmaya kalkışmış, fakat her seferinde tartışmamızı dikkatlice dinlemek isteyen yanındaki arkadaşları tarafından engellenmişti. Fakat, ben bu son sözü söyleyip biraz duraksadığımda, daha fazla kendini tutamadı ve yırtıcı bir hayvan gibi ve sanki bizi parçalayacakmışçasına tartışmaya atladı. O, sesini yükselterek, “Ne saçmalıyorsunuz?” diye bağırınca Polemarkhos’la korkup irkildik.</p>
				<p class="normal1"><span class="idebold">[c]</span> “Deminden beri saçma sapan sözlerle birbirinizi onaylayıp durarak ne yapmaya çalışıyorsunuz Sokrates? Adil olmanın özünü öğrenmek istiyorsan, kendi kendine sorduğun soruların cevaplarını çürütüp duracağına kendin bir cevap ver bize; çünkü unutma, sormak cevap vermekten kolaydır; adil, (dürüst, hakkaniyetli) olmanın gerçekten de ne olduğunu açıklamaya çalış. 
				<span class="idebold">[d]</span> Fakat lütfen öyle adil olan, insana yükümlülük getirenmiş, yararlı olanmış, avantaj sağlayanmış, falan filan deyip de lafı geveleme. Açık açık konuş. Net ol. Benim böyle laf oyunlarına karnım tok.”</p>
				<p class="normal1">O böyle konuştukça ben dehşete kapıldım. Öfke dolu yüzüne dönüp bir baktım. İyi ki o bana bakmadan önce ben ona bakmışım, yoksa gerçekten de korkudan dilim tutulabilirdi. Tam konuşmamızın hararetlenip de onun kafasını kızdırdığı anda, 
				<span class="idebold">[e]</span> titreyerek de olsa ona ilk bakan ben oldum ve, “Thrasymakhos, bize böyle sert çıkışma, eğer Polemarkhos ve ben konu hakkında fikir yürütürken bir hata yapmışsak, bil ki bunu istemeden yapmışızdır,” diyebildim. “İnan ki, yerde bir altın arıyor olsaydık, arayışımızdan hiçbir zaman gönüllü olarak vazgeçmez ve araştırmamızı aksatmazdık; oysa şimdi, altından daha değerli olan adaleti ararken senin söylediğin gibi, boş yere mantıksız şeylerle birbirimizi oyalayıp bütün ciddiyetimizle sonuç çıkarmaya yönelmek doğru mu? Fakat, dostum, sanırım bu bizim gücümüzü aşıyor. Bu yüzden senin gibi akıllı insanlar 
				<span class="idebold">[337a]</span> bu konuda bize sert çıkmaktansa insaf etseler daha yerinde olur.”</p>
				<p class="normal1"><span class="idebold">11.</span> Thrasymakhos, benim bu cevabımı duyduğunda, alaycı bir kahkaha patlattı. “Duy Herakles<sup class="calibre2"><a href="001-672Devlet_split_018.html#footnote-200-23" id="footnote-200-23-backlink" name="footnote-200-23-backlink">[23]</a></sup> duy, işte yine Sokrates o ünlü ironisini gösterdi. Böyle yapacağını biliyordum Sokrates. Senin bu konuda bir cevap vermeyi reddedeceğini herkese söylemiştim. Birisi sana bir soru sorduğunda tam cevabını vermektense alaycılaştığını, akla gelecek her şeyi yapacağını biliyordum.”</p>
				<p class="normal1">“Evet, Thrasymakhos, sen akıllı bir adamsın,” dedim. “Peki, ama, birisine ‘on iki nedir?’ diye sorduğunda, daha sonra 
				<span class="idebold">[b]</span> ‘on iki, iki kere altı, üç kere dört, diye cevap vermeyeceksin, ben böyle saçma sapan cevapları kabul etmem’ diyerek adamın elini kolunu bağlarsan, şurası kesindir ki bu soruna kimse cevap vermeyecektir! Ancak o kişi de sana ‘İyi ama benim harika dostum Thrasymakhos, ne demek istiyorsun? Şimdi, içlerinden biri, doğru bile olsa bu yasak cevaplardan hiçbirini veremeyecek miyim? Aksine, yanlış bir şey mi söylemem gerekiyor; ne demek istiyorsun?’ dese, ne cevap verirsin?”</p>
				<p class="normal1"><span class="idebold">[c]</span> “Ne yani bu durum ile benim durumumun birbirine benzediğini mi söylemeye çalışıyorsun?”</p>
				<p class="normal1">“Benzememesi için bir sebep mi var?” dedim. “Ama diyelim ki, benzemiyor. Yine de sorarım sana: Senin reddettiğin cevapların doğru olduğunu düşünen insan, sen onları reddediyorsun diye, doğru bildiğinden şaşacak mı sanıyorsun?”</p>
				<p class="normal1">“Benim onaylamadığım cevaplardan birini vereceğini mi söylemek istiyorsun?”</p>
				<p class="normal1">“Neden olmasın, öyle yapabilirim. Üzerinde düşünüp mantığımın süzgecinden geçirdikten sonra o cevaplardan birisinin doğru olduğuna kanaat getirirsem, niye o cevabı vermeyeyim?”</p>
				<p class="normal1"><span class="idebold">[d]</span> “Peki ben adillik konusunda o reddettiğim cevapların hepsinden üstün bir karşılık bulursam, o zaman ne yaparsın? Cezalardan ceza beğen.”</p>
				<p class="normal1">“Bu konuda bir şey bilmeyen insanın cezası neyse onu çekmeye hazırım. O ceza da bilenden öğrenmek olsa gerek.”</p>
				<p class="normal1">“Çok nazik bir insansın, Sokrates, ama bu işten öyle kolay kurtulamazsın, öğrenme cezasının yanında bir de para cezası çekmelisin.”</p>
				<p class="normal1">“Param olunca o cezayı da çekerim,” dedim.</p>
				<p class="normal1">“Paran var,” dedi Glaukon. “Merak etme Sokrates biz senin için aramızda para toplarız. Sen konuş bakalım Thrasymakhos.”</p>
				<p class="normal1"><span class="idebold">[e]</span> “Tabii tabii,” dedi Thrasymakhos, “bakıyorum da Sokrates’in her zaman yaptığı gibi başkalarını eleştirip durmasını, onların verdiği cevapları çürütüp kendisinin bir cevap verememesini izlemeye ne kadar da meraklıymışsınız.”</p>
				<p class="normal1">“İyi de benim biricik sevgili dostum,” dedim, “bir insan bir şeyi bilmiyorsa ve bilmediğini söylemekten de kaçınmıyorsa, bir düşüncesi olduğunda da senin gibi bilgeliği asla tartışılamayacak birisi tarafından reddediliyorsa nasıl cevap versin? Bu konuda değerli bir şeyler söyleyeceğini iddia eden sen olduğuna göre, burada söz sana düşer. 
				<span class="idebold">[338a]</span> Bu yüzden, inat etme de bizi vereceğin cevapla onurlandır. Hem bu şekilde Glaukon’la diğer arkadaşlar da aydınlanmış olurlar.”</p>
				<p class="normal1"><span class="idebold">12.</span> Bunu söyledikten sonra Glaukon’la diğerleri de Thrasymakhos’u konuşmaya zorladılar. O da zaten vereceği çok ustaca bir cevabı olduğunu düşündüğünden, konuşup ün kazanmaya pek hevesli gözüküyordu. Fakat, ille de benim cevap vermemi istermiş gibi davranıyordu. Sonunda düşündüklerini söylemeye karar verdi ve 
				<span class="idebold">[b]</span> “İşte Sokrates’in bilgeliği bundan ibaret,” dedi, “kendisi cevap vermeye yanaşmaz. Cevabı gider başkalarından öğrenir, ama yine de cevap verenlere minnet duymaz.”</p>
				<p class="normal1">“Benim başkalarından öğrendiğim konusunda haklısın Thrasymakhos,” dedim. “Fakat, bana, bir şeyler öğrendiğim kişilere minnet duymadığımı söylerken yanılıyorsun. Ödeyebildiğim kadar minnet borcumu ödüyorum. Param yok ne yapayım, ben de bana bir şey öğreten insanları ancak övebiliyorum. Sen şu cevabını hele bir ver bakalım, o zaman birisinin konuşmasını beğenince onu nasıl övdüğümü göreceksin. Zira çok iyi konuşacağını tahmin ediyorum.”</p>
				<p class="normal1"><span class="idebold">[c]</span> “Dinle, o zaman,” dedi. “Benim fikrimce adalet güçlünün çıkarına olandan başka bir şey değildir. İşte bu kadar. Hadi öv bakalım şimdi beni. Öv, ne duruyorsun?”</p>
				<p class="normal1">“Dur bakalım. Önce ne demek istediğini doğru anlamalıyım. Şu an tam kavrayamadım. Diyorsun ki, güçlünün çıkarı (avantajı, yararı) adil, doğru olandır. Tam olarak bununla ne demek istiyorsun Thrasymakhos? Şunu demek istemiyorsun herhalde: Diyelim ki Pankreas’ın sporcularından Pulydamas<sup class="calibre2"><a href="001-672Devlet_split_018.html#footnote-200-24" id="footnote-200-24-backlink" name="footnote-200-24-backlink">[24]</a></sup> bizden güçlüdür ve sığır eti yemesi onun gücünü artırdığından, sığır eti yemek onun çıkarına uygundur. 
				<span class="idebold">[d]</span><span class="ideitalik"> </span>O zaman ondan zayıf olan bizlerin de sığır eti yemesi bizim çıkarımıza uygundur ve sığır eti yemek bizim için de yerindedir, adalete uygundur.”</p>
				<p class="normal1">“Yaptığın şey iğrenç Sokrates. Sözlerimi işine geldiği gibi anlayıp çürütmek istiyorsun.”</p>
				<p class="normal1">“Hayır, sevgili dostum, asla. Sadece söylediğin şeyi daha açık ifade etmeni istiyorum.”</p>
				<p class="normal1">“O zaman dinle. Sen galiba bazı site devletlerinin tiranlıkla, bazılarının demokrasi ile, bazılarının da aristokrasi biçimiyle yönetildiğini bilmiyorsun.”</p>
				<p class="normal1">“Biliyorum, elbette.”</p>
				<p class="normal1">“Her devlette hükümet koltuğunda oturanlar güçlüler değil midir?”</p>
				<p class="normal1">“Evet, öyledir.”</p>
				<p class="normal1"><span class="idebold">[e]</span> “Her hâkimiyet biçimi de yasaları kendi çıkarlarına uyacak biçimde çıkarır. Demokraside demokratik yasalar, tiranlıkta tiranca yasalar çıkarılır, vesaire. Bu yasaları koyarken yönetici konumunda olanlar, kendi çıkarlarına olan bu yasaların halkın da çıkarına olduğunu öne sürerler. Bu yasaları ihlal edenleri de yasaya ve adalete karşı geliyor, diye suçlu bulurlar. Yani, Sokrates Efendi, demek istiyorum ki, her devlette adil olan, aynıdır: Kurulu hükümetin çıkarına olan şey adalete, hakka uygundur. 
				<span class="idebold">[339a] </span>Buradan da mantığımızı ilerleterek şu sonuca varabiliriz: Güçlü olanlar hükümet koltuğunda oturma kabiliyetine sahip olduklarından, onların çıkarına olan şey adildir.”</p>
				<p class="normal1">“Şimdi anladım ne demek istediğini,” dedim, “ama bu söylediğinde haklı mısın, değil misin, bir bakmamız lazım. Fakat, şunu da belirteyim, sen de ben söylerken reddettiğin cevaplardan birini, ‘çıkar’ (avantaj, yarar) sözcüğünü kullandın. Tek fark önüne bir de ‘güçlünün’ sözcüğünü koymandı.”</p>
				<p class="normal1"><span class="idebold">[b]</span> “Önemsiz bir ekleme, ama bu sanırım...”</p>
				<p class="normal1">“Önemli mi, önemsiz mi, orası daha belli değil. Öncelikle şu söylediğin doğru mu, yanlış mı onu araştırmamız gerekiyor. Adaletin birilerinin işine yaradığı, birilerinin çıkarına olduğu konusunda sanırım hemfikiriz. Sen bir ek yapıp adil olanın, güçlünün çıkarına uyan şey olduğunu söylüyorsun; bundan tam emin değilim işte; bunun üzerinde biraz daha düşünmemiz gerekecek.” 
				</p>
				<p class="normal1">“Düşün bakalım.”</p>
				<p class="normal1"><span class="idebold">13.</span> “Düşüneceğim, ama önce şuna cevap ver: Halkın yöneticilerine itaat etmesini doğru bir davranış olarak görüyorsun, değil mi?”</p>
				<p class="normal1">“Evet, öyle!”</p>
				<p class="normal1"><span class="idebold">[c]</span> “Peki bu devletlerin yöneticileri hiç mi hata yapmaz; yoksa yanlışa düşebilirler mi?”</p>
				<p class="normal1">“Düşebilirler tabii.”</p>
				<p class="normal1">“O zaman yasa yaparlarken de bazen doğru yasalar, bazen de yanlış yasalar yapmaları mümkündür, değil mi?”</p>
				<p class="normal1">“Doğru.”</p>
				<p class="normal1">“O zaman yasa yaparken çıkarlarını korumuşlarsa, doğru yapmışlardır, tersi durumda da, yanlış?”</p>
				<p class="normal1">“Öyle, bence.”</p>
				<p class="normal1">“Ve yasalar nasıl olursa olsun, doğru (hukuka uygun) olan davranış, halkın bu yasalara uymasıdır sana göre, değil mi?”</p>
				<p class="normal1">“Şüphesiz.”</p>
				<p class="normal1"><span class="idebold">[d]</span> “Demek ki senin iddiana göre adil (haklı, doğru olan), her zaman kudretli olanların yararına değildir; bunun tersi de söz konusudur?”</p>
				<p class="normal1">“Olur mu? Neler diyorsun sen?”</p>
				<p class="normal1">“Senin dediğini tekrar ediyorum sanırım. Biraz daha üzerinde düşünelim. Bir yandan yöneticilerin kendilerine tabi olanlara emirler verirken (kimileyin) kendi çıkarlarına zarar verebileceklerini, öte yandan da yönetenlerin bütün buyruklarını yerine getirdiklerinde, onlara tabi olanların hukuka uygun, doğru hareket ettiklerini ileri sürmedik mi? Bu konuda hemfikiriz, öyle değil mi?”</p>
				<p class="normal1">“Evet, öyle yapmıştık, sanırım.”</p>
				<p class="normal1"><span class="idebold">[e]</span> “Böyle yapmakla, inan bana,” diye devam ettim, “yönetenler ve güçlülerin aleyhine olan eylemler yapmamın doğru, adil davranış olduğunu itiraf etmiş oldun. Çünkü bir yandan yönetenler kasıtlı olmasa da kendi aleyhlerine buyruklar veriyorlar, öte yandan, senin iddiana göre, tabi olanların bu buyrukları yerine getirmesi adalete uygun oluyor. Buradan, benim bilgeler bilgesi Thrasymakhos’um, kaçınılmaz bir biçimde, adil (doğru, hakka hukuka uygun) olanın, senin ileri sürdüğünün tam tersini yapmak olduğu sonucu çıkıyor.”</p>
				<p class="normal1"><span class="idebold">[340a]</span> Polemarkhos lafa karışarak, “Zeus adına! Çok haklısın Sokrates, her şey çok açık,” dedi. 
				</p>
				<p class="normal1">Kleitophon<sup class="calibre2"><a href="001-672Devlet_split_018.html#footnote-200-25" id="footnote-200-25-backlink" name="footnote-200-25-backlink">[25]</a></sup> da, “Sen de hep ona arka çıkarsın zaten Polemarkhos,” dedi.</p>
				<p class="normal1">“Arka çıkmaya hiç de gerek yok,” dedi Polemarkhos, “Her şey çok açık: Yönetenlerin kimi zaman kendi çıkarlarına aykırı buyruklar verdiklerini, halkın da bu buyruklara uymalarının doğru olduğunu bizzat Thrasymakhos söylemedi mi?”</p>
				<p class="normal1">“Evet, ama Thrasymakhos sadece yöneticilerin verdikleri buyruklara uymanın doğru olduğunu söylemişti.”</p>
				<p class="normal1">“İyi de Kleitophon, Thrasymakhos güçlünün çıkarına uyan şeyin adil, doğru olduğunu da söylemedi mi? 
				<span class="idebold">[b]</span> Bunları ileri sürerken yöneticilerin de kimileyin tabi olanlara verdikleri buyrukların kendi aleyhlerine olabileceğini de kabul etmişti. Bütün bunlardan şu çıkıyor: Hukuka adalete uygun olan, güçlünün çıkarına olan şey olduğu kadar, aynı zamanda, ona zarar veren şeydir de.”</p>
				<p class="normal1">Kleitophon bunun üzerine, “Ama,” dedi, “Thrasymakhos güçlünün çıkarına uyan şey, derken, güçlünün kendi çıkarına uyduğunu düşündüğü şey, demek istedi. Tabi olanların uyması gereken şeyler ise güçlülerin kendi çıkarına uyduğunu düşünerek aldıkları kararlar. Onun adil, hakka, hukuka uygun dediği şey de bu.”</p>
				<p class="normal1">Polemarkhos da, “Hayır, onun baştan söylediği şey bu değil,” dedi.</p>
				<p class="normal1"><span class="idebold">[c]</span> “Önemi yok Polemarkhos,” dedim. “Thrasymakhos, şimdi böyle diyorsa, bunu da kabul edelim.</p>
				<p class="normal1"><span class="idebold">14.</span> Peki, söyle bakalım Thrasymakhos, adaleti, güçlünün çıkarına olsun veya olmasın, gerçekten de yönetenin kendi çıkarına uyduğunu düşündüğü şey olarak mı görüyorsun? Bunu böyle anlayabilir miyiz?”</p>
				<p class="normal1">“Tabii ki hayır,” dedi. “Yanılan bir insana, yanıldığı anda güçlü mü derim sanıyorsun?”</p>
				<p class="normal1">“İşin açıkçası ben böyle düşündüğünü sanmıştım. Hatırlarsan yöneticilerin yanılmaz kişiler olmadıklarını, 
				<span class="idebold">[d]</span> onların da yanılabileceklerini söylemiştin daha önce.” 
				</p>
				<p class="normal1">“Sen laf cambazının tekisin, Sokrates. Hastalıkları anlamakta yanılan bir hekime, yanıldığı anda hekim denilebilir mi? Aynı şekilde bir matematikçiye, yanıldığı anda matematikçi denilebilir mi? Doğru, belki hekim, matematikçi ya da öğretmen yanıldı, deriz, fakat bunu lafın gelişi söyleriz. Eğer bir adam gerçekten de işinin ustasıysa, yanılmaması gerekir. 
				<span class="idebold">[e]</span> Sanatçı, bilge veya yönetici gerçekten de bu tanımları hak ediyorlarsa, asla yanılmazlar. Varsın, yok hekim yanıldı, sanatçı yanıldı, desinler; bunun pek bir önemi yok. Demek istediğimi tam olarak söylememi istiyorsan, ki sen bunu seversin, işinin uzmanı hiç kimse yanılmaz; ama uzmanlık bilgisinin bittiği yerde; orada yanılır; yani uzman olmadığı alanda.<sup class="calibre2"><a href="001-672Devlet_split_018.html#footnote-200-26" id="footnote-200-26-backlink" name="footnote-200-26-backlink">[26]</a></sup><span class="idebold">[341a]</span> Bu bakımdan da her zaman kendi çıkarına olan düzenlemeleri yapar. Halk da bu düzenlemelere uymak zorundadır. Öyleyse başta söylediğimi, şimdi yine tekrarlayabilirim: Adalet, güçlünün (kudretlinin) çıkarına olan şeydir.”</p>
				<p class="normal1"><span class="idebold">15.</span> “Demek öyle Thrasymakhos, sana göre ben laf cambazının tekiyim.”</p>
				<p class="normal1">“Aynen öylesin.”</p>
				<p class="normal1">“Sana bu soruları, seni tartışmada zor bir duruma düşürmek için sorduğumu sanıyorsun demek.”</p>
				<p class="normal1">“Sanmak ne kelime Sokrates, bundan eminim. 
				<span class="idebold">[b]</span> Fakat, nafile, bu bir işe yaramayacak. Beni ne hileyle ne de söz gücüyle alt edemezsin sen.” 
				</p>
				<p class="normal1">“Benim böyle bir niyetim yok, sevgili dostum. Fakat yine de aramızda, ileride oluşabilecek yanlış anlamaları önlemek için sen şuna bir cevap ver bakalım: Yönetici ya da güçlü kişi derken ‘hani şu kendi çıkarı uyarınca, kendisinden aşağı durumda olanların uymak zorunda olduğu kararları alan yönetici ya da güçlü kişi’ bu sözü sen hangi anlamda alıyorsun? Halk dilindeki anlamında mı, yoksa bu sözcüğün biraz önce bahsettiğin sözcük anlamına tam olarak uyacak biçimde mi?”</p>
				<p class="normal1">“Sözcüğün tam anlamıyla yöneticiden (hâkim olandan) bahsediyorum. Şimdi dolandır bakalım sözü, hilelerini yapabilirsen. Aman dileyeceğimi sanma. Zaten bunu yapamayacak kadar zayıfsın!”</p>
				<p class="normal1"><span class="idebold">[c]</span> “Yok canım, beni, bir aslanın kılını kırkmaya kalkacak ve Thrasymakhos’a tuzak kuracak kadar akılsız mı sanıyorsun?”</p>
				<p class="normal1">“Niye öyle söylüyorsun ki? Bir dakika önce yapmaya çalıştın, başaramadın.”</p>
				<p class="normal1">“Bırakalım bu laf kalabalıklarını artık,” diye sözünü kestim. “Sen bana şunu söyle: Demin o sözünü ettiğin kesin ve tam anlamında hekim, hastaları tedavi ettiğini sanıp para kazanan adam mıdır, yoksa hastaları en iyi şekilde iyileştirmeye çalışan adam mıdır? Gerçek hekimi soruyorum? Kimdir bu adam?” 
				</p>
				<p class="normal1">“Hastaları iyileştiren adamdır.”</p>
				<p class="normal1">“Peki dümenci (kaptan)<sup class="calibre2"><a href="001-672Devlet_split_018.html#footnote-200-27" id="footnote-200-27-backlink" name="footnote-200-27-backlink">[27]</a></sup> kimdir, yani gerçek dümenci? Tayfaların başı mıdır, yoksa sıradan bir tayfa mıdır?”</p>
				<p class="normal1"><span class="idebold">[d]</span> “Tayfaların başıdır.”</p>
				<p class="normal1">“Tam o sırada denize açılıp açılmadığını göz önüne almamıza gerek yok sanırım; üstelik (tam o sırada denizdeyse) bu nedenle ona kaptan dememiz gerekmez; hatta böyle yapıyor diye ona tayfa bile diyemeyiz. Bir kaptanı kaptan yapan şey onun tayfaları yönetecek otoriteye ve yeteneğe sahip olmasıdır.”</p>
				<p class="normal1">“Çok doğru.”</p>
				<p class="normal1">“Her bir sanatın kendine özgü yararı bulunmaktadır!”</p>
				<p class="normal1">“Tabii.” </p>
				<p class="normal1">“Bu sanatlar, herkesin kendi çıkarını (avantajını) arayıp bulması için doğmuşlardır!”</p>
				<p class="normal1">“Evet, öyle.”</p>
				<p class="normal1">“Peki bir sanatın asıl yararına olan şey mümkün olduğu kadar kusursuz olması değil midir?”</p>
				<p class="normal1"><span class="idebold">[e]</span> “Ne demek istiyorsun anlamadım.”</p>
				<p class="normal1">“Az çok şunu,” diye cevap verdim; “farz edelim ki sen bana ‘Beden kendine yeten bir şey midir, yoksa başka bir şeylere de ihtiyaç duyar mı?’ diye soruyorsun. Ben de sana şöyle cevap veriyorum: ‘Elbette başka şeylere ihtiyaç duyar; mesela bedenimiz hasta düştüğünde tedavi edilmesi gerekir. Bizim modern hekimlik<sup class="calibre2"><a href="001-672Devlet_split_018.html#footnote-200-28" id="footnote-200-28-backlink" name="footnote-200-28-backlink">[28]</a></sup> sanatı da beden kusurlu olduğundan ve kendi kendine yetemediğinden bulunmuştur. Bedenin çıkarına onun ihtiyaç duyduğu şeyleri sağlamak için var olmuştur hekimlik sanatı.’ Öyle değil mi?”</p>
				<p class="normal1"><span class="idebold">[342a]</span> “Öyle tabii.”</p>
				<p class="normal1">“Peki hekimliğin kendisi kusurlu mudur? Ya da genellikle, bir sanat, kendisini mükemmelleştirecek başka şeylere ihtiyaç duyar mı? Örneğin gözümüzün görme gücüne, kulaklarımızın işitme gücüne ihtiyacı olması gibi, bu beden parçalarına, onların yararına olanı gösterip sağlayacak bir sanata daha ihtiyaçları yok mu? Yani sanatın kendisi bir eksiklik içerip bunu araştıracak ve onun yararına olanı ona sağlayacak bir başka sanata ihtiyaç duymaz mı? Onun çıkarına olan sanat da diğer bir sanata mı ihtiyaç duyar? Bu böyle uzayıp gider mi? Her sanat kendi yararına olan şeyi kendi kendine bulmaya mı çalışır? 
				<span class="idebold">[b]</span> Yoksa bir sanat (eksikliği) kusurluluğu durumunda yararına olacak ne kendisine ne başka bir sanata hiçbir şekilde ihtiyaç duymaz mı? Ve duymamasının nedeni, zaten hiçbir sanatın herhangi bir kusuru veya eksikliği bulunmayacağından, başka sanatların yardımına ihtiyacı bulunmaması ve sadece uygulandığı (kullanıldığı) alanın çıkarını gözetmekle yükümlü oluşudur. Bir sanat<sup class="calibre2"><a href="001-672Devlet_split_018.html#footnote-200-29" id="footnote-200-29-backlink" name="footnote-200-29-backlink">[29]</a></sup> gerçekten de sanatsa eğer, yani kendi tabiatına zarar gelmediyse, saf haliyle, kendi içinde mükemmelliğini muhafaza eder. Şimdi bu sözlerimin anlamını iyice değerlendirerek söyle bakalım. Haklı mıyım, haksız mıyım?”</p>
				<p class="normal1">“Haklısın, elbette.”</p>
				<p class="normal1"><span class="idebold">[c]</span> “O halde hekimlik kendi çıkarını değil, bedenin çıkarını gözetir.”</p>
				<p class="normal1">“Doğru.”</p>
				<p class="normal1">“Seyislik sanatı da aynı şeyi yapamaz mı? Yani, her sanat dışarıdan başka hiçbir şeye ihtiyaç duymadığından kendi nesnesiyle uğraşır, değil mi?”</p>
				<p class="normal1">“Öyle olduğu aşikâr!”</p>
				<p class="normal1">“Sanatlar, sevgili Thrasymakhos, kendi alanlarına giren nesnelere hükmeder, buyruk verirler, değil mi?”</p>
				<p class="normal1">Biraz gönülsüz bir şekilde de olsa bu söylediğimi de kabul etti.</p>
				<p class="normal1">“Öyleyse, bilim ve sanat güçlünün ya da üstünün değil, 
				<span class="idebold">[d]</span> kendisine tabi olan güçsüzün çıkarını araştırır ve buna göre buyruk verir, değil mi?”</p>
				<p class="normal1">En başta direnmeye çalıştı, fakat sonunda bu fikrimi de kabul etmek durumunda kaldı. 
				</p>
				<p class="normal1">Devam ederek dedim ki; “Hekim, hekim olarak kaldığı müddetçe, kendisini daha iyi kılacak şeyleri değil, hastasını daha iyi kılacak şeyleri gözetir; çünkü gerçek bir hekimin bir tüccar değil, beden üzerinde söz sahibi birisi olduğunu daha önce kabul etmiştik, hatırlarsan.”</p>
				<p class="normal1">“Öyle olduğunu söyledik.”</p>
				<p class="normal1">“Yine sıradan denizcinin (tayfanın) değil gerçek dümencinin (kaptanın) denizcilerin komutanı olduğunu kabul etmiştik?”</p>
				<p class="normal1"><span class="idebold">[e]</span> “Kabul!”</p>
				<p class="normal1">“Öyleyse, o, gerçekten de tayfaların başıysa, kendisinin değil, yönettiği kişilerin çıkarına hareket edip, o yönde buyruklar verecektir.”</p>
				<p class="normal1">Yine istemeden de olsa, “Evet,” dedi.</p>
				<p class="normal1">“O zaman sevgili Thrasymakhos, yönetici konumunda olan kimse, bu konumda olduğu müddetçe, kendi çıkarına değil de, yönettiği ve üzerinde sanatını uyguladığı kişilerin veya şeylerin çıkarına olan şeyleri gözetir ve bu doğrultuda emirler verip düzenlemeler yapar. Bütün konuşmaları ve eylemlerinde kendine tabi olanların ve inananların yarar ve iyiliklerini kollar.”</p>
				<p class="normal1"><span class="idebold">16.</span>
				<span class="idebold">[343a]</span> Tartışmanın bu noktasına geldiğimizde herkes Thrasymakhos’un adil kişi tanımının altüst olduğunu tam görmüştü ki, Thrasymakhos bana cevap vereceği yerde, şöyle dedi:</p>
				<p class="normal1">“Söyle bana Sokrates, senin bir dadın var mı?”</p>
				<p class="normal1">“Bu da nereden çıktı şimdi? Böyle şeyler soracağına bana bir cevap vermen gerekmiyor mu?”</p>
				<p class="normal1">“Dadın seninle pek ilgilenmemiş anlaşılan da ondan. Burnun aktığında onu bir mendille silmeye bile zahmet etmemiş. Koyunlarla çobanları birbirinden ayırt etmeyi de –tabii bu onun ayıbı– pek öğretmemiş.”</p>
				<p class="normal1">“Nereden çıktı bu şimdi?”</p>
				<p class="normal1"><span class="idebold">[b]</span> “Çünkü senin bu mantığına göre çobanlar veya sığırtmaçlar, kendilerinin veya efendilerinin çıkarlarını değil, sürülerinin çıkarlarını düşünerek onları güderler. Aynı şekilde sanıyorsun ki devletlerin yöneticileri, gerçek yöneticiler, kendilerine tabi olanları çobanın sürüsünü gördüğü gibi görmezler; kendi çıkarları için gece gündüz çalışmaktansa, onların çıkarları için uğraşır dururlar. 
				<span class="idebold">[c]</span> Ve adalet ve hak, adaletsizlik ve haksızlık hakkında düşünürken o kadar yanlış yollara saptın ki adaletin ve adil olanın gerçekte başkalarının yararına, yani, güçlü olanın ve böylelikle de yönetenin çıkarına uygunken bu güçlü kimseye tabi itaat edenlerin çıkarına aykırı olan şey olduğunu unuttun; öte yandan, adaletin tersi olan haksızlık da, safları ve doğruları parmağında oynatır, onlara hükmederken, tabi olanlar, güçlünün çıkarına olan şeyleri yaparlar, ona hizmet ederek kendi mutluluklarını değil, 
				<span class="idebold">[d]</span> güçlünün mutluluğunu sağlarlar. Benim saf Sokrates’im; adil olanın her yerde haksıza ne kadar çok boyun eğmiş olduğunu şu düşünceden de görebiliriz: Önce karşılıklı sözleşme ve ticaret ilişkisine bakalım: Böyle adil olan ile olmayan insanlar ortak bir iş yapmaya kalksınlar, ortaklık sona erince, daha fazlasını alan hep adil olmayan adam olur. Devletle olan ilişkilerde de durum değişmez. Aynı gelire sahip olsalar bile adil adam her zaman ötekinden daha fazla vergi verir. 
				<span class="idebold">[e]</span> Fakat iş devletten bir şey almaya geldiğinde, adil, dürüst kişi havasını alırken, öteki parsayı bir güzel toplar. Devlette bir iş sahibi olduklarında ne olduğunu bilmiyor musun? Adil adam kendi işlerine bakamaz olur, devlet parasından kendi yararına hiçbir şey sağlayamaz, bir de bunun üzerine onların işlerini devlette yasaya aykırı bir biçimde, ayak oyunlarıyla halletmedi diye, arkadaşlarının, yakınlarının nefretine maruz kalır. Haktan, hukuktan uzak kişi içinse bunun tam tersi geçerlidir. Her zaman adil adamdan daha fazla kazananı kastediyorum. 
				<span class="idebold">[344a]</span> Onun adaletsizlikten ne kadar büyük kişisel yarar sağladığını görmek istiyorsan, onu göz önünde tutmalısın. Adaletsiz kişiyi en mutlu insana, en küçük bir haksızlığı bile göze alamamış, zarara uğramış kişiyi ise, en mutsuz insana çeviren, en kusursuz adaletsizliği düşünecek olursan, bunu iyi anlarsın. Tiranlık da böyle bir şeydir. Adaletsizliğin, haksızlığın belki de en uç noktası. Tiran dediğimiz kişi, başkasının malına hileyle, zorbalıkla el koyar; kişilerinmiş, devletinmiş, tapınaklarınmış değilmiş, umrunda olmaz; öyle azar azar değil, hepsine birden el koyar. 
				<span class="idebold">[b]</span> Halbuki bu suçları başka birisi işlese anında cezalandırılır ve toplumdan büyük tepki alır. Bu tür suçları işleyen kişilere, suçlarının türüne göre, tapınak soyucu kâfir, servet düşmanı, dolandırıcı, hırsız gibi damgalar vurulur. Gel gör ki, bu suçları işleyen adam, suç işlediği kimseler üzerinde (bir yönetici olarak) egemenlik kurduysa, bırak ona bu damgaların yapıştırılmasını, yalnızca kendi yurttaşları değil, bu durumdan haberdar olan herkes, onun ne kadar mutlu, talihli ve kutlu bir insan olduğunu düşünür. 
				<span class="idebold">[c]</span> Çünkü (genelde) haksızlığı kınayan kişi, haksızlık etmekten korktuğu için değil, kendisi de (bir gün) haksızlığın kurbanı olmaktan korktuğu için yapar bunu. Sözün kısası, Sokrates, yeterince ileri gitmiş bir haksızlık her zaman adaletten, doğruluktan daha fazla serbestliğe, güce ve hâkimiyete sahiptir. Yine, ta en başta söylediğim gibi, adalet, dürüstlük, güçlünün çıkarınadır; adaletsiz davranış ise böyle birinin kendine yarar ve çıkar sağlayan şeydir.” 
				</p>
				<p class="normal1"><span class="idebold">17.</span>
				<span class="idebold">[d]</span> Thrasymakhos, hamamda başımızdan aşağı su döken bir tellak edasıyla, söylediği sözlerle kafamızı ve kulaklarımızı pis fikirlerden tamamen temizlemiş ve işi bitmiş gibi yanımızdan ayrılmaya yeltendi. Fakat yanımızdakiler buna izin vermediler. Söylediklerini açıklaması için onu kalmaya ikna etmeye çalıştılar. Ben de nazikçe gitmemesini istedim: “Thrasymakhos, ne de güzel konuştun, fakat söylediklerinin gerçekten de doğru olup olmadığını eni konu tartışmadan öyle kalkıp gitmek olur mu? Hayatımızı, 
				<span class="idebold">[e]</span> hem kendimize hem de başkalarına yarar sağlayacak biçimde geçirebilmek için izlememiz gereken kuralları tespit etmek bu kadar hafife alınacak bir şey mi?” dedim.</p>
				<p class="normal1">“Konunun önemsiz olduğunu düşündüğümü de nereden çıkardın?”</p>
				<p class="normal1">“Öyle bir halin var, değilse o zaman bizi pek önemsemiyorsun. Bildiğini söylediğin şeyleri bizlerle paylaşmadığında, iyi mi yaşarız, kötü mü yaşarız, hiç aldırmıyorsun sanki. Ne olur, sevgili dostum, bilgini bizden esirgeme! 
				<span class="idebold">[345a]</span> Bak, burada ne kadar çok insan var; bütün bu insanların gönlünü kazanmak senin için hiç de fena olmaz. Kendi fikrimi söyleyecek olursam, söylediklerinle beni ikna edebilmiş değilsin. Bence insan istediğini yapmakta tamamen serbest olsa ve hiç kimse tarafından kontrol edilmese bile haksızlık ettiğinde adil olduğunda elde edeceğinden daha fazla kazançlı olamaz. Bir insanın, ister zorbalıkla ister hileye başvurarak haksızlık yapmaya gücü yetse de 
				<span class="idebold">[b]</span> bunu yaptığında kendisine daha fazla çıkar sağlayamaz. Aramızda belki benim gibi düşünen başkaları da vardır. Belki de yanılan bizlerizdir. Öyleyse bile bizi ikna et de biz de nerede yanıldığımızı görelim.”<sup class="calibre2"><a href="001-672Devlet_split_018.html#footnote-200-30" id="footnote-200-30-backlink" name="footnote-200-30-backlink">[30]</a></sup></p>
				<p class="normal1">“Demin söylediklerimle sizi ikna edemediysem, daha nasıl ikna edebilirim ki?.. Düşüncelerimi beyninizin içine zorla mı sokmam gerekiyor?”</p>
				<p class="normal1">“Zeus aşkına, sakin ol. Senden tek istediğim tutarlı olman, iddianda direnmen; ya da düşünceni değiştiriyorsan, bunu açıkça yap ki, biz de yanılmayalım. 
				<span class="idebold">[c]</span> Şu konuşmalarına bir dönüp bakarsan sevgili Thrasymakhos, göreceksin ki gerçek hekimin tam tanımını vermeye çalıştığın halde, gerçek bir çobanın tanımını yaptıktan sonra, gerçek çobanın tanımına bağlı kalmak zorunda olmadığını sandın. Sana göre, bir çoban, eğer gerçekten de çobansa, koyunlarını onların iyiliğine gütmez; boğazından başka bir şey düşünmeyen bir adam gibi onları sofrada afiyetle yemek için veya bir tüccar gibi onları pazarda satmak için güder. 
				<span class="idebold">[d]</span> Halbuki çobanlık sanatı sadece ona emanet edilmiş mala en iyi şekilde göz kulak olmayı gerektirir; çünkü çobanlık görevinin hiçbir yanını ihmal etmediği sürece, bu sanatın iyiliğine olan her şey gerçekleşmiş demektir. İşte aynı şekilde, her memuriyet (mevki) devlette olsun, özel, kişisel hayatta olsun 
				<span class="idebold">[e]</span> en iyiyi, yönetilen ve himaye edilen için yapma endişesini taşır. Devlette resmi bir görev yapan kimse, bunu gerçek anlamda yapıyorsa, senin kanaatince bunu gönüllü yapar, öyle mi?”</p>
				<p class="normal1">“Kanaat ne kelime, bundan eminim.”</p>
				<p class="normal1"><span class="idebold">18.</span> “Peki şuna ne demeli Thrasymakhos?” diye sormaya devam ettim: “Hiçbir devlet görevlisini, para almadan gönüllü bir şekilde işini yapmaya asla ikna edemezsin; çünkü onlar yaptıkları işlerin kendilerine değil 
				<span class="idebold">[346a]</span> yönetilenlere yarar sağladığının farkındadırlar. Sana bir soru daha sorayım: İki sanatı birbirinden ayıran şey, farklı, kendilerine özgü yetenekleri değil midir? Ama lütfen benim ikna kabiliyeti yüksek dostum, bu soruları cevaplarken düşündüklerine ters şeyler söyleme de tartışmamızda biraz mesafe katedelim!” 
				</p>
				<p class="normal1">“Evet, doğru, özel bir yetenek ve işlevle birbirlerinden ayrılırlar.”</p>
				<p class="normal1">“Peki, her sanat bize, ötekilere de özgü olmayan, kendine özgü bir yarar sağlar sadece, değil mi? Örneğin, hekimlik sanatı sağlığımızla ilgili, denizcilik sanatı denizde güvenliğimiz ile ilgili yararlar sağlar.”</p>
				<p class="normal1">“Kesinlikle!”</p>
				<p class="normal1"><span class="idebold">[b]</span> “Çalışma, para kazanma sanatı da ücret sağlar, çünkü bu sanatın işlevi budur; yoksa kaptanlık ile hekimlik sanatını aynı sanat mı sayıyorsun? Örneğin, senin o tam ve kesin tanımlamalarını benimsersek, kaptanlık eden birinin, denizlerde dolaşmak sağlığına iyi geliyor diye, onun sanatına hekimlik diyebilir miyiz?”</p>
				<p class="normal1">“Diyemeyiz tabii ki.”</p>
				<p class="normal1">“Veya bir insan, ücret aldığında kendisini daha sağlıklı hissediyorsa, yaptığı işin, sanat olarak hekimlik sanatı ile aynı olduğunu söyleyebilir misin?”</p>
				<p class="normal1">“Söyleyemem elbette.”</p>
				<p class="normal1">“Peki, biri, insanı iyileştirdiği için ücret alıyor diye hekimliği para kazanma sanatı ile aynı şey sayabilir misin?” 
				</p>
				<p class="normal1"><span class="idebold">[c]</span> “Hayır!” </p>
				<p class="normal1">“Ve daha önce, hatırlarsan her sanatın sadece kendine dönük bir yarar sağladığını kabul etmiştik.”</p>
				<p class="normal1">“Evet, etmiştik.”</p>
				<p class="normal1">“O halde bütün zanaatkârların, genel olarak faaliyetleri sonucu elde ettikleri yararı, ortak, ek bir kaynaktan elde ettikleri apaçık ortada?”</p>
				<p class="normal1">“Öyle görünüyor!”</p>
				<p class="normal1">“Öyleyse şunu demiş oluyoruz: Zanaatkârların ücretten elde ettikleri kazancın sebebi, para kazanma sanatını da (faaliyetleriyle birlikte) kullanmalarıdır.”</p>
				<p class="normal1">İsteksizce bu söylediklerimi kabul etti.</p>
				<p class="normal1"><span class="idebold">[d]</span> “Öyleyse hiçbir sanat sahibi ücretini, yaptığı sanattan elde etmez; dikkatli bakacak olursak hekimlik sanatı sağlık bahşederken, mimarlık sanatı evlerin inşa edilmesini sağlarken, onlara başka bir sanat, ücret verme (para kazandırma) sanatı eşlik etmektedir. Biliyorsun ki her sanat kendi işini görür ve üzerinde uygulandığı şeye yarar sağlar; fakat kişi, doğrudan bu sanatı icra ettiği için ücret almıyorsa, sanat, sanat sahibine herhangi bir yarar sağlamaz, değil mi?”</p>
				<p class="normal1">“Sanırım sağlamaz.”</p>
				<p class="normal1"><span class="idebold">[e]</span> “Peki, doğrudan para karşılığında çalışmıyor diye sanat sahibi (zanaatkâr, usta) yararlı olmaktan çıkar mı?”</p>
				<p class="normal1">“Çıkmaz diye düşünüyorum.”</p>
				<p class="normal1">“O zaman anlaşılıyor ki Thrasymakhos, hiçbir sanat, hiçbir resmi görev, kendi çıkarı için icra edilmez; daha önce de söylediğimiz gibi, yönetilenlerin çıkarı için, güçlünün değil güçsüzün çıkarları gözetilerek icra edilir. İşte bunun içindir ki sevgili dostum, demin de söylediğim gibi, kimse gönüllü yöneticilik etmek, başkalarının dertleriyle ilgilenmek, bunları gidermek istemez. Bunun için ücret talep eder. Gerçek bir yöneticilik sanatı sahibi, sanatını güzel değerlendirmek istiyorsa
				<span class="idebold">[347a]</span> birtakım buyruklar verirken, hiçbir zaman kendi çıkarını değil, yönetilenlerin çıkarını düşünmek, buna göre buyruklar verip davranmak durumundadır ve bu yüzden de yöneticiliğe razı olanlara ya ücret ya da şeref verilmeli, yöneticiliğe yanaşmayanlara da ücret olarak bir ceza verilmelidir.”</p>
				<p class="normal1"><span class="idebold">19.</span> Glaukon, “Bununla ne demek istiyorsun Sokrates?” diye sordu. “Tamam, ilk iki ücret biçimini anlayabiliyorum da cezadan ne kastettiğini ve onu nasıl ücret ile bir tuttuğunu anlayamadım,” dedi.</p>
				<p class="normal1">“Demek ki sen yönetme sanatını icra etmeye razı olduklarında en erdemli insanlara teşvik için ödenen ücretin ne olduğunu tam kavramamışsın. 
				<span class="idebold">[b]</span> Para tutkusunun ve hırsının ayıp sayıldığını biliyorsundur herhalde?”</p>
				<p class="normal1">“Biliyorum tabii.”</p>
				<p class="normal1">“İşte bu yüzden,” dedim, “soylular ne para ne de şeref için yöneticiliğe yanaşmazlar; çünkü ne yöneticilikleri karşılığı ücretlerini açıkça talep edip ‘kiralık adam’ olarak görülmeyi ne de görevlerini kötüye kullanıp başkalarına çıkar sağlayarak ‘hırsız’ damgası yemeyi isterler. Ama öyle şan şeref hırsı içinde olmadıklarından dolayı da bu işe pek heves etmezler. Bu bakımdan ancak bir zor veya ceza karşısında 
				<span class="idebold">[c]</span> yöneticiliğe razı olabilirler. Zaten bu yüzdendir ki; zorlayıcı bir durum olmadan, yönetimi elde etme hevesi içinde olanlara pek iyi gözle bakılmaz. Ama bir insan için en büyük ceza, yönetici olmayı reddettiği zaman, kendisinden daha kötü birinin yönetimine tabi olmaktır. İşte soylu insanlar da bunun yarattığı korkuyla yönetici olmayı kabul ederler. Yani istedikleri için değil, buna zorlandıkları için yaparlar bunu. Bir yarar, bir çıkar sağlamak için değil, 
				<span class="idebold">[d]</span> yönetimi devralmayı hak edecek, kendilerinden daha iyi veya en azından kendileri kadar iyi birini bulamamaktan kaynaklanan bir zorunluluktan dolayı razı olurlar bu işe; çünkü bir iyiler devleti mevcut olsaydı<sup class="calibre2"><a href="001-672Devlet_split_018.html#footnote-200-31" id="footnote-200-31-backlink" name="footnote-200-31-backlink">[31]</a></sup> bu devlette resmi görev almamış olması halinde kişiye farklı gözle bakardık, tıpkı şimdi resmi işlere baktığımız gibi, çünkü bu iyiler devletinde, gerçek yöneticinin kendi çıkarlarını değil, kendisine tabi olanların çıkarlarını gözetmek üzere dünyaya geldiği anlaşılırdı; bu nedenle ‘her aklı başında kimse, yöneticilik edip başkalarının çıkarı için uğraşmaktansa başkalarından bir yarar sağlamaya bakacaktır’ biçimindeki tespitine hiçbir zaman katılmıyorum. 
				<span class="idebold">[e]</span> Ancak bu konuyu daha ayrıntılı tartışmak için sonraya bırakalım. Fakat, Thrasymakhos’un ‘haksız kişinin hayatı her zaman, adil, (haklı, dürüst) kişininkinden daha iyidir’ sözü şu an için daha önem taşıyor. Söyle Glaukon, hangimiz haklıyız? Hangi iddiayı doğru buluyorsun?”</p>
				<p class="normal1">“Ben mi? Adil, dürüst olanın hayatının daha fazla yarar getireceği iddiasını,” diye cevap verdi Glaukon.</p>
				<p class="normal1"><span class="idebold">[348a]</span> “Fakat, duymadın mı, Thrasymakhos, haksızlık eden kişinin hayatında elde edeceği kazançları nasıl da sayıp döktü.”</p>
				<p class="normal1">“Duydum, fakat pek ikna olmadım.”</p>
				<p class="normal1">“O zaman, gel, söylediklerinin doğru olmadığı konusunda biz onu ikna etmeye çalışalım, olur mu?”</p>
				<p class="normal1">“Olur tabii, neden olmasın.”</p>
				<p class="normal1">“O zaman,” dedim, “söze karşı söz getirip adil bir hayatın yararlarını sıralarsak, bunun üzerine zaten o da kendisine göre haksızlığın yararlarını sayıp dökmeye başlayacaktır. 
				<span class="idebold">[b]</span> Böylelikle de iki tarafın da ileri sürdüğü yararları ölçüp karşılaştırma fırsatımız olacaktır; ancak, bu durumda karar vermek için sayısız hakeme başvurmak gerekecek. Oysa öyle yapmaz da biraz önceki gibi, bir anlaşmaya varana kadar konuyu tartışırsak, hakem de avukat da kendimiz oluruz.”</p>
				<p class="normal1">“Evet, kesinlikle öyle olur.”</p>
				<p class="normal1">“Peki sen bu iki yoldan hangisini tercih edersin?”</p>
				<p class="normal1">“İkincisini tercih ederim.”</p>
				<p class="normal1"><span class="idebold">20.</span> “O zaman, şimdi en baştan cevap ver bakalım Thrasymakhos, sen şimdi kusursuz bir adaletsizlik tam adaletten her zaman çok daha kazanç sağlayıcıdır mı diyorsun?”</p>
				<p class="normal1"><span class="idebold">[c]</span> “Evet, öyle diyorum, neden böyle dediğimi de size açıklamıştım.”</p>
				<p class="normal1">“Peki, şu noktadan bakınca bunlardan sen ne anlıyorsun: Birinin söz konusu olduğu yerde beceriden, erdemden söz ederken, ötekinin söz konusu olduğu yerde tersi mi geçerli?”</p>
				<p class="normal1">“Elbette.”</p>
				<p class="normal1">“Sanırım, adaleti erdem, adaletsizliği de ayıp, utanç verici buluyorsun, değil mi?”</p>
				<p class="normal1">“Tabii, tabii, çok bilmiş dostum,” diye yüksek sesle karşılık verdi, “ama elbette adaletsizliğin yarar sağlarken, adaletin sağlamadığını söylüyorum.”</p>
				<p class="normal1">“Ne diyorsun o zaman?”</p>
				<p class="normal1">“Senin söylediğinin tam tersini.”</p>
				<p class="normal1">“Yani, adalet bir utanç mı?”</p>
				<p class="normal1">“Yok öyle demeyelim de safça bir iyiniyet diyelim.”</p>
				<p class="normal1"><span class="idebold">[d]</span> “O zaman adaletsizlik de kötü niyetlilik oluyor.”</p>
				<p class="normal1">“Yok, daha ziyade akıllılıktır.”</p>
				<p class="normal1">“Yani sana göre, haksızlık eden insanlar akıllı ve iyi insanlardır, öyle mi?”</p>
				<p class="normal1">“En azından dört dörtlük haksızlık, adaletsizlik yapıp devletlere ve kavimlere boyun eğdirebildikleri ölçüde.</p>
				<p class="normal1">Fakat, sen benim yankesiciliği kastettiğimi sandın herhalde.</p>
				<p class="normal1">“Gerçi bu tür işler bile, gizli kaldığı müddetçe, yarar sağlarlar; fakat az önce kastettiklerimin yanında üzerlerinde durmaya değmez,” dedi.</p>
				<p class="normal1"><span class="idebold">[e]</span> “Ne söylemek istediğini anlamadım sanma Thrasymakhos, ama hâlâ adaletsizliği beceri, erdem ve bilgeliğin tarafına, adaleti de bunların tam karşısına koymana şaştım,” diye cevap verdim.</p>
				<p class="normal1">“Ne olmuş yani, evet aynen böyle düşünüyorum.”</p>
				<p class="normal1">“O zaman durum ciddileşiyor dostum. Sana verecek cevap bulmak zor olacak. Hani, haksızlık etmeyi bir yandan kazanç sağlayıcı sayarken bir yandan da onun kötü ve ahlaksızca bir iş olduğunu savunsaydın, bu konuda daha önce kabul edilmiş ilkelere başvurarak sana bir cevap vermek mümkün olurdu. Fakat, görüyorum ki onu beceri, yetenek ve bilgelik ile bir arada anmaya tereddüt etmediğine göre 
				<span class="idebold">[349a]</span> güzel ve güçlü bir şey olduğunu söyleyeceksin; yani bizim daha önce adil olana atfettiğimiz bütün olumlu değerleri ona da atfedeceksin.” 
				</p>
				<p class="normal1">“Duygularıma tercüman oldun sanki,” dedi.</p>
				<p class="normal1">“Ama ben yine de senin kafandaki gerçek düşünceyi bize aktardığına inandığım müddetçe seninle tartışmaya devam edeceğim, Thrasymakhos. Sen şu an umarım ki ciddisindir ve bizimle eğlenmiyorsundur.”</p>
				<p class="normal1">“Ciddiyim veya değilim, buna ne bakıyorsun? Sen işine baksana. Senin işin benim söylediğimi çürütmek.”</p>
				<p class="normal1"><span class="idebold">[b]</span> “Doğru ya, bana ne,” dedim. “Fakat, aynı netlikte şuna da cevap ver bakalım: Adil biri sence başka bir adil kişinin karşısında, ondan daha avantajlı olmak ister mi?”</p>
				<p class="normal1">“Hayır, asla böyle bir şey yapmaz. Öyle olsaydı, kibar ve saf yürekli bir insan olmaktan çıkardı.” 
				</p>
				<p class="normal1">“Ya da belki bir başkasının adil, haklı davranışından kendine bir çıkar sağlamak ister miydi?”</p>
				<p class="normal1">“Bunu da istemezdi.”</p>
				<p class="normal1">“Peki, haksızlık yapana göre, ondan daha önde olmak ister miydi ya da böyle bir şeyi doğru bulur muydu?”</p>
				<p class="normal1">“Böyle bir şeyi doğru bulurdu, ondan daha önde olmayı arzu ederdi, ama bunu yapamazdı!”</p>
				<p class="normal1">“Yapardı, yapmazdı, bunu sormuyorum; arzu eder miydi, etmez miydi? Adil kişinin başka adil bir kimseden daha fazla çıkar sahibi olmayı arzu etmeyip 
				<span class="idebold">[c]</span> bunu şiddetle istemezken, haksız, adillikten uzak kimseden üstün olmayı arzu edip etmeyeceğini soruyorum.”</p>
				<p class="normal1">“Kesinlikle ederdi.”</p>
				<p class="normal1">“Peki öteki adaletsiz kişinin durumu nedir? Adil kişinin ve haklı davranışın karşısında, bu durumdan herhangi bir çıkar sağlamak istemeyecek midir?”</p>
				<p class="normal1">“Tabii ki isteyecektir. Adil olmayan kimse herkesten daha fazlasını ister.”</p>
				<p class="normal1">“Demek haksızlık yapan, başka bir haksızdan daha fazlasını elde etmek için ve onun yaptığından daha fazlasını yapmak için uğraşır durur, değil mi?”</p>
				<p class="normal1">“Doğru!”</p>
				<p class="normal1"><span class="idebold">21.</span> “Öyleyse şunu tespit edelim,” dedim, “adil kimse, kendisi gibi olanların karşısında değil de sadece adil olmayanların karşısında, onlardan üstün, avantajlı olmayı isterken, adil olmayan kimse için her ikisi de aynıdır.”<sup class="calibre2"><a href="001-672Devlet_split_018.html#footnote-200-32" id="footnote-200-32-backlink" name="footnote-200-32-backlink">[32]</a></sup></p>
				<p class="normal1"><span class="idebold">[d]</span> “Bundan başka bir söz, durumu bu kadar iyi özetleyemezdi.”</p>
				<p class="normal1">“Adaletsiz adam hem iyi hem de mantıklı bir insandır; doğru adamsa bu özelliklerin hiçbirine sahip değildir, öyle değil mi?”</p>
				<p class="normal1">“Bunu da iyi söyledin,” dedi.</p>
				<p class="normal1">“Demek ki adil olmayan, aklı başında ve iyi adama benzer de ötekisi, hiçbirine benzemez, değil mi?”</p>
				<p class="normal1">“Tabii ki, bunda şaşacak ne var! Aynı nitelikleri paylaşanlar birbirlerine benzer, paylaşmayanlar da benzemez.”</p>
				<p class="normal1">“Öyleyse herkes, benzediği kimse gibidir.”</p>
				<p class="normal1">“Şüphesiz.”</p>
				<p class="normal1">“Peki, Thrasymakhos, müzikal ve müzikal olmayan kimselerden söz ettindi, öyle değil mi?”</p>
				<p class="normal1"><span class="idebold">[e]</span> “Evet.” </p>
				<p class="normal1">“Peki hangisine ‘akıllı, işinden anlayan’ dersin?”</p>
				<p class="normal1">“Tabii ki müzikal (yeteneği) olana bu işten anlar derim.”</p>
				<p class="normal1">“Peki bir insan anladığı şey konusunda becerikli, anlamadığında da beceriksiz, yeteneksizdir, değil mi?”</p>
				<p class="normal1">“Evet.”</p>
				<p class="normal1">“Aynı şey hekimlik için de geçerlidir, öyle değil mi?”</p>
				<p class="normal1">“Öyle.”</p>
				<p class="normal1">“Peki, benim eşsiz dostum, sence bir müzisyen enstrümanını akort ederken, onun tellerini germede veya gevşetmede bir başka müzisyenin önüne geçmek, ondan daha üstün bir konumda olmak ister mi?”</p>
				<p class="normal1">“Zannetmiyorum bunu isteyeceğini.”</p>
				<p class="normal1">“Fakat, müzisyen olmayan birini geçmek ister, değil mi?”</p>
				<p class="normal1">“İster tabii ki.”</p>
				<p class="normal1"><span class="idebold">[350a]</span> “Peki ya hekim için ne demeli? Bir hekim, hastaya şunu yiyeceksin, bunu içeceksin diye ilaç listesi yazarken, başka bir hekimi geçmek ister mi?”</p>
				<p class="normal1">“İstemez, tabii ki.”</p>
				<p class="normal1">“Acemi, çırak bir hekimi peki?”</p>
				<p class="normal1">“İster.”</p>
				<p class="normal1">“Şimdi, uzmanlık bilgisi ile bir işi sırf sevdiğinden acemice yapan ilişkisine bir bakalım. Sence uzman insan, başka bir uzmandan, işinin ehli kimseden daha fazla söz sahibi olmak veya onun yaptıklarından daha fazlasını yapmak mı ister, yoksa onun yaptıkları kadarını yapmak mı?”</p>
				<p class="normal1">“Evet, öyle yapar.”</p>
				<p class="normal1">“Peki ya bilgisiz acemi insan? O hem bilgisiz acemi insanı hem de bilgili, işinin ehli insanı geçmek ister, değil mi?”</p>
				<p class="normal1"><span class="idebold">[b]</span> “Belki.”</p>
				<p class="normal1">“Peki bilgili, işinin ehli kişi aynı zamanda o işten anlayan kişi değil midir?”</p>
				<p class="normal1">“Evet.”</p>
				<p class="normal1">“İşten anlayan, akıllı, kavrayışlı olan kimse değil midir?”</p>
				<p class="normal1">“Evet.”</p>
				<p class="normal1">“Akıllı, kavrayışlı olan becerikli değil midir? O zaman, kendine benzeyenden değil, kendine benzemeyenden önde olmak, onu geçmek ister, değil mi?” 
				</p>
				<p class="normal1">“Öyle gözüküyor.”</p>
				<p class="normal1">“Öte yandan, kötü ve kavrayışsız, beceriksiz olan insan, hem kendi benzerlerinden hem de diğerlerinden daha üstün, avantajlı olmak isteyecektir?”</p>
				<p class="normal1">“Evet.”</p>
				<p class="normal1">“Peki, Thrasymakhos, şu bahsettiğimiz adil olmayan adam hem kendisine benzeyenleri hem de diğerlerini geçmek isterdi. Sen, bu düşünceyi onaylamıştın, yanılmıyorsam. Öyle değil mi?”</p>
				<p class="normal1">“Evet, onaylamıştım.”</p>
				<p class="normal1"><span class="idebold">[c]</span> “Öte yandan, sana göre adil, hakkaniyetli kişi kendine benzeyenin değil, kendine benzemeyenin önüne geçmek isteyen insandı, değil mi?”</p>
				<p class="normal1">“Evet.”</p>
				<p class="normal1">“O zaman adil kişi, becerikli, kavrayışlı, işinin ehli olana benzemiş oluyor, haksız davranan ise bunun tersi.” 
				</p>
				<p class="normal1">“Söylediklerimizden bu çıkıyor.”</p>
				<p class="normal1">“Peki biz şu konuda anlaşmıştık: Her bir kimse aynısı olduğu (benzediği) kişi gibidir.”</p>
				<p class="normal1">“Evet, öyle demiştik.”</p>
				<p class="normal1">“O zaman adil kişi, becerikli, kavrayışlı oluyor, haksız kişi ise, beceriksiz, kavrayışsız olmuyor mu?”</p>
				<p class="normal1"><span class="idebold">22.</span> Thrasymakhos, bu söylediklerimi zor da olsa, 
				<span class="idebold">[d]</span> anlattığımdan çok daha isteksizce de olsa sonunda kabul etti. Sıcak bir yaz günüydü ve Thrasymakhos’un yüzünden damla damla ter akıyordu. İşte o anda şimdiye kadar hiç görmediğim bir şeyi, onun yüzünün kızardığını gördüm. Adilliğin bir beceriklilik (erdem), akıllılık ve kavrayışlılık, haksızlığın ise bunların tersi olduğu konusunda anlaştıktan sonra ona şöyle dedim:</p>
				<p class="normal1">“Peki Thrasymakhos, bu konuyu hallettik. Ama adaletsizliğin, kişi için bir güç ve kudret kaynağı olduğunu söylemiştik, hatırlıyorsun, değil mi?”</p>
				<p class="normal1">“Evet, hatırlıyorum,” dedi. “Fakat, söylediklerine katıldığımı veya sana verecek hiçbir cevabım olmadığını düşünme. Biliyorum ki sana cevap vermeye kalksam, beni nutuk çekmekle suçlayacaksın. 
				<span class="idebold">[e]</span> İlla da cevap vermemi istiyorsan, o zaman bırak konuşayım, yok eğer soru sormaya devam etmek istiyorsan, ben de her dediğinin onaylanmasını bekleyen yaşlı nineleri dinler gibi ‘Ya, ne demezsin’, ‘Çok haklısın’, ‘Elbette’ der, kafa sallar dururum.”</p>
				<p class="normal1">“Yani gerçek fikirlerine zarar vermiş olmuyor musun böyle yaparak?”</p>
				<p class="normal1">“Ne yapayım? Beni konuşturmuyorsun ki! Ben de dilediğin gibi davranıyorum. Daha senin için ne yapmamı istersin?”</p>
				<p class="normal1">“Başka ne isteyeyim. Sen nasıl davranmak istiyorsan öyle davran. Ben sorularıma devam edeceğim.”</p>
				<p class="normal1">“Et bakalım.”</p>
				<p class="normal1">“İncelemeyi kusursuz sürdürebilmek için sana başta sorduğum soruyu tekrarlamak istiyorum: 
				<span class="idebold">[351a]</span> Adalet, adaletsizlik ile nasıl bir ilişki sunar? Çünkü adaletsizliğin adalet karşısında ona göre üstün ve daha kudretli olduğu iddiası vardı! Şayet adalet akıllılık ve becerikli olmak da demekse, onun adaletsizlik karşısındaki üstünlüğünü ortaya çıkarmak çok kolay olacaktır, çünkü adaletsizlik bilgisizliktir (demiştik). Bunu kimse gözardı edemez herhalde. Ama meseleyi bu kadar çabuk ve basit halletmek istemiyorum sevgili Thrasymakhos ve az çok şöyle bir yol izlemek istiyorum:
				<span class="idebold">[b]</span> Diyorsun ki, bir devlet haksız, adaletsiz olabilir ve başka devletleri bütün hukuku, hakkı çiğneyerek boyunduruk altına almaya çalışabilir; bunu gerçekleştirebilir de ve birçok devleti boyunduruk altında tutar.” 
				</p>
				<p class="normal1">“Evet. Hatta diyebilirim ki en iyi ve haksızlığı en uçtaki devlet işte bu eğilimlere sahip devlettir.”</p>
				<p class="normal1">“Böyle düşündüğünü biliyorum. Fakat, benim asıl öğrenmek istediğim böyle bir devletin bu üstünlüğünü hiçbir şekilde adalete başvurmadan sürdürüp sürdüremeyeceği.”</p>
				<p class="normal1"><span class="idebold">[c]</span> “Senin dediğin gibi adillik akıllılık ise, adalete başvurmak zorundadır; fakat, benim dediğim gibi ise, sadece haksızlıkla işi yürütebilir.”</p>
				<p class="normal1">“Bakıyorum da Thrasymakhos, sadece ‘evet’, ‘hayır’ demekle kalmıyorsun, harika cevaplar da veriyorsun. Hoşuma gitti bu.”</p>
				<p class="normal1">“Senin hatırın için yapıyorum bunu.”</p>
				<p class="normal1"><span class="idebold">23.</span> “Çok güzel,” dedim. “Fakat, şimdi bana bir iyilik daha yap ve cevap ver: Birlikte haksız bir eylem yapmayı amaçlayan bir devlet, bir ordu, haydutlar, hırsızlar ya da başka bir güruh, birbirlerine haksızlık ederlerse (ortak hedeflerinde) başarılı olabilirler mi?”</p>
				<p class="normal1"><span class="idebold">[d]</span> “Olamazlar.”</p>
				<p class="normal1">“Ya, birbirlerine zarar vermekten kaçınıp, yasalara uygun, adil ve haklı davranmayı seçerlerse, daha başarılı olabilirler, değil mi?”</p>
				<p class="normal1">“Evet.”</p>
				<p class="normal1">“Çünkü, adaletsizlik insanlar arasında ayrım, kin ve kavga yaratır; tersi ise insanlar arasında birlik ve dostluk yaratır. Öyle değil mi Thrasymakhos?”</p>
				<p class="normal1">“Hadi, öyle olsun. Seninle kavga etmek istemem.”</p>
				<p class="normal1">“Sağ ol, sevgili dostum, ama şuna da cevap ver: Adaletsizliğin işi, bulunduğu her yerde ikilik yaratmaksa, özgürler ile köleler arasına nifak ve nefret sokacak ve birlikte çalışmalarını engelleyecektir, değil mi?”</p>
				<p class="normal1"><span class="idebold">[e]</span> “Kesinlikle engeller.”</p>
				<p class="normal1">“Hatta, haksızlar iki kişi olsalar, bu, onların birbirleriyle kavga etmelerine ve hem birbirlerine hem de adil olanlara düşman olmalarına neden olur. Öyle değil mi?”</p>
				<p class="normal1">“Öyle.” </p>
				<p class="normal1">“Peki, adaletsizlik tek bir kişi ile sınırlanmış, sadece onu sarmış olsa, niteliğini gene de korur, öyle değil mi?”</p>
				<p class="normal1">“Hadi diyelim ki korudu!”</p>
				<p class="normal1">“Öyleyse, besbelli ki bu adaletsizlik (hiçbir durumda, değişmeyen) devleti, aileyi, orduyu veya herhangi bir tek topluluğu ele geçirdiğinde, topluluğun içine nifak tohumları ekerek, onu bölüp parçalıyor ve bunları birlikte hareket edemez hale getiriyor. Bu şekilde de hem kendisine, hem kendisinin karşısında olanlara ve 
				<span class="idebold">[352a] </span>özellikle de bütün adil insanlara düşman oluyor. Öyle değil mi?”</p>
				<p class="normal1">“Öyle kesinlikle.”</p>
				<p class="normal1">“Peki adaletsizlik tek bir kişiye musallat olup (onun karakterini yönlendirdiğinde) aynı derecede kötü etkilere sahip değil midir? Önce insanın kendisiyle uyumuna zarar vererek onu iş göremez hale getirir, sonra da onu kendisine ve doğruya düşman hale getirir. Buna katılır mısın, Thrasymakhos?”</p>
				<p class="normal1">“Katılırım.”</p>
				<p class="normal1">“Peki, ama sevgili dostum, tanrılar adildir değil mi?”</p>
				<p class="normal1"><span class="idebold">[b]</span> “Öylelerdir, diyelim.”</p>
				<p class="normal1">“Öyleyse, tanrılar da haksızlıktan nefret edecek, adaletin dostu olacaktır, değil mi?”</p>
				<p class="normal1">“Konuş, sen konuş canının istediği gibi. Sana karşı çıkıp da buradakileri incitmek istemem.”</p>
				<p class="normal1">“Peki, öyleyse geri kalan ‘yemeğimin’ de tadını çıkarttır bana ve şu ana kadar verdiğin gibi cevap ver bana. Yani adillerin, daha akıllı, becerikli ve işinin ehli, azimli olduklarını, ötekilerin ise, birlikte bile hiçbir şeyi başaramayacaklarını söyle; 
				<span class="idebold">[c]</span> gerçi haksızlık yapanların da birlikte büyük bir şeyler başardıklarını söyler dururuz bazen, ama tamamen yanılıyoruz bunu söylerken; çünkü onlar zaten bütünüyle haksızlıktan yana olsalardı, omuz omuza bir iş yapamazlardı. Belli ki onlarda kurbanlarına verdikleri zararları birbirlerine vermekten onları alıkoyan ve bir arada hareket etmelerini sağlayan tek tük adalet kalıntıları var. Bunlar yapmak istedikleri işlerde haksızlığa kısmen bel bağlamış insanlardır; çünkü tamamen sapmış insanlar, zaten bir iş yapma yeteneğinden büsbütün yoksundurlar. 
				<span class="idebold">[d]</span> Ben bu konuyu böyle anlıyorum, senin başta iddia ettiğin gibi değil. Öte yandan, adil insanların daha iyi ve daha mutlu bir hayat geçirip geçirmediği meselesine gelince, bu apayrı bir sayfanın konusudur, bu soru’nun cevabını daha sonra veririz demiştik, hatırlıyorsan. Şimdi bunun cevabını vermeye çalışalım. Şimdiye kadar söylediklerimize dayanarak iddia ediyorum ki adil kişi ötekinden daha iyi ve mutlu yaşar. Yine de bu işi daha da derinlemesine çözümlemeye çalışalım; çünkü buna vereceğimiz cevap insanın yaşama kuralının ne olması gerektiği sorusunun üzerindeki sis perdesini de kaldıracak.”</p>
				<p class="normal1">“Devam et o zaman.”</p>
				<p class="normal1">“Bir soru sorarak devam etmek istiyorum: Sence atın bir görevi, bir işlevi var mıdır?”</p>
				<p class="normal1"><span class="idebold">[e]</span> “Vardır, tabii ki.”</p>
				<p class="normal1">“Peki, bir atın veya başka bir şeyin özel görevi<sup class="calibre2"><a href="001-672Devlet_split_018.html#footnote-200-33" id="footnote-200-33-backlink" name="footnote-200-33-backlink">[33]</a></sup> dediğimizde ne anlıyoruz? Eğer bir iş sadece birisi tarafından ya da en iyi o kişi tarafından yerine getiriliyorsa, bu işe o kişinin görevidir, demez miyiz?”</p>
				<p class="normal1">“Anlamadım,” dedi.</p>
				<p class="normal1">“Anlatayım: Gözlerinden başka bir şey, görmeni sağlayabilir mi?”</p>
				<p class="normal1">“Sağlayamaz.”</p>
				<p class="normal1">“Kulaklarından başka bir şeyle işitebilir misin?”</p>
				<p class="normal1">“İşitemem tabii.”</p>
				<p class="normal1">“O zaman bu organlarımızın görevleri bunlardır değil mi? Gözün görevi görmek, kulağın görevi de işitmek.”</p>
				<p class="normal1">“Evet, öyle denilebilir.”</p>
				<p class="normal1"><span class="idebold">[353a]</span> “Ama bir asma dalını bir kılıçla, kamayla ya da basit bir bıçakla vb. budayabiliriz, değil mi?”</p>
				<p class="normal1">“Elbette.”</p>
				<p class="normal1">“Ama hiçbiri bu iş için yapılmış bağ bıçağı kadar iyi iş görmez değil mi?”</p>
				<p class="normal1">“Haklısın.”</p>
				<p class="normal1">“Öyleyse bağ bıçağının görevinin asma dalı kesmek olduğunu söyleyemez miyiz?”</p>
				<p class="normal1">“Söyleyebiliriz, elbette!” </p>
				<p class="normal1"><span class="idebold">24.</span> “O zaman, biraz önce özel görevin yalnızca veya en iyi şekilde, o işin yapılmasına imkân veren şeyin içinde yattığını anlıyorsun değil mi?”</p>
				<p class="normal1"><span class="idebold">[b]</span> “Ne demek istediğini anladım,” dedi ve söylediklerime katıldığını söyledi.</p>
				<p class="normal1">“Çok güzel. Peki sence de kendine özgü görevi olan her şey, aynı zamanda zorunlu olarak bu iş için gerekli beceri ve yeteneğe de sahip değil midir? Mesela yeniden sorayım: Gözlerin bir görevi vardır, değil mi?”</p>
				<p class="normal1">“Vardır, tabii.”</p>
				<p class="normal1">“O zaman görme konusunda özel bir yetileri vardır, değil mi?”</p>
				<p class="normal1">“Vardır.” </p>
				<p class="normal1">“O zaman kulak da belli bir yetiye sahiptir değil mi?”</p>
				<p class="normal1">“Haklısın.”</p>
				<p class="normal1">“Kendine özgü görevi olan her şey için bu böyle, değil mi?”</p>
				<p class="normal1">“Evet, böyle.”</p>
				<p class="normal1">“Peki gözler görme yetisine sahip olmasaydı da 
				<span class="idebold">[c]</span> onun yerine bir yetersizlik sergileselerdi, yine de görevini yerine getirebilir miydi?”</p>
				<p class="normal1">“Böyle bir şey nasıl olsun ki? Gözlerin kör olup da görememesi durumunu mu kastediyorsun?”</p>
				<p class="normal1">“Önemli olan onlardaki yetinin ne olduğu sorunu değil. Sorduğum şey daha genel: Her şey kendine özgü görevini yine kendine özgü yeteneği sayesinde hakkıyla yerine getirirken, buna sahip değilse, görevini istenmeyen bir şekilde yerine getirir mi, onu soruyorum.”</p>
				<p class="normal1">“Dediğin gibi olur elbette.”</p>
				<p class="normal1">“Örneğin kulaklar da kendine özgü işitme yetisini kaybettiklerinde görevlerini yapamazlar, değil mi?”</p>
				<p class="normal1">“Haklısın.”</p>
				<p class="normal1"><span class="idebold">[d]</span> “Ve aynı ilke bütün diğer şeyler için de geçerlidir. Buna ne dersin?”</p>
				<p class="normal1">“Sanırım.”</p>
				<p class="normal1">“Peki, şunu bir düşün: Ruhun da başka hiçbir şeyin yerine getiremeyeceği, sadece onunla gerçekleştirebileceği kendine özgü bir görevi yok mudur? Mesela, gözetmek, yönetmek ve danışmanlık yapmak vb. ruhun kendine özgü görevleri değil midir? Bu görevleri ruhtan başka bir varlığa atfedip onun görevleri olarak ilan edemeyiz, değil mi?”</p>
				<p class="normal1">“Evet, başka hiçbir şeye mal edilemez bu görevler.”</p>
				<p class="normal1">“Peki yaşamak da ruhun görevleri arasında sayılamaz mı?”</p>
				<p class="normal1">“Kesinlikle.”</p>
				<p class="normal1">“O zaman ruhun da kendine özgü bir yeteneği olduğunu söyleyebiliriz.”</p>
				<p class="normal1">“Evet, söyleyebiliriz.”</p>
				<p class="normal1"><span class="idebold">[e]</span> “Ve o da böyle bir yetenekten yoksun kaldığında, sevgili Thrasymakhos, görevini yerine iyi getirebilir mi, yoksa bu imkânsız mıdır?”</p>
				<p class="normal1">“Evet, haklısın.”</p>
				<p class="normal1">“O zaman kötü bir ruh, kötü bir yönetici ve bakıcı, iyi bir ruh da iyi bir yönetici olur, değil mi?”</p>
				<p class="normal1">“Evet, böyle olmak durumunda.”</p>
				<p class="normal1">“Adilliğin, (hakseverliğin, dürüstlüğün) ruhun becerisi ve yeteneğini oluştururken tersinin, onun yetenekten yoksunluğunun belirtisi, onun zafiyeti olduğu konusunda anlaşmıştık, değil mi?”</p>
				<p class="normal1">“Evet, anlaşmıştık.”</p>
				<p class="normal1">“O halde, adil, haksever bir ruhun yapıp ettikleri iyidir; haksızlıktan yana olansa kötü yaşar.”<sup class="calibre2"><a href="001-672Devlet_split_018.html#footnote-200-34" id="footnote-200-34-backlink" name="footnote-200-34-backlink">[34]</a></sup></p>
				<p class="normal1">“Söylediklerinden bu çıkıyor.”</p>
				<p class="normal1"><span class="idebold">[354a]</span> “Ve iyi yaşayan mutlu ve ahlaklı olurken, kötü yaşayan için bu durum tam tersidir, değil mi?”</p>
				<p class="normal1">“Evet, kesinlikle.”</p>
				<p class="normal1">“O zaman, adil, haklılıktan yana insan mutlu, ötekisi ise değildir.”</p>
				<p class="normal1">“Öyle olsun, bakalım.”</p>
				<p class="normal1">“Fakat, mutsuz bir hayat değil, mutlu bir hayat yarar sağlar, değil mi?”</p>
				<p class="normal1">“Tabii ki.” </p>
				<p class="normal1">“Buradan şu çıkıyor ki sevgili dostum Thrasymakhos, adaletsiz olmak adil olmaktan asla daha yarar getirici olamaz.”</p>
				<p class="normal1">“Haydi, varsın bu senin (Trakya tanrıçası) Bendis bayramındaki şölenin olsun, Sokrates.” 
				</p>
				<p class="normal1">“Bu şöleni sana borçluyum, sevgili dostum,” dedim. “Çünkü öfken geçti ve şimdi bana karşı daha yumuşak davranıyorsun. Fakat yine de tam tadını çıkaramadım bu durumun. Ama bu senin değil benim hatam. 
				<span class="idebold">[b]</span> Önüne konan yemeklerden birini bırakıp öbürüne saldıran ve sonuçta da hiçbirinin tadını tam olarak alamayan aç gözlü oburlar gibi daha başta aradığımız şeyi, adaletin özünü (mahiyetini) bulmadan, daldan dala atlayıp, adaletin, kötülük ve bilgisizlik mi, yoksa bilgi, beceri, gayret, erdem mi olduğunu cevaplamaya çalıştım ve ardından adaletsizlik adaletli olmaktan çok daha yarar sağlayıcıdır, denince, bu soruya yönelmemi engelleme fırsatı vermedim ve bütün tartışmamız sonucunda yine 
				<span class="idebold">[c]</span> ben, aslında hiçbir şey bilmediğimi anlamış oldum. Çünkü adaletin özünün ne olduğunu bilemedikten sonra, onun bir yetenek, beceri (erdem) olup olmadığını, ona sahip olanın mutlu olup olmadığını nasıl bilebilirim ki?”<sup class="calibre2"><a href="001-672Devlet_split_018.html#footnote-200-35" id="footnote-200-35-backlink" name="footnote-200-35-backlink">[35]</a></sup></p>

				</body>
</html>