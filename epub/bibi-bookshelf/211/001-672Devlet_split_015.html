<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_11">DOKUZUNCU KİTAP 
					</h1>
					<p class="normal1"><span class="idebold">1. [571a]</span> “Şimdi geriye şu tiran<sup class="calibre2"><a href="001-672Devlet_split_019.html#footnote-200-335" id="footnote-200-335-backlink" name="footnote-200-335-backlink">[335]</a></sup> insanın kendisini,” diye tekrar söze girdim, “onun demokratik (insandan) doğuşunu, karakterini ve hayatını, mutlu mu değil mi, bunu incelemek kaldı.”</p>
					<p class="normal1">“Evet, bu görev hâlâ bekliyor!” dedi Adeimantos.</p>
					<p class="normal1">“Biliyor musun hâlâ neyin eksikliğini hissediyorum?”</p>
					<p class="normal1">“Neyin?”</p>
					<p class="normal1">“Dürtülerin türünü ve sayısını henüz yeterince tartışmadık; bu eksiklik sürdükçe, incelememizin anlaşılırlığının en önemli ayağı kısa kalacaktır!”</p>
					<p class="normal1"><span class="idebold">[b]</span> “Peki artık çok geç değil mi bunun için?”</p>
					<p class="normal1">“Kesinlikle değil! Dürtülerin nesini göz önüne almak istediğimi şöyle bir düşün! Şunları kast ediyorum: Gereksiz hazlar, zevkler ve dürtüler içinde birkaçı, sanırım örflere, âdetlere ve düzene ters düşüyorlar; insan bunları doğuştan getiriyor.<sup class="calibre2"><a href="001-672Devlet_split_019.html#footnote-200-336" id="footnote-200-336-backlink" name="footnote-200-336-backlink">[336]</a></sup> Ancak yasalar ve insanın iyi dürtüleri akıl ile işbirliği yapıp bu (kötü) dürtüleri denetim altına alırlarsa, bunlar, kimi insanların yakasını tamamen bırakırlar ya da geriye çok az zayıf (dürtü) kalır; ancak gene kimi kimselerde bunlar çok daha güçlü ve sayıca fazladırlar.”</p>
					<p class="normal1"><span class="idebold">[c]</span> “Hangilerini kastediyorsun?”</p>
					<p class="normal1">“Öteki, mantıklı, sakin bölümün hâkimi olan ruh bölümü uykudayken, rüyada ayaklananları; hayvansı ve esrik, tıka basa doymuş bölüm yerinden kalkar, uykuyu şöyle bir üzerinden atar, oradan uzaklaşıp hazlarının tadını çıkarmak ister. Böyle duygular içinde, bildiğin gibi, mantıktan, akıldan ve utançtan tamamen kurtulmuş ve serbest kalmışçasına her şeyi göze alır. Hiç tereddüt etmeden kendi öz annesi ile ya da başka herhangi bir insan ile, tanrı ve hayvan ile ilişkiye girmeye çalışır; 
					<span class="idebold">[d]</span> her türlü akraba ilişkisi suçunu (ensesti) işler ve hiçbir doyumdan kendini men etmez: Kısacası hiçbir delilikten ve utanç verici davranıştan korkup geri durmaz.”</p>
					<p class="normal1">“Çok haklısın!”</p>
					<p class="normal1">“Oysa iç dünyasında (ruhen) sağlıklı ve mantıklı biri olarak ve aklını harekete geçirdikten, onu iyi düşüncelerle besleyip kendine iyice geldikten, aklını başına topladıktan sonra yatmaya gitmek ise bambaşka bir şeydir.<sup class="calibre2"><a href="001-672Devlet_split_019.html#footnote-200-337" id="footnote-200-337-backlink" name="footnote-200-337-backlink">[337]</a></sup> Bu durumda, uyuyabilsin ve iyi yanı haz ve acıyla kargaşaya sürüklenmesin, dolayısıyla da kendi başına, düşüncelerle baş başa kalsın, hâlâ anlayamadığı (kimi) geçmişe, şimdiye ya da geleceğe ait bilgiler üzerinde kafa yorsun diye ruhunun o arzu eden yanını 
					<span class="idebold">[e]</span> ne aç bırakmış ne de aşırı beslemiş, 
					<span class="idebold">[572a]</span> ayrıca ruhun o atılgan, öfkeli, çabuk kızan yanını sakinleştirmiş, canını, başkalarına duyduğu öfkelerle sıkmaksızın dinlenmeye çekilip (yatağına) uzanmıştır; yani dürtüleri ve öfkeyi uyuşturmuş ve sadece, içinde aklın konukladığı üçüncü bölümü harekete geçirmiştir: İşte bütün bunlardan sonra dinlenmiş olacağından, bu durumda hakikati (gerçeği) muhakkak ki kavrayacaktır ve rüyalarının çehreleri (görüntüleri) örf, âdet ve yasaya çok az aykırı olacaktır.”</p>
					<p class="normal1"><span class="idebold">[b]</span> “Düşüncene tamamen katılıyorum.”</p>
					<p class="normal1">“Konuşmamızdan fazla uzaklara sürüklendik. Bilmek istediğimiz ise sadece şu: Her insanın içinde anarşist, vahşi ve ürkütücü bir dürtü türü yaşar; hatta gayet düzenli, doğru dürüst biri gibi görünen aramızdaki kimselerin içinde de. İşte bu yan, kendini ancak rüyalarda gösterir. Düşün bakalım haklı mıyım ve buna katılıyor musun?”</p>
					<p class="normal1">“Kesinlikle!”</p>
					<p class="normal1"><span class="idebold">2.</span> “Özelliklerini belirlediğimiz şu demokratik insanı hatırla. 
					<span class="idebold">[c]</span> Küçüklüğünden itibaren, sadece para biriktirme dürtüsüne değer veren, öteki gereksiz, sadece oyuna (eğlenceye) ve içkiye yönelik dürtüleri hor gören tutumlu bir babanın elinde büyütülmüştü.” 
					</p>
					<p class="normal1">“Evet!” diye cevap verdi Adeimantos.</p>
					<p class="normal1">“(Bu çocuk) ileride, tasvir ettiğimiz şu dürtülerle dolup taşan insanlar ile bir araya geldiğinde, babasının eli sıkılığına duyduğu nefretten ötürü, her türlü atılganlığın, gözüpekliğin, haddini bilmezliğin (temsilcisi), bu insanların hayatının içine balıklama atlayacaktı. Ancak karakteri onu baştan çıkartanlardan daha iyi olduğu için, her iki yana da çekildikten sonra 
					<span class="idebold">[d]</span> ortada, her iki yaşama tarzının arasında bir hayat yolu bulmayı başarıyordu; ölçülü olduğuna kanaat getirdiği şekliyle, her tür (hayatın) tadını çıkartıyor ve özgür birine yakışır, yasalara aykırı olmayan bir hayat sürüyordu: İşte oligarşik insandan demokratik bir insan (karakter) böyle doğuyordu.”</p>
					<p class="normal1">“Böyle bir insan hakkında görüşlerimiz bunlardı.”</p>
					<p class="normal1">“Şimdi varsay ki, bu kişi yaşlandı ve babasının (kendisinin) yaşama tarzına göre yetiştirilen genç bir oğlu var.”</p>
					<p class="normal1">“Peki öyle varsayıyorum!”</p>
					<p class="normal1">“Ve farzet ki o da aynen babasının yaşadıklarını yaşıyor, 
					<span class="idebold">[e]</span> onu her türlü utanç verici eylemin ve davranışın içine sürüklüyorlar, ama baştan çıkartıcılar bu yaptıklarına özgürlük (serbestlik) diyorlar; (sözünü ettiğimiz) ortadaki (ölçülü) dürtüler konusunda babası ve öteki akrabaları (yakınları) yardım ederlerken, baştan çıkartıcılar rakip yanı oluşturuyorlar. Bu kötü büyücüler ve tiran yetiştiriciler, genci başka türlü büyüleyemeyeceklerini (cezbedemeyeceklerini) düşününce, bütün hile ve hünerlerini kullanıp onun içine bir tutku –çürümüş ve bütün iyi değerleri har vurup harman savuran dürtülerin liderini, kanatlı, kudretli (dev) bir eşek arısını (otlakçıyı)– sokuyorlar. 
					<span class="idebold">[573a] </span>Bu tür insanların tutkuları bundan başka bir şey mi sence de?”</p>
					<p class="normal1">“Kesinlikle değil!”</p>
					<p class="normal1">“Şimdi bu tutkunun etrafına; ziyafetlerin, şölenlerin füme (yoluyla yapılmış) yiyecekleri, kokular (parfüm ve yağlar), taç çelenkleri, şaraplar, taşkın zevk ve hazlar toplanıp onu besleyip çoğaltır ve bu eşek arısına özlemin iğnesini batırırlarsa,<sup class="calibre2"><a href="001-672Devlet_split_019.html#footnote-200-338" id="footnote-200-338-backlink" name="footnote-200-338-backlink">[338]</a></sup> ruhun bu demagoğu, (tutku) çılgınlığın dürtülerinden bir muhafız oluşturur ve etrafta dolaşmaya başlar 
					<span class="idebold">[b]</span> ve kendisinde hâlâ kalmış dürüst, hatta saygıdeğer dürtü ve düşünce (kalıntısına) rastlarsa, onları ya öldürür ya kendi içinden kovup atar; sonunda bütün aklı başında davranışları tamamen temizler ve sürükleyip getirdiği delilikle kendini ağzına kadar doldurur.” 
					</p>
					<p class="normal1">“Tiran bir insanın ortaya çıkışını eksiksiz tasvir ettin!”</p>
					<p class="normal1">“Peki zaten oldum olası bu tutku, Eros, bir tiran değil mi?”</p>
					<p class="normal1"><span class="idebold">[c]</span> “Muhakkak öyle!”</p>
					<p class="normal1">“Çıldırmış, delirmiş kimse de insanlar hatta tanrılar üzerinde hâkimiyet kurmayı umar ve buna uğraşır, öyle değil mi?”</p>
					<p class="normal1">“Kesinlikle!”</p>
					<p class="normal1">“Sevgili dostum, bir kimse, doğuştan getirdiği verilerle ya da yaşama tarzıyla veya her ikisiyle birlikte (bunların etkisiyle) ayyaş, şehvet düşkünü ve deli olmuşsa, tiran bir adam olmaya doğru yol almaz mı?”</p>
					<p class="normal1">“Aynen öyle olur!”</p>
					<p class="normal1"><span class="idebold">3.</span> “İşte bu, öyle sanıyorum ki, tiran bir insanın gelişiminin seyrini yansıtmaktadır. İyi de nasıl yaşar o?”</p>
					<p class="normal1"><span class="idebold">[d]</span> “Bunu da bana sen söyleyeceksin, oyunda kullanılan o cümlenin söylediği gibi,” diye cevap verdi Adeimantos.</p>
					<p class="normal1">“İyi, peki; sanırım yüreklerinde Eros’un tiran olarak yerleşmiş olduğu ve bütün ruhu yönettiği insanların hayatı, bayramlar ve geçit törenlerinden, ziyafetlerden ve kadın arkadaşlardan geçilmez.”</p>
					<p class="normal1">“Mecburen öyle olur!”</p>
					<p class="normal1">“Ve çok sayıda güçlü tutku onun içinde kabarır durur; gece gündüz demeden ve (bu insandan) çok şey talep ederler.”</p>
					<p class="normal1">“Doğru. Hem de çok çok şey!”</p>
					<p class="normal1">“Varsa, gelirleri, hızla erir!”</p>
					<p class="normal1">“Elbette!”</p>
					<p class="normal1"><span class="idebold">[e]</span> “Sonra borca batıp yaşamaya başlar ve sıra mala mülke el atmaya gelir!”</p>
					<p class="normal1">“Muhakkak!”</p>
					<p class="normal1">“Ve elde avuçta bir şey kalmayınca, (içine) yuva kurmuş çok sayıdaki o arsız, küstah dürtüler gecikmeden kükremeye başlarlar; insanlar ise, başka tutkuların batırdığı iğnelerle, özellikle de, kendisi dışındaki herkesi ve muhafızını yönlendirip duran Eros tarafından dürtüklenip sürükleniyormuşçasına, çılgınlar gibi ortalıkta dolanmaya, hileyle ya da zorla kendisinden alabilecekleri bir şeyleri olan kimseler var mı diye bakınmaya başlarlar.”</p>
					<p class="normal1"><span class="idebold">[574a]</span> “Kaçınılmaz bir şey bu!”</p>
					<p class="normal1">“Bunlar mecburen her yerde haydutluk, hırsızlık yapmak zorunda kalırlar ya da (bunu yapamadıkları durumda) şiddetli acılar ve işkencelere teslim olmaktan kurtulamazlar.”</p>
					<p class="normal1">“Mecburen!”</p>
					<p class="normal1">“İnsanın (ruhuna sonradan) katılmış haz dürtülerinin öncekileri alt edip onların mülkiyetini ellerinden almaları gibi, anneden ve babadan çok daha genç olan bu insan da, kendi miras payının hakkından geldikten sonra, baba malına el koyabilmek için, daha fazlasına sahip olmaya ve onların elindeki malı mülkü almaya kalkacaktır.”</p>
					<p class="normal1">“Şüphesiz!”</p>
					<p class="normal1"><span class="idebold">[b]</span> “Anne babası buna müsaade etmeyince de, önce çalmayı ve onları aldatmayı deneyecektir!”</p>
					<p class="normal1">“Kesinlikle!”</p>
					<p class="normal1">“Bunu yapamazsa işi haydutluğa ve şiddete döker.”</p>
					<p class="normal1">“Öyle yapar!”</p>
					<p class="normal1">“Yaşlı adam ve kadın dikilip kendilerini savunmaya kalkacak olurlarsa, sevgili dostum, beriki geri çekilecek ve kendini koruyacaktır; evet, bir tiran (zorba) gibi onlara karşı çıkmayacaktır, öyle değil mi?”</p>
					<p class="normal1">“Böyle bir insanın anne babası olmak istemezdim!”</p>
					<p class="normal1">“Ama Zeus adına, sevgili Adeimantos, kısa süre önce tanıştığı işe yaramaz bir kadın (kız) arkadaş yüzünden vazgeçilmez annesini, 
					<span class="idebold">[c]</span> çocukluktan beri beraber olageldiği kız arkadaşını ya da yeni edindiği güzel ve gereksiz erkek dostu yüzünden artık yıpranmış, ama vazgeçilmez yaşlı babasını, dostlarından en eskisini, aynı çatı altında yaşıyorlarsa, fiilen taciz edip onlara saldırıp bu kimselerin kölesi haline getirmez mi?”</p>
					<p class="normal1">“Zeus adına, yapar bunu, eminim!”</p>
					<p class="normal1">“Tiran bir evlada sahip olmak harika bir duygu olmalı!”</p>
					<p class="normal1">“Muhakkak!”</p>
					<p class="normal1"><span class="idebold">[d]</span> “Babasının ve annesinin malı mülkü eriyip bitince, ama bu arada içinde hazlardan, zevklerden dev bir sürü toplanmışsa, ilk önce evlerden birinin duvarını zorlayacak ya da gece yarısı dolanan (kötü) birinin pelerinine bürünecek, sonra da bir mabedi soyup soğana çevirecektir, öyle değil mi? Ve bütün bunlar olurken, çocukluktan beri güzel ve iyi hakkında taşıdığı görüşlerle birlikte hak, adalet ve dürüstlük konusundaki anlayışı da, kendisinin de katkılarıyla, kısa süre önce kölelikten kurtulmuş yeni görüşlerine, Eros’un muhafızına yenik düşecektir; eskiden, 
					<span class="idebold">[e]</span> henüz içten demokratik bir insan, yasaya bağlı, baba eline bakan biriyken sadece uykuda, rüya sırasında serbest kalan görüşlerdir (dürtülerdir) bunlar. Ne var ki, Eros’un zorba hâkimiyeti altına girmiş olduğu ve daha önce sadece ender olarak rüyalarında büründüğü o ürkütücü kimliğe, artık gündüzleri de büründüğü için, hiçbir korkunç cinayetten, hiçbir yiyecekten, hiçbir eylemden korkup geri durmaz artık. 
					<span class="idebold">[575a]</span> Tiran tarzıyla, tamamen anarşik ve yasa tanımaz bir biçimde onun içinde yaşayan Eros, bir devlet gibi işgal altında tuttuğu insanın biricik hâkimi olarak onu, ürünüyle kendisini ve tayfasını, –hani şu yer yer fena bir birlikteliğin sonucu olarak dıştan onun içine zorla girmiş, yer yer de onun karakterinin aynı özelliklerince serbest bırakılmış şu kitleyi– besleyip her çılgınlığa sürükleyecektir. Bu türden bir insanın hayatı böyle değil midir?”</p>
					<p class="normal1">“Böyledir!”</p>
					<p class="normal1">“Ve devlette bu türden az sayıda insan varsa ve geri kalan kitlenin aklı başındaysa 
					<span class="idebold">[b]</span> bu az sayıdaki insan, devletin dışına göç edip başka bir tirana muhafız olarak hizmet eder ya da savaş olan bir yer varsa, paralı askerlik yapmaya çalışırlar. Ama her yerde barış ve huzur hâkimse, devletin içinde kalıp kimi ufak tefek zararlar vermekle yetinirler.”</p>
					<p class="normal1">“Bununla ne demek istiyorsun?”</p>
					<p class="normal1">“Çalmak, çırpmak, bir yere gizlice ve zorla girmek, milletin kesesini kesip almak, haydutluk, kundakçılık, köle ticareti yapmak gibi eylemleri; yetmez, ağızları laf yapıyorsa insanları ihbar eder, sahte kanıtlar (belgeler) sunar ya da rüşvete boyun eğerler!”</p>
					<p class="normal1"><span class="idebold">[c]</span> “Sen şimdi, bunları yapan insanların sayısı az diye bunlara küçük zararlar mı diyorsun?”</p>
					<p class="normal1">“Evet, çünkü küçük, sadece büyük ile orantısına göre (onun ile karşılaştırıldığında) küçüktür ve ne yaparlarsa yapsınlar, bütün eylemleri, bir tiranın yönetimi altındaki bir devletteki sefalet ve felaketin (mutsuzluğun), –hani bir deyiş kullanmak istersek– eline bile su dökemezler! Çünkü böyle insanlar, bütün maiyetleriyle birlikte devlette ağır basmaya başlar ve kendilerine bağlı kitlelerinin farkına varırlarsa, kitlenin akılsızlığını da kullanıp tiranı besleyen kimseler olurlar, 
					<span class="idebold">[d]</span> hani şu, onların arasında en büyük ve en güçlü tiranı ruhunda taşıyan adamı.”</p>
					<p class="normal1">“Haklı olarak, çünkü onların arasındaki en sert, en hâkim kimsedir o!”</p>
					<p class="normal1">“Ötekiler gönüllü olarak ona uyarlarsa ne âlâ; ancak devlet ona katılmazsa, o zaman tiran, bir zamanlar anne babasına yaptığı gibi, şimdi de, elinden gelirse, yurduna karşı kötü davranacak ve bunu yapabilmek için de dışarıdan yeni dostlar getirecektir; böylelikle, Giritlilerin dediği gibi, bir zamanlarki sevgili ‘anayurdunu’ ve yurdu uşaklaştırıp koruyacaklardır! Böylece, böyle bir insanın tutkusu da amacına ulaşmış olacaktır.”</p>
					<p class="normal1"><span class="idebold">[e]</span> “Olacaktır!”</p>
					<p class="normal1">“Bu insanlar iktidara gelmeden hemen önce kişisel (özel) hayatlarında şöyle davranırlar: Önce kendilerine yağcılık edecek ya da her türlü hizmete hazır olan kimseler ile ilişki kurmaya çalışır ya da kendilerinin bir şeye ihtiyaçları olduğunda, itaatkâr biri olup çıkar 
					<span class="idebold">[576a]</span> sırf dost görünebilmek için her şeyi yaparlar; ancak bir kez amaçlarına ulaştılar mı, ötekileri tanımazlar bile!”</p>
					<p class="normal1">“Aynen böyledirler!”</p>
					<p class="normal1">“Ömür boyu dostları olmaz onların, her zaman bir başkasının ya efendisi ya da kölesidirler; çünkü hakiki dostluk tiran karakterin özüne her zaman aykırıdır.”</p>
					<p class="normal1">“Kesinlikle!”</p>
					<p class="normal1">“Haklı olarak böyle insanlara ‘güvenilmez, sadakatten yoksun insan’ deriz!”</p>
					<p class="normal1">“Nasıl demeyelim ki?”</p>
					<p class="normal1">“Ayrıca, daha önce adaletin özünün ne olduğu konusunda fikir birliğine varabildikse, onu alabildiğine haksız biri olarak da tanımlarız!”</p>
					<p class="normal1"><span class="idebold">[b]</span> “Adalet konusundaki görüşlerimiz doğruydu zaten!”</p>
					<p class="normal1">“Kısaca en kötü insan tipinin özelliklerini özetleyiverelim: Bu kimse gerçekte, az önce rüyayı çizerken tasvir ettiğimiz gibidir.”</p>
					<p class="normal1">“Çok doğru!”</p>
					<p class="normal1">“Demek ki doğasından (yaradılıştan) yönetme bağımlısı olan kimse, bir başına hâkim (hükümdar/yönetici) olursa, böyle bir adam, burada çizdiğimiz türden biri olup çıkar! Ve tiran olarak ne kadar uzun yaşarsa, o kadar nemrut birine dönüşür!”</p>
					<p class="normal1">“Çok doğru,” dedi sözün burasında lafa giren Glaukon.<sup class="calibre2"><a href="001-672Devlet_split_019.html#footnote-200-339" id="footnote-200-339-backlink" name="footnote-200-339-backlink">[339]</a></sup></p>
					<p class="normal1"><span class="idebold">4.</span> “En yozlaşmış, en sefil kimsenin en bahtsız kimse olduğu da ortaya çıkmayacak mı?” diye sordum. 
					<span class="idebold">[c]</span> “Ve en uzun süre ve en üst düzeyde tiran olmuş kişi, gerçekten de en uzun süre ve en fazla mutsuz olan kişi değil midir? Geniş kitlenin bu konuda farklı görüşleri bulunmaktadır.”</p>
					<p class="normal1">“Böyle de olması gerekiyor,” diye cevap verdi Glaukon.<sup class="calibre2"><a href="001-672Devlet_split_019.html#footnote-200-340" id="footnote-200-340-backlink" name="footnote-200-340-backlink">[340]</a></sup></p>
					<p class="normal1">“Demek ki tiran insan tiran devlet ile aynen demokrat insanın demokrasi ile öteki insanların da öteki devlet biçimleri ile oluşturdukları mütekabiliyet ilişkisi içinde bulunmaktadır?” 
					</p>
					<p class="normal1">“Başka türlüsü nasıl mümkün olabilir ki?”</p>
					<p class="normal1">“Öyleyse bir devlet bir başka devlet ile kusursuzluk ve mutluluk bakımından nasıl bir tekabüliyet ilişkisi oluşturuyorsa, bir adam da başka bir adam ile böyle bir ilişki oluşturur.”<sup class="calibre2"><a href="001-672Devlet_split_019.html#footnote-200-341" id="footnote-200-341-backlink" name="footnote-200-341-backlink">[341]</a></sup></p>
					<p class="normal1"><span class="idebold">[d]</span> “Elbette!”</p>
					<p class="normal1">“Peki bir tiranlık kusursuzluk bakımından daha önce tanımladığımız krallık yönetimi karşısında nasıl bir konumdadır?”</p>
					<p class="normal1">“Bunlar en uç karşıtlıkları oluştururlar: Bu devletlerden biri en iyi ötekisi en kötü devlettir.”</p>
					<p class="normal1">“Hangisini kastettiğini sormuyorum bile, besbelli bu. Mutluluk ve mutsuzluk bakımından karşılaştırdığında da böyle bir yargıya mı varıyorsun yoksa orada farklı mı düşünüyorsun? Sadece tirana ve onun çevresindeki küçük sürüye bakıp gözlerimizi körleştirmeyelim ve zorunlu olduğu şekilde bütün devlete nüfuz edelim ve oradaki duruma bakalım; demek ki tamamen derine dalmak 
					<span class="idebold">[e]</span> ve her yana bakıp düşüncemizi ona göre ortaya koymak durumundayız.”</p>
					<p class="normal1">“Talebinde haklısın! Herkes, Tiranlık’tan daha mutsuz bir devlet, Krallık’tan da daha mutlu bir devlet olmadığını gayet iyi biliyor.”</p>
					<p class="normal1">“Şimdi kalkıp da insanlar hakkında yargıya varırken aynı şeyi talep edersem, bu talebimde haklıyımdır öyle değil mi: Bunlar hakkında sadece 
					<span class="idebold">[577a]</span> zekâsının keskinliği sayesinde insanın karakterine nüfuz edebilen ve onun içini görebilen kimse karar vermelidir; yoksa öyle çocuk gibi sadece yüzeysel yargılarla yetinen ve tiran insanın yanıltıcı dış görünüşleriyle, davranışlarıyla kafası karışan kişi değil; hayır, çekirdeğe kadar inip onun içini görebilmelidir böyle biri. Hepimizin böyle yargıya varma yeteneği bulunan, ayrıca tiran ile aynı çatı altında kalmış ve onun ev içi ilişkilerini, hayatını, yakınlarına 
					<span class="idebold">[b]</span> akrabalarına davranışlarını, hiç süsleyip gizlemeden, tiyatrodaki (gibi) pozlar yapmadan, göz önüne serdiği haliyle görüp her şeye tanıklık etmiş birinin sözlerine kulak vermemiz gerektiğini<sup class="calibre2"><a href="001-672Devlet_split_019.html#footnote-200-342" id="footnote-200-342-backlink" name="footnote-200-342-backlink">[342]</a></sup> sanıyorum; ardından da gene bütün bunları yaşamış olan kimseden, tiranı mutluluk ve acı yönünden öteki insanlar ile karşılaştırıp bize bilgi vermesini talep edip (bu durumda) devletin karşı karşıya bulunduğu tehlikeleri anlatmasını isteyelim.”</p>
					<p class="normal1">“Bu talebinde de haklısın elbette!”</p>
					<p class="normal1">“Öyleyse, bize bu soruların cevabını verecek birini bulmuş olmak için, sırf varsayım olarak, o sözünü ettiğimiz, yargıya varma yeteneğine sahip kimselerden biri ve bu konuda deneyim sahibi olduğumuzu kabul edelim mi?”</p>
					<p class="normal1">“Evet!”</p>
					<p class="normal1"><span class="idebold">5.</span>
					<span class="idebold">[c]</span> “Şöyle bir düşün bakalım!” dedim ona. “Devlet ile insan arasındaki benzerliği iyice düşün, adım adım her şeyi incele ve ardından durumu tespit et!”</p>
					<p class="normal1">“Hangi bakımdan?”</p>
					<p class="normal1">“Önce devletten söz edelim: Tiran devletini özgürlükçü mü, yoksa uşaklaştırıcı bir devlet olarak mı tanımlıyorsun!” 
					</p>
					<p class="normal1">“En üst düzeyde uşaklaştırıcı (köleleştirici) bir devlet olarak!”</p>
					<p class="normal1">“Ama bu devlette de efendiler ve özgür insanlar var, değil mi?”</p>
					<p class="normal1">“Ama çok az; çünkü herkesin, özellikle de en becerikli, gayretli (erdemli) olanların onur kırıcı ve mutsuz bir uşaklık içinde yaşadıklarını görüyorsun orada!”</p>
					<p class="normal1"><span class="idebold">[d]</span> “Tespitimiz gereği insan devlete aynen benziyorsa, onun içinde de aynı durum hâkim olmalı: Ruhu uşaklıklarla ve tutsaklıklarla doludur ve en berbat ve en çılgın yanı (bütüne) hâkimken, gene en iyi yanlar da onun içinde yer alır.”</p>
					<p class="normal1">“Öyle olmak zorunda!”</p>
					<p class="normal1">“Peki böyle bir ruha uşaklaştırılmış mı yoksa özgür mü dersin?”</p>
					<p class="normal1">“Elbette uşaklaştırılmış (köleleştirilmiş) derim!”</p>
					<p class="normal1">“Uşaklaştırılmış bir tiranın hükmettiği bir devlet, kendi iradesine en az tabi olan devlettir, öyle değil mi?”<sup class="calibre2"><a href="001-672Devlet_split_019.html#footnote-200-343" id="footnote-200-343-backlink" name="footnote-200-343-backlink">[343]</a></sup></p>
					<p class="normal1">“Muhakkak!”</p>
					<p class="normal1"><span class="idebold">[e]</span> “Öyleyse uşaklaştırılmış ruh da kendi iradesinin peşinden gidemez; hani ruhu bir bütün olarak alırsak; çünkü durmadan bir iğne tarafından şiddetle dürtüklenip sürüklenir, huzursuzlukla dolup taşar; ruh hali değişip durur.”</p>
					<p class="normal1">“Kesinlikle!”</p>
					<p class="normal1">“Tiranlık’la yönetilen devlet zengin midir yoksa yoksul mu?”</p>
					<p class="normal1">“Yoksuldur.”</p>
					<p class="normal1"><span class="idebold">[578a]</span> “Öyleyse tiranca yönetilen ruh da yoksul ve aç olmalı?”</p>
					<p class="normal1">“Hem de nasıl!”</p>
					<p class="normal1">“Ayrıca böyle bir devlet ve insan endişe ve korku içinde kıvranmaz mı?”</p>
					<p class="normal1">“Öyle!”</p>
					<p class="normal1">“Yanıp yakınmalar, ağlayıp acılara boğulmalar; bütün bunları bu derecede başka bir devlet biçiminde bulmak mümkün mü?”</p>
					<p class="normal1">“Kesinlikle değil!”</p>
					<p class="normal1">“Peki böyle ruh halleri, dürtü ve tutkularıyla çığrından çıkmış tiran bir insandan başkasını böylesine hâkimiyet altına alabilirler mi?”</p>
					<p class="normal1">“Nasıl alsınlar?”</p>
					<p class="normal1"><span class="idebold">[b]</span> “Bütün bunları ve daha fazlasını göz önünde tuttuğun için bu devleti bütün devletler arasında en mutsuz devlet ilan ettin, öyle değil mi?”</p>
					<p class="normal1">“Haklı olarak, değil mi?”</p>
					<p class="normal1">“Elbette, peki aynı yönden baktığında tiran insan için ne hükme varıyorsun?”</p>
					<p class="normal1">“Bütün insanlar arasındaki en mutsuz kimse olmalı o!”</p>
					<p class="normal1">“İşte bunda haksızsın!”</p>
					<p class="normal1">“Niçinmiş o?”</p>
					<p class="normal1">“En mutsuz kişi o değil henüz!”</p>
					<p class="normal1">“Peki kimmiş?”</p>
					<p class="normal1">“Sana ondan çok daha mutsuz gelecek kişi…”</p>
					<p class="normal1">“Kim?”</p>
					<p class="normal1"><span class="idebold">[c]</span> “Tiran karakterli (özünde tiran olan), sıradan bir yurttaşken, böyle yaşamayıp kaderince tiranlık düzeyine yükseltilme şanssızlığına uğramış biri!”</p>
					<p class="normal1">“Daha önce ortaya koyduklarımıza bakacak olursak haklısın!”</p>
					<p class="normal1">“Evet, ama böyle şeyler hakkında doğrudan bir fikri olmak yetmez; aşağıdaki tarzda ilerleyip her şeyi enikonu düşünüp taşınmak gerekir. Çünkü bizim için en önemli şey, iyi ya da kötü hayat söz konusu burada!”</p>
					<p class="normal1">“Çok doğru!”</p>
					<p class="normal1">“Kafa yor bakalım, düşündüklerim doğru mu değil mi? Sanırım düşünmeye şu noktadan başlamalıyız.”</p>
					<p class="normal1"><span class="idebold">[d]</span> “Hangi noktadan?”</p>
					<p class="normal1">“Devletlerde birçok köleye sahip olan zengin, özel kişilerin durumundan. Çünkü birçok kişi üzerinde hâkimiyetleri bulunması bakımından tiranlar ile karşılaştırılabilir durumdadırlar. Tiran sadece insan kalabalığı bakımından ondan fazlasına hükmetmektedir.”</p>
					<p class="normal1">“Öyle!”</p>
					<p class="normal1">“Bu insanlar, bildiğin gibi, endişesiz yaşar ve evdeki insanlardan korkmazlar.”</p>
					<p class="normal1">“Zaten niçin korksunlar ki?”</p>
					<p class="normal1">“Tabii, peki nedenini de biliyor musun?”</p>
					<p class="normal1">“Evet, çünkü (bizim devletimizde) her bir yurttaşa zaten devlet yardım eder de ondan.”</p>
					<p class="normal1"><span class="idebold">[e]</span> “Çok güzel! Bir tanrı, elli ya da daha fazla köleye sahip olan birini kentten havalandırıp onu, karısını, çocuklarını, kölelerini, varını yoğunu toplayıp ıssız bir çöle, hiçbir özgür yurttaşın onun yardımına gelemeyeceği bir yere indirecek olsa; kölelerinin kendilerini öldürebilecekleri korkusuyla kendisinin, eşinin ve çocuklarının hayatından nasıl da endişe ederdi, değil mi?”</p>
					<p class="normal1">“Akla gelebilecek her türlü endişeyi taşırdı!”</p>
					<p class="normal1"><span class="idebold">[579a]</span> “Bu durumda kimi kölelere karşı sevimli olmak, onlara vaatlerde bulunmak ve mecbur olmadığı halde onları serbest bırakmak zorunda kalacak; giderek kendi kölelerinin yağcısı olup çıkacaktır.”</p>
					<p class="normal1">“Olmalı, yoksa işi bitik demektir!”</p>
					<p class="normal1">“Şimdi bir tanrı, onun çevresine, bir kimsenin ötekinin efendisi olmasına müsaade etmeyen, bunu yapmaya kalkanları da, ele geçirdikleri anda en korkunç cezalara çarptıran birçok komşu yerleştirse?”</p>
					<p class="normal1"><span class="idebold">[b]</span> “Bu durumda bizimki çok daha büyük bir felaket ile baş başa demektir, çünkü çepeçevre düşmanlarla sarılı olacaktır.”</p>
					<p class="normal1">“Peki tiranın özü (karakteri) bizim tasvir ettiğimiz gibiyse, akla gelebilecek her türlü endişe duygusu ve tutku içinde, buna benzer bir hapishanede zincirlenmiş olarak yaşamaz mı o sence? Yaradılıştan bir tad, haz insanı olan bu kişi, bütün yurttaşlardan farklı olarak tek başına hiçbir seyahate gidemez, öteki özgür yurttaşların aksine, törenleri, oyunları izleyemez; daha çok zamanının büyük bir kısmını kendi evine sinip bir kadın gibi yaşayarak geçirir 
					<span class="idebold">[c]</span> ve bir yurttaş kalkıp dış ülkelere seyahat yapıp güzel bir şeyler görünce, kıskançlıktan delirir.”</p>
					<p class="normal1">“Aynen böyle olur!”</p>
					<p class="normal1"><span class="idebold">6.</span> “Demek ki, iç yapısının kötü olmasından ötürü az önce tiran ve en mutsuz kişi olarak ilan ettiğin kişi, yani özel kişi olarak yaşamayıp kader tarafından tiran olmaya zorlanmış ve daha kendine hâkim olmazken başkalarına hâkim olmaya çalışan adam, kendine o ölçüde fazla acı çektirir; aynen hasta, daha kendisiyle başa çıkamayan bir bedene sahip 
					<span class="idebold">[d]</span> birinin özel kişi olarak değil de, başka vücutlar ile rekabet ve kavga içinde yaşamaya zorlanmasında olduğu gibi.”</p>
					<p class="normal1">“Karşılaştırman mükemmel sevgili Sokrates ve sözlerin doğru!”</p>
					<p class="normal1">“Bu durum, sevgili Glaukon, sefil bir durum, değil mi?”</p>
					<p class="normal1">“(Böyle bir) tiran, senin dünyanın en mutsuz kişisi ilan ettiğin tirandan çok daha bedbaht yaşamaz mı?”</p>
					<p class="normal1">“Hiç kuşkusuz!”</p>
					<p class="normal1">“Öyleyse, kimileri inanmak istemeseler de, hakiki tiran, –hükmettiği devlete benzemesi koşuluyla– gerçekte, tutkularını hiçbir zaman tatmin edemeyen, 
					<span class="idebold">[e]</span> boyun eğmenin, hizmet etmenin ve yağcılığın ve düşmüşlüğün doruklarında gezinen bir köledir; ruhun bütününe bakmayı becerebilirsek, arzularının çoğunun yerine getirilmemiş, ömür boyu korkular, acı ve ıstıraplar içinde kıvranan zavallı bir gariban olduğunu görürüz.”</p>
					<p class="normal1">“Elbette!”</p>
					<p class="normal1"><span class="idebold">[580a]</span> “Ona ayrıca daha önce değindiğimiz özellikleri de atfedeceğiz: Dolayısıyla, hükmetmesi yüzünden, daha öncesine göre çok daha fazla kıskanç, kalleş, haksız, dostsuz, kutsal olana saygısız, her türlü kötülüğü besleyip yapmaktan çekinmeyen biri olup çıkmaktan kurtulamaz; ve bunun sonucunda da (dünyanın) en bahtsız insanıdır ve çevresindekileri de aynı sefaletin içine sürükler.”</p>
					<p class="normal1">“Aklı başında kimse bu tespitine karşı çıkmayacaktır!”</p>
					<p class="normal1">“Peki devam edelim! <span class="idebold">[b]</span> Şimdi final müsabakalarındaki hakem gibi konuş ve kanaatine göre kimin mutluluk bakımından birinci kimin ikinci olduğunu söyle<sup class="calibre2"><a href="001-672Devlet_split_019.html#footnote-200-344" id="footnote-200-344-backlink" name="footnote-200-344-backlink">[344]</a></sup> ve ilk beşi kralcı, timokratik, oligarşik, demokratik ve tiran insan sırasıyla açıkla!”</p>
					<p class="normal1">“Karar vermek kolay! Onları korolarda olduğu gibi, becerikliliğe, erdeme ve kötülüğe, mutluluğa ve mutsuzluğa göre sıralamak isterim.”</p>
					<p class="normal1">“Bir tellal kiralayalım mı, yoksa ben mi bildireyim sonucu. Ariston’un oğlu<sup class="calibre2"><a href="001-672Devlet_split_019.html#footnote-200-345" id="footnote-200-345-backlink" name="footnote-200-345-backlink">[345]</a></sup> karar vermiştir (diye): 
					<span class="idebold">[c]</span> En becerikli, gayretli, çalışkan, erdemli kişi en mutlu kişidir, bu da bir kral gibi kendine hâkim olup kendini idare edebilen kralcı tarzdaki kimsedir; en kötü ve en haksız kişi en bahtsız kişidir, bu da hem kendini hem de devleti en çok uşaklaştıran tiran tarzlı adamdır.”</p>
					<p class="normal1">“Tamam, böyle ilan etmiş olayım!”</p>
					<p class="normal1">“Bunların tanrılardan ve insanlardan gizlenip gizlenemediklerini de ekleyeyim mi?”</p>
					<p class="normal1">“Ekle!”</p>
					<p class="normal1"><span class="idebold">7.</span> “Peki, tamam! Şimdi bu ilk ispat; şimdi ikinci ispatı bir düşün bakalım, aklına bu konuda söyleyecek bir şey geliyor mu?”</p>
					<p class="normal1"><span class="idebold">[d]</span> “Hangi ispatmış o?”</p>
					<p class="normal1">“Aynen devletin üç sosyal öbeğe bölünmüş olması gibi insanın ruhunun da üç bölümde toplanmış olması, bana öyle görünüyor ki, her sağlıklı insan aklı için üçüncü bir ispat koyuyor ortaya!”</p>
					<p class="normal1">“Hangi ispatı?”</p>
					<p class="normal1">“Şunu: Üç ruh bölümü olduğuna göre üç çeşit de sevinç<sup class="calibre2"><a href="001-672Devlet_split_019.html#footnote-200-346" id="footnote-200-346-backlink" name="footnote-200-346-backlink">[346]</a></sup> olmalı; her bir bölüm için bir sevinme hali; gene her birine bir dürtü ve hâkimiyet (yönetim) biçimi karşılık gelmelidir.” 
					</p>
					<p class="normal1">“Bundan neyi kastediyorsun?”</p>
					<p class="normal1">“Bölümlerden biri, insanın öğrenmesini sağlayan bölümdür demiştik, ikincisi, taşkın, atılgan, gözüpek, cesur davranmasına yol açan bölüm, 
					<span class="idebold">[e]</span> üçüncüsünü ise birçok yönü içerdiği için karakterize etmekte biraz zorluk çekmiştik ve en belirleyici, en büyük özelliğini göz önünde tutarak, arzu eden, istekleri en yoğun bölüm olarak tanımlamıştık onu; yiyeceğe, içeceğe duyduğu arzular şiddetliydi bu bölümün, aşka, aşkla beraber ortaya çıkan öteki fenomenlere de öyle; kazanç hırsı taşıyan, para canlısı bölüm de bu bölüme giriyordu; çünkü bu türden dürtüler en çok parayla tatmin olurlar.”</p>
					<p class="normal1"><span class="idebold">[581a]</span> “Çok doğru!”</p>
					<p class="normal1">“Bu ruh bölümünün hazzı ve sevgisi, kazanca yönelmiştir diye iddia ediyorsak, bu tanımla tek bir ana karakteristik özelliğe dayanmış oluyoruz; ve bu ruh bölümünden her söz edişimizde açık seçik bir görüntü çıkıyor karşımıza. Ve haklı olarak bu bölüme, para ve kazanç canlısı diyebiliriz.”<sup class="calibre2"><a href="001-672Devlet_split_019.html#footnote-200-347" id="footnote-200-347-backlink" name="footnote-200-347-backlink">[347]</a></sup></p>
					<p class="normal1">“Sanırım diyebiliriz!”</p>
					<p class="normal1">“Atılgan, gözüpek, hırslı yan, her zaman bir bütün olarak gücün, kudretin, iktidar ve ünün peşindedir, demiştik, öyle değil mi?”</p>
					<p class="normal1"><span class="idebold">[b]</span> “Hem de nasıl!”</p>
					<p class="normal1">“Dolayısıyla da bu bölüme, zafer ve ün, onur seven bölüm, dersek yanlış olmaz herhalde?”</p>
					<p class="normal1">“Tam oturur!”</p>
					<p class="normal1">“Öğrenme yetimiz, herkesin fark ettiği gibi, her zaman katıksız hakikatin bilgisine yönelmiştir ve bütün ruh bölümleri içinde para ve ün peşinde en az olan bölümdür bu.”</p>
					<p class="normal1">“Öyle!”</p>
					<p class="normal1">“Şimdi, ruhlar içinde, duruma göre hangisi uygunsa, bu bölümlerden kâh biri kâh ötekisi hâkim duruma geçer!”</p>
					<p class="normal1"><span class="idebold">[c]</span> “Öyle!”</p>
					<p class="normal1">“Bu bakımdan üç temel insan biçimini (karakterini) birbirinden ayırt edebiliriz: Bilgeliksever, zafersever ve kazançsever!”</p>
					<p class="normal1">“Elbette!”</p>
					<p class="normal1">“Ve her bir temel (insan) biçimi için de (karşılık gelen) bir sevinç (memnuniyet, zevk duyma durumu) vardır.” 
					</p>
					<p class="normal1">“Evet!”</p>
					<p class="normal1">“Böyle üç kişiye sırayla, bu hayat biçimlerinden hangisinin en huzur verici, en hoş olduğunu sorarsan,<sup class="calibre2"><a href="001-672Devlet_split_019.html#footnote-200-348" id="footnote-200-348-backlink" name="footnote-200-348-backlink">[348]</a></sup> her biri kendi hayat biçimini koyacak yer bulamayacaktır. 
					<span class="idebold">[d]</span> Gözü kazançta olan adam, paranın, kazancın hazzının yanında, ünlü olmanın ya da öğrenmenin hazzının devede kulak kaldığını söyleyecektir. Para getirmedikten sonra bunların hiçbir kıymeti yoktur onun gözünde!”</p>
					<p class="normal1">“Doğru!”</p>
					<p class="normal1">“Peki ya, gözü ünde, şanda şerefte olan kişi? Paranın getireceği hazzı, sevinci, alabildiğine sıradan sayıp, öğrenme hazzını da, insana ne ün ne de saygınlık kazandırdığı için, boş gevezelik saymaz mı?”</p>
					<p class="normal1">“Öyle yapar!”</p>
					<p class="normal1">“Peki şu konuda kendimizi neye inandıralım sence: Bilgelik seven, 
					<span class="idebold">[e]</span> hakikati bilmenin ve kesintisiz öğrenmenin hazzı ve sevinci karşısında öteki sevinçleri, hazları nasıl değerlendirecektir? Bunları, aslında zorunluluğa bağlı hazlar olarak tanımlayacaktır; çünkü ortada onu bunlara yönelten bir zorunluluk bulunmadıkça onlardan uzak duracaktır!”</p>
					<p class="normal1">“Kesinlikle böyle olduğunu kabul edebiliriz!”</p>
					<p class="normal1"><span class="idebold">8.</span> “Gelgelelim bu insan sınıflarına karşılık gelen sevinç ve hazlar ve de bunların bütün bir yaşama tarzı (birbirine göre) tartışmalı olduğu sürece, hani bunlardan hangisinin daha güzel, hangisinin daha çirkin, berbat olduğu, hangi yaşama tarzına bağlı olanın daha iyi ya da daha 
					<span class="idebold">[582a]</span> kötü yaşadığı anlamında değil de, kimin daha rahat, dertsiz, huzurlu olduğu anlamında belirsizlik sürüp gittiği sürece, aralarında hangisinin doğruya en yakın olduğunu nasıl bileceğiz?”</p>
					<p class="normal1">“Bunu söyleyebilecek durumda değilim!” dedi Glaukon.</p>
					<p class="normal1">“Öyleyse şöyle düşün: Doğru bir yargıyı hangi temelin üzerine inşa etmek zorundayız? Deneyimin, kavrama yetisinin ve mantığın (aklın) üzerine değil mi? Yoksa daha iyi yargıya varma araçları var mı?”</p>
					<p class="normal1">“Olması imkânsız!”</p>
					<p class="normal1">“Öyleyse şöyle düşün: Bu üç insan (biçimi) arasında sözünü ettiğimiz o hazlar, sevinçler bakımından, en deneyimli olan hangisidir?<sup class="calibre2"><a href="001-672Devlet_split_019.html#footnote-200-349" id="footnote-200-349-backlink" name="footnote-200-349-backlink">[349]</a></sup>  Kazanç hırsı olan kimse hakikatin özünü kavramak isterse 
					<span class="idebold">[b]</span> bilimden sevinç duyma (zevk alma) konusunda filozofun kazançtan sevinç (duyma) zevk alma konusunda sahip olduğu deneyimden daha fazlasına mı sahiptir?”</p>
					<p class="normal1">“Ne gezer? Çünkü biri (filozof) çocukluktan başlayarak öteki sevinçleri (memnuniyetleri) tatmak zorundadır; oysa para hırsı olan kimse şeylerin özü ile bir kez uğraştı diyelim; bu sevincin tadını duymasına ya da en azından (bu tadı) deneyim olarak kaydetmesine gerek yoktur; hatta bu konuda gayret etse de pek kolay olmayacaktır bu onun için.”</p>
					<p class="normal1">“Demek ki filozof deneyim bakımından sevincin her iki türünde de, para hırsı olan kimseden çok daha üstün durumdadır?”</p>
					<p class="normal1"><span class="idebold">[c]</span> “Çok belirgin bir biçimde!”</p>
					<p class="normal1">“Peki şan, şeref hırsı olan kimseden? Şanın, ünlü olmanın verdiği sevinç konusunda berikinin bilgi konusunda sahip olduğu deneyimden çok daha azına mı sahiptir?”</p>
					<p class="normal1">“Hayır,” diye cevap verdi. “Çünkü ün ve şeref, ulaşmaya çalıştıkları hedeflerine varan herkesin peşinden gelir; zengin, birçok konuda saygı ve takdir görür; cesur ve bilge olan da. Bu nedenle de hepsi ünün getireceği sevinç (vereceği memnuniyet) konusunda deneyim sahibidirler. Gelgelelim hakiki varlığa (olma-hali’ne) bakma sevincini, hakikati (gerçeği, doğruyu) sevenin dışında birinin tatmış olması imkânsızdır.”</p>
					<p class="normal1"><span class="idebold">[d]</span> “Demek ki deneyimleri sayesinde (sevinç konusunda) en iyi karar verme (yargıya varma) gücüne o sahiptir?”</p>
					<p class="normal1">“Hem de nasıl!”</p>
					<p class="normal1">“Üstelik bir tek o kavrama (düşünme) konusunda (ötekilere göre) çok daha deneyimlidir, öyle değil mi?”</p>
					<p class="normal1">“Elbette!”</p>
					<p class="normal1">“Öyleyse, yargılar oluştururken kullanmamız gereken araç (alet), para hırsı ya da ün hırsı olanın değil, bilgeliği sevenin bir aracıdır, öyle değil mi?”</p>
					<p class="normal1">“Neyi kast ediyorsun?”</p>
					<p class="normal1">“Mantığın yardımıyla yargıya varmamız gerektiğini söylemiştik.”</p>
					<p class="normal1">“Evet?”</p>
					<p class="normal1">“Mantıksal incelemeler (araştırmalar) en başta bilgeliği sevenin aracıdır, öyle değil mi?”</p>
					<p class="normal1">“Elbette!”</p>
					<p class="normal1">“Para ile kazanç bir yargı oluşturmanın en iyi araçları olsalardı 
					<span class="idebold">[e]</span> para hırsı olan kimsenin övgüsü ve yergisi de hakikate (doğruya) en yakın bir yere denk gelirdi!”</p>
					<p class="normal1">“Zorunlu olarak!”</p>
					<p class="normal1">“Şeref, zafer ve cesaret (yargı oluşturmanın en iyi araçları) olsalardı, o zaman da ün hırsı taşıyan ile zafer sevenin (övgüsü ve yergisi hakikate en yakın bir yere denk gelirdi), öyle değil mi?”</p>
					<p class="normal1">“Besbelli bu!”</p>
					<p class="normal1">“Ama konumuz deneyim, kavrama ve mantık olunca?”</p>
					<p class="normal1">“Bu durumda, zorunlu olarak hakikatin ve aklın dostunun övdüğü şey hakikate en yakın yerde durmalıdır!”</p>
					<p class="normal1"><span class="idebold">[583a] </span>“Üç sevinç türünden, düşünmemizi sağlayan ruh bölümünün ve ruhlarında bu bölümün hâkim olduğu insanların sevinci en hoş olanıdır, öyle değil mi?”</p>
					<p class="normal1">“Kavramayı bilen, gerçek uzman olarak kendi hayatını övdüğüne göre, başka türlüsü mümkün olabilir mi?”</p>
					<p class="normal1">“Bizim hakemimiz hangi hayatı ve hangi sevinci ikinci sıraya yerleştiriyor bakalım?”</p>
					<p class="normal1">“Besbelli ki savaşma ve şan şeref sevincini; çünkü bu sevinç para kazanan adamınkinden daha yakındır birincisine!”</p>
					<p class="normal1">“Son sıraya da kazanç hırsı olanın hazzını koyacaktır o!”</p>
					<p class="normal1">“Elbette!”</p>
					<p class="normal1"><span class="idebold">9.</span>
					<span class="idebold">[b]</span> “İşte bunlar peş peşe yapılmış iki ispat ve adil kişi, adil olmayanı iki kez yenmiş oldu. Şimdi de olimpiyat oyunları âdetine göre kurtarıcı ve Olimposlu Zeus’a ithaf edilmiş üçüncü aşamaya geçelim.<sup class="calibre2"><a href="001-672Devlet_split_019.html#footnote-200-350" id="footnote-200-350-backlink" name="footnote-200-350-backlink">[350]</a></sup></p>
					<p class="normal1">Unutma, ötekilerin hiçbir sevinci, bilgiden sevinç duyanınki kadar hakiki ve salt değildir; bir bilgeden<sup class="calibre2"><a href="001-672Devlet_split_019.html#footnote-200-351" id="footnote-200-351-backlink" name="footnote-200-351-backlink">[351]</a></sup> duymuştum sanırım; bunlar sadece gölgelerdir. Dolayısıyla da bu (adil olmayan için) en büyük ve tayin edici yenilgi sayılır!”</p>
					<p class="normal1">“Muhakkak da, ne demek istiyorsun tam olarak?”</p>
					<p class="normal1"><span class="idebold">[c]</span> “Ne demek istediğimi tasarlarken sen de bana cevaplar verirsen iyi olur!”</p>
					<p class="normal1">“Sor, yeter!”</p>
					<p class="normal1">“Cevap ver öyleyse! Acı hazzın karşıtıdır, öyle değil mi?”</p>
					<p class="normal1">“Evet!”</p>
					<p class="normal1">“İnsanın ne acı ne de haz duyduğu bir durum var mıdır?”</p>
					<p class="normal1">“Tabii!”</p>
					<p class="normal1">“Her iki karşıt duygunun tam ortasındadır bu ve ruhun bu her iki duyguya göre belli bir huzur halini temsil eder. Yoksa farklı mı düşünüyorsun?”</p>
					<p class="normal1">“Yoo!”</p>
					<p class="normal1">“Hastaların hastalıkları sırasında söylediklerini hatırlıyor musun?”</p>
					<p class="normal1">“Hangilerini?”</p>
					<p class="normal1">“Sağlıktan daha güzel bir şey yoktur, derler, ama hastalanmadan önce bunun hiç farkında olmamışlardır.”</p>
					<p class="normal1"><span class="idebold">[d]</span> “Evet, hatırlıyorum.”</p>
					<p class="normal1">“Ağır bir ıstırapla kıvranan insanların da, bu ıstırabın bitmesinden daha hoş hiçbir şey olamaz, dediklerini de duymuşsundur?”</p>
					<p class="normal1">“Evet!”</p>
					<p class="normal1">“Benzer birçok durumda da insanlar bir dertleri, acıları varsa, dertten, acıdan kurtulmuş olmayı ve öteki uçtaki sevinçleri değil de aradaki huzur durumunu en büyük haz olarak övüp dururlar.”</p>
					<p class="normal1">“Çünkü o durumda bu huzur ve rahatlık hali çok iyi gelir ve onu arzu ederler.”</p>
					<p class="normal1"><span class="idebold">[e]</span> ”Ve bir sevinç son bulduğunda, sevincin ardından gelen huzur halini acı olarak duyar mıyız?”</p>
					<p class="normal1">“Herhalde!”</p>
					<p class="normal1">“Öyleyse bu iki aşırı uç arasındaki durum, huzur, sükûnet durumu, aynı zamanda her iki durumu birden temsil edebilir; sevinci ve acıyı, öyle mi?”</p>
					<p class="normal1">“Öyle görünüyor?”</p>
					<p class="normal1">“Her iki şeyden hiçbiri olmayan bir şey, o her iki şey birden olamaz mı?”</p>
					<p class="normal1">“Pek sanmıyorum!”</p>
					<p class="normal1">“Haz ve acı, ruhta ortaya çıkarlarsa, bu bir tür harekettir, öyle değil mi?”</p>
					<p class="normal1">“Evet!”</p>
					<p class="normal1"><span class="idebold">[584a]</span> “Ne haz ne de sevinç olan durum az önce bize huzur (sükûnet) durumu olarak görünmüş ve bu ikisinin arasında konumlandırmıştık onu, öyle değil mi?”<sup class="calibre2"><a href="001-672Devlet_split_019.html#footnote-200-352" id="footnote-200-352-backlink" name="footnote-200-352-backlink">[352]</a></sup></p>
					<p class="normal1">“Evet!”</p>
					<p class="normal1">“Öyleyse nasıl olur da insan acıdan azade olmayı haz verici, sevinçten yoksun olmayı da acı verici sayar?”</p>
					<p class="normal1">“İmkânsız bu!”</p>
					<p class="normal1">“Acı karşısında huzuru (sükûneti) haz, sevinç karşısında ise acı olarak duyumsuyorsak, bu durumda gerçek bir duyumsama değil de bir yanılgı (duygusu) söz konusu olmalıdır; ve gerçek sevinç hakkında bu aldatıcı duyumsamalar (duygular), göz boyayıcılık oldukları için mantıklı bir önerme sunmazlar bize!”</p>
					<p class="normal1">“Akıl yürütmelerimizin gösterdiği gibi!”</p>
					<p class="normal1"><span class="idebold">[b]</span> “Araştırmalarımızın şu anki durumuna bakıp da, haz, çoğu zaman acının yakamızı bırakmasından başka bir şey değildir, acı ise hazzın sonudur, diye düşünmemek için acının sonucunda ortaya çıkmış şu sevinçlere bir bak yeter!”</p>
					<p class="normal1">“Nerede böyle sevinçler var ve hangilerini kast ediyorsun?”</p>
					<p class="normal1">“Başka birçok sevincin yanı sıra özellikle koku almanın verdiği haz duygularını; çünkü bu duygular, daha önce hiçbir acı duymamış olduğumuz halde birdenbire şiddetli bir şekilde ortaya çıkar ve geçip gittikten sonra geride bir acı durumu bırakmazlar.”</p>
					<p class="normal1"><span class="idebold">[c]</span> “Demek ki gerçek hazzın acıdan bir kurtulma ve acının da hazdan yoksunluk durumu olduğuna bizi inandırmalarına fırsat vermemeliyiz!”</p>
					<p class="normal1">“Evet!”</p>
					<p class="normal1">“Öte yandan beden üzerinden ruha yayılan ve alışılageldiği gibi hazlar olarak tanımlanan duyguların hemen hepsi ve özellikle de bunların arasında en şiddetli olanları, acılardan bir tür kurtulma durumudurlar.”</p>
					<p class="normal1">“Öyledirler!”</p>
					<p class="normal1">“Ve sevinç ve acı duygularından önce ortaya çıkan önsevinç, önacı diyebileceğimiz durumlar da aynen bu özellikleri gösterirler.”</p>
					<p class="normal1">“Evet!”</p>
					<p class="normal1"><span class="idebold">10.</span>
					<span class="idebold">[d]</span> “Peki biliyor musun,” diye devam ettim sözlerime, “bu hazlar hangi türdendirler ve en çok ne ile karşılaştırılabilirler sence?”</p>
					<p class="normal1">“Ne ile?”</p>
					<p class="normal1">“Doğada bir ‘üst’ bir ‘alt’ bir de ‘orta’ var, öyle değil mi?”</p>
					<p class="normal1">“Evet!”</p>
					<p class="normal1">“Biri, alttan ortaya doğru hareket ederken, üste (yukarıya) doğru hareket ettiğini düşünecektir; ortada durup aşağıya, geldiği yere dönüp bakınca, henüz gerçek üst’ü görmemişse, üstte olduğunu sanacaktır.”</p>
					<p class="normal1">“Zeus aşkına, gerçekten de başka bir sanıya kapılamaz!”</p>
					<p class="normal1"><span class="idebold">[e]</span> “Geldiği yere düşerse, aşağıya (alta) düştüğünü düşünecektir ve haklıdır da bunda, öyle mi?”</p>
					<p class="normal1">“Tabii ki!”</p>
					<p class="normal1">“Bütün bunların nedeni, gerçek altı, ortayı ve üstü tanımamış olmasıdır!”</p>
					<p class="normal1">“Kesinlikle!”</p>
					<p class="normal1">“İşte bu nedenle, insanların hakikati bilmezliklerinden dolayı birçok şeyin yanı sıra haz ile acı ve bütün ara basamaklar hakkında akla yatkın bir düşünceye sahip olmayışlarına şaşırma. Onların durumu şudur: Acıya doğru karşıdan hareket ettiklerinde, gerçekten de bir acı duyarlar ve bunun acı olduğunu düşünmekte haklıdırlar, 
					<span class="idebold">[585a]</span> ancak acıdan ortaya doğru hareket ettiklerinde, hazla dolup taştıklarına inanırlar, bundan emindirler hatta; tıpkı beyazı tanımayan birinin gri rengi siyah karşısında beyaz sanması gibi, burada da hazzın ne olduğunu bilmeden, acıdan yoksunluk durumunu acı durumu ile karşılaştırdıklarında yanılgıya sürüklenirler.”</p>
					<p class="normal1">“Zeus adına şaşırtmıyor bu beni, tersi olsaydı şaşardım!”</p>
					<p class="normal1">“Şöyle düşün şimdi: <span class="idebold">[b]</span> Açlık, susuzluk ve benzeri duygular bedenin durumunda belli bir boşluk anlamına gelirler, öyle değil mi?”</p>
					<p class="normal1">“Elbette!”</p>
					<p class="normal1">“Mantıksızlık ve cahillik de öte yandan ruhun durumundaki boşluklar değiller midir?”</p>
					<p class="normal1">“Muhakkak!”</p>
					<p class="normal1">“Besin ya da bilgi alan kendini doldurmuş olmaz mı?”</p>
					<p class="normal1">“Evet!”</p>
					<p class="normal1">“Peki doldurduğumuz hangi şey ötekine göre daha sahici, daha değerlidir sence? Alçak mı yoksa yüksek varlık basamağındaki şey mi?”</p>
					<p class="normal1">“Elbette ikinci basamaktakiler!”</p>
					<p class="normal1">“Peki sence, ekmek, içki ve sebze, meyve ve benzeri gıdalar mı, yoksa doğru tasarım (düşünce), bilgi, mantık; kısacası zihinsel bir yetenek mi salt varlıktan (olma-hali’nden) daha çok pay almışlardır? 
					<span class="idebold">[c]</span> Ancak yargıya varırken şöyle hareket et: Ebediyen kendisiyle aynı olana, ölümsüze, hakikate (doğruya) yakın olan şeyin de bu özelliğe sahip olduğunu ve benzer şeyin içinde doğup ortaya çıktığını unutma; şimdi bu, o sonsuza kadar değişip duranın, ölümlünün içinde yer alan öteki şeylerden (ekmek, içki, sebzeden) daha yüksek bir varlık basamağını temsil etmez mi ve kendisi de öyle olup benzer şeyin içinde doğup ortaya çıkmaz mı?”</p>
					<p class="normal1">“Elbette, varlıktan daha büyük pay almış olan, ebediyen kendisi ile aynı kalan ile bağlantılı olan şey (yani zihinsel yetenektir.)”</p>
					<p class="normal1">“Herhangi bir yiyeceğin ebediyen kendisiyle aynı olandan aldığı pay bilgi’nin aldığından daha fazla değildir, öyle değil mi?”</p>
					<p class="normal1">“Kesinlikle!”</p>
					<p class="normal1">“Peki ya hakikatten pay alma konusunda?”</p>
					<p class="normal1">“Burada da aynı ilişki geçerlidir!”</p>
					<p class="normal1">“Hakikatten pay alamıyorsa varlıktan (olma-hali’nden) da alamıyordur öyleyse?”</p>
					<p class="normal1">“Mantıken!”</p>
					<p class="normal1"><span class="idebold">[d]</span> “Demek ki bütün olarak alındığında, bedenin bakımına giren şeylerin, ruhun bakımına giren şeylere göre hakikatten ve varlıktan daha az pay aldıklarını söyleyebilir miyiz?”</p>
					<p class="normal1">“Hem de çok çok daha az!”</p>
					<p class="normal1">“Ve beden de ruhtan daha az pay alır!”</p>
					<p class="normal1">“Evet!”</p>
					<p class="normal1">“Yüksek varlığın (olma-hali’nin) şeyleriyle dolu olan ve kendisi yüksek varlık (olma-hali) olan şeyin doyurulması gerçekten de daha alt düzeyde bir varlığı bulunan ve daha alçak şeylerle doldurulmuş olan şeyler karşısında gerçekten de daha değerlidir.”</p>
					<p class="normal1">“Elbette!”</p>
					<p class="normal1">“Doğaya uygun şeylerle doldurulmak haz vericiyse, yüksek varlığın şeyleriyle sahici bir doldurulma, sahici ve hakiki bir sevinç verir; 
					<span class="idebold">[e]</span> halbuki alt düzlemdeki varlıklara ait şeylerden pay alan şey, kendini daha az hakikatle (gerçekle, doğruyla) doldurur ve çok daha az güvenilir ve hakiki sevince kavuşur.”</p>
					<p class="normal1">“Kaçınılmaz bir sonuç bu!”</p>
					<p class="normal1"><span class="idebold">[586a]</span> “Demek ki kavrayıcı düşünceyi ve zihinsel faaliyeti (verimliliği) tanımayan, ama bunun yerine boyuna oburluk ve benzer şeylere düşkün olanlar, aşağıya doğru düşerler ve sonra yeniden ortaya kadar taşıtırlar kendilerini ve aynen böyle sendeleye sendeleye hakiki üste tırmanamadan, yukarıya bakamadan ya da kendilerini oraya kadar yükseltemeden hayatın içinden yürüyüp giderler; hiçbir zaman hakiki varlığın (olma-hali’nin) şeylerini içlerine almazlar; hiçbir zaman güvenilir ve katıksız bir sevinç tatmazlar; bunun yerine sevimli sığır gibi hep aşağıya, yere doğru eğilmiş şekilde yemliğe bakar, sırf yemek ve cinsellik hazzı için yaşarlar 
					<span class="idebold">[b]</span> ve hakiki olanı ve (içe) alınanı korumasını da bilen ben’lerinin o bölümünü hakiki varlığın şeyleri ile dolduramadıkları için sadece daha fazlasını alabilmek uğruna boynuzlarıyla, toynaklarıyla birbirine vurur, doymazlık yüzünden birbirlerini öldürürler.”</p>
					<p class="normal1">“Senin hayatı betimleyiş tarzın, sevgili Sokrates, gerçekten de bir tanrı sözü gibi,” dedi Glaukon.</p>
					<p class="normal1">“Böyle insanlar acı ile karışık haz duyguları da taşımak zorunda değiller midir, etkileri, renklerin birbirlerine olan konumlarından kaynaklanan, 
					<span class="idebold">[c]</span> dolayısıyla da hepsi güçlüymüş gibi görünen ve mantıksız kimsede, kendilerine yönelik çılgınca istekler doğuran hakiki hazza, yanıltacak kadar benzeyen haz yansıları; tıpkı Stesikhoros’un anlatısına göre Truvalı erkeklerin gerçeği bilmedikleri için Helena’nın yanıltıcı görüntüsü çevresinde savaşmaları olayında olduğu gibi.”<sup class="calibre2"><a href="001-672Devlet_split_019.html#footnote-200-353" id="footnote-200-353-backlink" name="footnote-200-353-backlink">[353]</a></sup></p>
					<p class="normal1">“Onların da durumu gerçekten buna benziyor!”</p>
					<p class="normal1"><span class="idebold">11.</span> “Bir insan sadece gözüpek, atılgan ruh bölümünün peşinden giderse, bu nedenle de hırslı, kıskanç, zafer isteklerinden dolayı şiddet uygulayıcı, tahammül edilmezliğinden dolayı öfkeyle doluysa, 
					<span class="idebold">[d]</span> ruhun bu bölümünde de benzer şeyler ortaya çıkmaz mı? Dolayısıyla bu kimse, düşünceden, akıldan yoksun halde şan ve şeref hırsının doyurulması için çabalayacaktır.”</p>
					<p class="normal1">“Evet, kaçınılmaz olarak!”</p>
					<p class="normal1">“Peki, devam edelim,” dedim. “Vicdan rahatlığıyla şunu söyleyebilir miyiz: Kazanç hırsını ve zafersever yanı içeren ruh bölümü, düşünce ve aklın yolunu izledikleri ve bunlarla birlikte gerçek mantığın kendilerini yönlendirdiği sevinçleri aradıkları ve elde ettikleri sürece, hakikati (doğruyu) izlemiş oldukları için, ulaşabilip ulaşabilecekleri en hakiki sevinçleri elde ederler; aynı zamanda bu sevinçler o kimsenin (ruhun) özüne en çok karşılık gelen sevinçlerdir; çünkü herkes için 
					<span class="idebold">[e]</span> en iyi olanın aynı zamanda onun özüne en iyi ve mümkün olduğu bir gerçektir.”</p>
					<p class="normal1">“Gerçekten de durum bu!”</p>
					<p class="normal1">“Şimdi, bütün ruh, hakikati (doğruyu) seven ruh bölümü ile didişmeyip onu izleyecek olursa, her bir ruh bölümü sadece kendi görevini yerine getirmekle, dolayısıyla da adil olmakla kalmaz, özüne uygun düşen, en hakiki oldukları ölçüde en iyi olan sevinçlerin de tadına varabilir.”<sup class="calibre2"><a href="001-672Devlet_split_019.html#footnote-200-354" id="footnote-200-354-backlink" name="footnote-200-354-backlink">[354]</a></sup></p>
					<p class="normal1"><span class="idebold">[587a]</span> “Çok doğal bu!”</p>
					<p class="normal1">“Oysa başka bir ruh bölümü (bütün) ruha hâkim olursa, kendine uygun hazzı bulamaz ve öteki ruh bölümlerini, yabancı ve hakiki olmayan bir sevincin peşinden gitmeye zorlar.”</p>
					<p class="normal1">“Öyledir!”</p>
					<p class="normal1">“Felsefe ve mantığa (akla) en uzak olan şey, büyük olasılıkla böyle davranacaktır, öyle değil mi?”</p>
					<p class="normal1">“Apaçık belli bu!”</p>
					<p class="normal1"><span class="idebold">[b]</span> “Çıkardığımız sonuçlara göre bunlar tirana özgü tutkular ile erotik tutkulardı, öyle değil mi?”</p>
					<p class="normal1">“Evet!”</p>
					<p class="normal1">“Yasaya en yakın duranlar krala özgü ve düzenli bir yaradılışın arzularıdır, sence de öyle değil mi?”</p>
					<p class="normal1">“Evet!”</p>
					<p class="normal1">“Öyleyse hakiki, gerçek, öze en uygun hazdan en uzak olan tirandır, en az uzak olansa kraldır.”</p>
					<p class="normal1">“Zorunlu olarak!”</p>
					<p class="normal1">“Demek ki tiran sevinçten en yoksun kimse olarak yaşarken kral sevinçler içinde yaşar, değil mi?”</p>
					<p class="normal1">“Mantıken!”</p>
					<p class="normal1">“Tiranın kraldan ne kadar az sevinç yaşadığını biliyor musun?”</p>
					<p class="normal1">“Söylersen!”</p>
					<p class="normal1">“Görüldüğü kadar üç tür sevinç vardır: Bir temizkan, iki tane melez (piç); 
					<span class="idebold">[c]</span> yasa ve mantıktan kaçtığı için melez düzeyinin bile ötesine geçen tiran, kişiyi en fazla uşaklaştıran zevklerle, maiyeti (muhafızlarıyla) birlikte yaşar; sevinçten ne kadar pay sahibi olduğunu ancak şöyle tarif etmek mümkündür.” 
					</p>
					<p class="normal1">“Nasıl?”<sup class="calibre2"><a href="001-672Devlet_split_019.html#footnote-200-355" id="footnote-200-355-backlink" name="footnote-200-355-backlink">[355]</a></sup></p>
					<p class="normal1">“Oligarşik insandan bakıldığında tiran üçüncü sırada yer alır, çünkü aralarında demokrat bulunmaktadır.”</p>
					<p class="normal1">“Evet!”</p>
					<p class="normal1">“Öyleyse önceki tespitlerimiz doğruysa, tiranın sevinci, hakikat ile (gerçeklik ile) ilişkisi bakımından, oligarşın sevincinin üçüncü kopyası (suyunun, suyu) olacaktır.”</p>
					<p class="normal1">“Evet!”</p>
					<p class="normal1">“Aristokrat ve kral insanı, birer biçim olarak alırsak, kral insandan bakıldığında oligarşın kendisi de üçüncü sırada yer alır.”</p>
					<p class="normal1"><span class="idebold">[d]</span> “Evet, üçüncüdür.”</p>
					<p class="normal1">“Öyleyse tiran üç çarpı üç kere uzaktır hakiki hazdan.”</p>
					<p class="normal1">“Öyle görünüyor.”</p>
					<p class="normal1">“Tirana özgü hazzın görüntüsü, bu durumda uzunluğu veren sayının üzerindeki düzlemdir (alandır).”</p>
					<p class="normal1">“Elbette!”</p>
					<p class="normal1">“Şimdi bu alanın (81) kare kökünü alıp onu (9’u) üç kez kendisiyle çarparsak, söz konusu uzaklığı buluruz.”</p>
					<p class="normal1">“En azından bir matematikçi yapabilir bunu!”</p>
					<p class="normal1">“Şimdi kalkıp bir de tersini hesaplamak ve kralın hakiki sevinç bakımından tirandan ne kadar uzak olduğunu bulmak istersek, 
					<span class="idebold">[e]</span> çarpımlar sonucunda (9 x 9 x 9) kralın tiran’dan 729 kez daha iyi, berikinin de o ölçüde kötü, acılar içinde yaşadığını buluruz!”</p>
					<p class="normal1">“Bu iki adam; adil olan ile olmayan arasındaki sevinç yaşama farkı konusunda 
					<span class="idebold">[588a]</span> harika bir hesap ortaya koydun.”</p>
					<p class="normal1">“Üstelik günler, geceler, aylar ve yılları da üzerine eklersek, hakiki ve hayata karşılık gelen bir sayı!”</p>
					<p class="normal1">“Öyle olduğu muhakkak!”</p>
					<p class="normal1">“İyi ve adil olan kötü ve haksız olandan böyle kat kat üstünse, soylu hayat sürme, güzellik ve kusursuzluk bakımından da ondan sonsuz kere üstün olacaktır.”</p>
					<p class="normal1"><span class="idebold">12.</span>
					<span class="idebold">[b]</span> “Peki öyleyse,” diye devam ettim sözlerime, “incelemelerimizde buralara kadar geldikten sonra şimdi geriye dönüp bizi buraya yönlendirmiş olan açıklamalarımızı ele alalım. Haksızlık yapmak, adil biri yerine konan tam bir adaletsize yarar getirir demiştik, öyle değil miydi?”</p>
					<p class="normal1">“Evet!” diye cevap verdi Glaukon.</p>
					<p class="normal1">“Şimdi bu düşünceyi savunanlar ile konuşup tartışmak istiyoruz; çünkü adil ve adil olmayan eylem ve davranışın değeri konusunda daha önce fikir birliği sağlamıştık.”</p>
					<p class="normal1">“Nasıl konuşacağız peki?”</p>
					<p class="normal1">“Beriki ona bakarak iddiasını tartabilsin diye kafamızda ruhun bir görüntüsünü (modelini) tasarlayacağız.”<sup class="calibre2"><a href="001-672Devlet_split_019.html#footnote-200-356" id="footnote-200-356-backlink" name="footnote-200-356-backlink">[356]</a></sup></p>
					<p class="normal1"><span class="idebold">[c]</span> “Nasıl bir görüntü bu?”</p>
					<p class="normal1">“Mitlerin bize anlattığı şu Kimaira, Skilla, Kerberos<sup class="calibre2"><a href="001-672Devlet_split_019.html#footnote-200-357" id="footnote-200-357-backlink" name="footnote-200-357-backlink">[357]</a></sup> ve benzeri eski figürlerden oluşan bir görüntü.”</p>
					<p class="normal1">“Evet, bunların geçtiği masallar var!”</p>
					<p class="normal1">“Kafanda, çevresinde vahşi ve uysal hayvanların başları sallanan ve bu hayvanların her birine dönüşebilen bir canavar tasarla.”</p>
					<p class="normal1"><span class="idebold">[d]</span> “Müthiş bir plastik (resim) çalışması bu, ama düşünce, balmumundan ya da benzer şeylerden daha kolay şekillendirilebildiği için, yaptım diyelim!”</p>
					<p class="normal1">“Buna ikinci olarak bir aslanı ve nihayet bir insanı ekle. Birincisi bunların arasında en büyük, ikincisi daha küçük olsun!”</p>
					<p class="normal1">“Bu ilk ikisi daha kolay canlandırılıyor; kafamda şekillendirdim bile!”</p>
					<p class="normal1">“Şimdi bu üçünü tek bir yapı içinde bir araya getir; öyle ki bunlar bir şekilde birlikte büyümüş gibi görünsünler!”</p>
					<p class="normal1">“Getirdim bile!”</p>
					<p class="normal1">“Şimdi bunların dışına sadece tek bir varlığın, insanın şeklini kılıf gibi kapla, öyle ki içeriyi değil de 
					<span class="idebold">[e]</span> sadece dışı görebilen biri, tek bir canlı varlık, bir insan gördüğünü sansın!”</p>
					<p class="normal1">“Tamam (insan biçimiyle) örttüm onları!”</p>
					<p class="normal1">“Şimdi kim kalkıp da adil davranmak değil de haksızlık etmek böyle birine (adil olmayana) yararlı oluyor iddiasını ortaya atıyorsa, onun karşısına şu görüşümüzü çıkartacağız: Böyle düşünen biri, çok biçimli canavarla birlikte aslanı ve kendisine ait her şeyi besleyip güçlendiren insanın, aslında açlıktan ölüp bitap düşerken, (bu beslemenin ve güçlendirmenin) onun için avantaj olduğunu ileri sürmekten başka bir şey yapmamaktadır; 
					<span class="idebold">[589a] </span>bu kimse, öteki iki hayvanın kendisini çekip götürmesine ses çıkartamaz ve bu iki yanı birbirine alıştırıp dost kılmak yerine, bunların birbirlerini parçalamalarına, yiyip bitirmelerine çanak tutar.”</p>
					<p class="normal1">“Haksızlık etmeyi öven hatip de işte tam bunu iddia etmektedir!”</p>
					<p class="normal1">“Buna karşılık adaletin yarar getirdiğini savunan kimse, iç insanın bütün kişiliğin efendisi olmasını sağlayan eylem ve konuşmalar talep eder 
					<span class="idebold">[b]</span> ve evcil dürtüleri besleyip geliştiren, vahşi olanların ise büyüyüp olgunlaşmasını engelleyen, bunu yapmak için de aslanın tabiatını kendi müttefiki haline getirmek, dürtülerin hepsi için çaba göstermek, onları kendi aralarında ve kendisi ile dost kılmak ve bu doğrultuda eğitip yetiştirmek zorunda olan bir köylü gibidir.”</p>
					<p class="normal1">“Adaletin övücüsü de aynen bunu talep eder!”</p>
					<p class="normal1">“Demek ki her bakımdan adaletin övücüsü doğruyu söylerken ötekisi yalan söyler. 
					<span class="idebold">[c]</span> İster haz, ister şan şeref ya da yarar kollansın, adaletin övücüsü doğru konuşur. Yerici ise mantıklı bir nedeni olmaksızın ve neyi yerdiğini bilmeksizin yerer.”</p>
					<p class="normal1">“Bundan tamamen habersizdir, diye düşünüyorum!”</p>
					<p class="normal1">“Öyleyse şimdi iyi niyetli ikna çabalarıyla onun aklını başına getirmeliyiz, çünkü o bunu kasıtlı olarak yapmamaktadır ve ona şöyle sormalıyız: Sevgili dostum, güzel ve çirkin hakkındaki alışıldık düşüncelerimizi şöyle türetmemiz gerekmiyor mu? Doğanın (yaradılışın) vahşi dürtülerini insana ya da hatta tanrının buyruğuna tabi kılan her şey güzeldir, 
					<span class="idebold">[d]</span> buna karşılık soylu olanı hayvansı olanın boyunduruğuna sokan her şey çirkindir. Sence o buna katılır mı itiraz mı eder?”</p>
					<p class="normal1">“Benim gibi düşünürse, katılacaktır!”</p>
					<p class="normal1">“Bu incelemeden sonra, bir insan haksız yere altın edinirse ve sonucunda da en iyi (ruh) bölümünü kötüye tabi kılarsa, bunun ona bir faydası olur mu? Ya da başka bir şey daha: 
					<span class="idebold">[e]</span> Biri kalkıp oğlunu ya da kızını altın uğruna, üstelik vahşi ve kötü insanlara köle olarak satarsa, bu satıştan eline çok fazla para geçse de, kesinlikle bir kazancı olmayacaktır bundan. Öte yandan tanrısal yanını, merhametsizce tanrısız ve lanet yanına tabi kılarsa, mutsuz olmaz mı? 
					<span class="idebold">[590a]</span> Ya da sırf rüşvete kandığı için kocasının hayatı karşılığında altın bir gerdanlık alan Eriphyle’ninkinden beter olan bir suça (cinayete) ortak olursa?”<sup class="calibre2"><a href="001-672Devlet_split_019.html#footnote-200-358" id="footnote-200-358-backlink" name="footnote-200-358-backlink">[358]</a></sup></p>
					<p class="normal1">“Bu çok daha adice olurdu. O soracağın kişinin yerine ben cevap vermiş olayım!”</p>
					<p class="normal1"><span class="idebold">13.</span> “İşte bu korkunç, kudretli ve çok şekilli hayvan, zaptedilebilirliğin ötesine geçtiği için dizginlenemezliği de oldumolası yerip dururlar, öyle değil mi?”</p>
					<p class="normal1">“Aşikâr bu!” dedi Glaukon.</p>
					<p class="normal1"><span class="idebold">[b]</span> “Aslansı ve çabuk öfkelenen yanımız her türlü ölçünün üzerine taşıp çileden çıktığında da taşkınlığı, kibiri, ukalalığı uzlaşma bilmezliği yereriz.”</p>
					<p class="normal1">“Muhakkak!”</p>
					<p class="normal1">“Öte yandan lüks ve (bollukla birlikte) yumuşama, ruhun bu (cesaret) bölümünü uyuşturup ona haddinden fazla serbestlik bıraktıkları için korkaklığa yol açtıklarında yerilirler.”</p>
					<p class="normal1">“Tabii!”</p>
					<p class="normal1">“Aynı şekilde, içimizdeki taşkın, atılgan, öfkeli yanı soysuz canavara tabi kılan; onu, hayvanın para hırsı ve gözü doymazlık yüzünden boka batıran ve gençliğinden itibaren bir aslan yerine bir maymun olmaya alışmışsa (kişi), yağcılık ve sürüngenlik de yerilir.”</p>
					<p class="normal1"><span class="idebold">[c]</span> “Hem de özellikle!”</p>
					<p class="normal1">“Peki sence, alt düzeydeki el işçiliği niçin utanç vericidir? Çünkü bunun biricik nedeni, bir kimsenin soylu yanının doğuştan, içindeki hayvanlara hâkim olamayacak kadar zayıf olması, onu korumak, ona bakmak zorunda kalması ve sonuçta, onun gözüne nasıl gireceğini öğrenmesidir, diyoruz.”</p>
					<p class="normal1">“Öyle görünüyor!”</p>
					<p class="normal1">“İşte böyle (zayıf karakterli) biri o en iyi kişiyi yönlendiren aynı efendiyi kılavuz edinmeli ve kendi içinde tanrısal olanı hâkim güç olarak taşıyan o en iyi insana 
					<span class="idebold">[d]</span> hizmet etmelidir, diye iddia ediyoruz. Ama tabi Thrasymakhos’un yönetilenler hakkındaki düşüncelerini benimsemiyor ve hizmet edenin kendi zararına efendiye tabi olduğunu (da) düşünmüyoruz; daha akıllı ve tanrısal olana hizmet etmenin herkes için daha iyi olacağını düşündüğümüz için bunu ileri sürüyoruz; en iyisi, kişi bunu, içinde varsa gönüllü yapmalıdır; aksi halde bu ona buyurulmalıdır. İşte ancak bundan sonra hepimiz, olabildiğince eşit ve dost olabilir ve aynı ruh (akılca) yönlendirilebiliriz.” 
					</p>
					<p class="normal1">“Haklısın!”</p>
					<p class="normal1"><span class="idebold">[e]</span> “Yasa da, devletteki bütün yurttaşların yardımcısı ve koruyucusu olduğu için aynı şeyi istediğini gösteriyor zaten; ve aynı şekilde çocukların eğitilip yetiştirilmesi için de şunu talep ediyor: bir devlette olduğu gibi gençlerin içinde de bir düzen kurmadan 
					<span class="idebold">[591a]</span> ve onların ruhlarının, bizim ruhlarımızın en iyi yanıyla desteklediğimiz en iyi bölümünü onların bekçisi ve efendisi olarak başlarına dikmeden, onları serbest bırakmayacağız.”</p>
					<p class="normal1">“Öyle!”</p>
					<p class="normal1">“Nasıl ve hangi nedenle şunu iddia edebiliriz sevgili Glaukon: Adaletsizlik ve dizginlenemezlik ya da utanç verici eylemler, insanı olduğundan daha kötü birine dönüştürseler de ona fayda sağlar, para ve nüfus kazandırırlar?”</p>
					<p class="normal1">“Hiçbir nedenle!”</p>
					<p class="normal1">“Haksız bir eylemi fark edilmediğinde ya da cezasız bırakıldığında bir avantajdan, faydadan nasıl söz edebiliriz ki? 
					<span class="idebold">[b]</span> Yoksa tersine, suçu fark edilmemiş suçlu çok daha berbat biri olup çıkmaz mı? Buna karşılık suçu anlaşılan ve cezalandırılan kimsenin hayvani yanı yatıştırılıp terbiye edilir, yumuşak yanı da tamamen açığa çıkıp serbest kalır; (bu durumda) ruh bir bütün olarak kendi karakterine en uygun duruma ulaşır; kavrama, anlama yeteneğiyle birlikte ölçülülüğe ve adalete kavuşur, dolayısıyla da bir bedenin elde edebileceği en yüksek değere sahip olur, sağlıkla birlikte güç ve güzellik de kazanır; ruh bedenden daha değerli olduğu için, o ölçüde büyük olan bir değerdir bu.”</p>
					<p class="normal1">“Çok doğru!”</p>
					<p class="normal1"><span class="idebold">[c]</span> “Demek ki mantıklı insan ömür boyu olanca gücüyle bu hedefe ulaşmak için çabalayıp duracaktır. En başta ruhuna böyle bir tavır ve duruş sağlayan bilimleri onurlandıracak ötekilere az önem verecektir.”</p>
					<p class="normal1">“Elbette!”</p>
					<p class="normal1">“İkinci olarak bedenin bakımını ve korunmasını hayvani ve akla aykırı hazza terk etmeyecek ve bunu hayatının hedefi olarak görecektir; ayrıca kendisine ölçülülük sağlamadığı sürece, sadece sağlığını kollayıp sağlıklı, güzel ve güçlü olmaya bakmayacaktır; 
					<span class="idebold">[d]</span> dolayısıyla bedenin uyumunu ruhun uyumuna tabi kılacaktır hep!”</p>
					<p class="normal1">“Uyumu, ölçülülüğü, güzelliği ve düzeni seven biri olmak istiyorsa böyle yapacaktır kuşkusuz.”</p>
					<p class="normal1"><span class="idebold">[e]</span> “Aynı şekilde para kazanma konusunda da düzeni ve uyumu bozmamaya dikkat edecek ve kitlenin övgülerine bakıp para yığınını, sonsuz büyütüp kendine ölçülmez acılar edinmeyecektir!”</p>
					<p class="normal1">“Sanırım!”</p>
					<p class="normal1"><span class="idebold">[592a]</span> “Öte yandan aynı bakış açısını kollayarak şan, şerefin (onurun) söz konusu olduğu durumlarda da onlardan pay alıp seve seve kimilerinin tadını çıkartacak, ancak onun ruh durumunu bozma tehlikesi taşıyanlardan, gerek özel gerekse kamusal hayatta uzak duracaktır.”</p>
					<p class="normal1">“Bu ilkeyi kollarsa politik faaliyette bulunamayacaktır ama!”</p>
					<p class="normal1">“Olur mu öyle şey! Tanrısal bir yazgı ona bu konuda yardımcı olmazsa, belki şu andaki devletinde söz konusu olamayacaktır ama, kendi (ideal) devletinde pekâlâ bulunacaktır!”</p>
					<p class="normal1">“Anlıyorum; tartışıp açıkladığımız ve elbette sadece düşüncemizde temellendirdiğimiz, sanırım, yeryüzünde hiçbir yerde olmayan şu devlette!”</p>
					<p class="normal1"><span class="idebold">[b]</span> “Ama belki göktedir (bu devlet), onu görmek ve buna göre ben’ini düzene sokmak isteyen kişi için kurulmuş halde. Herhangi bir yerde varolması ya da gelecekte varolacak olması, onun için fark etmez; çünkü başka hiçbir devlete değil, sadece bu devlete adayacaktır kendini!”</p>
					<p class="normal1">“Haklı olarak!”</p>
					</body>
</html>