<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_5">ÜÇÜNCÜ KİTAP</h1>
				<p class="normal1"><span class="idebold">1. [386a]</span> “Daha sonra, insanların tanrılara, anne ve babalarına saygı göstermelerinin yanı sıra, arkadaşlıklara da biraz olsun değer vermelerini istiyorsak, onlara daha küçük yaşlardan itibaren tanrılarla ilgili söylenmesi ve söylenmemesi gereken bu ve benzeri sözleri duymak istiyoruz.” 
				</p>
				<p class="normal1">“Evet, bu ilkelerimizin doğru olduğunu düşünüyorum,” dedi Adeimantos.</p>
				<p class="normal1">“Fakat devam edelim: İnsanların aynı zamanda cesur olmaları gerekiyorsa, içlerindeki ölüm korkusunu söküp atmalarına en çok neyin yardımcı olacağını onlara anlatmamız gerekmez mi? 
				<span class="idebold">[b]</span> Yoksa içinde ölüm korkusu olan bir insanın cesaretli olabileceğini mi düşünüyorsun?”</p>
				<p class="normal1">“Zeus adına! Kesinlikle hayır!”</p>
				<p class="normal1">“Peki öte yandan, Hades’e ve oranın korkunç bir yer olduğuna inanan bir insan, savaşta yenilgiye uğramaktan veya esir düşmektense, ölümden korkmayıp onu tercih edebilir mi?”</p>
				<p class="normal1">“Mümkün değil, edemez.”</p>
				<p class="normal1">“O zaman insanlara (öteki dünyayla ilgili) bu tür hikâye anlatanları kontrol etmemiz gerekiyor. Onlara Hades’te olup bitenleri öyle rastgele kötülemektense, 
				<span class="idebold">[c]</span> övmeleri gerektiğini söylemek lazım; çünkü Hades için söyledikleri yalnızca gerçek dışı, teşvik edici olmamakla kalmayıp aynı zamanda savaşçılar için de zararlı olabilecektir.”</p>
				<p class="normal1">“Evet, bunu yapmalıyız!”</p>
				<p class="normal1">“O zaman şu mısralardakine benzer yerleri ayıklamamız gerekiyor:</p>
				<p class="normal1">‘Batıp gitmiş, bütün ölülere hükmetmektense,</p>
				<p class="normal1">Tek bir dönüm tarlası olmayan, çulsuz vealçakgönüllü adamın yanında</p>
				<p class="normal1">Gündelikle ırgat olmayı tercih ederim.’</p>
				<p class="normal1">Ve bir de şunu silmek lazım:</p>
				<p class="normal1"><span class="idebold">[d]</span> ‘Tanrılara ve insanlara açılsın onun evi;</p>
				<p class="normal1">Dehşet verici, çürümüş şeylerle tanrıları bile korkutan.’</p>
				<p class="normal1">Veya:</p>
				<p class="normal1">‘Bak gör; Hades ülkesindeki ferah evlerde bile</p>
				<p class="normal1">Bol ruh ve gölge varlık var; ama orada akıl ne gezer.’</p>
				<p class="normal1">Veya:</p>
				<p class="normal1">‘Bir tek o akıllıdır ruhlar diyarında, ötekiler 
				güçten yoksun gölgelerdir.’</p>
				<p class="normal1">Veya:</p>
				<p class="normal1">‘Ruh çıktı bedenden, kanatlandı, uçtu Hades’e</p>
				<p class="normal1">Yakınarak derdine, gençliğinin gücünü terk etti.’</p>
				<p class="normal1">Veya:</p>
				<p class="normal1">‘Ruh içinde kayboldu (toprağın) bir duman gibi</p>
				<p class="normal1">Hışırtılı kanat sesleriyle ölülerin yanına inerken.’</p>
				<p class="normal1"><span class="idebold">[387a]</span> Veya:</p>
				<p class="normal1">‘O ürkütücü mağaranın köşelerindeki yarasalardan biri </p>
				<p class="normal1">Kayadan aşağıya düştüğünde nasıl hışırtıyla 
				kanat çırpıp durursa  
				</p>
				<p class="normal1">Birbirine kenetlenip asılı durdukları yerden. 
				</p>
				<p class="normal1">Böyle kaybolup gitti ruhlar, hışırtılarla.’</p>
				<p class="normal1"><span class="idebold">[b]</span> Homeros ve diğer ozanlar bizlere kızmasınlar, ama artık bu tür mısraları zihnimizden silmemiz gerekiyor; şiirsel olmadıkları ve geniş kitlelerin kulağına hoş gelmediği için değil, tam tersine son derece etkili eserler oldukları için, özgür olmaları ve ölümden çok esaretten korkmaları gereken çocuklarla, yetişkin adamların zihninde kolaylıkla yer edinmeleri nedeniyle.” 
				</p>
				<p class="normal1">“Doğru söylüyorsun!”</p>
				<p class="normal1"><span class="idebold">2.</span> “Bir de öteki dünyaya ilişkin, İnilti Irmağı Kokytos, 
				<span class="idebold">[c]</span> Ürperti Irmağı Styks,<sup class="calibre2"><a href="001-672Devlet_split_018.html#footnote-200-96" id="footnote-200-96-backlink" name="footnote-200-96-backlink">[96]</a></sup> yeraltı yaratıkları, damarlarında kan dolaşmayanlar gibi bütün o korkunç ve ürkütücü isimleri de aklımızdan çıkarmalıyız. Bu sözleri duyan insanların ödü kopuyor. Bu tür sözlerin tamamıyla (çocukları korkuturken ve uyarırken) yararsız şeyler olduklarını söylemiyorum. Ama bu sözleri duyan bekçilerimizin de bir savaş sırasında erkekçe dövüşmek yerine tir tir titreyebileceğini de göz önünde tutmamız gerekiyor.”</p>
				<p class="normal1">“Evet, haklı olarak bundan endişe duymalıyız,” diye cevap verdi.</p>
				<p class="normal1">“O zaman bunları dışlamalıyız, değil mi?”</p>
				<p class="normal1">“Öyle.”</p>
				<p class="normal1">“Dolayısıyla edebiyatı ve konuşmayı (söylemi) tersi yönde yapmalıdırlar, değil mi?”</p>
				<p class="normal1">“Kesinlikle.”</p>
				<p class="normal1"><span class="idebold">[d]</span> “Ve ünlü kahramanların ağzından düşmeyen o feryat ve yakınmaları da artık bir kenara koymak gerekiyor.”</p>
				<p class="normal1">“Evet, diğerleri gibi onların da ayıklanması şart!”</p>
				<p class="normal1">“Ama böyle yapmakla doğru mu davranıyoruz, bir düşün! İyi insan, dostu bile olsa başka bir iyi insanın ölümünde, onun için kötü bir şey görmez, değil mi?”</p>
				<p class="normal1">“Evet.”</p>
				<p class="normal1">“Yani, iyi insan, bir arkadaşının yanında yitirdiği başka bir arkadaşı için, başına büyük bir felaket gelmiş gibi ağlayıp sızlamaz, dert yanmaz, değil mi?” 
				</p>
				<p class="normal1">“Hayır, yanmaz.”</p>
				<p class="normal1">“İşte böyle bir insan kendi mutluluğunu kendisi bulmuş, kendine yeten ve farklılığından dolayı da başkalarına en az ihtiyaç duyan insandır, diye iddia ediyoruz, değil mi?”</p>
				<p class="normal1"><span class="idebold">[e]</span> “Doğru,” dedi.</p>
				<p class="normal1">“Bu yüzden böyle bir insan, bir oğlunu veya bir kardeşini kaybettiğinde bir servetten, bir nimetten mahrum kaldığında, bunun hüznünü diğer insanlardan daha az hisseder.”</p>
				<p class="normal1">“Kesinlikle.”</p>
				<p class="normal1">“Bu tür talihsizliklerle karşılaştığında soğukkanlılığını sonuna kadar korur, başkalarından daha az sızlanıp dövünür.”</p>
				<p class="normal1">“Evet, üzüntüsünü diğerlerinden daha az hissedecektir.”</p>
				<p class="normal1">“O zaman haklı olarak ünlü kahramanların yanıp yakınmalarını, onlardan alıp kadınlara –o da ciddi olmayan kadınlara– ve korkak erkeklere 
				<span class="idebold">[388a]</span> bırakalım ki bu ülkenin koruyucuları olsunlar diye eğittiğimiz insanlar, bunları, aşağılık insanların davranışları olarak görsünler.”</p>
				<p class="normal1">“Gerçekten de çok haklısın.”</p>
				<p class="normal1">“O zaman Homeros ve öteki ozanlardan rica edelim de bir tanrıça oğlu olan Akhilleus’u<sup class="calibre2"><a href="001-672Devlet_split_018.html#footnote-200-97" id="footnote-200-97-backlink" name="footnote-200-97-backlink">[97]</a></sup> şöyle anlatmasınlar:</p>
				<p class="normal1">O saat uzanıp yatmıştı yanına; derken sırtüstü uzandı gene; huzursuzca döndü sonra öne, ve yeniden ayağa kalktı.</p>
				<p class="normal1">Azgın denizin kumsalında, delirmişçesine şaşkın dolaştı.</p>
				<p class="normal1"><span class="idebold">[b]</span> Ayrıca onu,</p>
				<p class="normal1">‘Kara tozları başından aşağıya dökerken’ de olduğu gibi öyle yanıp yakılırken göstermesinler. Bir de tanrıların soyundan gelen Priamos’u<sup class="calibre2"><a href="001-672Devlet_split_018.html#footnote-200-98" id="footnote-200-98-backlink" name="footnote-200-98-backlink">[98]</a></sup> perişan bir vaziyette,</p>
				<p class="normal1">‘Yuvarlanıp duruyor gübre içinde, </p>
				<p class="normal1">Ve herkese seslenerek kendi ismiyle yalvarıp 
				duruyor’ mısralarıyla anlatmasınlar.  
				</p>
				<p class="normal1">Ve ozanlara ısrar edelim de tanrıları şu şekilde yalvartır vaziyette sunmasınlar:</p>
				<p class="normal1"><span class="idebold">[c]</span> ‘Ah, acılar çekeyim diye, en gösterişli 
				yiğidi doğurdum!’</p>
				<p class="normal1">“Ama illa da tanrılardan bahsedeceklerse tanrıların en büyüğünü şu sözleri söylüyormuş gibi özüne aykırı yansıtmaktan kaçınsınlar:</p>
				<p class="normal1">‘O da nesi, kentin surları etrafında sevdiğim 
				erkeğin kovalandığını görüyorum, kendi gözlerimle ve yüreğimi incitiyor bu.’</p>
				<p class="normal1">Veya benzer biçimde:</p>
				<p class="normal1">‘Ah ölümlülerin arasından en sevdiğim erkek, 
				sen Sarpedon,’<sup class="calibre2"><a href="001-672Devlet_split_018.html#footnote-200-99" id="footnote-200-99-backlink" name="footnote-200-99-backlink">[99]</a></sup></p>
				<p class="normal1"><span class="idebold">[d]</span> Menoitiosoğlu Patroklos’un elinde can vermek mi olacaktı senin kaderin?’</p>
				<p class="normal1"><span class="idebold">3.</span> İşte sevgili Adeimantos, gençlerimiz tanrılara atfedilen bu sözlere gülüp geçeceklerine, onları ciddi ciddi dinlerlerse, bu tür sözlerin bir insan için onursuzluk anlamına geleceğini ve bu tür davranışlarda bulunurlarsa bir ayıp işlemiş olacaklarını idrak edemezler. Kendilerini sabırla kontrol edecekleri yerde, en ufak zorluk karşısında ağlayıp sızlarlar.”</p>
				<p class="normal1"><span class="idebold">[e]</span> “Evet,” dedi. “Çok doğru söylüyorsun.”</p>
				<p class="normal1">“Evet,” dedim, “ancak incelememize göre, gençlerin böyle davranması yanlış olur. Bu kanaatimizi çürütecek başka biri çıkmadığı sürece onun doğruluğuna inanmalıyız.”</p>
				<p class="normal1">“Evet, gençlerimizin böyle davranması gerçekten de çok yanlış.”</p>
				<p class="normal1">“Fakat, öte yandan, gençlerimiz de o kadar düşkün olmamalı gülmeye.<sup class="calibre2"><a href="001-672Devlet_split_018.html#footnote-200-100" id="footnote-200-100-backlink" name="footnote-200-100-backlink">[100]</a></sup> Çünkü bir insan bir kez aşırı gülmeye alıştı mı, bu aşırı bir şekilde tam tersini de birlikte getirir.” 
				</p>
				<p class="normal1">“Bence de öyle.”</p>
				<p class="normal1">“Öyleyse bizim değer verdiğimiz ölümlü insanların gülmeye teslim olduklarının gösterilmesi kabul edilemez. 
				<span class="idebold">[389a]</span> Hele tanrıların bu vaziyette sunulması büyük bir gaf olacaktır.”</p>
				<p class="normal1">“Evet, tanrılar bu şekilde yansıtılamaz,” dedi.</p>
				<p class="normal1">“O halde Homeros’un tanrılar üzerine söylediği şu sözleri de onaylamamız mümkün değil:</p>
				<p class="normal1">‘Hephaistos’u<sup class="calibre2"><a href="001-672Devlet_split_018.html#footnote-200-101" id="footnote-200-101-backlink" name="footnote-200-101-backlink">[101]</a></sup> soluk soluğa bir odadan bir 
				odaya koşarken görünce</p>
				<p class="normal1">Tanrılardan bitmek bilmeyen bir kahkaha koptu.’”</p>
				<p class="normal1">“Yani, sana göre bu sözleri de kabul etmemiz mümkün değil.”</p>
				<p class="normal1"><span class="idebold">[b]</span> “Tamam, benim düşünceme göre olsun; ama bu sözleri kabul etmek imkânsız!”</p>
				<p class="normal1">“Neticede doğruyu her şeyin üstünde bir yere koymalıyız. Daha önceki iddiamız yanlış değilse yalan, tanrıların işine yaramayan ve sadece insanın ilacı olabilecek bir şeyse, bırakalım da bu ilacı asıl sahipleri, hekimler kullansın. Tecrübesiz insanlar ona el sürmesinler...”</p>
				<p class="normal1">“Aynen öyle!”</p>
				<p class="normal1">“İlle de söylenecekse yalan, sadece devlet yöneticileri, ancak kamuya yarar sağlayacağı durumlarda, düşman veya kendi yurttaşları karşısında yalanı kullanabilirler.<sup class="calibre2"><a href="001-672Devlet_split_018.html#footnote-200-102" id="footnote-200-102-backlink" name="footnote-200-102-backlink">[102]</a></sup> Fakat sıradan bir insan devlet adamlarına yalan söylerse, 
				<span class="idebold">[c]</span> sağlığının durumu hakkında hekime doğru bilgi vermeyen bir hastadan, bedeninin ne durumda olduğunu beden öğretmeninden gizleyen bir öğrenciden ya da kaptanına gemide veya diğer tayfalar arasında ne olup bittiğini doğru bir şekilde yansıtmayan tayfadan da daha hatalı duruma düşer.”</p>
				<p class="normal1">“Çok haklısın,” dedi.</p>
				<p class="normal1"><span class="idebold">[d]</span> “O zaman, devlet yöneticileri bir yurttaşı yalan söylerken yakaladığı zaman:</p>
				<p class="normal1">‘Zanaatın bir ustası ya da kâhini, doktoru, dayanıklı büyük binaların marangozu,’devleti bir gemi gibi batırıp yok edecek bir hareket yaptığı için cezalandırılacaktır.” 
				</p>
				<p class="normal1">“En azından, eylemi de sözüne (yalanına) denk gelmişse!” 
				</p>
				<p class="normal1">“Peki, bir de gençlerimizin ölçülü olması gerekmiyor mu?”</p>
				<p class="normal1">“Tabii ki gerekiyor.”</p>
				<p class="normal1">“Peki, aklı başında davranmanın temel özellikleri, kabaca yöneticilere karşı itaatkâr olmak; 
				<span class="idebold">[e]</span> yemek, içmek, sevişmek gibi zevkler konusunda kendini idare edebilmek değil midir?”</p>
				<p class="normal1">“Evet, öyledir.”</p>
				<p class="normal1">“O zaman Homeros’un (Odysseia’da) Diomedes<sup class="calibre2"><a href="001-672Devlet_split_018.html#footnote-200-103" id="footnote-200-103-backlink" name="footnote-200-103-backlink">[103]</a></sup> için söylediği şu sözleri kabul edebiliriz: 
				</p>
				<p class="normal1">‘Babacığım, şimdi şöyle sakin bir şekilde otur ve sözlerimi dinle.</p>
				<p class="normal1">Ve arkasından gelen şu sözleri de onaylamamak için hiçbir sebep yok.</p>
				<p class="normal1">Akhalar<sup class="calibre2"><a href="001-672Devlet_split_018.html#footnote-200-104" id="footnote-200-104-backlink" name="footnote-200-104-backlink">[104]</a></sup> da soluk soluğa yürüyorlardı 
				cesaretle,</p>
				<p class="normal1">Ordunun komutanları önünde sessiz ve ürkek...’ ve de benzeri sözleri.”</p>
				<p class="normal1">“Evet, bu sözler dediklerimize uyuyor.”</p>
				<p class="normal1">“Peki bir de şu dizelere bak şimdi:</p>
				<p class="normal1">‘Seni gidi ayyaş, köpek gözlü, geyik yürekli seni!’</p>
				<p class="normal1">ve bunları izleyen sözlere. Güzel mi bu şimdi? 
				<span class="idebold">[390a]</span> ve şiirde olsun, nesirde olsun, bütün o aptal insanların yöneticilerine atfen bu veya buna benzer sözleri söylemeleri yakışık alır mı?”</p>
				<p class="normal1">“Almaz tabii ki.”</p>
				<p class="normal1">“Bunlar belki bazıları için eğlenceli olabilir ama ölçüsüzce söylenmiş oldukları kesin. Bu sözleri dinleyen gençlerimizin zarar göreceklerinden şüphe duyulamaz bence. Sence de öyle değil mi?”</p>
				<p class="normal1">“Evet, katılıyorum.”</p>
				<p class="normal1"><span class="idebold">4.</span> “Peki bir de şuna bakalım. Bir ozan (Odysseia’da) insanların en bilgesine yeryüzünde olup olabilecek en güzel şey hakkında şunları söyletirse:</p>
				<p class="normal1"><span class="idebold">[b]</span> ‘Sofralar et ve ekmekle dolup taşıyor;</p>
				<p class="normal1">Ama meyhaneci testiye (bol bol) şarap dolduruyor ve çevresindekilere uzatıyor onu, doldurulsun diye 
				kadehler.’</p>
				<p class="normal1">Sence bu sözler bir gencin kendisine hâkim olmasını ve kendini idare edip, ölçülü davranışlarda bulunmasını teşvik edebilir mi?</p>
				<p class="normal1">Bir de şu sözler var:</p>
				<p class="normal1">‘En acıklı kader, açlıktan geberip aç açına 
				tanışmaktır ölümle.’</p>
				<p class="normal1">Ya da Zeus hakkında anlatılan şu hikâyeye ne diyeceksin? Bir gün Zeus, diğer tanrıların ve insanların hepsinin uyuduğu bir saatte uyandığında Hera’yı görür görmez, yapacağı işlerle ilgili bütün kararları unutmuş ve yatak odasına bile gitmeye sabrı yetmeyerek, tutkularını ertelemeksizin hemen orada toprağın üzerinde onunla sevişivermiş. 
				<span class="idebold">[c]</span> Ardından da ona karşı hiçbir zaman bu kadar şiddetli bir arzu duymadığını, hatta bir zamanlar,</p>
				<p class="normal1">‘Ana babalarından gizli ilk sevişmelerinde bile 
				bu kadar heyecanlanmadığını’  
				</p>
				<p class="normal1">söylemiş; yine benzer nedenlerle Hephaistos’un Ares<sup class="calibre2"><a href="001-672Devlet_split_018.html#footnote-200-105" id="footnote-200-105-backlink" name="footnote-200-105-backlink">[105]</a></sup> ile Afrodit’i<sup class="calibre2"><a href="001-672Devlet_split_018.html#footnote-200-106" id="footnote-200-106-backlink" name="footnote-200-106-backlink">[106]</a></sup> zincire vurması öyküsü var. Şimdi tüm bu hikâyeleri gençlere anlatmak doğru mu sence?”</p>
				<p class="normal1">“Gerçekten de,” dedi, “bunların gençlere anlatılmasına kesinlikle karşıyım ben de.”</p>
				<p class="normal1"><span class="idebold">[d]</span> “Fakat yine de, ölçülü olma meziyeti, herhangi bir yerde, hayat şartları ne olursa olsun şarkılarla övülüyor ya da ünlü erkeklerce kanıtlanıyorsa, gençler bunu görüp işitmelidirler. Aşağıdaki gibi örneğin:</p>
				<p class="normal1">‘Göğsüne vura vura bir serzenişte bulundu yüreğine şu sözlerle:</p>
				<p class="normal1">Dayan yüreğim dayan, daha korkuncuna dayanmadın mı sen?’</p>
				<p class="normal1">“Çok iyi!”</p>
				<p class="normal1">“İnsanların rüşvet almasına, paraya düşkün olmasına da izin vermemeliyiz.”<sup class="calibre2"><a href="001-672Devlet_split_018.html#footnote-200-107" id="footnote-200-107-backlink" name="footnote-200-107-backlink">[107]</a></sup></p>
				<p class="normal1"><span class="idebold">[e]</span> “Hiçbir koşulda. Mesela: 
				</p>
				<p class="normal1">‘Rüşvettir yelkenlerini suya indiren tanrıların ve en saygın kralların,’ gibi mısraların okunmasını onaylamamalıyız. Akhilleus’a, Akhalar’dan rüşvet aldığı takdirde onlara yardım etmesini, aksi durumda kesinlikle onlara karşı yelkenleri suya indirmemesini öğütleyen Phonix’in<sup class="calibre2"><a href="001-672Devlet_split_018.html#footnote-200-108" id="footnote-200-108-backlink" name="footnote-200-108-backlink">[108]</a></sup> bu yaptığını hoş karşılamamalıyız. Öte yandan da Akhilleus’un Agamemnon’dan rüşvet alacak ve karşılığında bir miktar ücret almadan Hektor’un<sup class="calibre2"><a href="001-672Devlet_split_018.html#footnote-200-109" id="footnote-200-109-backlink" name="footnote-200-109-backlink">[109]</a></sup> cesedini teslim etmeyecek kadar para sevdalısı olmasını kimsenin kabul etmemesi gerekiyor.” 
				</p>
				<p class="normal1"><span class="idebold">[391a]</span> “Bunlar şüphesiz hiç de hoş karşılanmayacak şeyler,” diyerek sözlerimi onayladı.</p>
				<p class="normal1">“Homeros’un büyüklüğü nedeniyle dile getirmekte tereddüt ediyorum,” dedim, “ama Akhilleus hakkında böyle şeyler söylemenin de ya da başkalarınca söylenen şeylere inanmanın da kutsal saygıya karşı olduğu kesin. Akhilleus’un Apollon’a karşı söyledikleri için de geçerli bu:</p>
				<p class="normal1">‘Aldattın beni, her şeye kadir olan, tanrılar 
				arasında en rezil olanı.</p>
				<p class="normal1">Gücüm yetseydi sana karşı, intikamım acı olurdu.’</p>
				<p class="normal1"><span class="idebold">[b]</span> Ya da Akhilleus, bir tanrıdan ırmağa<sup class="calibre2"><a href="001-672Devlet_split_018.html#footnote-200-110" id="footnote-200-110-backlink" name="footnote-200-110-backlink">[110]</a></sup> meydan okumuş da onunla savaşa tutuşmaya kalkmış, daha önce diğer Irmak Tanrısı Sperkheios’a<sup class="calibre2"><a href="001-672Devlet_split_018.html#footnote-200-111" id="footnote-200-111-backlink" name="footnote-200-111-backlink">[111]</a></sup> adamış olduğu saçlarını ölen dostu Patroklos’a sunmuş gibi. Bunlara inanılır mı hiç! Bir de ne deniyor; Akhilleus, Hektor’un cesedini Patroklos’un mezarına doğru sürüklemiş ve tutsakları odun yığınları üzerinde boğazlamışmış. 
				<span class="idebold">[c]</span> Ne kadar da yalan! Bir tanrıçayla, Peleus<sup class="calibre2"><a href="001-672Devlet_split_018.html#footnote-200-112" id="footnote-200-112-backlink" name="footnote-200-112-backlink">[112]</a></sup> gibi pek bilge bir kişinin oğlu olan Zeus’un torunu ve bilge Kheiron’un<sup class="calibre2"><a href="001-672Devlet_split_018.html#footnote-200-113" id="footnote-200-113-backlink" name="footnote-200-113-backlink">[113]</a></sup> öğrencisi Akhilleus, nasıl olur da bir yandan aşağılık bir açgözlülük ve cimrilik, bir yandan da tanrılara ve insanlara tepeden bakma gibi birbiriyle alakasız iki kötülüğü bir arada taşıyabilir? Yurttaşlarımızın bu tür düzmece hikâyelerle kandırılmasına göz yummamalıyız.” 
				</p>
				<p class="normal1">“Son derece haklısın,” dedi.</p>
				<p class="normal1"><span class="idebold">5.</span> “Bir de Poseidon’un<sup class="calibre2"><a href="001-672Devlet_split_018.html#footnote-200-114" id="footnote-200-114-backlink" name="footnote-200-114-backlink">[114]</a></sup> oğlu Theseus’la<sup class="calibre2"><a href="001-672Devlet_split_018.html#footnote-200-115" id="footnote-200-115-backlink" name="footnote-200-115-backlink">[115]</a></sup> Zeus’un oğlu Peirithoos’un kız 
				<span class="idebold">[d]</span> kaçırma gibi işlere karıştıklarını anlatan hikâyeler var. Aynı şekilde ne buna ne de diğer tanrı oğullarının ve kahramanların bu tür dinsizce ve ahlaksızca işler yaptığına inanmayalım ve bu tür sözlerin sık sık tekrar edilmesinin önüne geçelim. Hatta ozanlarımızı, bu tür işleri yüce varlıkların yapmadıklarını veya bu tür pisliklere karışmış olanların onlar olmadığını halka ilan etmeye zorlayalım. Artık böyle sözler söylemesinler. Gençlerimizin beyinlerini, tanrıların kötülükten başka bir şey getirmediğine, kahramanların da sıradan insanlardan daha iyi 
				<span class="idebold">[e]</span> olmadıklarına dair sözlerle kirletmesinler artık. Deminden beri söylüyoruz: Bu sözlerin ne dinle ne de hakikatle ilgisi var. Zira, tanrılardan kötülük gelemeyeceğini zaten ortaya koymuştuk.”</p>
				<p class="normal1">“Şüphesiz.”</p>
				<p class="normal1">“Dahası, bu sözler yalan olduğu kadar dinleyenler için de zararlıdır. Çünkü;</p>
				<p class="normal1">‘Damarlarında hâlâ tanrıların kanı dolaşanların,</p>
				<p class="normal1">Zeus’un akrabalarının,</p>
				<p class="normal1">İda’nın<sup class="calibre2"><a href="001-672Devlet_split_018.html#footnote-200-116" id="footnote-200-116-backlink" name="footnote-200-116-backlink">[116]</a></sup> en tepesinde sunağı duranların,</p>
				<p class="normal1">Tanrıların soyundan gelenlerin atası Zeus’a 
				göğün mavisi kadar yakın (olanların)’ bile bu tür kötülükler yapabildiklerine inanan insan, aynı şeyleri yapmaktan hiçbir zaman kaçınmaz.<sup class="calibre2"><a href="001-672Devlet_split_018.html#footnote-200-117" id="footnote-200-117-backlink" name="footnote-200-117-backlink">[117]</a></sup></p>
				<p class="normal1">Bu yüzden, gençlerimizi kötü yöne sevk edebilecek böyle sözlere, 
				<span class="idebold">[392a]</span> hikâyelere bir son vermek zorundayız.” 
				</p>
				<p class="normal1">“Çok haklısın.”</p>
				<p class="normal1">“İzin verilmesi gerekmeyen ve gereken sözler hakkında bayağı bir şey konuştuğumuza göre, bize hangi anlatı biçimleri kalıyor? Tanrılar, tanrısal varlıklar, kahramanlar ve Hades’tekiler hakkında nasıl konuşulması gerektiğini ortaya koyduk.”</p>
				<p class="normal1">“Aynen öyle!”</p>
				<p class="normal1">“Peki ama insanlar<sup class="calibre2"><a href="001-672Devlet_split_018.html#footnote-200-118" id="footnote-200-118-backlink" name="footnote-200-118-backlink">[118]</a></sup> için neler söyleyebiliriz? Sanırım bunu tam olarak konuşmadık.”</p>
				<p class="normal1">“Evet, konuşmadık.”</p>
				<p class="normal1">“Fakat, bu konuyu şu an konuşacak durumda değiliz, sevgili dostum.”</p>
				<p class="normal1">“Neden?”</p>
				<p class="normal1">“Çünkü bu konuya girdiğimizde, yanılmıyorsam ozanların da, yazarların da önemli konularda yanlış şeyler anlattıklarını söyleyeceğiz. 
				<span class="idebold">[b]</span> Onlara göre, mutlu olan birçok haksız ve mutsuz olan birçok adil kişi var; gizli kaldığı sürece haksızlığın yarar sağlayacağını, adilliğin ise kişiye ceza olduğunu, başkalarına yarar sağladığını söylerler; işte biz, bu tür sözler söylemeyi yasak etmenin ve onları bunların tam tersi şeyleri söylemeye ve şarkılı olarak anlatmaya zorlamanın ne kadar gerekli olduğunu ifade edeceğiz.” 
				</p>
				<p class="normal1">“Evet, eminim!”</p>
				<p class="normal1">“Peki bunu kabul edersen baştan beri savunduğumuz ilkeleri de benimsiyorsun demektir bu. Öyle değil mi?”</p>
				<p class="normal1">“Evet, itirazın yerinde!”</p>
				<p class="normal1"><span class="idebold">[c]</span> “Demek ki, adaletin özünü ve buradan, adil kişi için türeyecek yararı tartışıp temellendirdikten, bu kişi gerçekten adil mi yoksa sadece dışa mı adil gözüküyor, anladıktan sonra, insanların nasıl anlatılacağı konusunda açık seçik bir fikir birliğine varabileceğiz!”<sup class="calibre2"><a href="001-672Devlet_split_018.html#footnote-200-119" id="footnote-200-119-backlink" name="footnote-200-119-backlink">[119]</a></sup></p>
				<p class="normal1">“Çok haklısın,” dedi.</p>
				<p class="normal1"><span class="idebold">6.</span> “Şimdi anlatıların içeriklerini bir yana bırakalım. Şu andan itibaren onların ‘biçimleri’ üzerinde düşünmek zorundayız sanırım,” dedim. “Böylelikle hem özü hem de biçimi eksiksiz olarak ele almış oluruz.”</p>
				<p class="normal1">“Ne demek istediğini anlayamadım,” dedi, Adeimantos.</p>
				<p class="normal1"><span class="idebold">[d]</span> “Fakat, bunu anlaman gerçekten de çok önemli. Belki şöyle söylersem senin için daha anlaşılır olur: (Masal) anlatıcılar ya da yazarlar, her zaman ya şimdiki, ya geçmişteki ya da gelecekteki olaylardan bahsederler, değil mi?”</p>
				<p class="normal1">“Elbette, başka ne anlatabilirler ki?”</p>
				<p class="normal1">“Ve bu olaylardan bahsederlerken onları ya doğrudan doğruya ya da dolaylı anlatımla verme yolunu veya bu ikisini birden seçerler, değil mi?”<sup class="calibre2"><a href="001-672Devlet_split_018.html#footnote-200-120" id="footnote-200-120-backlink" name="footnote-200-120-backlink">[120]</a></sup></p>
				<p class="normal1">“Hâlâ anlayamıyorum ne demek istediğini.”</p>
				<p class="normal1">“Korkarım, derdini bir türlü anlatamayan, dalga geçilesi bir hocayım ben. 
				<span class="idebold">[e]</span> O zaman, derdini anlatamayanlar gibi ben de ne demek istediğimin bütününü anlatmaktansa onu bir örnekle açıklayayım. İlyada’nın ilk dizelerini bilirsin. Orada, Khryses’in<sup class="calibre2"><a href="001-672Devlet_split_018.html#footnote-200-121" id="footnote-200-121-backlink" name="footnote-200-121-backlink">[121]</a></sup> Agamemnon’a kızını serbest bırakması için yalvardığı, fakat bu isteğin Agamemnon’u iyice öfkelendirdiği, bunun üzerine de Khryses’in Akhalar’a beddua ettiği 
				<span class="idebold">[393a]</span> anlatılır, değil mi?”</p>
				<p class="normal1">“Evet.”</p>
				<p class="normal1">‘Bütün Akhalar’a yalvarıyor, hepsine birden,</p>
				<p class="normal1">Ama şu Atreus’un<sup class="calibre2"><a href="001-672Devlet_split_018.html#footnote-200-122" id="footnote-200-122-backlink" name="footnote-200-122-backlink">[122]</a></sup> iki oğluna yalvarıyor en çok’ 
				diyen yazar, olup biteni doğrudan kendi ağzından aktarır ve asla bu sözleri söyleyen başkasıymış gibi bir izlenim uyandırmaz. Fakat bundan sonraki mısralarda Khryses’in 
				<span class="idebold">[b]</span> yerine kendisi geçer ve okuyucuya, konuşan kişinin kendisi değil de o yaşlı ihtiyar rahip olduğu izlenimini vermeye gayret eder. Ve İlion’da, İthaka’da<sup class="calibre2"><a href="001-672Devlet_split_018.html#footnote-200-123" id="footnote-200-123-backlink" name="footnote-200-123-backlink">[123]</a></sup> ve Odysseia’da geçen olayları aktarırken de aşağı yukarı yine bu iki yönteme başvurur.”<sup class="calibre2"><a href="001-672Devlet_split_018.html#footnote-200-124" id="footnote-200-124-backlink" name="footnote-200-124-backlink">[124]</a></sup></p>
				<p class="normal1">“Evet.”</p>
				<p class="normal1">“Öyleyse anlatma, her ikisidir de, hem konuşmalar hem de konuşmaların arasında (anlatıcının) söyledikleri.” 
				</p>
				<p class="normal1">“Evet, öyledir.”</p>
				<p class="normal1">“Fakat anlatıcı, olaydaki kişileri, birinin ağzından anlattığı zaman, konuşmasını yerine geçtiği o insanınkine uydurmak için elinden geleni yapar, değil mi?”</p>
				<p class="normal1">“Kesinlikle.”</p>
				<p class="normal1"><span class="idebold">[c]</span> “Peki bir insanın kendini, konuşma ve davranış bakımından başka insanınkine benzetmeye çalışması, benzetilen kişiyi taklit değil midir?” 
				</p>
				<p class="normal1">“Tabii, taklittir.” </p>
				<p class="normal1">“O zaman Homeros da, diğer bütün ozanlar da anlatılarını taklit biçiminde aktarırlar.”</p>
				<p class="normal1">“Evet, doğru.”</p>
				<p class="normal1">“Fakat eğer Homeros, anlatının her yerinde kendini kişilerin arkasına gizlemese, 
				<span class="idebold">[d]</span> taklitsiz bir manzum yapıt ya da anlatı, dolaylı aktarım şeklinde (bir metin) ortaya çıkardı. Fakat, hâlâ anlattıklarım senin için açık değilse ve gene ‘anlamadım’ diyorsan sana şöyle açıklamak istiyorum: Homeros, Khryses’in, kızını kurtarmak için topladığı fidyeyi de getirip Akhalar’a yalvarışını anlattıktan sonra, Khryses’miş gibi değil de yine Homeros olarak sözüne devam etseydi, söyledikleri bir taklit değil, yani dolaysız değil, dolaylı anlatım biçiminde olsaydı, bu aktarım bize basit bir anlatı (hikâye) sunmuş olurdu. Bu da şöyle bir durum ortaya koyardı: Düz(yazı) biçiminde anlatıyorum, çünkü şair değilim. ‘Rahip geldiğinde 
				<span class="idebold">[e]</span> Akhalar’ın Truva’yı alıp evlerine sağ salim dönmeleri için tanrıya dua etti. Khryses’in getirdiği kurtulmalığı da alıp kızını ona geri vermelerini ve tanrıya saygıda kusur etmemelerini istedi. Bu sözleri duyan bütün Akhalar rahibe büyük saygı gösterip, dediklerine uymayı kabul ettiler. Fakat, Agamemnon bu sözleri duyunca öfkelenmişti. Rahibi kovdu oradan. Bir daha oralarda dolaşıp gözüne gözükürse bu kez ne rahiplik değneğinin ne de başındaki tanrısal tacın kendisini elinden kurtaramayacağını söyledi. Khryses’in kızının oradan hiçbir yere gidemeyeceğini, Argos’la birlikte orada kocayacağını ekledi ve eğer eve sağ salim dönmek istiyorsa kendisini daha fazla sinirlendirmeden oradan defolup gitmesini emretti. Yaşlı rahip de bu sözleri duyduktan 
				<span class="idebold">[394a]</span> sonra korku ve sessizlik içinde oradan ayrıldı, fakat ordunun konuşlandığı yerden uzaklaşınca Apollon’a bütün unvanlarıyla seslenmeye ve ona yalvarıp yakarmaya başladı. Ona, gönlünü hoş tutmak için yaptırdığı tapınakları, sunduğu adakları hatırlatarak, bunların karşılığı olarak oklarını Akhalar’ın üzerine yağdırmasını ve böylelikle de onlar yüzünden döktüğü gözyaşlarının intikamını almasını istedi.’ İşte dostum, bu böyle gittikçe, tüm hikâye hiçbir taklit içermez, dümdüz bir anlatım haline gelir.”</p>
				<p class="normal1"><span class="idebold">[b]</span> “Şimdi anladım,” dedi.</p>
				<p class="normal1"><span class="idebold">7.</span> “O zaman şunu da anlarsın: Tam tersi bir durum olduğunda, yani ozanın konuşmalar arasındaki sözleri kaldırılır da geriye sadece diyaloglar kalırsa, böyle bir anlatış sadece taklitten ibaret olur.”</p>
				<p class="normal1">“Anladım tabii. Örneğin tragedyada da (dramada, oyunda) bunun gibi bir anlatım yok mu?”</p>
				<p class="normal1">“Aynen öyle,” dedim. “Yanılmıyorsam, daha önce anlatamadığım şeyi şimdi daha iyi açıklayabilirim. Şiirin tarzı tamamen taklide, dolaysız söyleme (aktarıma) dayanır;<sup class="calibre2"><a href="001-672Devlet_split_018.html#footnote-200-125" id="footnote-200-125-backlink" name="footnote-200-125-backlink">[125]</a></sup> dediğin gibi, tragedya da, komedi de bu biçimin içine girer. 
				<span class="idebold">[c]</span> Öteki tarz, edebiyatçının kendi anlatısıdır. Buna uyan en iyi örnek dithyrambos<sup class="calibre2"><a href="001-672Devlet_split_018.html#footnote-200-126" id="footnote-200-126-backlink" name="footnote-200-126-backlink">[126]</a></sup> olmalı. Destanlarda ve daha diğer pek çok şiir türünde her iki anlatış tarzına da rastlanabilir. Anlıyorsun değil mi?” 
				</p>
				<p class="normal1">“Evet, anlıyorum.”</p>
				<p class="normal1">“Daha önce söylediklerimizi de hatırla. İçeriği tartıştık, iş ‘biçim üzerine’ konuşmaya kaldı, demiştik.”</p>
				<p class="normal1">“Hatırladım.” </p>
				<p class="normal1"><span class="idebold">[d]</span> “Bunları söylerken şu noktaya gelmek istiyorum: Anlatılarını veya şiirlerini baştan başa dolaysız söylem (aktarım) üzerinden mi vermelerini isteyelim, yoksa bunu kısmen mi yapmalarını? Sonra hangi ilkeye göre yapsınlar bunu, yoksa bu yolu hiç mi seçmesinler?” 
				</p>
				<p class="normal1">“Yanılmıyorsam, kentimizde tragedyaya ve komediye izin verecek miyiz, onu düşünmek niyetindesin.” 
				</p>
				<p class="normal1">“Belki, belki de fazlasını. Ben de bilmiyorum, düşüncemin rüzgârının beni nereye savuracağını.”</p>
				<p class="normal1">“İyi dedin!” </p>
				<p class="normal1"><span class="idebold">[e]</span> “O zaman söyle bana Adeimantos, sence bekçilerimiz taklit işine (taklitçi yazarlığa) yönelsinler mi, yönelmesinler mi? Ya da bu soru zaten bizim daha önce ortaya koyduğumuz: ‘Bir insanın birçok işi değil, ancak tek bir işi iyi yapabileceği, birçok işi yapmaya kalktığında, hiçbirini ün sağlayacak kadar iyi yapamayacağı’ kuralınca kendiliğinden cevaplanmıyor mu?”</p>
				<p class="normal1">“Evet, cevaplanıyor, aslında.”</p>
				<p class="normal1">“O zaman, bunu bizim taklit<sup class="calibre2"><a href="001-672Devlet_split_018.html#footnote-200-127" id="footnote-200-127-backlink" name="footnote-200-127-backlink">[127]</a></sup> konusuna uyarlarsak diyebiliriz ki bir insan birçok şeyi taklit ederken, asla ve asla tek bir şeyi taklit ederkenki kadar başarılı olamaz.” 
				</p>
				<p class="normal1">“Evet, haklısın.”</p>
				<p class="normal1"><span class="idebold">[395a]</span> ”O zaman, hayatta önemli bir görevi olan insanın, aynı zamanda çok iyi bir taklitçi olması mümkün değildir. Hatta, birbirleriyle çok ilgili olan iki alanda, aynı zamanda taklitler yapmak pek mümkün değildir. Örneğin, tragedya ve komedi yazarları için bu böyledir. Biraz önce bu türlerin tümüyle dolaysız aktarımla (yani taklitle) verildiğini bizzat sen söylememiş miydin?”</p>
				<p class="normal1">“Evet, aynı edebiyatçının ikisini birden başaramayacağını.”</p>
				<p class="normal1">“Bir insan aynı zamanda hem rhapsodos<sup class="calibre2"><a href="001-672Devlet_split_018.html#footnote-200-128" id="footnote-200-128-backlink" name="footnote-200-128-backlink">[128]</a></sup> hem de tiyatro oyuncusu olamaz, değil mi?”</p>
				<p class="normal1">“Evet, haklısın.”</p>
				<p class="normal1"><span class="idebold">[b] </span>“Her ne kadar her ikisi de taklit faaliyeti olsa da aynı kişi hem tragedyada hem de komedide layıkıyla oynayamaz, değil mi?”</p>
				<p class="normal1">“Evet, oynayamaz.”</p>
				<p class="normal1">“Ve bana öyle geliyor ki Adeimantos, insan doğası yanılmıştır; bu yüzden de birçok şeyi layıkıyla taklit edemez; yapsa bile yaptığı o taklit, taklit ettiği şeyin gerçekliğine pek benzemez.”</p>
				<p class="normal1">“Çok haklısın,” dedi.</p>
				<p class="normal1"><span class="idebold">8.</span> “O zaman baştaki ilk ilkemize bağlı kalarak diyebiliriz ki, bekçilerimizin bütün öteki işleri bırakıp, kendilerini sadece ülkemizin özgürlüğünü korumak ve devam ettirmek işine adamalarını ve bu amaçla ilişkili olmayan bütün işlerle ilgilerinin kesilmesini istiyorsak bir şey taklit etmek de dahil olmak üzere bekçilikten başka hiçbir şeyle uğraşmamaları gerekir. 
				<span class="idebold">[c]</span> İlle de bir şeyi taklit edeceklerse, ta çocukluktan beri, kendi işleriyle ilgili olan ve kendilerine yaraşacak cesaretli, ölçülü, dindar figürleri, özgür erkekleri ve bu türden başka şeyleri taklit etsinler. Bunun dışında kölelere özgü işleri ya da başka çirkin şeyleri ne kendileri yapsınlar ne de taklit edebilsinler ki, taklitçiler olmaktan çıkıp bu şeylerin tadını çıkaran insanlara dönüşmesinler. 
				<span class="idebold">[d]</span> Yoksa, insanın çocukken yapmaya başladığı taklitlerin yavaş yavaş birer alışkanlığa dönüştüğü ve bu alışkanlıkların da insanın mizacının ikincil bir parçası olmaya başlayarak onun bedenini, dilini ve düşüncesini etkilediği hiç dikkatini çekmedi mi?”<sup class="calibre2"><a href="001-672Devlet_split_018.html#footnote-200-129" id="footnote-200-129-backlink" name="footnote-200-129-backlink">[129]</a></sup></p>
				<p class="normal1">“Çekti, tabii ki.”</p>
				<p class="normal1">“O zaman,” dedim, “becerikli, erdemli birer erkek olsunlar diye, özenle yetiştirmeye çalıştığımız kimselerin, erkek oldukları halde bir kadını taklit edip canlandırmalarına izin vermemeliyiz; ister genç ister yaşlı bir kadını olsun, erkekle kavga eden ya da tanrılara karşı günah işleyen ve sözde mutluluğuyla şişinip duran 
				<span class="idebold">[e]</span> ya da bahtsız, acı çeken ve yanıp yakınan, hatta hasta, âşık, hamile bir kadını taklit etmelerine müsaade etmemeliyiz.”</p>
				<p class="normal1">“Evet, kesinlikle.”</p>
				<p class="normal1">“Ayrıca, fahişeleri ve köle erkekleri de kölelik yaparken taklit etmemeliler.”</p>
				<p class="normal1">“Doğru.”</p>
				<p class="normal1">“Demin söylediğimiz insanların tam tersi özelliklere sahip olan, sarhoşken veya ayıkken 
				<span class="idebold">[396a]</span> birbirlerine bağırıp çağıran, küfür eden, birbirlerini alaya alan veya gerek ahbaplarına gerekse kendilerine karşı sözle veya eylemle bu türlü saldırganlıklarda bulunan kötü ve yüreksiz insanları da taklit etmemeliler. Bir de her ne kadar deli ve kötü insanların nasıl davrandıklarını bilseler de onların yaptıklarını yapmamalı veya onları taklit etmemeliler.”</p>
				<p class="normal1">“Çok haklısın.”</p>
				<p class="normal1">“Peki, demircilerin, <span class="idebold">[b]</span> diğer zanaatkârların, gemicilerin ya da forsaların,<sup class="calibre2"><a href="001-672Devlet_split_018.html#footnote-200-130" id="footnote-200-130-backlink" name="footnote-200-130-backlink">[130]</a></sup> kürekçilerin ve onların şefinin rolünü oynasınlar mı bu taklitçiler?”</p>
				<p class="normal1">“Olur mu öyle şey! Zihinlerini, kendi yaptıkları işler dışındaki şeylerle yormalarına bile izin verilmeyecek ki!”</p>
				<p class="normal1">“Peki atların kişnemesini,<sup class="calibre2"><a href="001-672Devlet_split_018.html#footnote-200-131" id="footnote-200-131-backlink" name="footnote-200-131-backlink">[131]</a></sup> boğaların böğürmesini, ırmakların çağıltısını, deniz dalgalarının gürültüsünü, göğün gürlemesini ve buna benzer şeyleri taklit etmelerini hoş karşılayabilir miyiz?”</p>
				<p class="normal1">“Delileri taklit etmeleri ya da deliliğin tuzağına düşmek yasak ya!”</p>
				<p class="normal1">“Bu söylediğinden şunu çıkarıyorum ki hakikaten edebi canlandırmanın, gerçekten becerikli, çalışkan ve soylu erkeğin 
				<span class="idebold">[c]</span> söyleyecek bir şeyi varsa, konuşabileceği bir türü ve bunun da karşı biçimi var; başka kişilikteki veya başka bir şekilde yetişmiş insanların benimseyeceği türdür bu.” 
				</p>
				<p class="normal1">“Hangi türü kastediyorsun?”</p>
				<p class="normal1">“Farz edelim ki, düzgün karakterli bir adam, başka bir becerikli, dürüst adamın sözünü veya eylemini aktarmak istedi. Kendisini onun yerine koyup onu taklit etmesi gayet doğaldır ve bunda utanılacak bir şey yoktur; bu dürüst ve becerikli adam aklı başında ve kendinden emin hareket ediyorsa; öte yandan, ancak 
				<span class="idebold">[d]</span> bir hastalıkla, bir aşkla, içki veya diğer türlü durumlarla başı dertte olan bir insanı pek taklit etmek istemeyecektir. Diyelim ki bu dürüst insan, kendisine layık olmayan, saygı duyulmayacak biri ile karşılaştı; onun hiçbir yanına benzemek istemeyecektir; ancak belki, berikinin iyi bir şey yaptığı durumlarda, kısa bir süre için onu taklit edecektir; bunun dışında onu taklit etmekten utanır. Çünkü böyle insanları taklit etmeye pek alışık olmadığı gibi, bunu beceremez ve kendisini kötü adamların yerine geçirip onların biçimlerine girmeye ne aklı ne de gönlü razı olur 
				<span class="idebold">[e]</span> çünkü ruhen nefret etmektedir ondan; ancak şaka olur yapacağı taklit.”</p>
				<p class="normal1">“Elbette,” dedi.</p>
				<p class="normal1"><span class="idebold">9.</span> “Diyebiliriz ki, bu adam, Homeros’un biraz önce bahsettiğimiz destanlarındaki anlatım biçimini kullanır. Yani, anlatımı hem doğrudan hem de dolaylı aktarımı barındırır; ancak doğrudan aktarım (konuşma), yapıtının küçük bir kısmını oluşturacaktır. Yanlış mı şimdi bu söylediklerim?”</p>
				<p class="normal1">“Ne yanlışı, olur mu hiç? Bu gerçekten de bir insanın bir şeyi nasıl anlatması gerektiğini iyi özetliyor.”</p>
				<p class="normal1"><span class="idebold">[397a]</span> “Şimdi gelelim bunun tersine,” diye sözüme devam ettim. “Bu tarzı benimseyen bir insan, değersiz biri olduğu ölçüde, her şeyi taklit etmekte de o kadar fütursuz olacaktır. İyiymiş, kötüymüş, fark etmez, her şeyi taklit etmeye hazırdır o. Öyle şaka niyetine yapmaz bunu; herkesin karşısında ciddi ciddi her şeyi taklit edebilir. Örneğin, gök gürültüsünü, rüzgârın uğultusunu, dolunun yağışını, dingillerin, makaraların, boruların, zurnaların, kavalların ve bütün diğer çalgıların sesini. Bununla da kalmaz, bir köpek gibi havlamaya, koyun gibi melemeye, 
				<span class="idebold">[b]</span> kuş gibi ötmeye kalkışır; ses ve hareketleri ya tamamen dolaylı ya da çok az doğrudan taklit edecek (aktaracaktır).”</p>
				<p class="normal1">“Bu da zorunlu bir sonuç!”</p>
				<p class="normal1">“Anladın değil mi şimdi iki türlü canlandırma tarzından ne kastettiğimi?” 
				</p>
				<p class="normal1">“Evet, anladım.”</p>
				<p class="normal1">“Bu canlandırma tarzının birinde, çok az değişiklik vardır ve bu canlandırma tarzına uygun ses çeşidi ve ritim<sup class="calibre2"><a href="001-672Devlet_split_018.html#footnote-200-132" id="footnote-200-132-backlink" name="footnote-200-132-backlink">[132]</a></sup> kullanılırsa, iyi bir canlandırıcı (anlatıcı) hemen hep aynı ses tonunu kullanır; çünkü ses iniş-çıkışları azdır; 
				<span class="idebold">[c]</span> aynı şey uygun ritim için de geçerlidir.”</p>
				<p class="normal1">“Evet, aynen böyle olur.”</p>
				<p class="normal1">“O zaman, diyebiliriz ki bütün ozanlar ve anlatıcılar ya bu iki tarzdan birini ya da ikisinin karmasını kullanırlar. Öyle değil mi?”</p>
				<p class="normal1">“Mecburen!”</p>
				<p class="normal1"><span class="idebold">[d]</span> “Peki, şimdi biz ne yapalım? Bu tarzların hepsinin devletimizde kullanılmasına göz yumalım mı? Yoksa iki tarzdan birisini mi ya da ikisinin karmasını mı alalım?”</p>
				<p class="normal1">“Bence, karma olmayan salt tarzı.”</p>
				<p class="normal1">“Haklısın Adeimantos, ama bu ikisinin karması da aslında hoştur. Ve işin gerçeği, çocuklar, onların bakıcıları ve sıradan halk kesimi arasında en sevilen tarz da senin seçtiğin tarzın tam tersi olan o ikinci tarzdır.”</p>
				<p class="normal1">“Bunu yadsımıyorum zaten.”</p>
				<p class="normal1"><span class="idebold">[e]</span> “Ama sanırım, sen diyeceksin ki, bu ikisinin karması olan tarz belki bizim devletimize uymaz, çünkü bizde her insan tek bir işi yaptığı için iki ya da daha fazla düşünce tarzına sahip kimse bulunmayacaktır.”</p>
				<p class="normal1">“Evet, bunu demek istiyorum.”</p>
				<p class="normal1">“İşte bu yüzden, sadece bizim devletimizde bir kunduracının yaptığı tek iş, kunduracılıktır; bir de üstüne kaptanlık edemez; çiftçi de yalnızca çiftçilik yapar; yanında bir de yargıçlık yapamaz; asker de askerdir, ayrıca ticaretle uğraşamaz. Bu herkes için de böyledir. Öyle değil mi?”</p>
				<p class="normal1"><span class="idebold">[398a]</span> “Evet, haklısın.”</p>
				<p class="normal1">“Bu yüzden, günün birinde akıllılığı sayesinde, her şeyi taklit etmesini bilen, her şeyi yapması mümkün birisi gelip de bize kendini tanıtıp şiirlerini okumaya kalktığında, onun ne kadar hoş, kutsal ve harika bir varlık olduğunu söyleyerek, önünde derin bir saygıyla eğiliriz. Ama, aynı zamanda ona, devletimizde onun gibi bir insan olmadığını ve böyle insanların da buraya giremeyeceğini kibarca söyleriz. Başına kokular döküp, boynuna yün sargılardan bir çelenk takarak, onu başka bir devlete uğurlarız; bize gelince, yararlarından ötürü çok daha katı, sert bir edebiyatçıyı yeğleriz. 
				<span class="idebold">[b]</span> Zaten ancak böyle bir insan askerlerin nasıl eğitilmesi gerektiğini tartışırken ortaya koyduğumuz ilkelere sadık kalabilir ve anlatısını bu ilkelere göre biçimlendirip en uygun olanı canlandırır.”</p>
				<p class="normal1">“Evet, elimizden gelse böyle yapardık.”</p>
				<p class="normal1">“O zaman, sevgili dostum, müzik eğitiminin konuşmalarla ve anlatıyla ilgili kısmını yeterince ele aldık sayılır. Neyin, nasıl söylenmesi gerektiğini epey irdeledik.”</p>
				<p class="normal1">“Bence de öyle!”</p>
				<p class="normal1"><span class="idebold">10.</span>
				<span class="idebold">[c]</span> “Şimdi <span class="ideitalik">ezgi</span> ve 
				<span class="ideitalik">şarkıyı</span> konuşmak kaldı geriye.”</p>
				<p class="normal1">“Evet, devam edelim.”</p>
				<p class="normal1">“Daha önceki söylediklerimize bağlı kalırsak bu konuda önereceklerimizi herkesin tahmin etmesi pek güç değil aslında.”</p>
				<p class="normal1">Bunun üzerine Glaukon, gülümseyerek, “Sokrates, korkarım bu ‘herkes’ sözcüğü beni içermeyecek, çünkü ezgilerle ve melodilerle ilgili söyleyeceklerini az çok tahmin edebilsem de tam olarak ne diyeceğini kafamda netleştiremiyorum.”</p>
				<p class="normal1">“Fakat en azından, <span class="idebold">[d]</span> şarkının söz, makam ve ritim olmak üzere üç şeyden oluştuğunu kesin olarak söyleyebilirsin.”<sup class="calibre2"><a href="001-672Devlet_split_018.html#footnote-200-133" id="footnote-200-133-backlink" name="footnote-200-133-backlink">[133]</a></sup></p>
				<p class="normal1">“Doğru!”</p>
				<p class="normal1">“Şarkıyla icra edilen sözler ile diğer şarkıyla söylenmeyen sözler arasında bir fark yoktur. Her ikisi de bizim biraz önce ortaya koyduğumuz kurallara uymak durumundadır, değil mi?”</p>
				<p class="normal1">“Evet.”</p>
				<p class="normal1">“Makam ve ritmin de söze uyması gerekir, öyle değil mi?”<sup class="calibre2"><a href="001-672Devlet_split_018.html#footnote-200-134" id="footnote-200-134-backlink" name="footnote-200-134-backlink">[134]</a></sup></p>
				<p class="normal1">“Kesinlikle.”</p>
				<p class="normal1">“Demiştik ki, bir şeyden bahsederken, sözlerimizde hüzün, ağlama, feryat, sızlama olmamalı.”</p>
				<p class="normal1">“Haklısın.”</p>
				<p class="normal1"><span class="idebold">[e]</span> “Peki söyle bana, hüzünlü makamlar hangileridir? Müzikle uğraşan sensin, bilirsin.”</p>
				<p class="normal1">“Karma Lydia<sup class="calibre2"><a href="001-672Devlet_split_018.html#footnote-200-135" id="footnote-200-135-backlink" name="footnote-200-135-backlink">[135]</a></sup> makamı, tiz Lydia makamı ve buna benzer makamlar hüzünlü makamlardır, örneğin.” 
				</p>
				<p class="normal1">“O zaman bence, bu tarzlar yasaklanmalı. Bunların bırak erkekleri, erdemli kadınlar için bile hiçbir faydası yoktur. Öyle değil mi?”</p>
				<p class="normal1">“Çok haklısın.”</p>
				<p class="normal1">“Bir de şunu biliyoruz ki bekçilerimize sarhoşluk, gevşeklik, uyuşukluk da hiç yakışmaz.”</p>
				<p class="normal1">“Tabii ki.” </p>
				<p class="normal1">“Peki, makamlar arasında gevşeklik yaratanlar; içki masalarında dinlenilenler hangileridir?”</p>
				<p class="normal1">“Çözük dediğimiz İonya ve Lydia makamları böyledir.”</p>
				<p class="normal1"><span class="idebold">[399a]</span> “Peki bunların savaşçılara bir yararı var mıdır?”</p>
				<p class="normal1">“Tam tersine,” dedi. “Bunlar hiçbir işe yaramaz askerler için, ama senin de elinde kala kala Dor ve Frigya<sup class="calibre2"><a href="001-672Devlet_split_018.html#footnote-200-136" id="footnote-200-136-backlink" name="footnote-200-136-backlink">[136]</a></sup> makamları kaldı.”</p>
				<p class="normal1">Ben de dedim ki, “Ben makamlardan anlamam. Ama bence öyle bir makam olmalı ki, savaş veya benzeri durumlarda herhangi bir tehlike anında, başına ne gelirse gelsin, yaralandığında, hatta ölümle yüz yüze geldiğinde bile, bunun üstesinden gelmek için canını dişine takan ve asla yılmayan yürekli adamın sesini hissettirsin. 
				<span class="idebold">[b]</span> Ya da barış ve rahatlık zamanında kullanılan öyle bir makam olmalı ki, bu da, istediğini elde ederken hiçbir şekilde şiddete başvurmayan, onu barışçıl yollarla elde etmek isteyen, her zaman insanlara veya tanrıya karşı ikna ve rica yollarına başvuran ve başkalarının ricalarına da kulak asıp değer veren; istediğini elde ettiği zaman alçakgönüllülüğünü ve ihtiyatlılığını koruyup ölçülü ve makul davranabilen erkeklerin sesini bize ulaştırsın. İşte ben, birisi taşkın birisi dingin, felaketle karşı karşıya olan ya da mutlu, yürekli olanlarla alçakgönüllü, aklı başında erkeklerin makamlarını arıyorum. 
				<span class="idebold">[c]</span> Varsın elimizde sadece bu makamlar kalsın.”</p>
				<p class="normal1">“Demin saydığım, Dor ve Frigya makamları kalacak yani?”</p>
				<p class="normal1">“Demek ki ezgilerimizde ve şarkılarımızda sadece bu makamları kullanırsak da çok telli, bütün makamları çıkarabilecek enstrümanlara ihtiyacımız olmayacak.”<sup class="calibre2"><a href="001-672Devlet_split_018.html#footnote-200-137" id="footnote-200-137-backlink" name="footnote-200-137-backlink">[137]</a></sup></p>
				<p class="normal1">“Sanıyorum öyle olacak.”</p>
				<p class="normal1">“Öyleyse, üç köşeli çalgıları, harpları ve çok telli kompleks sazları yapan 
				<span class="idebold">[d]</span> ustaları ülkemizde tutmaya gerek kalmayacak.”</p>
				<p class="normal1">“Öyle gözüküyor.”</p>
				<p class="normal1">“Peki, flüt yapanlar ve flüt çalanlar ülkemizde kalabilirler mi? Bütün enstrümanlar içinde en çeşitli sesleri çıkarabilen müzik aleti flüt. Hatta, diğer bütün çeşitli sesleri çıkaran aletler flüte öykünülerek yapılmıştır.” 
				</p>
				<p class="normal1">“Aynen öyle.”</p>
				<p class="normal1">“O halde kentimizde kullanılabilecek aletler olarak geriye sadece ‘lyra’ (lir) ile ‘kithara’ bir de kırsalda çobanların ‘syrinx’i kalıyor.”<sup class="calibre2"><a href="001-672Devlet_split_018.html#footnote-200-138" id="footnote-200-138-backlink" name="footnote-200-138-backlink">[138]</a></sup></p>
				<p class="normal1">“İncelememizden ortaya böyle bir sonuç çıkıyor.” 
				</p>
				<p class="normal1"><span class="idebold">[e]</span> “Zaten, Apollon’u Marsyas’a,<sup class="calibre2"><a href="001-672Devlet_split_018.html#footnote-200-139" id="footnote-200-139-backlink" name="footnote-200-139-backlink">[139]</a></sup> sazlarını da Marsyas’ın çalgılarına yeğleyişimiz boşa değil.”</p>
				<p class="normal1">“Tabii ki boşa değil.”<sup class="calibre2"><a href="001-672Devlet_split_018.html#footnote-200-140" id="footnote-200-140-backlink" name="footnote-200-140-backlink">[140]</a></sup></p>
				<p class="normal1">“Mısır’daki köpek aşkına! Biraz önce zevk sefa içinde diye eleştirdiğimiz ülkemizdeki yanlışlıkları da bir çırpıda temizleyiverdik.”</p>
				<p class="normal1">“Ve bunu da son derece akıllıca yaptık.”</p>
				<p class="normal1"><span class="idebold">11.</span> “Kalanı da temizlemeye devam edelim o zaman. Makamlardan sonra bir de ritimleri ele alalım. Onlar da aynı kurallara tabi olmalılar ki bu yüzden de çeşit çeşit ritimlere, ölçülere hiç de gerek yok. Bizim arayıp bulmamız gereken, yürekli ve uyumlu, adam gibi birinin hayat ritmi. 
				<span class="idebold">[400a]</span> Dizelerin uyaklarını ve melodiyi bu ritme uymaya, onu dikkate almaya ve izlemeye zorlamalıyız; yoksa ritmi onlara değil. O zaman, söyle bana bu ritimler neler olabilir? Biraz önce ne tür makamlara ihtiyacımız olduğunu söylediğin gibi şimdi de ne tür ritimlere ihtiyacımız olduğunu söylemek senin görevin.”</p>
				<p class="normal1">“Zeus adına, korkarım bunun yanıtını veremeyeceğim,” dedi. “Bildiğim tek şey ölçüleri meydana getiren üç çeşit, makamları ortaya çıkaran da dört çeşit ritmin olduğu. Ama hangi ritim ne tür yaşayış biçimini yansıtan sözlere uyar, onu bilemem.”<sup class="calibre2"><a href="001-672Devlet_split_018.html#footnote-200-141" id="footnote-200-141-backlink" name="footnote-200-141-backlink">[141]</a></sup></p>
				<p class="normal1"><span class="idebold">[b]</span> “O zaman Damon’a danışmak farz oldu. O hangi ölçülerin alçaklığa, edepsizliğe, hiddete, hangilerinin de bunların tam tersi durumlara uyduğunu iyi bilir. Tam emin değilim, ama, o ‘karma enhoplios’, ‘daktylos’, ‘heroos’ gibi birtakım ritimlerden bahsediyordu. Bunları nasıl birbirinden ayırıyordu, pek fikrim yok. Yanılmıyorsam, bunların aşağı ve yukarı vuruşlarını birbirine denkleştiriyor ve bunlara uzun ve kısa sesler ekliyordu. Yine, tam emin olmamakla beraber, ‘iambos’ ve ‘trokhaios’ adını verdiği iki ritme de uzun ve kısa sesler ekliyordu. 
				<span class="idebold">[c]</span> Bazı durumlarda da ya ölçüyü, ya ritmi ya da her ikisini de ya beğeniyor ya da kötü buluyordu. Neden böyle onu tam bilemeyeceğim. İsterseniz bu konuları Damon’a bırakalım. Bilmediğimiz bir konuda tartışma yürütmek zor olacak.” 
				</p>
				<p class="normal1">“Evet, zor olacak.”</p>
				<p class="normal1"><span class="idebold">[d]</span> “Fakat, zarafetin ve uyumsuzluğun iyi ve kötü ritimle ilişkili olduğunu tahmin etmek pek de zor olmasa gerek.”</p>
				<p class="normal1">“Evet, bence de kolaylıkla bu yargıya ulaşılabilir.”</p>
				<p class="normal1">“Denilebilir ki, iyi bir ritim iyi bir üsluba, kötü bir ritim de kötü bir üsluba eşlik eder. Aynen güzel ve güzel olmayan melodide olduğu gibi; neydi bizim ilkemiz: Sözlerin ritim ve makamlara değil, ritim ve makamların sözlere (içeriğe) uyması gerekir.”</p>
				<p class="normal1">“Bence de, ritim ve makam sözlere (içeriğe) uygun olmalı.”</p>
				<p class="normal1">“Peki, söz ve üslubun niteliği insanın ruhunun karakterine bağlı değil midir?”</p>
				<p class="normal1">“Evet, öyledir.”</p>
				<p class="normal1">“Ve geriye kalan tüm şeyler de üsluba bağlıdır.”</p>
				<p class="normal1">“Evet.”</p>
				<p class="normal1">“O zaman içeriği ile güzel melodi 
				<span class="idebold">[e]</span> soylu tavır ve iyi ritim ‘temiz yüreklilikten’ (saflık ve iyi karakterden) türer; bunu derken mantıksızlığı, bönlüğü güzelleştirmek istemiyorum; kastettiğim, karakteri hakikaten iyi ve güzel olan bir zihinsel, entelektüel tarz.”</p>
				<p class="normal1">“Çok haklısın.”</p>
				<p class="normal1">“Ve bizim gençlerimiz, hayattaki sorumluluklarını yerine getirmek istiyorlarsa bu olumlu nitelikleri elde etmeye kendilerini adamalılar.”</p>
				<p class="normal1">“Evet, kesinlikle.”</p>
				<p class="normal1"><span class="idebold">[401a]</span> “Bu nitelikleri, resimde ve diğer bütün yaratıcı ve yapıcı sanat faaliyetlerinde bulmak hiç de güç değildir. Dokumacılık, nakkaşlık (nakışçılık), mimarlık ve diğer bütün sanat dalları bu niteliklerle doludur. Hatta, cisimlerin (vücutların) ve yetişmiş her şeyin doğası, çünkü hepsi de soylu ya da çirkin tavrı barındırır. Çirkinlik, uyumsuzluk kötü ritim ve kötü karakterden bağımsız düşünülemezler; güzellik ve uyum ise iyiliğin ve erdemin kardeşleri ve özdeşleridir.”</p>
				<p class="normal1">“Katılıyorum.”</p>
				<p class="normal1"><span class="idebold">12. [b]</span> “Peki eserlerinde iyi bir karakteri yansıtmalarını beklediğimiz kimseler sadece edebiyatçılar mı olacak? Öbür sanatçıları da göz önüne alarak, onların da eserlerinde karaktersiz olanı, ölçüsüzlüğü, bayağılığı, köleye özgü olanı, ilkesizliği resimde, mimaride ve diğer tüm yaratıcı faaliyetlerde işlemelerini yasak etmeyecek miyiz? Bizim bu kurallarımıza uymayacak tarzda sanat etkinliğinde bulunanlara izin vermemeliyiz ki bekçilerimiz kötülüğün görüntüleriyle yetiştirilmesinler. 
				<span class="idebold">[c]</span> Buna izin verirsek, bekçilerimiz çobansız kalmış sürüler gibi, otlaklarında serbestçe yayılarak ve farkında olmadan da birçok zehirli ot yiyerek ruhlarında gittikçe büyüyen bir kötülük biriktireceklerdir. Bize lazım olan asıl sanatçı ruhunun karakteri sayesinde gerçek güzelliği ve soylu olanı hissedip ayırt edebilen yetenekli sanatçılardır; çünkü ancak bu yolla, gençlerimiz tertemiz bölgelerden esen rüzgârın havasını solur gibi, 
				<span class="idebold">[d]</span> daha çocukluklarından itibaren bunları güzel söze benzetebilirler.”</p>
				<p class="normal1">“Bundan daha soylu bir eğitim nasıl olabilir ki?”</p>
				<p class="normal1">“İşte, bu yüzdendir ki Glaukon, müzik en önemli eğitim aracıdır, çünkü ritim ve makam ruhumuzun derinliklerine kadar sokularak bizi çepeçevre sarar, ona soylu davranış kazandırırlar. İnsan doğru bir müzik eğitimi almışsa, ruhu da güzelleşir, aksi halde tersi olur. 
				<span class="idebold">[e]</span> Öte yandan layıkıyla müzik eğitimi almış bir insan sanattaki ve doğadaki hataları ve eksiklikleri en dikkatli kişi olarak bir bakışta sezeceği için de –haklı olarak hata ve çirkinliklere isteksiz olacak– güzel şeyleri sevip övme ve ruhunu onlarla besleme imkânı bulup kendisini de “güzelleştirir”, “kusursuz” biri olur.<sup class="calibre2"><a href="001-672Devlet_split_018.html#footnote-200-142" id="footnote-200-142-backlink" name="footnote-200-142-backlink">[142]</a></sup> Çirkin şeyleri de, daha çocukluğundan itibaren, haklı olarak yerecek ve 
				<span class="idebold">[402a]</span> zihnine yerleşmeden önlemeyi bilecektir. Sonra akıl uyandığında, onun, dediğimiz gibi yetişmiş olan ile özünde benzer olduğunu fark edip aklı selamlayacaktır.” 
				</p>
				<p class="normal1">“Bu nedenle sanırım, en başta eğitim müziğe dayanmaktadır.”</p>
				<p class="normal1">“Biliyorsun, okuma yazma öğrenirken az sayıda olan harflerin aslında bütün yazılarda tekrarlanan unsurlar olduklarını görüp, bu unsurların küçük kelimelerde mi, yoksa büyüklerde mi yer aldıklarının fark etmediğini 
				<span class="idebold">[b]</span> ve işin bu yanının önemsiz olduğunu anlayınca yazıya güveniyoruz; aksini yapsak, harflerin her ilişkisini mıncıklasak, okumayı öğrenemeyiz.”</p>
				<p class="normal1">“Doğru.”</p>
				<p class="normal1">“Ve yine, harflerin kendilerini öğrenmeden onların suda veya aynadaki yansımalarını tanıyamayız. Çünkü hem harflerin kendilerinin hem de onun yansımalarının bilgisi, aynı sanatın ve aynı inceleme alanının konusudur.”</p>
				<p class="normal1">“Kesinlikle.”</p>
				<p class="normal1">“Öyleyse, iddia ediyorum ki, tanrılar adına, ölçülülüğün, cesaretin, cömertliğin ve yüce yürekliliğin ve bunların kardeşlerinin ve karşıtlarının, çevremizdeki hayatın her yerindeki ‘temel biçimlerini’<sup class="calibre2"><a href="001-672Devlet_split_018.html#footnote-200-143" id="footnote-200-143-backlink" name="footnote-200-143-backlink">[143]</a></sup> öğrenip bunların her yere içkin olduğunu görmeden, onları ve yansımalarını (imgelerini), büyükmüş küçükmüş aldırmadan ve hepsinin aynı öğrenimin ve sanatın parçası olduklarını fark etmeden, ne kendimizin ne de eğitmeye çalıştığımız 
				<span class="idebold">[c]</span> bekçilerimizin müzikal (yönden) eğitileceğini ve yetiştirilebileceğini sanmıyorum.”</p>
				<p class="normal1">“Mecburen!”</p>
				<p class="normal1"><span class="idebold">[d]</span>
				<span class="ideitalik">“Güzel ruh soyluluğu ile ona uygun olan ve onun ile ahenk kuran dış biçim, her ikisi de aynı biçimin damgasını taşıyan bu iki yan buluşurlarsa, bunu görebilen herkes için en güzel manzaradır bu.”</span><sup class="calibre2"><a href="001-672Devlet_split_018.html#footnote-200-144" id="footnote-200-144-backlink" name="footnote-200-144-backlink">[144]</a></sup></p>
				<p class="normal1">“Peki en güzel olan şey aynı zamanda en sevilesi şey değil midir?”</p>
				<p class="normal1">“Öyledir.”</p>
				<p class="normal1">“O zaman, bu ideale en yakın insanları sever eğitilmiş (aydın) kişi; o yakınlığa kavuşmamış olanları sevmeyecektir.”</p>
				<p class="normal1">“Tam böyle değil aslında, ruhunda kusur olanları sevmez, ama bedensel bir zaafa sahip olan bir insanı sevmeye katlanabiliriz.”</p>
				<p class="normal1"><span class="idebold">[e]</span> “Anlıyorum, senin sevdiğin böyle kimseler var ya da vardı! Bunu anlayabilirim. Fakat, şimdi söyle bana, aşırı zevk, ölçülü, ağırbaşlı olmakla bağdaşır mı?”</p>
				<p class="normal1">“Olur mu hiç öyle şey,” dedi. “Haz da, acıdan daha az almazken aklımızı başımızdan.”</p>
				<p class="normal1">“Peki haz ile öteki beceri bağdaşır mı?”</p>
				<p class="normal1"><span class="idebold">[403a]</span> “Bağdaşmaz tabii ki.”</p>
				<p class="normal1">“Peki, kibir ve ölçüsüzlükle bağdaşır mı?”</p>
				<p class="normal1">“Hem de nasıl.”</p>
				<p class="normal1">“Peki, cinsel aşktan daha büyük ve daha şiddetli bir zevk (haz) var mıdır?”</p>
				<p class="normal1">“Hayır!”</p>
				<p class="normal1">“Gerçek aşkın özü, güzeli ve düzenli olanı, ölçülü ve uyumlu bir şekilde sevmektir, değil mi?”</p>
				<p class="normal1">“Öyledir, elbette.”</p>
				<p class="normal1">“O zaman ne çılgınca ne de ölçüsüzce ve azgınca olan hiçbir şey gerçek aşk ile bir araya getirilmemeli.” 
				</p>
				<p class="normal1">“Evet.”</p>
				<p class="normal1"><span class="idebold">[b]</span> “Tensel haz da gerçek aşk ile buluşamaz; âşıklar da oğlanları, doğru ve sahici bir şekilde seviyorlarsa, bu sevgi de tensel sevgi ile birleşmez!”</p>
				<p class="normal1">“Evet, kesinlikle Sokrates, bunların gerçek aşkta yeri olamaz.”</p>
				<p class="normal1">“Sanıyorum ki kafamızda tasarladığımız devletin kuruluşunda sen de şöyle bir yasanın çıkarılmasından yanasın: Gerçek aşkla seven âşık, sevgilisini (oğlan, delikanlı) ikna edince, bir babanın oğlunu sevdiği gibi sevmeli öpmeli ve okşamalı onu, güzelin adına. Bunu yapamıyorsa, birlikte olmak için çabaladığı delikanlı ile, bu ilişkide görünenden fazlası yaşanıyormuş 
				<span class="idebold">[c]</span> izlenimi vermekten kaçınarak birlikteliği sürdürmelidir. Aksi halde gerek eğitim gerekse güzellik duygusu bakımından, kusurlu olduğu suçlamasına katlanmak zorunda kalacaktır.”</p>
				<p class="normal1">“Kesinlikle katılıyorum,” dedi.</p>
				<p class="normal1">“Müzik hakkında bu kadar konuştuğumuz yeter. Çok iyi bir noktada, şu sonuca ulaşarak bitiriyoruz aslında: Müziğin amacı güzellik sevgisi değil de nedir?”</p>
				<p class="normal1">“Güzellik sevgisidir, tabii ki, ne olabilir ki?”</p>
				<p class="normal1"><span class="idebold">13.</span> “Şimdi sırada jimnastik var. Çocuklarımız bir de jimnastikle eğitilirler, öyle değil mi?”</p>
				<p class="normal1">“Kesinlikle.”</p>
				<p class="normal1">“İdman eğitimi de aynı müzikte olduğu gibi insanın daha çocukluk çağlarında verilmeye başlanmalı. İnsanın hayatı boyunca sürecek bu eğitimde son derece dikkatli olunmalı. 
				<span class="idebold">[d]</span> Bu konuda benim şöyle bir düşüncem var. Umarım bu düşünce üzerinde tartışır ve bereber bir sonuca varırız. Bence, ruhu güzelleştiren şey iyi yapılı bir bedenden kaynaklanan bir üstünlük değil; insanın bedenini iyi yapılı kılan, onun sahip olduğu güzel ruhtan kaynaklanan bir üstünlüktür.”</p>
				<p class="normal1">“Katılıyorum.”</p>
				<p class="normal1"><span class="idebold">[e]</span> “O zaman, önce zihnin nasıl eğitileceği konusuna odaklanıp buradan yola çıkarak da bedenle ilgili ayrıntıları ortaya koysak ve uzun uzadıya konuşmadan, sadece genel örnekleri vermekle yetinsek iyi olmaz mı, ne dersin?”</p>
				<p class="normal1">“Çok iyi olur.”</p>
				<p class="normal1">“Demiştik ki, bekçilerimiz sarhoşluktan kaçınmalılar. Hatta, sarhoş olup da feleğini şaşıracak en son kişiler onlar olmalı.”</p>
				<p class="normal1">“Evet,” dedi, “bir bekçinin, başkaları tarafından korunması gibi bir durumun ortaya çıkması çok saçma olurdu.”</p>
				<p class="normal1">“Peki, beslenmeleri konusunda ne söyleyebiliriz? Bizim yetiştirdiğimiz insanlar büyük mücadelelerin savaşçıları değiller mi?”</p>
				<p class="normal1">“Öyleler.” </p>
				<p class="normal1"><span class="idebold">[404a]</span> “O zaman, bizim şimdiki atletlerimizin yaşama tarzı onlara uyar mı?”</p>
				<p class="normal1">“Niye uymasın?”</p>
				<p class="normal1">“Korkarım, böyle bir (yeme, yaşama tarzı) bu insanları son derece uyuşuk hale getiriyor ve sağlığa zararlı oluyor. Bu atletlerin, hayatları boyunca uyuduklarının, kendilerine özgü yaşama tarzından birazcık olsun sapacak olsalar tehlikeli hastalıklara yakalandıklarının farkında değil misin?</p>
				<p class="normal1">“Farkındayım tabii ki.”</p>
				<p class="normal1">“Bizim savaşçı atletlerimizin daha ince elenip sık dokunmuş idmanlara ihtiyacı var; keskin bakışlı, iyi gören, işiten ve koku alan köpekler gibi olmalı, ayrıca uzak yerlere sefere çıktıklarında, 
				<span class="idebold">[b]</span> değişik şeyler yiyip içtiklerinde veya yazın kavurucu sıcağına, kışın soğuk ayazına maruz kaldıklarında dayanıklılıklarını ve sağlıklarını koruyabilmelidirler.”</p>
				<p class="normal1">“Ben de aynı kanıdayım.”</p>
				<p class="normal1">“Bence, mükemmel bir jimnastik, daha önce sözünü ettiğimiz müziğin ikiz kardeşidir.”</p>
				<p class="normal1">“Nasıl yani?”</p>
				<p class="normal1">“İyi bir jimnastiğin, hele iyi bir askeri jimnastiğin müziğimiz gibi soylu ve güzel olması gerekir.”</p>
				<p class="normal1">“Biraz daha açar mısın?”</p>
				<p class="normal1">“Ne demek istediğimi Homeros’tan öğrenebilirsin aslında. Biliyorsun, Homeros, sefere çıkan askerlerini ziyafetlerle besler; ama Hellespontos’un<sup class="calibre2"><a href="001-672Devlet_split_018.html#footnote-200-145" id="footnote-200-145-backlink" name="footnote-200-145-backlink">[145]</a></sup> kıyılarında oldukları halde onların ne balık<sup class="calibre2"><a href="001-672Devlet_split_018.html#footnote-200-146" id="footnote-200-146-backlink" name="footnote-200-146-backlink">[146]</a></sup><span class="idebold">[c]</span> ne de haşlanmış et yemesine izin verir. Sadece askerlerin kolayca pişirebilecekleri kızartma et bu ziyafete dahildir; çünkü kızartma et yapmak için, sefere çıkarken beraberlerinde kap kacak götürme zahmetine katlanmak gerekmez; gereken tek şey ateş yakmaktır, o kadar.”</p>
				<p class="normal1">“Doğru!”</p>
				<p class="normal1">“Fakat, yanılmıyorsam, Homeros çeşnilerden, baharattan hiç söz etmez. Zaten, her atlet formunu korumak istiyorsa bu tür şeyleri ağzına koymaması gerektiğini bilmeli. Homeros da bunun farkında ki bunlardan hiç bahsetmiyor.”</p>
				<p class="normal1">“Evet. Atletlerimiz de bunu biliyorlar ve bunları ağızlarına koymamakla çok iyi ediyorlar.”</p>
				<p class="normal1"><span class="idebold">[d]</span> “O zaman dostum, madem sen de bu düşüncenin doğru olduğunu kabul ediyorsun, Siracusa mutfağını ve Sicilya yemeklerini savaşçılarımız için uygun görmemen lazım.”</p>
				<p class="normal1">“Tabii ki uygun görmüyorum.”</p>
				<p class="normal1">“Formunu koruması sağlıklı bir bedene sahip olması gereken bir atletin Korintos’lu<sup class="calibre2"><a href="001-672Devlet_split_018.html#footnote-200-147" id="footnote-200-147-backlink" name="footnote-200-147-backlink">[147]</a></sup> yosmalarla ilişki içinde olmasını onaylamazsın, değil mi?”</p>
				<p class="normal1">“Tabii ki onaylamam.”</p>
				<p class="normal1">“Attika’nın tatlılarına düşkün olmaları da kabul edilemez, değil mi?”</p>
				<p class="normal1">“Edilemez.”</p>
				<p class="normal1">“Peki beslenme ile ilgili böyle bir yaşam tarzını karmakarışık makamlardan ve ritimlerden oluşan bir ezgiye ve şarkıya benzetirsek 
				<span class="idebold">[e]</span> sence doğru mu yapmış oluruz?”</p>
				<p class="normal1">“Kesinlikle benzetebiliriz.”</p>
				<p class="normal1">“Çeşitlilik orada uçarılığı, düzensizliği doğuruyorsa, burada hastalığı doğurur. Öte yandan, müzikte sadelik, ruhun ölçülü olmasını, jimnastikte sadelik de bedenin sağlıklı olmasını sağlar.”</p>
				<p class="normal1">“Kesinlikle haklısın,” dedi.</p>
				<p class="normal1"><span class="idebold">[405a]</span> “Bir devlette düzensizlik ve hastalık çoğaldıkça, orada mahkemeler ve hastaneler çoğalır; böylelikle tıp ve hukuk bilen insana duyulan ihtiyaç artmış olacağından, bir sürü serbest insan yargıçlık, hekimlik gibi mesleklere heves eder ve bu meslekler de böylelikle toplumdaki en saygın meslekler haline gelirler.”<sup class="calibre2"><a href="001-672Devlet_split_018.html#footnote-200-148" id="footnote-200-148-backlink" name="footnote-200-148-backlink">[148]</a></sup></p>
				<p class="normal1">“Evet, aynen öyle olur.”</p>
				<p class="normal1"><span class="idebold">14.</span> “Peki, demek ki bir devlette eğitimin kötü ve bozuk olduğunu gösteren belirtiler konusunda hemfikiriz. O devlette sadece zanaatkâr, işçi gibi sıradan insanların değil, aynı zamanda özgür, toplumun üst kesiminde yer alan erkeklerin de en usta yargıçlara ve hekimlere ihtiyaç duyması bu bozukluğun belirtisi değil midir? Bir insanın kendi hakkını aramak için dışarıdan başka kimselere başvurması, kendisini başkalarının vereceği kararlara teslim ederek, onları kendisinin efendisi ve yargıcı haline getirmesi, saçma sapan bir şey olmanın ötesinde, 
				<span class="idebold">[b]</span> yetiştirme tarzımızın ne kadar berbat olduğunun bir kanıtı değil mi?”</p>
				<p class="normal1">“Her şeyden de daha berbat bir şey bu.”</p>
				<p class="normal1">“Bunun rastlanabilecek en kötü şey olduğunu söylüyorsun da bir insanın bütün ömrü boyunca ya davalı ya da davacı olarak mahkemelerde sürünmekle kalmayıp suç işlemekte, hilebazlıkta, düzenbazlıkta, yalan dolanda ustalığı kimselere bırakmamakla aymazca övünmesine, bulduğu her fırsatta doğruluktan sapma ve bunun karşılığında çekeceği cezadan bir yolunu bulup kurtulma konusunda uzman olmakla böbürlenmesine ne demeli; 
				<span class="idebold">[c]</span> üstelik bütün bunları şimdi bahsetmeye bile değmeyen ıvır zıvır şeyleri elde etmek için yapmasına? Çünkü o, uyuşuk, bezgin bir yargıca bağımlı olmadan yaşamanın çok daha iyi ve güzel olduğunu bilmemektedir.”</p>
				<p class="normal1">“Evet, bu daha da berbat bir şey,” dedi.</p>
				<p class="normal1">“Peki,” dedim. “Bir insanın bir hekime yarasını veya mevsimlik bir deri döküntüsünü tedavi ettirmek için değil de 
				<span class="idebold">[d]</span> aylaklık ve daha önce bahsettiğimiz o kötü beslenme ve hayat tarzı yüzünden içini bir bataklığa çeviren ‘hırıltı’ların ve ‘havaların’ doldurması nedeniyle gitmesi ve Asklepios’un<sup class="calibre2"><a href="001-672Devlet_split_018.html#footnote-200-149" id="footnote-200-149-backlink" name="footnote-200-149-backlink">[149]</a></sup> o parlak çocuklarının bu hastalıklara ‘iç akıntısı’ ve ‘iç şişkinliği’ gibi isimler vermek durumunda kalması da berbat bir şey değil midir?”</p>
				<p class="normal1">“Gerçekten de tuhaf hastalık adları bunlar.”</p>
				<p class="normal1">“Asklepios’un zamanında bunlar yoktu sanırım. 
				<span class="idebold">[e]</span> Bunu, Truva’da yaralanan kahraman Eurypylos’a<sup class="calibre2"><a href="001-672Devlet_split_018.html#footnote-200-150" id="footnote-200-150-backlink" name="footnote-200-150-backlink">[150]</a></sup> hizmetçiler içine arpa unu ve iyice rendelenmiş peynir karıştırılmış Pramnos şarabı içirdiklerinde, oğullarının onu yermemesinden çıkartıyorum, 
				<span class="idebold">[406a]</span> İnsanın ısısını artırıcıdır bu;<sup class="calibre2"><a href="001-672Devlet_split_018.html#footnote-200-151" id="footnote-200-151-backlink" name="footnote-200-151-backlink">[151]</a></sup> halbuki, Asklepios’un oğulları bunda bir sakınca bulmadıkları gibi, onu tedavi etmeye çalışmakta olan Patroklos’u azarlamazlar.”</p>
				<p class="normal1">“Aslında, böyle bir iksirin bu durumdaki bir insana ilaç niyetine verilmesi çok garip bir durum.”</p>
				<p class="normal1">“Hayır, günümüzde hastalık sonrası bakımda ancak işe yarayan yaygın hekimliği düşünecek olursan, Asklepios’un hekimleri, Herodikos’tan önce, iddia edildiği gibi, bu yöntemi yeterli bulmuyorlardı. Aslında bir jimnastik öğretmeni olan Herodikos, amansız bir hastalığa yakalanınca, 
				<span class="idebold">[b]</span> jimnastikle hekimliği birleştirmiş, en başta kendisine daha sonra da tüm dünyaya işkence olmuş bu yöntemi geliştirmiştir.”</p>
				<p class="normal1">“Nasıl olmuş bu?”</p>
				<p class="normal1">“Ölümü uzatarak! Yakalandığı ölümcül hastalığını adım adım izlemiş, ama bir türlü tedavi edememiş gördüğüm kadarıyla.<sup class="calibre2"><a href="001-672Devlet_split_018.html#footnote-200-152" id="footnote-200-152-backlink" name="footnote-200-152-backlink">[152]</a></sup> Bütün hayatını bu hastalığı atlatmaya ve ömrünü uzatmaya adamış. Her gün uyguladığı sıkı perhizden azıcık saptığında içi içini yermiş. Tüm bunları yapınca da, bilgeliğin gücüyle ihtiyarlık çağına kadar ölümünü geciktirebilmiş, çok yaşamış.”</p>
				<p class="normal1">“Böyle bir çaba, böyle bir mükafatı hak ediyor tabii.”</p>
				<p class="normal1"><span class="idebold">[c]</span> “Evet,” dedim. “Gerçekten de hak edilen bir mükafat. Ama şunu anlamamış ki, Asklepios’un kendi öğrencilerine böyle bir tedavi yöntemini öğretmemesinin sebebi onun bilgisizliğinden veya deneyimsizliğinden değil, onun, iyi yönetilen bir devlette herkesin devam etmek zorunda olduğu bir işi olduğunu, kimsenin sürekli hasta olup, kendine bakmakla ömrünü geçiremeyeceğini bilmesiydi. Aslında, bir işçinin, zanaatkârın kendi hastalığını ömür boyu tedavi etmeye uğraşmasının saçma olduğu açık olduğu halde, ona bir diyeceğimiz olmaz da, aynı şeyi zengin bir insan için söyleyebilir miyiz bilemiyorum.”</p>
				<p class="normal1">“Ne demek istiyorsun?”</p>
				<p class="normal1"><span class="idebold">15.</span>
				<span class="idebold">[d]</span> “Bak şimdi, bir doğramacı (marangoz) hekime gittiğinde, ondan kusturucu veya hastalığını içinden çıkarıcı bir ilaç vermesini veya yarasını dağlamasını ya da vücudundaki hastalıklı bölümün kesilmesini istemek gibi hızlı etkilere sahip, kısa vadeli tedavi yöntemleri talep eder. Ama hekim perhiz yapmasını, başına bir sargı sarılmasını isterse hiç düşünmeden, hasta olmaya zamanı olmadığını, önündeki işi bırakıp hastalığını tedavi etmeye adadığı hayatın ne kendisine ne de devlete hiçbir fayda getirmeyeceğini söyler ve tedaviden vazgeçer; hekimi başından defeder, 
				<span class="idebold">[e]</span> her günkü yaşam tarzına geri dönerek ya iyileşip işinin başına döner ya da bedeni dayanacak güçte değilse ölür ve daha fazla acı çekmekten de kurtulmuş olur.”</p>
				<p class="normal1">“Evet, bu sosyal tabakadan birinin hekimlik sanatını doğru icra etmesi budur.”</p>
				<p class="normal1">“Ayrıca o işi yapmazsa, yaşamının bir faydası ve anlamı kalmayacağı bir iş sahibi olduğu için.”</p>
				<p class="normal1">“Doğru söylüyorsun.”</p>
				<p class="normal1"><span class="idebold">[407a]</span> “Fakat, zengin birinin yapmadığı takdirde yaşamasını engelleyecek hiçbir iş yoktur.” 
				</p>
				<p class="normal1">“Evet, böyle söylemek yanlış olmaz.”</p>
				<p class="normal1">“Ne demiş Phokylides,<sup class="calibre2"><a href="001-672Devlet_split_018.html#footnote-200-153" id="footnote-200-153-backlink" name="footnote-200-153-backlink">[153]</a></sup> ‘İnsan önce ekmeğini kazanmalı, sonra erdemin peşine düşmeli’.”</p>
				<p class="normal1">“Bence insan daha önce de yapmalı bunu.”</p>
				<p class="normal1">“Gel, şimdi bu tartışmaya girmeyelim. Ama kendimize şu soruları soralım: Zenginin hayatının yaşamaya değer olması için erdemli davranma 
				<span class="idebold">[b]</span> zorunluluğu var mıdır? Yoksa, sağlığa kafayı takmanın bir marangozu ve öteki meslekleri dikkatli çalışmaktan alıkoyması, (zenginin durumu) Phokylides’in uyarısı ile bağdaşıyor mu?”</p>
				<p class="normal1">“Zeus adına, jimnastiğin de ötesine geçen böyle aşırı bir sağlık düşkünlüğü şüphesiz her şeyden daha büyük bir engeldir. Böyle bir aşırı kaygı, insanın ev işlerini yapmasını, oturarak yapılan meslekleri icra etmesini ve savaşlarda hakkıyla dövüşmesini engeller.”</p>
				<p class="normal1">“Her şeyden öte, bunun en büyük sakıncalarından biri de, insanın 
				<span class="idebold">[c]</span> kendisi üzerine düşünmesini, kendisini inceleyip anlamasını engellemesidir; çünkü böyle bir insan, derin düşüncelere daldığında başının ağrımasından, dönmesinden korkar, başına böyle bir şey geldiğinde de bunun sebebinin felsefe olduğunu düşünür. Zaten böyle bir aşırı sağlık düşkünlüğü, insanın neyin erdemli bir davranış olduğunu düşünmesini, erdemli davranmasını engeller; çünkü kafasına sağlık meselesini takmış bir insan, böyle derin düşünceler içine girdiğinde hastalandığını sanır.” 
				</p>
				<p class="normal1">“Doğru söylüyorsun.”</p>
				<p class="normal1">“O zaman, diyebiliriz ki, Asklepios bu durumun çok iyi farkında olduğundan, bedenlerinin doğal yapısı ve yaşama tarzları itibarıyla 
				<span class="idebold">[d]</span> sağlıklı olan, ancak belli bir hastalık çeken insanlar ve böyle bir durum için tedavi sanatını öğretmiştir. İlaçlarla, ameliyatlarla onları tedavi etmiş ve devletin çıkarlarını düşünerek onlara eskisi gibi yaşamalarını günlük faaliyetlerini aksatmamalarını tembih etmiştir. Bedeni bir hastalık tarafından esir alınmış hastalara gelince, onları içe akıtma, içe boşaltma gibi birtakım aşamalar izleyen, uzun süreli yöntemlerle tedavi etmeye kalkmamış; ‘bu adamların niye boş yere ömrünü uzatıp, zayıf bünyeli çocuklar dünyaya getirmelerine fırsat vereyim’ diye düşünmüş; ne kendine ne de devlete bir faydası dokunmayacak, 
				<span class="idebold">[e]</span> ömrünü normal seyri içinde yaşayamayan bir insanı tedavi etmeye gerek duymamıştır.”</p>
				<p class="normal1">“Senin, Asklepios akıllı bir devlet adamıymış!”</p>
				<p class="normal1">“Gerçekten de çocuklarına yansımış 
				<span class="idebold">[408a]</span> bu özellik; baksana çocukları bir yanda Truva önünde kahramanca çarpışırken, bir yandan da söz konusu tedavi biçimini hayata geçirmişler. Ya da hatırlarsan, Pandaros’un Menelaos’u<sup class="calibre2"><a href="001-672Devlet_split_018.html#footnote-200-154" id="footnote-200-154-backlink" name="footnote-200-154-backlink">[154]</a></sup> okla yaralayıp açtığı yaradan nasıl, 
				</p>
				<p class="normal1">‘Kanı emdiklerini, üzerine ferahlatıcı ilaçlar 
				serptiklerini.’</p>
				<p class="normal1">Ama asla şunu yiyeceksin, bunu içeceksin diyerek Eurypylos gibi zorlayıp, onu perhize tabi tutmamışlar; 
				<span class="idebold">[b]</span> çünkü, yaralanmadan önce sağlıklı ve düzenli bir yaşam tarzına sahip olan bu insanlara ilaçlar yeterli olmuş. Yaradılıştan hasta olan ve hayatını ölçüsüzce geçiren bir insanın ise ne kendine ne başkalarına bir faydası olmadığına inanırlarmış; bu tür insanlar Midas’tan<sup class="calibre2"><a href="001-672Devlet_split_018.html#footnote-200-155" id="footnote-200-155-backlink" name="footnote-200-155-backlink">[155]</a></sup> da zengin olsalar, onların derdine çare aramayı reddetmiş Asklepios’un oğulları.” 
				</p>
				<p class="normal1">“Şu Asklepios’un oğulları da pek zeki adamlarmış doğrusu.”</p>
				<p class="normal1"><span class="idebold">16.</span> “Haklılar da,” dedim, “ama, tragedya ozanlarıyla Pindaros<sup class="calibre2"><a href="001-672Devlet_split_018.html#footnote-200-156" id="footnote-200-156-backlink" name="footnote-200-156-backlink">[156]</a></sup> bizim gibi düşünmezler. Asklepios’un Apollon’un oğlu olduğunu söylerler, fakat bir yandan da onun para uğruna 
				<span class="idebold">[c]</span> artık ahı gitmiş vahı kalmış zengin bir adamı tedavi etmeye kalktığını iddia ederler. Fakat, biz daha önce söylediklerimize dayanarak, bu iddiaların ikisini de kabul etmeyeceğiz. Diyeceğiz ki, madem Asklepios bir tanrının oğluydu, neden onda para hırsı vardı? Eğer para hırsıyla hareket ettiyse, demek ki tanrının oğlu değildi.”</p>
				<p class="normal1">“Bütün bu söylediklerinde haklısın, Sokrates,” dedi, “fakat şuna ne diyeceksin; devletimizde sence de iyi hekimler olmamalı mı? Ve bu hekimler, hasta ya da sağlam demeden pek çok insana bakıp deneyim kazanmış hekimler olmalılar, değil mi? 
				<span class="idebold">[d]</span> Ve aynı şekilde, en iyi yargıçlar da farklı farklı ahlaki yaradılışa sahip bir sürü insanla meşgul olan kişiler değiller midir?”</p>
				<p class="normal1">“Elbette, devletimizin çok iyilerine ihtiyacı var. Fakat, benim için iyi bir hekim, iyi bir yargıç kimdir biliyor musun?”</p>
				<p class="normal1">“Söyle de bileyim.”</p>
				<p class="normal1">“Söylemeye çalışayım. Ama sen aslında şu soruyu sormakla birbirinden ayrı iki soru soruyorsun.”</p>
				<p class="normal1">“Nasıl yani?”</p>
				<p class="normal1">“Tamam, yetenekli bir hekim çocukluktan itibaren öğrendiği mesleğini mümkün olduğu kadar çok ve ağır hastalıklara karşı uygulamış, 
				<span class="idebold">[e]</span> deneyim kazanmış, hatta kendisi de pek sağlıklı olmayıp, bütün hastalıkları geçirerek onlar hakkında fikir sahibi olmuş hekimdir. Çünkü, bana kalırsa iyi bir hekim, kendi bedenini bedeniyle iyileştiremez; çünkü bu durumda bedeni iyileştiren bedenin hiçbir zaman hastalıklı olmaması ve hastalanmaması şarttır. Ruhla yapar o bunu; tedavi yapacaksa, ruhun hastalıklı olmasına da, hastalanmasına da fırsat verilemez.”</p>
				<p class="normal1">“Çok haklısın,” dedi.</p>
				<p class="normal1">“Öte yandan, yargıç bir ruhu ruhla yönetir; yasaklar getirir ruha. 
				<span class="idebold">[409a]</span> Bu yüzden çocukluktan itibaren onun kötü ruhların arasında yetişmesi ve kendisini onlarla özdeşleştirmesi ve nihayetinde de her türlü kötü yola sapmış olması düşünülemez; bu durum, hekimde olanın tersine, onun başkalarının işlediği suçları kavrayabilmesini sağlamaz. Yani, bedensel bir hastalığa tutulmuş bir hekimin tıp alanında bir deneyime sahip olması durumundan farklıdır bu durum. Tersine, yargıcın sağlıklı kararlar verebilmesi için sağlıklı bir ruha sahip olması, bunun için de gençliğinde kötü işlere bulaşmamış olması şarttır. İşte bu yüzden, iyi ruhlu insanlar gençliklerinde saf görünüşlü olurlar. İçlerinde kötülük taşımadıklarından, neyin kötülük olduğunun farkında olamazlar ve dürüst olmayan insanlar tarafından hemen kandırılırlar.” 
				</p>
				<p class="normal1"><span class="idebold">[b]</span> “Evet, bu insanlar aldatılmaya pek açıktırlar.”</p>
				<p class="normal1">“Bu yüzden de zaten bir yargıç genç olmamalı. Kötülüğün ne olduğunu bilecek kadar yaşını başını almış olmalı. Tabii ki bunu da kendi ruhuna bakarak değil, kendi dışındaki kötü ruhlu insanların ne yapıp ettiklerini zahmetli gözlemlerle inceleyerek öğrenmeli. Kötülüğün farkına onu yaparak değil, onun bilgisine erişerek varmalı.”</p>
				<p class="normal1"><span class="idebold">[c]</span> “Bence de ideal bir yargıç işini böyle öğrenmeli.”</p>
				<p class="normal1">“İşte sen de aradığın cevabı bulmuş oluyorsun. İyi bir yargıcın iyi bir ruha sahip olması gerekiyorsa, iyi yargıçlar ancak iyi insanlardan çıkacaktır. Öteki, şu kendini kurnaz ve uyanık sanan, feleğin çemberinden geçmiş, yoldan çıkmayı marifet sayan bir insan, kendisi gibi insanlarla karşılaşınca ustaca önlem almayı bilir, çünkü onların ne yapabileceğini içindeki kılavuz örneklere bakarak anlayabilir. Fakat yaşı ilerlemiş, deneyimli, akıllı, becerikli insanlarla karşılaşmayagörsün, hemen afallayıverir, 
				<span class="idebold">[d]</span> şüpheciliğinden ötürü ahmaklığı açığa çıkar. Dürüst bir insanın kim olduğunu, onun nasıl davranabileceğini anlayamaz, çünkü kendi içinde bunun örneği yoktur. Ne varki, böyle bir insan, dürüst ve akıllı insanlardan çok, kötü insanlarla ilişki kurduğundan etrafındaki kötü insanları ve kendisini ahmak değil de çok bilgili bir adammış gibi görür.” 
				</p>
				<p class="normal1">“Çok haklısın,” dedi.</p>
				<p class="normal1"><span class="idebold">17.</span> “O zaman, yetenekli, iyi ve akıllı bir yargıcı böyle bir insanın kimliğinde değil, daha önce tanımladığımız kimliğin içinde arayacağız. Öte yandan, iyi eğitilmiş erdemli bir ruh, hem kötülüğün hem de iyiliğin nasıl bir şey olduğunu öğrenir. 
				<span class="idebold">[e]</span> Bana kalırsa, bilgelik, kötü adamın değil, erdemli adamın sahip olabileceği bir meziyettir.”</p>
				<p class="normal1">“Bence de.”</p>
				<p class="normal1">“Demek ki böyle bir hukuk anlayışını ve belirttiğimiz gibi bir hekimliği devletimizde yasalarla sağlama alacaksın. 
				<span class="idebold">[410a]</span> Bu yargıç ve hekimler, bedenen ve ruhen sağlıklı olanlar ile uğraşmalı, bedenlerinde hastalık taşıyanları ise ölüme terk etmelidirler. Ruhu yaradılıştan kötü ve iyileştirilemez olanları öldürmekten başka çaremiz yok.” 
				</p>
				<p class="normal1">“Kendileri için de, devlet için de en makul yol buymuş gibi gözüküyor.”</p>
				<p class="normal1">“Ama gençlerimiz, şu bahsettiğimiz, insanı ölçülü olmaya sevk eden eğitimi alarak büyüdüklerinde, yargıçlık sanatı ile temas etmekten kaçınacaklardır.”</p>
				<p class="normal1">“Kesinlikle.”</p>
				<p class="normal1"><span class="idebold">[b]</span> “Aynı mantığı jimnastikte benimseyen, yani basit bir jimnastik programına sahip olan birisi de zorunlu haller dışında hekimlik sanatına ihtiyaç duymayacaktır.”</p>
				<p class="normal1">“Bence de öyle olur.”</p>
				<p class="normal1">“Fiziksel gücünü artırmaktan çok, ruhundaki cesareti uyandırmayı amaç edindiği için, idmanlara ve diğer çalışmalara katlanır; yoksa kaslarım gelişsin, güçlü olayım diye atletler gibi yemek yiyip çalışamaz.” 
				</p>
				<p class="normal1">“Çok doğru.”</p>
				<p class="normal1">“Peki, Glaukon,” dedim, “eğitimini müzik ve jimnastik üzerine kuran biri, 
				<span class="idebold">[c]</span> birçok kimsenin de sandığı gibi, bunlardan birisinin sadece ruhu, diğerinin de bedeni eğiteceğini düşünerek bu amaçla hareket etmemelidir. Sence de öyle mi?”</p>
				<p class="normal1">“Öyle de, ne amaçla yapsın peki?”</p>
				<p class="normal1">“Bence her ikisinin de amacı birlikte ruhu eğitmek ve geliştirmektir.”<sup class="calibre2"><a href="001-672Devlet_split_018.html#footnote-200-157" id="footnote-200-157-backlink" name="footnote-200-157-backlink">[157]</a></sup></p>
				<p class="normal1">“Nasıl yani?”</p>
				<p class="normal1">“Müziği boşlayıp sadece jimnastikle uğraşanların veya jimnastiği boşlayıp sadece müzikle uğraşanların nasıl bir ruh haline sahip olduklarını gözlemedin mi hiç?”</p>
				<p class="normal1"><span class="idebold">[d]</span> “Ne demek istiyorsun?”</p>
				<p class="normal1">“Birinciler vahşi ve kaba bir ruh hali içinde olurken, ikinciler gevşek ve fazlasıyla ince, saygılı oluyorlar. Demek istediğim bu.”</p>
				<p class="normal1">“Evet, bence de kendisini sadece jimnastiğe adayanlar gereğinden fazla kaba olurken, sadece zihinsel, ruhsal eğitim alanlar ise kendilerine hayır getirmeyecek kadar gevşek oluyorlar.”</p>
				<p class="normal1">“Bu vahşet, doğal özelliklerin (yaradılışın) gözüpek yanından kaynaklanır; bu yan doğru eğitilirse kişi cesur olur, ölçüyü aşan bir gerginliğin içine çekilirse acımasız, sert ve kaba biri olup çıkar. Zaten son derece açık bir durum bu.”</p>
				<p class="normal1">“Ben de aynı şekilde düşünüyorum.”</p>
				<p class="normal1"><span class="idebold">[e]</span> “Öte yandan, yumuşaklık filozoflara özgü bir özelliktir. Abartıldığında ise aşırı gevşekliğe, bezginliğe, miskinliğe dönüşür, ama iyi yönetilirse de insanı kibar ve ölçülü kılar.”</p>
				<p class="normal1">“Haklısın.”</p>
				<p class="normal1">“Fakat bekçilerimiz bu her iki yaradılış özelliğini de taşımalıdırlar demiştik.”</p>
				<p class="normal1">“Evet.”</p>
				<p class="normal1">“Ve bunlar birbirleriyle uyum içinde olmalı.” 
				</p>
				<p class="normal1">“Şüphesiz.”</p>
				<p class="normal1">“Bu uyumluluk da ruhu ölçülü ve cesaretli kılar, öyle değil mi?”</p>
				<p class="normal1"><span class="idebold">[411a]</span> “Evet.”</p>
				<p class="normal1">“Uyumsuz bir insanın ruhunu da korkak ve kaba bir hale sokar.”</p>
				<p class="normal1">“Doğru.”</p>
				<p class="normal1"><span class="idebold">18.</span> “Bir insan, lavta sesleriyle coşarak, biraz önce bahsettiğimiz yumuşak ve tatlı, melankolik makamların kulaklarından ruhuna akmasına izin verirse ve bütün hayatını tatlı tatlı şarkı mırıldanmakla geçirirse, ilk aşamada, içindeki öfkeli, tutkulu yan, ateşte eriyen demir gibi yumuşamaya başlar; 
				<span class="idebold">[b]</span> yararsız, kırılgan bir şeyken, yararlı hale gelir. Ama kendini bu işe iyice kaptırıp aşırılaştırırsa da bir sonraki aşamada, o içindeki taşkınlık, cesaret erir, ruhundaki bağları bir bir koparır ve sonunda gevşek bir savaşçı haline gelir.”</p>
				<p class="normal1">“Çok haklısın.”</p>
				<p class="normal1">“Ancak,” diye devam ettim, “baştan itibaren ve doğası gereği ruhen korkaksa, hedefe çok geçmeden ulaşır; yok başta ruhen cesursa, 
				<span class="idebold">[c]</span> zamanla cesareti azalarak çabuk öfkelenen biri olup çıkar; hiç yoktan köpürür, ama o hızla da öfkesi geçen biri olur. Bu tür insanlar cesur değil de, çabuk öfkelenen, şiddetli, çekilmez kimseler olurlar.”</p>
				<p class="normal1">“Kesinlikle.”</p>
				<p class="normal1">“Peki bir insan kendisini sıkı bir şekilde jimnastik yapmaya ve kendini beslemeye adayıp da 
				<span class="idebold">[d]</span> felsefeyle ve müzikle ilgilenmeyi bırakırsa ne olur? Yine ilk önce bedenin iyi durumda olmasının verdiği gurur ve cesaretle eskisinden iki kat daha yürekli olmaz mı?”</p>
				<p class="normal1">“Elbette, öyle olur.”</p>
				<p class="normal1">“Peki, ya jimnastikten başka hiçbir şeyle ilgilenmez, müzik, dans gibi sanatlar ile hiçbir bağ kurmazsa ne olur? Sahip olduğunu varsaydığımız zekâ ve öğrenme isteği, bilgi ve araştırıcılıkla beslenmediği, akılcı bir tartışmada işler kılınmadığı, herhangi bir zihinsel çaba için kullanılmadığı için zayıflar, körleşir ve işe yaramaz hale gelir; çünkü bu istek bir kez işlenmediğinde, beslenmediğinde kaçınılmaz olarak körleşecektir.”</p>
				<p class="normal1">“Haklısın,” dedi Glaukon.</p>
				<p class="normal1">“Böylece bu adam, eğitimsiz, aklın düşmanı, ikna yolunu hiçbir zaman kullanmayan biri olup çıkar; 
				<span class="idebold">[e]</span> sözlerin ikna gücüne başvurmak yerine, boğa gibi, vahşi bir şiddetle her şeyin üzerine saldırır; ömrünü cahillik ve kabalık içinde, ölçülülük ve güzellikten yoksun olarak geçirir.”</p>
				<p class="normal1">“Doğru söylüyorsun.”</p>
				<p class="normal1">“Tanrı, insana jimnastiği ve müziği, doğrudan içindeki cesur yanın ve akıl yanının ihtiyaçlarının karşılanması için vermiştir; yoksa beden ile ruhun ayrı ayrı geliştirilmesi için değil; ya da hani ayrıca bu da olabilir, ama iki verinin birlikte eğitimi şarttır; 
				<span class="idebold">[412a]</span> böylelikle ölçülü bir germe ve gevşetmeyle birlikte ahenkli sesler çıkarılsın diye yapmıştır tanrı bunu.”<sup class="calibre2"><a href="001-672Devlet_split_018.html#footnote-200-158" id="footnote-200-158-backlink" name="footnote-200-158-backlink">[158]</a></sup></p>
				<p class="normal1">“Evet, bu iki sanatın verilmesinin arkasında yatan niyet buymuş gibi gözüküyor.”</p>
				<p class="normal1">“O zaman gerçek bir müzisyen ve harmoni ustası derken, bir enstrümanın tellerini akort edebilen kimseyi değil de jimnastik ile müziği en uygun biçimde birleştirip insanın ruhuna en iyi biçimde yerleştiren kimseyi kastediyoruz.”</p>
				<p class="normal1">“Son derece haklısın Sokrates.”</p>
				<p class="normal1">“Peki, düzenin (anayasanın) korunması gerekiyorsa devletimizde bir yol göstericiye<sup class="calibre2"><a href="001-672Devlet_split_018.html#footnote-200-159" id="footnote-200-159-backlink" name="footnote-200-159-backlink">[159]</a></sup> ihtiyaç duymayacak mıyız, Glaukon?”</p>
				<p class="normal1"><span class="idebold">[b]</span> “Duymaz olur muyuz?”</p>
				<p class="normal1"><span class="idebold">19.</span> “Eğitim ve öğretimimizin genel ilkelerinin bunlar olduğunu söyleyebiliriz, o zaman. Daha fazla ayrıntıya girip, yurttaşlarımızın nasıl dans etmeleri, avlanmaları gerektiğinden, atletizm ve at yarışlarını nasıl düzenleyeceklerinden bahsetmeye gerek var mı, bilmiyorum. Bu özel meselelerdeki kuralları tespit etmek daha önceki koyduğumuz ilkeleri izlediğimizde o kadar da zor bir şey olmaz.”</p>
				<p class="normal1">“Bence de!”</p>
				<p class="normal1">“Çok güzel,” diye yüksek sesle cevap verdim, “peki bundan sonraki meselemiz ne? Sanırım bir de yöneticilerle yönetilenlerin kim olacağı konusuna değinmeliyiz.”</p>
				<p class="normal1"><span class="idebold">[c]</span> “Değinelim.”</p>
				<p class="normal1">“Şüphe yok ki, <span class="ideitalik">yönetenler</span> yaşlı, yönetilenler ise genç olmalı.”</p>
				<p class="normal1">“Çok doğru.”</p>
				<p class="normal1">“Ve yaşlılar arasından da en iyi olanlar yönetici olmalı.”</p>
				<p class="normal1">“Evet.”</p>
				<p class="normal1">“Çiftçiler arasında en iyileri çiftçilik konusunda en becerikli olanlar değil midir?”</p>
				<p class="normal1">“Öyledir.”</p>
				<p class="normal1">“Yöneticilerin en iyilerden oluşmasını istiyorsak onları bekçiliğe en yatkın olanlardan seçmemiz gerekmez mi?”</p>
				<p class="normal1">“Evet.”</p>
				<p class="normal1">“Bu yatkınlık, akıllı, verimli ve devletin çıkarlarına bağlılık gibi özellikleri gerektirmez mi?”</p>
				<p class="normal1"><span class="idebold">[d]</span> “Elbette.”</p>
				<p class="normal1">“İnsanın en çok kolladığı kimse onun en sevdiği kimse değil midir?”</p>
				<p class="normal1">“Tabii ki öyle.”</p>
				<p class="normal1">“Peki en çok çıkar, yarar birliğinin bizi bağladığı şeyi sevmez miyiz? Yani onun iyi olmasının bana da iyilik getireceğini bildiğimiz kimseleri? Tabii tersi de geçerli.”</p>
				<p class="normal1">“Evet.”</p>
				<p class="normal1">“O zaman devletimizin bekçilerini seçerken, ömrü boyunca devleti için iyi olduğunu gördüğü şeyi 
				<span class="idebold">[e]</span> yapmaya kendisini adamış, tersini hiçbir zaman yapmak istemeyenleri seçmeliyiz.”</p>
				<p class="normal1">“Evet, bize böyle adamlar lazım.”</p>
				<p class="normal1">“O zaman, bekçilerimizi yedisinde de yetmişinde de sürekli gözetim altında tutmalı, bekçilik için gerekli olan azimlerini koruyorlar mı, yoksa bir güç veya baştan çıkarıcı bir şey karşısında yelkenleri suya indirip devlete karşı olan görev bilinçlerinden uzaklaşıyorlar mı diye bakmalıyız!”</p>
				<p class="normal1">“Uzaklaşmakla neyi kastediyorsun?”</p>
				<p class="normal1">“Şöyle söyleyeyim: Bence insan bir konuda sahip olduğu inançtan ya da fikirden ya kendi isteğiyle ya da kendi isteği dışında uzaklaşır. Sahip olduğu inancın yanlışlığını kendi kendine idrak ederse, onu terk ederek başka bir inancı veya fikri benimser. Öte yandan insanın sahip olduğu doğru inanç ve fikirlerin kayboluşu kendi isteği dışında da gerçekleşir.”</p>
				<p class="normal1"><span class="idebold">[413a]</span> “İnsanın kendi isteği dahilinde inançlarından uzaklaşmasını anladım da istek dışı olanı anlayamadım.”</p>
				<p class="normal1">“Nasıl anlamazsın? İnsanların iyi şeylerden istemeyerek, kötü şeylerden de isteyerek ayrılmaları sana da mantıklı gelmiyor mu? İnsanın hakikatten uzaklaşması kötü, onu muhafaza etmesi de iyi bir şey değil midir? Ve insanın şeyleri oldukları gibi anlatan fikirlere sahip olması onun hakikat sahibi olduğunu göstermez mi?” 
				</p>
				<p class="normal1">“Sana katılıyorum,” dedi. “İnsan hakikatı yansıtan doğru düşüncelerden kendi isteği dışında uzaklaşır.” 
				</p>
				<p class="normal1"><span class="idebold">[b]</span> “Peki bir insan kendi isteği dışında bir şeyden mahrum bırakılıyorsa bu ancak unutmak zorunda kaldığında, ki ben buna hırsızlığa maruz kalma diyorum, zor altında veya büyülenme yoluyla olur değil mi?”</p>
				<p class="normal1">“Hâlâ seni tam olarak anladığımı söyleyemem.” 
				</p>
				<p class="normal1">“Korkarım, tragedya ozanları gibi üstü kapalı konuşuyorum ki anlamıyorsun. Demek istediğim şey, bir insanın sahip olduğu düşünceleri, onları unutmak veya başka düşüncelerin etkisinde kalmak suretiyle terk etmesi, onun düşüncelerinin çalındığı anlamına gelir. Birinde zaman, diğerinde ise tartışma böyle bir hırsızlığı işlemiş olur. Bilmem anlatabildim mi?”</p>
				<p class="normal1">“Şimdi anladım.”</p>
				<p class="normal1">“Çektiği bir acının etkisiyle düşüncelerini değiştirenlerin de bunu zor altında kalarak yaptıklarını düşünüyorum.”</p>
				<p class="normal1">“Bunu da anladım,” dedi, “söylediğin doğru.”</p>
				<p class="normal1"><span class="idebold">[c]</span> “Zevkin baştan çıkarıcılığına ya da korkunun ürkütücülüğüne kapılarak düşüncelerini değiştirenlerin de büyülenme suretiyle bunu yaptıkları söylenebilir.”</p>
				<p class="normal1">“Bence de. Aldatan her şey aynı zamanda insanı büyüler.” 
				</p>
				<p class="normal1"><span class="idebold">20.</span> “O halde, biraz önce de söylediğim gibi, devletin çıkarlarını gözetmeyi hayat prensibi olarak benimsemiş insanları arayıp bulmalıyız. Onları daha çocukluklarından itibaren izleyerek, nasıl davranmaları gerektiğini unutturabilecek koşullarda denemeli ve görevini unutup inancını yitirenleri eleyip 
				<span class="idebold">[d]</span> görevini unutmayarak koşulların etkisiyle aldanmayanları seçmeliyiz.<sup class="calibre2"><a href="001-672Devlet_split_018.html#footnote-200-160" id="footnote-200-160-backlink" name="footnote-200-160-backlink">[160]</a></sup> Öyle değil mi?”</p>
				<p class="normal1">“Öyle.”</p>
				<p class="normal1">“Onları zor işler, acılar ve zorlu kavgalarla yüzleştirerek dayanıklılıklarını ispatlamalarını sağlamalıyız.”</p>
				<p class="normal1">“Çok doğru.”</p>
				<p class="normal1">“Ve son olarak da onların büyülenme (cezbedilme) karşısındaki tutumlarını ölçebileceğimiz üçüncü bir sınamadan geçirmeliyiz onları. Tayların korkak bir yaradılışa sahip olup olmadıklarını anlamak için gürültü patırtı içine sürülmeleri gibi, biz de onları öyle, gençken benzer korkunçlukta şeyler ile karşı karşıya getirmeli, karşılaştırmalı, daha sonra ise zevklerin içine salmalıyız. 
				<span class="idebold">[e]</span> Böylece onları altını ateşte sınadığımızdan çok daha açık biçimde sınayarak, büyülenmeye (cezbedilmeye) karşı kendilerini koruyup koruyamadıklarına, her durumda soylu bir duruş gösterip göstermediklerine, kendi kendilerini ve öğrendikleri müziği koruyup koruyamadıklarına, yine her koşulda ritim ve uyum duygusuna sahip ve böylelikle de hem kendilerine hem de devlete yararlı olup olmadıklarına bakmalıyız. Ve çocukluk, gençlik ve olgunluk çağında ve her yaşta bu sınamalardan başarıyla çıkanları devletin yöneticisi veya koruyucusu olarak atayacağız. 
				<span class="idebold">[414a]</span> Yaşarken onurlandırdığımız gibi ölümünden sonra da onu törenlerle defnedip, anısına anıtlar dikeceğiz. Bu sınamaları geçemeyenleri ise reddetmek durumundayız. Diyebilirim ki Glaukon, bekçilerimizi ve yöneticilerimizi seçerken kullanacağımız yöntem genel hatlarıyla, özünde budur.”</p>
				<p class="normal1">“Genel hatlarıyla ben de katılıyorum bu sözlerine.”</p>
				<p class="normal1">“Öyleyse, bekçi dediğimiz kişilerin, kelimenin tam anlamıyla 
				<span class="idebold">[b]</span> bizi dış düşmanlardan koruyan ve içeride de yurttaşlar arasındaki huzuru sağlayan, kimseye kötülük etmeyi istemeyen, aynı zamanda başkalarına kötülük etmek isteyenleri engelleyen kişiler olduğunu söyleyebiliriz. Daha önce bekçiler olduklarını ifade ettiğimiz gençlere ise yöneticiler tarafından konulan kuralların hayata geçirilmesi görevini üstlenen yardımcılar ismini verebiliriz.”<sup class="calibre2"><a href="001-672Devlet_split_018.html#footnote-200-161" id="footnote-200-161-backlink" name="footnote-200-161-backlink">[161]</a></sup></p>
				<p class="normal1">“Katılıyorum.”</p>
				<p class="normal1"><span class="idebold">21.</span> “Peki, acaba şu daha önce sözünü ettiğimiz gerekli yalanlar arasından, 
				<span class="idebold">[c]</span> önce yöneticileri ve mümkünse daha sonra da tüm yurttaşları kandırabilecek düzeyde zekice tasarlanmış bir yalanı nasıl kurgulayabiliriz?”</p>
				<p class="normal1">“Ne yalanı?”</p>
				<p class="normal1">“Yeni bir şey değil. Sadece şu şairlerin tüm dünyanın inandığını söyledikleri Fenike masalındaki<sup class="calibre2"><a href="001-672Devlet_split_018.html#footnote-200-162" id="footnote-200-162-backlink" name="footnote-200-162-backlink">[162]</a></sup> yalandan bahsediyorum. Bizim zamanımızda atılmamış ortaya; ama şimdi insanları ona inandırmak için çok büyük ikna gücü lazım gelecektir.”</p>
				<p class="normal1">“Baklayı ağzından çıkarsana. Bir şeyler demek istiyorsun sen.”</p>
				<p class="normal1">“Baklayı çıkarmakta neden tereddüt ettiğimi birazdan anlayacaksın.”</p>
				<p class="normal1">“Çekinme canım, söyleyiver.”</p>
				<p class="normal1">“Bunu sana ifade edecek cesareti ve uygun sözcükleri nereden bulacağımı tam olarak bilmiyorum, 
				<span class="idebold">[d]</span> ama yine de söyleyeyim. Önce yöneticileri, sonra askerleri ve en sonunda da tüm halkı, şuna inandırmaya çalışırdım: Gençliklerinde yaşadıkları, onlara verdiğimiz eğitim, yaptırdığımız alıştırmalar aslında bir hayalden ibaretti. Gördükleri bir rüya gibi yani. Aslında kendileri, silahları ve diğer bütün eşya o zamanlar toprağın altında oluşum süreci içindeydiler. 
				<span class="idebold">[e]</span> Bu süreç tamamlandığında, toprak, yani anaları onları yeryüzüne çıkardı. Bu yüzden altında yetiştikleri bu toprağı anaları, süt anneleri saymaları, onu saldırılara karşı korumaları ve aynı toprağın büyüttüğü bu ülkenin diğer evlatlarını kardeşleri saymaları gerekir.” 
				</p>
				<p class="normal1">“Bu yalanı nasıl ifade edeceğim diye utanıp sıkılmakta haklıymışsın gerçekten de.”</p>
				<p class="normal1"><span class="idebold">[415a]</span> “Haklısın, ama dahası da var. Bir de diyeceğiz ki, sizler aynı topraktan gelen kardeşlersiniz, fakat öte yandan tanrı sizi farklı farklı yarattı. Mesela bazılarınızın yönetme kabiliyeti daha fazladır ve tanrı onların mayasına altın katmıştır. Bu onları diğerlerinden daha üstün kılar. Yardımcıların mayasında gümüş vardır, toprakta çalışanların ve diğer işçilerin payına da tunç ve bakır düşmüştür. Bu bakımdan, her ne kadar genelde doğacak çocuklar ebeveynlerinin özelliklerini taşıyacak olsalar da herkes aynı topraktan geldiğinden 
				<span class="idebold">[b]</span> mayasında altın olan babanın bazen gümüş (mayalı) bir çocuğu olabilir. Gümüşten de altın doğabilir. Bu yüzden yöneticiler doğan çocukların mayasında ne olduğunu araştırmak gibi, kendilerine tanrı tarafından verilen bir görevi yerine getirmek durumundadırlar. Evlatları (değersiz) maden ya da demirden bir karakter özüne sahipse ona merhamet göstermemeli, hiç tereddüt etmeden 
				<span class="idebold">[c]</span> çiftçilik gibi, doğasının hak ettiği zanaatlara itmelidir onu. Öte yandan zanaatkârların veya çiftçilerin mayasında altın veya gümüş bulunan çocukları olursa, bunların, bekçi, yardımcı gibi konumlara getirilip şereflendirilmeleri tanrının buyruğudur. Bilge birinin sözüne göre, bir ülkenin bekçileri, mayasında demir ve tunç olanlardan oluştuğunda, o ülkenin sonu gelmiş demektir. Şimdi söyle bakalım, yurttaşların bu mitosa inanmalarını nasıl sağlayabiliriz?”<sup class="calibre2"><a href="001-672Devlet_split_018.html#footnote-200-163" id="footnote-200-163-backlink" name="footnote-200-163-backlink">[163]</a></sup></p>
				<p class="normal1"><span class="idebold">[d]</span> “Şu an bugünkü devletin çatısı altında olanları inandıramayız belki, ama onların çocuklarını ve böylelikle de daha sonraki kuşakları inandırabiliriz.” 
				</p>
				<p class="normal1">“Olsun, bu bile onların hem ülkeye hem de birbirlerine daha fazla bağlanmalarını sağlayacaktır.”</p>
				<p class="normal1"><span class="idebold">22.</span> “Ne demek istediğini gayet iyi anlıyorum. Bırakalım halkın sesinin istediği olsun,” dedim. “Biz de bu sayede bu toprağın çocuklarını silahlandırıp, komutanlarının peşi sıra gitmelerini teşvik edelim. Devletin içinde, yasaya uymak istemeyenler olursa, onları hizaya getirebilecek en uygun konuşlanma yerini seçmelerine olanak tanıyalım. 
				<span class="idebold">[e]</span> Öyle uygun bir yer seçsinler ki, bir yandan da dışarıdan sinsi kurtlar gibi ülkemize saldıracak düşmanları püskürtebilsinler. Bu duruma uygun bir tanrıya kurbanlar kesip kışlalarını açtıktan sonra da, onlara yatıp kalkabilecekleri özel yerler sağlayalım. Öyle değil mi?”</p>
				<p class="normal1">“Öyle, tabii.”</p>
				<p class="normal1">“Bu yerler onları yazın sıcaktan, kışın da soğuktan koruyacak biçimde kurulmalı.”</p>
				<p class="normal1">“Tabii ki. Yanılmıyorsam barınaklardan söz ediyorsun, öyle değil mi?”</p>
				<p class="normal1">“Askeri barınaklardan söz ediyorum tabii ki, tüccarların kalacağı yerlerden değil.”</p>
				<p class="normal1"><span class="idebold">[416a]</span> “Aralarında ne gibi bir fark var bunların sence.”</p>
				<p class="normal1">“Söyleyeyim. Bir çobanın düşebileceği en vahim durumlardan birisi sürülerini güderken kendisine yardım etsin, sürüyü korusun kollasın diye yetiştirdiği köpeğinin ölçüsüzlük, açlık ve birtakım kötü eğilimler yüzünden koyunlara zarar vermeye, bir köpekken, kurt gibi davranmaya başlamasıdır.”</p>
				<p class="normal1">“Şüphesiz, çok vahim bir durum bu. “</p>
				<p class="normal1"><span class="idebold">[b]</span> “O zaman, yurttaşlardan daha güçlü bir konumda olan yardımcılarımızın, sırf bu konumlarını kötüye kullanarak yurttaşlara karşı aynı şekilde davranmalarını, iyi niyetli ortaklar olacakları yerde ilkel canavarlara dönüşmelerini önlemek için elimizden geleni yapmalıyız, değil mi?”</p>
				<p class="normal1">“Evet, bunun için ne gerekiyorsa yapmalıyız.”</p>
				<p class="normal1">“Peki bunun için yapılması gereken en iyi şey onlara iyi bir eğitim vermek değil midir?”</p>
				<p class="normal1">“Zaten, bu eğitimi almamışlar mıydı?”</p>
				<p class="normal1">“Şimdi tam olarak eğitim aldılar mı, almadılar mı gibi bir tartışma içine girmeyelim Glaukon, 
				<span class="idebold">[c]</span> ama şurası kesin ki hem birbirleriyle hem de korumaları gereken diğer yurttaşlarla ilişkilerinde yumuşak davranmalarını istiyorsak onları iyi bir eğitimden geçirmeliyiz,” diye atıldım.</p>
				<p class="normal1">“Doğru.”</p>
				<p class="normal1">“Mantıklı düşünebilen her insan da görecektir ki, onlara bu eğitimden başka, bir yandan kusursuz bir bekçi olmalarını sağlayacak yeterlilikte, bir yandan da diğer yurttaşlara zarar vermelerine yol açmayacak düzeyde barınaklar sağlanmalı; 
				<span class="idebold">[d]</span> yaşama koşulları bu esas üzerine düzenlenmeli.”</p>
				<p class="normal1">“Doğrusu da bu zaten.”</p>
				<p class="normal1">“Şimdi bir düşün. Onların, istediğimiz karakterde insanlar olarak yetişmelerini istiyorsak şu biçimde yaşamaları ve barınmaları doğru değil mi: Öncelikle hiçbirinin zorunlu ihtiyaç maddeleri dışında, özel mülkiyeti olmayacak. Sonra hiçbirinin, başkalarının girip çıkamayacağı bir barınağı veya kileri olmayacak. İhtiyaçları savaşa hazırlanan ölçülü ve cesaretli savaşçılara yetecek düzeyde karşılanacak. İhtiyaçları, yaptıkları hizmetlerin karşılığı olarak diğer yurttaşlardan aldıkları düzenli maaşlarla ne bir fazla ne bir eksik karşılanacak. 
				<span class="idebold">[e]</span> Bu ücretler öyle bir düzeyde olacak ki, yıl sonunda ne borçlu çıksınlar ne de para biriktirmiş olsunlar. Yemeklerini aynı karavanadan yiyip, aynı kampta hep birlikte yaşayacaklar. Onlara diyeceğiz ki, sizin diğer insanların vereceği altına, gümüşe ihtiyacınız yok; siz zaten tanrılar tarafından size bahşedilen kutsal altın ve gümüşe sonsuza kadar sahipsiniz. Sahip oldukları ilahi altını, dünyevi olanla karıştırdıklarında tanrıya saygısızlık etmiş olacaklar. 
				<span class="idebold">[417a]</span> Herkesin sahip olduğu dünyevi altın için insanlar birbirini yerken, onların sahip olduğu ilahi altın tertemizdir. Diğer insanlardan ayrı bir konumda bulunan kişiler olarak, onların dünyevi altın ve gümüşlere dokunmalarını, onları kullanmalarını, içinde altın ve gümüş bulunan bir çatının altında bulunmalarını, onlardan yapılmış süs eşyalarını takmalarını ve altın ve gümüşten yapılmış taslardan su içmelerini yasaklayacağız. Bu kurallara uydukları sürece hem kendilerini hem de devletimizi kurtarmış olurlar. Bunlara uymayıp da kendilerine ait evleri, toprakları, paraları oldu mu, artık bekçi olmaktan çıkıp bir ev sahibi, bir çiftçi haline gelirler; diğer yurttaşların yardımcısı ve ortağı iken, onların düşmanı, efendisi olurlar. Ömürlerini kin duyarak ve kin duyularak, 
				<span class="idebold">[b]</span> tuzak kurup başkalarının kurdukları tuzaklara düşerek geçirirler ve böylelikle de ülkenin dıştaki düşmanlarına karşı değil de ülke içindeki kendi düşmanlarına karşı tetikte olurlar. Bu duruma düştüklerinde de hem kendilerini hem de devleti yıkıma sürüklemiş olurlar. Bu yüzden bekçilerimizin barınaklarını ve diğer ihtiyaçlarını bu şekilde düzenlememiz ve buna yönelik de yasalar çıkarmamız gerekiyor. Öyle değil mi?”</p>
				<p class="normal1">“Şüphesiz, öyle,” dedi Glaukon.</p>
				</body>
</html>