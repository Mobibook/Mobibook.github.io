<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>001-336Devlet</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:8ccccc38-c25d-4d16-ac30-f2677605183a"/></head>
  <body class="calibre">
<h1 class="h1baslik1" id="calibre_toc_10">SEKİZİNCİ KİTAP</h1>
					<p class="normal1"><span class="idebold">1. [543a]</span> “İyi öyleyse, bu konuda anlaştık sevgili Glaukon: Kusursuz yönetilen bir devlette, çocuklarla birlikte bütün eğitimin yanı sıra savaş ve barış dönemindeki bütün faaliyetlerde de kadın-erkek ortaklığı söz konusudur. Ancak onların kralı ise, gerek felsefe gerekse savaş alanında kendini ispat etmiş erkeklerdir.”</p>
					<p class="normal1">“Bu konuda hemfikiriz,” dedi Glaukon.</p>
					<p class="normal1"><span class="idebold">[b]</span> “Şu konuda da: Yöneticiler görevlerini (memuriyetlerini) üstlendiklerinde, savaşçıları, betimlediğimiz gibi, tek bir kişinin mülkü olmayan, herkese ait o evlerde oturtacaklardır. Konutlar dışında, hatırlarsan, onların para kazanma yolları hakkında da fikir birliğine varmıştık.”<sup class="calibre2"><a href="001-672Devlet_split_019.html#footnote-200-293" id="footnote-200-293-backlink" name="footnote-200-293-backlink">[293]</a></sup></p>
					<p class="normal1">“Hâlâ eksiksiz hatırlıyorum: Bunların hiçbiri, demiştik, öteki insanlar gibi özel mülke, eşyaya sahip olmayacaklar, sadece savaşçılar ve bekçiler bunları 
					<span class="idebold">[c]</span> koruma ve nöbet hizmetleri karşılığında başkalarından, öteki yurttaşlardan birer yıllığına alacaklar, böylece sadece kendilerini ve devleti düşünebileceklerdir.” 
					</p>
					<p class="normal1">“Peki, bunu da hallettiğimize göre, şimdi hangi noktada incelememizden ayrılmıştık, bunu bulalım ki, yolumuza dönüp devam edebilelim!”</p>
					<p class="normal1">“Zor değil bu, aşağı yukarı şimdi olduğu gibi, açıklamalarının sonunda apaçık bir şekilde, anlattığımıza benzer bir devleti 
					<span class="idebold">[d]</span> ve gene bu devlete benzeyen bir insanı ‘iyi’ diye tanımlayacağını söylemiştin. Bunu söylerken muhakkak ki, (bundan) daha iyi bir devleti ve insanı betimleyebilecek durumdaydın. Bu devlet doğru devlet olduğuna göre, bütün öteki devlet biçimleri kusurlu diye nitelenmelidir dedin. 
					<span class="idebold">[544a]</span> Geri kalan devlet düzenlerinden, sözlerini hatırlıyorum, bu düzenleri ve onlara karşılık gelen insanları tanıyabilmek için incelemeye değer dört devlet biçimi olduğunu söyledin. Bu biçimlerin hepsine şöyle kuşbakışı bir göz attıktan ve içindeki en iyi ve en kötü insanlar hakkında bir karara vardıktan sonra, en iyi insanın aynı zamanda en mutlu, en kötünün de en mutsuz insan olup olmadığını düşünebiliriz, dedin. Ama sana bu dört düzenin hangileri olduğunu sorduğumda 
					<span class="idebold">[b]</span> Polemarkhos ve Adeimantos araya girdiler; sen de onların itirazlarını ele aldın ve bu noktaya geldik.”</p>
					<p class="normal1">“Doğru hatırlıyorsun!” dedim.</p>
					<p class="normal1">“Şimdi bir kez daha, bir güreşçi gibi bıraktığın yerden eski konuma geç ve o zaman yapmayı denediğin gibi, benim yeni soruma cevap vermeye çalış.”</p>
					<p class="normal1">“Yapabilirsem!”</p>
					<p class="normal1">“Kendim de hangi dört düzeni (devlet biçimini) kastettiğini merak ediyorum!”</p>
					<p class="normal1"><span class="idebold">[c]</span> “Şimdi bunu kolayca duyabilirsin! Benim sözünü ettiğim ve çok bilinen düzenler bunlar; çoğu kimsece övülen Girit düzeni ve Lakedaimonik (Sparta) düzen; ikincisi ve birincisinden sonra en tanınmış olan Oligarşi düzeni; birçok dezavantajı içinde taşıyan bir düzen bu. Ondan türediği halde onun tam karşısında yer alan Demokrasi ve bütün bunların arasında alabildiğine öne çıkan, devletin dördüncü ve en ağır hastalığı olan soylu Tiranlık. 
					<span class="idebold">[d]</span> Yoksa, biçimleri belli bir adı hak edecek kadar belirgin başka devlet düzenleri tanıyor musun? Veraset yoluyla geçen zorbalık yönetimleri ve alınır satılır krallık unvanları barbarlarda olduğu kadar Yunanlılarda da rastlanabilen ara biçimlerdir.”</p>
					<p class="normal1">“Gene de çok sayıda ve tuhaf devlet düzenlerinden söz edilir hep!”</p>
					<p class="normal1"><span class="idebold">2.</span> “Ne kadar devlet düzeni varsa o kadar insan karakterinin bulunması gerektiğini biliyorsun herhalde? Yoksa bir düzen biçiminin, terazinin kefesindeki ağırlık gibi her şeyi peşinden aşağıya çeken, devletin içindeki karakterlerden değil de (masallardaki gibi) bir meşe ağacından ya da kayadan 
					<span class="idebold">[e]</span> türediğini mi sanıyorsun?”</p>
					<p class="normal1">“Hayır, sadece dediğin yerden kaynaklanır düzen!” diye cevap verdi Glaukon.</p>
					<p class="normal1">“Öyleyse, beş düzen biçimi varsa, beş ruh hali (temel karakter biçimi) var demektir.”</p>
					<p class="normal1">“Kesinlikle!”</p>
					<p class="normal1">“Aristokrasiye karşılık gelen insan karakterini daha önce konuşmuş ve onu haklı olarak iyi ve adil olarak tanımlamıştık!”</p>
					<p class="normal1"><span class="idebold">[545a]</span> “Öyle yapmıştık!”</p>
					<p class="normal1">“Şimdi bundan daha alttaki insan biçimlerine yönelmemiz gerekiyor: Zafer seven hırslı karakter, lakonik (Sparta) düzenine karşılık gelir; sonra oligarşik ardından demokrat ve tiran karakterler geliyor. İncelememizde en haksız (adillikten uzak) olanı tespit edebilirsek, onu en adil olanın karşısına yerleştirip incelememizi hedefine yöneltebilir ve adalet ile haksızlığın en salt biçimleriyle, birbiri karşısında nasıl bir ilişki oluşturduklarını, bunların temsilcilerinin mutluluğunun, mutsuzluğunun ne durumda olduğunu tespit edebilir; sonuçta ya Thrasymakhos’a bağlı kalıp haksızlığın (adaletsizliğin) peşine takılırız 
					<span class="idebold">[b]</span> ya da şimdiki incelemelerimizin sonucuna göre adaletin peşinden gideriz, öyle değil mi?”</p>
					<p class="normal1">“Bu yöntemi izleyelim!”</p>
					<p class="normal1">“Başladığımız şekilde, karakterleri önce devlet düzenleriyle karşılaştırıp ardından tek tek kişilerdeki durumlarını araştırmamız gerekmiyor mu; çünkü o zaman durum hem daha açık seçik belli olur hem de onurlu devlet düzenini öncelikle konuşmuş oluruz. Hani daha başka, ününe layık bir isim aklıma gelmediği için, bu düzene Timarşi ya da Timokrasi<sup class="calibre2"><a href="001-672Devlet_split_019.html#footnote-200-294" id="footnote-200-294-backlink" name="footnote-200-294-backlink">[294]</a></sup> adını vermek istiyorum. Bu düzenin ardından ona benzeyen (karşılık gelen) insanları konuşacağız, 
					<span class="idebold">[c]</span> ardından Oligarşi’yi ve oligarşik insanı; bunun ardından Demokrasi’yi gözden geçirdikten sonra, demokratik insanı inceleyeceğiz; dördüncü olarak Tiranlığın incelenmesine geçeceğiz, ardından da tiran insanın; böylece yargımız hakkında güvenilir bir sonuca ulaşmayı umuyoruz!”</p>
					<p class="normal1">“İnceleme ve yargılarımız böylece kesinlikle akla uygun ve güvenilir olacaktır!”</p>
					<p class="normal1"><span class="idebold">3.</span> “Öyleyse şimdi bir Aristokrasi’nin bir Timokrasi’ye nasıl dönüştüğünü göstermeye çalışalım. Ya da zaten durum şu mu: 
					<span class="idebold">[d]</span> Her düzen değişikliği devlet memuriyetlerini üstlenmiş yurttaşlar arasında bir ikiliğin patlak verdiği andan itibaren (bu yurttaşlarda ortaya çıkan bölünmeyle) başlar; yönetenler birlik olduğu sürece, hani sayıları az bile olsa, bir dönüşüm mümkün değildir.”</p>
					<p class="normal1">“Öyledir!”</p>
					<p class="normal1">“Peki sevgili Glaukon, bir devlet nasıl (denge durumundan çıkıp) hareket etmeye (sarsılmaya) başlar, yöneticilerimiz ve yardımcılarımız kendi aralarında nasıl birbirlerine düşerler? Yoksa Homeros gibi Musa’ları çağırıp ilk kavganın ne zaman başladığını bize söylemesini mi isteyelim? 
					<span class="idebold">[e]</span> Tragedyanın o yüksek tonuyla, ciddi şeyleri kastettikleri halde, bizimle, aynen çocuklarla olduğu gibi, alay edip eğleniyorlarmış gibi eğlenmelerine fırsat mı verelim?”</p>
					<p class="normal1">“Nasıl yani?”</p>
					<p class="normal1"><span class="idebold">[546a]</span> “Aşağı yukarı şöyle! Bir devlet böyle bir düzenle (anayasayla) dengesini çok zor kaybedip harekete geçecektir. Gelgelelim bütün varolmaların (değişmelerin) kaçınılmaz sonu çöküp gitmek olduğuna göre, bu düzen de ebediyen baki olmayıp (bir gün) yok olup gidecektir. Bu çözülme ise şöyle gerçekleşir: Sadece dünyadaki bitkilerin içinde değil, yeryüzündeki varlıklar kadar beden ve ruhun içinde de kıtlık dönemleri bulunur; bu dönemlerin her biri için daireyi oluşturan çemberler kapalıdır; kısa çevreli daireler kısa ömürlere, uzun çevreliler ise uzun ömürlere karşılık gelir.<sup class="calibre2"><a href="001-672Devlet_split_019.html#footnote-200-295" id="footnote-200-295-backlink" name="footnote-200-295-backlink">[295]</a></sup></p>
					<p class="normal1">Onları bilge olarak yetiştirmiş olsanız da, sizin kuşağın bereketli ve bereketsiz dönemlerini devletin önderleri 
					<span class="idebold">[b]</span> anlama yetisi (akıl) ve duygu aracılığıyla doğru tespit edemeyeceklerdir. Doğru an, önlerinden hızla geçip gider ve onlar yanlış zamanda çocuk yaparlar. Tanrısal çoğalmayı belirleyen bir döngü hareketi ve süresi vardır ve bu süreyi veren sayı tanrıya ayrılmış, kusursuz bir sayıdır. Ölümlü (insan) içinse (bu doğru üreme zamanını belirleyen sayı) şöyle belirlenir:<sup class="calibre2"><a href="001-672Devlet_split_019.html#footnote-200-296" id="footnote-200-296-backlink" name="footnote-200-296-backlink">[296]</a></sup></p>
					<p class="normal1">İlk sayıdan kökler ve üs kuvvetler alınır; üç boyutta ve dört sınır içinde kalarak yapılır bu; eşitlik ve eşitsizlik, çoğalma ve azalma yaratır bu (sayı) ve her şeyi birbiriyle uyum içine sokup orantılı hale getirir. Bu sayının temel bağıntısı 3’ün 4’e oranının 
					<span class="idebold">[c]</span> 5 ile çoğaltılmasıdır (çarpılmasıdır); 3 ile çoğaltıldığında da (çarpıldığında da) iki uyum armağan eder bize; bunlardan biri aynı sayının kendisiyle sayı kadar çoğaltılıp alınması ve 100 ile de sıkça çoğaltılmasıdır; öteki uyum ise, bir yandan kare bir yandan da dikdörtgen biçimine (karşılık gelir); bir yandan 5’in rasyonel diyagonali olan (7’nin) 100 kere karesi; ama bu sayı (7), 1 eksiltilmiştir; irrasyonel olan diyagonal (50) ise 2 eksiltilmiştir; başka bir yönden bakıldığında 3’ün 100 karesi(dir). Demek ki geometrik kavranmış haliyle bu, iyi ve kötü doğumların efendisi olan sayıdır. 
					<span class="idebold">[d]</span> Bekçileriniz ona dikkat etmeyecek olurlarsa, erkekler ters zamanda eşlerini döllerler, o zaman çocuklar soylu ve bahtiyar olmayacaklardır. Kuşkusuz yöneticiler bunların arasından memuriyetler için en iyilerini seçip alacaklardır, gene de bir işe yaramaz bunlar ve bir gün babalarının gücünü (iktidarını) devralacak olurlarsa, bizleri, o bekçilik görevinde utandıracaklardır; zihnin bakımına gereğinden çok az önem verecek, ardından bedeni de savsaklayacaklardır; gençler Musa’lara (sanatlara) yabancılaştıracaklardır sizleri orada. Ve bunlar efendi konumuna yükseldiklerinde, sizlerin de soyu olan Hesiodos’un soyuna dikkat etmekten kaçınan<span class="idebold">
					</span>doğru bekçiler olmaktan <span class="idebold">[e]</span> artık çıkmış olacaklardır. Bunlar arasında devlet yöneticiliğine geçen insanlar da ne Hesiodos’un soylarını ne de sizin 
					<span class="idebold">[547a] </span>altın, gümüş, tunç ve demir soylu insanlarınızı birbirinden ayırabilecek meziyetlere sahip olabilirler. Bu noktada da demir gümüşe, tunç altına karışacak, uyumsuzluk, eşitsizlik ve düzensizlik hortlayacaktır. Bunların olduğu yerde, savaşın ve kinin olması kaçınılmazdır. Bu bakımdan böyle bir kuşağın yetişmesinin devlet içindeki bölünmelerin asıl kaynağı olduğunu söyleyebiliriz.”</p>
					<p class="normal1"><span class="idebold">[b]</span> “Peki onların bu sözlerini doğru kabul edecek miyiz?”</p>
					<p class="normal1">“Elbette edeceğiz. Musa’ların ağzından hiç yanlış söz çıkar mı?”</p>
					<p class="normal1">“Peki bunun ardından ne derler?”</p>
					<p class="normal1">“Bir kere toplumda böyle bir bölünme ortaya çıkınca, demir ve tunç soylular, toprak, ev, altın ve gümüş sahibi olma sevdasına kapılırlar; altın ve gümüş soylular da zaten yaradılışlarında zenginlik barındırdıklarından, erdeme yönelerek eski devlet düzenini yeniden tesis etmek isterler. Bunlar arasında kıyasıya bir savaş çıkar tabii. Ama sonunda bir anlaşmaya vararak, eskiden herkesin ortak malı olan toprak ve evleri şahıslara dağıtırlar. Önceden özgür bir insan olarak koruma altına aldıkları, 
					<span class="idebold">[c]</span> eskiden dost ve besleyici dedikleri kimseleri köleleştirerek, onları aşağı bir kabile, kendilerinin hizmetçisi haline getirirler. Bir yandan da savaşa tutuşmaya devam ederek kendilerini korumaya çalışırlar.”</p>
					<p class="normal1">“Çok güzel ifade ettin, değişimin kökeninde ne bulunduğunu.”</p>
					<p class="normal1">“Peki böyle bir devlet, Oligarşi ile Aristokrasi arası bir şey olmaz mı?”</p>
					<p class="normal1">“Olur elbette.”</p>
					<p class="normal1"><span class="idebold">4.</span> “İşte geçiş böyle gerçekleşir. Bu geçiş bir kez sağlandıktan sonra 
					<span class="idebold">[d]</span> devlet düzeni nasıl kurulur? Besbelli ki arada durduğu için, kısmen eski düzeni kısmen de Oligarşi’yi taklit edecektir; bunlara ek olarak kendine özgü nitelikleri de ortaya koyacaktır, öyle değil mi?”</p>
					<p class="normal1">“Böyle olacaktır,” diye cevap verdi Glaukon.</p>
					<p class="normal1">“Yöneticilere saygı gösterir ve savaşçı kesimini tarımdan, zanaatlardan ve her türlü ticaretten uzak tutarsa, bu kesime ortak yemekler düzenlerse, jimnastik ve savaş alıştırmaları sağlarsa, bütün bu alanlarda eski düzeni taklit etmiş olur.”</p>
					<p class="normal1">“Evet!”</p>
					<p class="normal1"><span class="idebold">[e]</span> “Oysa aralarında sade ve katı insanlar bulamayıp, sadece karışık karakterli erkeklerle karşılaştığı için, filozoflara resmi makamları teslim etmekten çekinirse; bunların yerine ödünsüz, kafasının dikine giden ve barıştan çok savaşa uygun alabildiğine sıradan yaradılışlara eğilim gösterirse; 
					<span class="idebold">[548a]</span> bunlar onun kendine özgü varlığının belirtileri değil midir daha çok?”</p>
					<p class="normal1">“Evet!”</p>
					<p class="normal1">“Oligarşi’deki beyler gibi para konusunda,” diye sözüme devam ettim, ”açgözlü olacaktır bu kimseler; gizliden gizliye altın ve gümüşü severler; zaten bunları saklayabilecekleri kendi odacıkları ve hazine daireleri vardır; ayrıca evlerini çepeçevre saran duvarlar; tam anlamıyla kendilerine ait yuvaları vardır, buralarda altını gümüşü har vurup harman savururlar, kadınlarla, başka sevgililerle bol bol para harcayabilirler.”</p>
					<p class="normal1"><span class="idebold">[b]</span> “Çok doğru!”</p>
					<p class="normal1">“İş kendi paralarına geldi mi tasarrufçu kesilir, çünkü kıymetini bildikleri gibi, alanen kazanılmış da değildir bu para; ama zevkleri için sessizce keyiflerin tadını çıkartıp başkasının parasını pulunu rahatlıkla harcarlar; yasadan, babasından kaçan çocuk gibi kaçarlar; ikna edici konuşmalarla değil de şiddet yoluyla yetiştirilip büyütülmüşlerdir; çünkü akla dayalı konuşma ve felsefeyle bir birlik oluşturan çevrelerindeki gerçek sanatları (kültürü) öğrenmek için çaba göstermemiş ve jimnastiği, zihinsel eğitimden fazla önemsemişlerdir.”</p>
					<p class="normal1"><span class="idebold">[c]</span> “İyi şeyler ile kötü şeylerin birbirine karıştığı bir devlet düzeni tasvir ediyorsun!”<sup class="calibre2"><a href="001-672Devlet_split_019.html#footnote-200-297" id="footnote-200-297-backlink" name="footnote-200-297-backlink">[297]</a></sup></p>
					<p class="normal1">“Böyle bir düzenin içinde kişiyi tahrik eden cesaret, hâkim duygu olduğu için belirgin bir özellik, zafer kazanma ve şan şeref edinme sevinci (zevki) iyice göze batar bu düzende.”</p>
					<p class="normal1">“Hem de fazlasıyla!”</p>
					<p class="normal1">“Bu düzenin temel biçimini düşüncemizde kavramakla yetinip ayrıntılara dalmazsak bu devlet biçiminin ortaya çıkışı ve özü budur; 
					<span class="idebold">[d]</span> (ayrıntıya girmek gereksizdir) çünkü bu taslaktan hareketle adil olan ile olmayanı yeterince teşhis etmek mümkündür; ayrıca hiç birini dışta bırakmadan bütün karakterleri ve devlet biçimlerini görüşmek, sonu gelmez bir çaba olurdu!”</p>
					<p class="normal1">“Çok doğru!”</p>
					<p class="normal1"><span class="idebold">5.</span> “Peki bu düzene karşılık gelen adam kimdir? Nasıl yetişip ortaya çıkar ve hangi özelliklere sahiptir?”</p>
					<p class="normal1">“Sanırım,” diye lafa karıştı Adeimantos, “zaferden duyduğu sevince bakılacak olursa, bizim Glaukon’a pek de benziyor!”</p>
					<p class="normal1"><span class="idebold">[e]</span> “Bu yönden belki!” diye cevap verdim. “Ancak öteki özellikler bakımından ona benzemiyor sanırım!”</p>
					<p class="normal1">“Hangileri bakımından?”</p>
					<p class="normal1">“Sanatı, kültürü seviyor ve can kulağıyla dinliyor olsa da, ondan daha çok kafasının dikine giden, kendine güvenen, ama eğitimsiz biri olmalıdır Timokrat,<sup class="calibre2"><a href="001-672Devlet_split_019.html#footnote-200-298" id="footnote-200-298-backlink" name="footnote-200-298-backlink">[298]</a></sup> ayrıca da konuşma yeteneğinden yoksundur! 
					<span class="idebold">[549a]</span> Böyle bir adam halka karşı, –gerçek eğitilmiş kişilerin yaptığı gibi onları hor görmese de– acımasızdır; özgür yurttaşa karşı nazik, hükümdarlara (yöneticilere) karşı fazlasıyla itaatkâr; iktidar hırsı taşıyan, hırslı biridir; iktidar olma (hükmetme) talebini konuşmadaki ustalığına dayandırmak yerine savaş eylemleriyle ve bu bağlama giren her şeyle destekler; jimnastiğin ve avcılığın dostudur.”</p>
					<p class="normal1">“(Buna karşılık gelen) düzenin karakteri de budur zaten!”</p>
					<p class="normal1"><span class="idebold">[b]</span> “Henüz genç bir erkekken parayı önemsemez; ama yaşlandıkça daha çok memnuniyet duyar bundan; çünkü özünde, açgözlü karakter ile akrabadır ve gerçek çalışmaya, gayrete hiçbir zaman tam olarak vermez kendini: En iyi bekçi onu yüzüstü bırakmıştır!”</p>
					<p class="normal1">“Hangi bekçi?” diye sordu Adeimantos.</p>
					<p class="normal1">“Gerçek eğitim ile birleşmiş akıl! Çünkü ruhuna yerleşmiş olduğu herkesin gerçek erdemliliğini (çalışkanlığını, becerikliliğini) hayatının sonuna kadar koruyan odur!”</p>
					<p class="normal1">“Yerinde bir söz!”</p>
					<p class="normal1">“İşte Timokratik devlete karşılık gelen timokratik (karakterli) genç budur.”</p>
					<p class="normal1"><span class="idebold">[c]</span> “Peki, iyi!”</p>
					<p class="normal1">“Onun gelişme yolu aşağı yukarı şöyledir: Çalışkan, becerikli (erdemli), iyi yönetilmeyen bir devlette yaşayan, rahatsız edici olaylar yaşamamak için onur verici ve resmi görevlerden ve bütün bu işlerden kaçınıp kendi halinde yaşayan bir babanın genç oğludur bu.”</p>
					<p class="normal1">“İyi de bu durumda?..”</p>
					<p class="normal1">“Kocası egemenler arasında bulunmadığı için kendisi de öteki kadınların gerisinde kaldığı endişesini taşıyan annesinin huysuz yakınmalarını duyar;<sup class="calibre2"><a href="001-672Devlet_split_019.html#footnote-200-299" id="footnote-200-299-backlink" name="footnote-200-299-backlink">[299]</a></sup><span class="idebold">[d]</span> ayrıca kadın kocasının parayı öyle fazla umursamadığını, ne kendi davası ne de kamusal davalar için mahkemeye çıkıp gerektiği kadar kavga verip bağırıp çağırmadığını, tersine her şeyi kolayca sineye çektiğini ve her zaman kendini kollayıp kendine dikkat ettiğini, kadını ise ne öyle fazla şan şeref içinde yaşattığını, ama ne de şerefsiz bir duruma düşürdüğünü görür. Bütün bunlara sinirlenir ve kocasının (babanın) gerçek bir erkek olmadığını, fazlasıyla yumuşak olduğunu; kısacası böyle erkekler için kadınlar ne söylerlerse onları söyler.”</p>
					<p class="normal1"><span class="idebold">[e]</span> “Evet, bunlara benzeyen çok kimse var,” dedi Adeimantos.</p>
					<p class="normal1">“Ayrıca bildiğin gibi, böyle kimselerin hizmetkârları da (hizmet ettikleri insanları) erkek çocuklarına, onlara kalacak olursa sırf iyi niyetlerinden ötürü kimileyin gizlice böyle şeyler söylerler. Ve babasına borcu olan ya da ona herhangi bir şekilde zararı dokunmuş biriyle babasının uğraşmadığını görünce, çocuğu, büyüyüp tam bir erkek olduğunda bütün bu kimselerden öç almaya ve babasından daha fazla erkek olmaya çağırırlar. 
					<span class="idebold">[550a]</span> Ve çocuk, evin dışında da bu türden daha başka şeyler görüp işitir: Görevini yerine getirene aptal denmektedir ve yaptığı pek önemsenmemektedir; tersini yapan ünlü olur, onur sahibi olur, saygı görür. O, bütün bunları görüp işitince, öte yandan da babasının söylediklerine kulak verirken onun yaşama tarzına, başkalarınınkine göre çok daha yakından tanık olunca, her iki yana doğru çekilir; 
					<span class="idebold">[b]</span> babası onun ruhunun akıl bölümünü besleyip güçlendirir, ötekiler ise arzu eden (hırsları içeren) ve atılgan bölümünü; delikanlı yaradılıştan çalışkan, gayretli (erdemli) bir insandır, ama etrafını kötü insanlar sardığından bu her iki etkinin arasında ortaya doğru çekilir ve kendisine hâkim olacak gücü orta’ya,<sup class="calibre2"><a href="001-672Devlet_split_019.html#footnote-200-300" id="footnote-200-300-backlink" name="footnote-200-300-backlink">[300]</a></sup> hırslı iradeye teslim eder, böylece burnu büyük, kibirli, hırslı bir erkek olur.”</p>
					<p class="normal1">“Böyle bir adamın oluşum sürecini çok iyi tarif ettin!”</p>
					<p class="normal1"><span class="idebold">[c]</span> “Böylelikle ikinci devlet düzenini (biçimini) ve buna denk düşen ikinci insan tipini de halletmiş olduk!”</p>
					<p class="normal1">“Evet!”</p>
					<p class="normal1"><span class="idebold">6.</span> “Peki şimdi, Aiskhylos’un yolunu izleyip<sup class="calibre2"><a href="001-672Devlet_split_019.html#footnote-200-301" id="footnote-200-301-backlink" name="footnote-200-301-backlink">[301]</a></sup> öteki devlete karşılık gelen öteki adamdan mı söz edelim yoksa kendi hedefimize dönüp önce devletten mi bahsedelim?”</p>
					<p class="normal1">“Önce devletten söz edelim!” dedi Adeimantos.</p>
					<p class="normal1">“O düzenden sonra gelen düzen (devlet biçimi) Oligarşi’dir.”<sup class="calibre2"><a href="001-672Devlet_split_019.html#footnote-200-302" id="footnote-200-302-backlink" name="footnote-200-302-backlink">[302]</a></sup></p>
					<p class="normal1">“Hangi düzene Oligarşi diyorsun sen?”</p>
					<p class="normal1">“(Kişinin) maddi varlığını (zenginliğini) ölçü alan düzene; 
					<span class="idebold">[d]</span> zenginlerin egemen olduğu yoksulların ise (iktidara katılamadığı) güçsüz oldukları düzene.”</p>
					<p class="normal1">“Anlıyorum.”</p>
					<p class="normal1">“Önce Timarşi’den Oligarşi’ye geçişi konuşmamız şart!”</p>
					<p class="normal1">“Evet!”</p>
					<p class="normal1">“Bir kör bile bunu görmüştür!”</p>
					<p class="normal1">“Yani…?”</p>
					<p class="normal1">“Herkesin altın ile doldurduğu hazine odacıkları, düzeni yozlaştırıp çürütür. Önce büyük bir harcama yapmanın fırsatını kollarlar ve bu amaçla ne erkek ne kadın, saygı göstermedikleri kendi yasalarını da çarpıtırlar.”</p>
					<p class="normal1">“Öyledir herhalde!”</p>
					<p class="normal1"><span class="idebold">[e]</span> “Sonra biri ötekinden görür; birbirleriyle rekabete başlar ve sonunda hepsi birbirine benzeyip çıkar!”</p>
					<p class="normal1">“Kesinlikle öyle olur!”</p>
					<p class="normal1">“Giderek kendilerini para kazanmaya daha çok verirler ve bu onlara onur verici göründüğü ölçüde çalışkanlığı, dürüstlüğü (erdemi) de ihmal ederler; yoksa sence de bu ikisi tıpkı bir terazinin iki kefesindeki ağırlıklar gibi birbirinin karşı kutbunu oluşturmazlar mı; biri yükselirken diğeri alçalmaz mı?”</p>
					<p class="normal1">“Çok doğru!”</p>
					<p class="normal1"><span class="idebold">[551a]</span> “Bir devlette zenginliğe ve zenginlere değer verildikçe çalışkanlığa, becerikliliğe (erdeme) ve bu niteliklere sahip birine daha az değer verilmez mi?”</p>
					<p class="normal1">“Öyle olur elbette!”</p>
					<p class="normal1">“Dolayısıyla da (böyle bir düzende) herkes her yerde değer verileni göz önünde tutup değersiz kabul edileni ihmal etmez mi?”</p>
					<p class="normal1">“Öyle olur!”</p>
					<p class="normal1">“Zafer seven ve hırslı insanlar sonunda gözlerini para ve mal mülk hırsı bürümüş insanlara dönüşürler; zenginleri övüp onlara saygı gösterir, hayranlık beslerken, onları resmi görevlerin başına getirir, yoksulları göz ardı ederler.”</p>
					<p class="normal1">“Hem de çok!”</p>
					<p class="normal1">“Ve nihayet Oligarşi düzeninin sınır değerlerini (başa geçeceklerin kazancını) tespit eden bir yasa çıkarırlar.<sup class="calibre2"><a href="001-672Devlet_split_019.html#footnote-200-303" id="footnote-200-303-backlink" name="footnote-200-303-backlink">[303]</a></sup></p>
					<p class="normal1"><span class="idebold">[b]</span> Oligarşi’nin güçlü olduğu yerde belirledikleri paranın miktarı yüksek, güçsüz olduğu yerde düşüktür ve yasaya şunu da eklerler: Maddi varlığı tespit edilmiş miktara ulaşamayan kimse resmi görevlere (memuriyetlere) katılamaz! Bu maddeyi silah zoruyla uygularlar ya da zaten daha önceden yaydıkları korku sayesinde böyle bir düzen kurmuş (anayasayı yürürlüğe sokmuşlardır).”</p>
					<p class="normal1">“Öyle!”</p>
					<p class="normal1">“Demek ki Oligarşi düzeni bu şekilde doğup hayata geçer!”</p>
					<p class="normal1"><span class="idebold">[c]</span> “Evet! Peki de bu düzenin karakteristik özelliği nedir? Dikkati çekmemiz gereken kusuru nerede yatar?”</p>
					<p class="normal1"><span class="idebold">7.</span> “İlk hatası, zenginliğe göre getirdiği sınırdır. Düşünsene bir, bu anlayış doğrultusunda malını, mülkünü, zenginliğini ölçü aldığımız dümencileri (kaptanları) gemilerde görevlendirdiğimizi; yoksulu ise, çok daha becerikli, gayretli dümenci olduğu halde, gemiye sokmadığımızı!”</p>
					<p class="normal1">“Sonu hüsran dolu bir yolculuk olabilir bu!” diye haykırdı Adeimantos.</p>
					<p class="normal1">“Her yönetici konumu için de geçerlidir aynı şey, öyle değil mi?”</p>
					<p class="normal1">“Sanırım öyle!”</p>
					<p class="normal1">“Devletin dışında; yoksa orada da mı geçerli bu?”</p>
					<p class="normal1">“Görev ne kadar zor ve büyükse, bu durum orada da o ölçüde geçerlidir!”</p>
					<p class="normal1"><span class="idebold">[d]</span> “Demek ki Oligarşi’nin ilk ve öyle önemsiz olmayan kusuru budur.”</p>
					<p class="normal1">“Açık bu!”</p>
					<p class="normal1">“Peki de şu daha mı az bir kusur sayılır?”</p>
					<p class="normal1">“Hangisi?”</p>
					<p class="normal1">“Zorunlu olarak böyle bir devletin tek bir devlet değil de iki devlet olması kusuru; zenginler ile yoksullar aynı devlette yaşamalarına ve karşılıklı olarak fırsat kollamalarına rağmen, bir zenginler devleti bir de yoksullar devletine bölünmüştür (Oligarşi).”<sup class="calibre2"><a href="001-672Devlet_split_019.html#footnote-200-304" id="footnote-200-304-backlink" name="footnote-200-304-backlink">[304]</a></sup></p>
					<p class="normal1">“Daha az bir kusur değil bu!”</p>
					<p class="normal1">“Ama şu da güzel bir şey değil: Bir savaş yapabilecek durumda kesinlikle değillerdir; çünkü geniş kitleyi silahlanmış (asker) olarak kullanacaklarsa 
					<span class="idebold">[e]</span> düşmandan çok ondan çekinmek zorundadırlar; ya da onlardan vazgeçseler, o zaman da savaşta, gerçekte sayıca az olan taraf durumuna düşmekten kurtulamazlar; cimriliklerinden dolayı vergilere duydukları isteksizlik de buna eklenmelidir.”</p>
					<p class="normal1">“Hiç de güzel değil bu!”</p>
					<p class="normal1">“Bir de daha önce yaptığımız bir itiraz var: Birden fazla işle (meslekle) uğraşma durumu(na getirdiğimiz itiraz)! 
					<span class="idebold">[552a]</span> Aynı kimseler hem tarımla ve para kazanma işleriyle hem de savaş sanatıyla uğraşmak durumundadırlar böyle bir devlette –yoksa sence doğru mu bu?”</p>
					<p class="normal1">“Olur mu hiç!”</p>
					<p class="normal1">“Bak bakalım bütün bu olumsuzlukların içinde şu Oligarşi içindeki en büyük kusur olarak başta gelir mi gelmez mi?”</p>
					<p class="normal1">“Hangisi?”</p>
					<p class="normal1">“Bütün malını mülkünü satma imkânı.”<sup class="calibre2"><a href="001-672Devlet_split_019.html#footnote-200-305" id="footnote-200-305-backlink" name="footnote-200-305-backlink">[305]</a></sup></p>
					<p class="normal1">“Bunları herkes satın alabilir ve o artık devletin bir parçası olmadığı, ne tüccar, ne zanaatkâr, ne süvari, ne de piyade olduğu halde, hani zavallı bir fukara derler ya, işte o şekilde o devlette yaşayıp gider.” 
					</p>
					<p class="normal1"><span class="idebold">[b]</span> “İlk önce Oligarşi’de görülür bu! Zaten engellenmez de orada; çünkü aksi halde birileri aşırı zenginken ötekiler ise sersefil yoksul kalmazlar!” dedi Adeimantos.</p>
					<p class="normal1">“Doğru! Böyle bir adamın, zenginken parasını har vurup harman savurduğunda, az önce değindiğimiz mesleklerden herhangi biri aracılığıyla devlete bir yararı dokunmuş muydu? Ya da dışa dönük yüzüyle egemenlerin bir halkası gibi görünürken, gerçekte ise devletin ne efendisi ne hizmetkârı olup sadece malının mülkünün altından girip üstünden çıkan biri değil miydi?”</p>
					<p class="normal1"><span class="idebold">[c]</span> “Aynen öyle. Dıştan bakınca bir efendiydi, gerçekte ise sadece har vurup harman savuran biri!”</p>
					<p class="normal1">“Nasıl ki bir kovanda (erkek, otlakçı) arı,<sup class="calibre2"><a href="001-672Devlet_split_019.html#footnote-200-306" id="footnote-200-306-backlink" name="footnote-200-306-backlink">[306]</a></sup> kovanın bir hastalığı olarak ortaya çıkıyorsa, bu kimseyi de evdeki otlakçı olarak tanımlayabiliriz, devletin bir hastalığı olarak.”</p>
					<p class="normal1"><span class="idebold">[d]</span> “Çok doğru sevgili Sokrates!”</p>
					<p class="normal1">“Tanrı bu otlakçı arıların, sevgili Adeimantos, kanatlı olanlarını iğnesiz yaratmıştır, iki bacaklı bu otlakçıların kimileri iğnesiz, kimileri ise kocaman iğnelerle donatılmıştır; iğnesizler yaşlanınca dilenci arılara dönüşürler, iğnelilerin hepsi ise cani denen arılar olurlar.”</p>
					<p class="normal1">“Çok doğru!”</p>
					<p class="normal1">“Demek ki bir devlette dilenciler gördüğün yerde muhakkak ki bir yerlerde de hırsızlar, yan kesiciler, tapınak soyguncuları ve benzer türdeki suçların ustaları gizlenmişlerdir.”</p>
					<p class="normal1">“Kesinlikle öyledir!”</p>
					<p class="normal1">“Peki Oligarşi devletlerinde dilenciler yok mu?”</p>
					<p class="normal1">“Yönetenlerin dışında zaten dilenciden başka bir şey yoktur ki!”</p>
					<p class="normal1"><span class="idebold">[e]</span> “Demek ki bu devletlerde resmi makamların kasten<sup class="calibre2"><a href="001-672Devlet_split_019.html#footnote-200-307" id="footnote-200-307-backlink" name="footnote-200-307-backlink">[307]</a></sup> şiddete başvurarak bastırdıkları iğneli birçok suçlu da vardır.”</p>
					<p class="normal1">“Böyle olduğunu kabul etmek zorundayız!”</p>
					<p class="normal1">“Bunların mevcudiyet nedeni elbette eğitim eksikliği, kötü öğrenim ve yetiştirme ve devletin düzeni (anayasasıdır), öyle değil mi?”</p>
					<p class="normal1">“Evet!”</p>
					<p class="normal1">“İşte aşağı yukarı Oligarşik devlet böyle bir görünüm sunar; kusur ve hataları bunlardır; hatta belki daha da fazladır.”</p>
					<p class="normal1">“Evet, aşağı yukarı bunlardır!”</p>
					<p class="normal1"><span class="idebold">[553a]</span> “Böylece, yöneticilerini maddi varlıklarına göre ölçüp değerlendiren Oligarşi düzenini de ele almış olduk. Şimdi ona karşılık gelen erkeği, onun doğup ortaya çıkışını ve özünü ele almak istiyoruz!”</p>
					<p class="normal1">“Evet!”</p>
					<p class="normal1"><span class="idebold">8.</span> “Timokratik insanın oligarşik insana dönüşümü yaklaşık olarak genellikle şöyle gerçekleşir sanıyorum!”</p>
					<p class="normal1">“Nasıl?” diye sordu Adeimantos.</p>
					<p class="normal1">“Erkek evlat önce babasına öykünüp onun izinden giderse, ama sonra babasının kayaya çarpıp batan tekne misali devlette başarısız olduğunu, 
					<span class="idebold">[b]</span> ister komutan ister yüksek makamdaki bir memur olsun, varlığını ve kişiliğini nasıl tehlikeye attığını, sonra da mahkemelerde nasıl süründüğünü, muhbirlerce nasıl ihbar edildiğini; ölüme ya da sürgüne mahkûm edildiğini, onurunu, şerefini kaybettiğini ve malının mülkünün elinden alındığını görürse.”</p>
					<p class="normal1">“Doğru!”</p>
					<p class="normal1">“Bunları görür, acısını çeker, para kaybederse sevgili dostum, korkuya ve endişeye kapılır; gururunu ve eylemlerden haz duyuran cesaretini ruhunun tahtından uzaklaştırır; 
					<span class="idebold">[c]</span> ve yoksulluğun etkisiyle içten yıkılmış olduğu için para kazanmanın<sup class="calibre2"><a href="001-672Devlet_split_019.html#footnote-200-308" id="footnote-200-308-backlink" name="footnote-200-308-backlink">[308]</a></sup> yollarını aramaya başlar; zahmetli, kirli küçük işlerle para toplar. Ardından arzulayan, isteyen ve para hırsı taşıyan ruh bölümünü o tahta (aklın işgal etmesi gereken yere) çıkartır ve onu kendi büyük kralı yerine koyar, onu taçlandırır; gerdanlıklar ve hançerle süsler! Böyle olmaz mı gerçekten de?”</p>
					<p class="normal1">“Kesinlikle doğru!”</p>
					<p class="normal1"><span class="idebold">[d]</span> “Aklı ve eylem sever yanını tahtın her iki yanında (kralın) ayakları dibine serer ve bu şekilde onlardan uzak durur; böylece bunlardan birine, az paranın nasıl çoğaltılabileceğinden başka bir şey düşünme imkânı bırakmaz, ötekinin ise zenginlik ile zenginlerden başka bir şeye hayran olmasına fırsat vermez ve hırsını, gururunu, paranın nasıl elde edileceğini ve bu yolda neyin yardımcı olacağını bulmaya yöneltir.”</p>
					<p class="normal1">“İşte bu, onurlu bir gencin paragöz birine dönüşmesindeki en hızlı ve tayin edici gelişmedir.”</p>
					<p class="normal1"><span class="idebold">[e]</span> “Demek ki bu oligarşik insan, öyle mi?” diye sordum.</p>
					<p class="normal1">“En azından Oligarşi’nin doğuşunu hazırlayan düzene ait bir insandan ortaya çıkmıştır.”</p>
					<p class="normal1">“Öyleyse ona benzeyip benzemediğine de bakalım!”</p>
					<p class="normal1"><span class="idebold">[554a]</span> “Pekâlâ!”</p>
					<p class="normal1"><span class="idebold">9.</span> “En başta paraya verdiği aşırı değerden ötürü ona benzer.”</p>
					<p class="normal1">“Muhakkak!”</p>
					<p class="normal1">“Sonra, ancak en gerekli ihtiyaçlarını gidermesine fırsat veren, ancak öteki masraflara izin vermeyen ve başka bütün arzuları boş sayıp bastıran elisıkılık ve işbilirlik bakımından.”</p>
					<p class="normal1">“Çok doğru!”</p>
					<p class="normal1">“Pis bir insan,” diye devam ettim. “Her yerde sadece parayı kollayan, bir para canlısı. Halk da böyle insanları över bilirsin! 
					<span class="idebold">[b]</span> İşte bu, böyle bir düzene benzeyen bir insan değil mi?”</p>
					<p class="normal1">“Sanırım öyle! Bu türden bir devlet ve insan için en çok saygı duyulacak şey paradır!”</p>
					<p class="normal1">“Zihinsel eğitimini ise hiç dert edinmemiştir (bu insan)!”</p>
					<p class="normal1">“Öyle olsa, bir körü koro başı yapmaz ve ona en büyük saygıyı sunmazdı!”<sup class="calibre2"><a href="001-672Devlet_split_019.html#footnote-200-309" id="footnote-200-309-backlink" name="footnote-200-309-backlink">[309]</a></sup></p>
					<p class="normal1">“Peki, bir de şunu düşün! Eğitimsizliği yüzünden içinde otlakçı arınınkine benzer dürtüler gelişmiştir onun, bir dilencinin dürtüleri, 
					<span class="idebold">[c]</span> ancak zorla, öteki kaygıları nedeniyle baskı altında tutabildiği bir suçlunun dürtüleri.”</p>
					<p class="normal1">“Kesinlikle öyle!”</p>
					<p class="normal1">“Peki bu insanların, adice suçlarını nerede fark edebileceğini biliyor musun?”</p>
					<p class="normal1">“Nerede?”</p>
					<p class="normal1">“Öksüzlerin bakımının ve benzer şeylerin söz konusu olduğu, engellenmeden, bol bol haksızlık edebildikleri yerlerde.”</p>
					<p class="normal1">“Doğru bu!”</p>
					<p class="normal1">“Böylece şu da anlaşılır oluyor: Dış görünüşüyle dürüst, haksever biri olduğu izlenimini verdiği, adının iyiye çıkmış olmasına bağlı öteki işlerde belli bir kibarlık duygusuyla öteki kötü dürtülerini dizginler, 
					<span class="idebold">[d]</span> ama elbette daha iyi olanların uyarmalarıyla ikna olduğundan ve akla yatkın nedenlerle sakinleşip kendilerine geldiklerinden değil de zorlama ve korkudan yapar bunu; çünkü öteki malı mülkü üzerinde titremektedir.”</p>
					<p class="normal1">“Çok doğru!”</p>
					<p class="normal1">“Ama Zeus adına dostum, kendisine ait olmayan bir parayı (malı mülkü) tüketmeye gelince bunların çoğunda o otlakçı arınınkine benzer dürtülerin varlığını keşfedersin!”</p>
					<p class="normal1">“Kesinlikle!”</p>
					<p class="normal1">“Böyle bir insan kendisiyle mücadele eden, ikiye bölünmüş biri olmaktan kurtulamaz; aynı anda iki kişilikten meydana gelmiştir; tek değildir, 
					<span class="idebold">[e]</span> ancak çoğunlukla iyi dürtüleri kötü dürtülerine hâkim olur.”<sup class="calibre2"><a href="001-672Devlet_split_019.html#footnote-200-310" id="footnote-200-310-backlink" name="footnote-200-310-backlink">[310]</a></sup></p>
					<p class="normal1">“Öyle!”</p>
					<p class="normal1">“Bu nedenle dışa dönük yüzüyle başka birçok kimseden daha iyi bir davranış ve tutum sunar, ne var ki kendi içinde bütünlüklü, uyumlu, dengelenmiş bir ruhun kusursuzluğundan tamamen uzaklaşmıştır.”</p>
					<p class="normal1">“Buna ben de inanıyorum!”</p>
					<p class="normal1">“Ve pinti kimse sonucunda zafer ya da onur kazanmak olan resmi bir müsabakaya kişisel olarak katıldığında pek hevesli görünmez. 
					<span class="idebold">[555a]</span> Adına düzenlenen eğlencelerde ya da bu tür müsabakalar için para harcamak istemez, çünkü içinde para harcama zevkini uyandırmaktan, bu zevki paylaşmaya ve zafer sevinci yaşamaya çağırmaktan çekinir. Sahici bir oligarşik olarak maddi imkânlarının sadece bir bölümünü kullanarak mücadele ettiği için, çoğunlukla başarısız olur, ama zenginliğini korur!” 
					</p>
					<p class="normal1">“Öyle yapar!”</p>
					<p class="normal1">“Pinti ve para peşinde olan adamın oligarşik devlete karşılık geldiği konusunda hâlâ kuşkumuz var mı?”</p>
					<p class="normal1"><span class="idebold">[b]</span> “Kesinlikle yok!”</p>
					<p class="normal1"><span class="idebold">10.</span> “Şimdi de ona denk düşen insanın karakterini öğrenip hakkında karar verebilmek için Demokrasi’yi ele almamız gerekiyor,” dedim, “doğup ortaya çıkışını, karakterini.”</p>
					<p class="normal1">“Böylelikle amacımıza da sadık kalmış oluyoruz,” diye cevap verdi Adeimantos.</p>
					<p class="normal1">“Oligarşi’den Demokrasi’ye geçişin nedeni, olabilecek en büyük zenginliğe, kişinin kendi seçtiği en üst değere yönelik isteğin doyumsuz oluşudur.”</p>
					<p class="normal1">“Nasıl yani?”</p>
					<p class="normal1"><span class="idebold">[c]</span> “Yönetenler maddi varlıkları (zenginlikleri) sayesinde iktidarda oldukları için, genç insanları, bir yasayla o dizginlenemez davranışlarıyla varlarını yoklarını har vurup harman savurup batırmaktan alıkoymayı düşünmezler. Çünkü onları borçlandırıp ellerindekini almak böylece daha zengin ve ünlü olmak isterler.”</p>
					<p class="normal1">“En büyük hedefleri budur onların!”</p>
					<p class="normal1">“Öyleyse daha baştan son derece açık olan bir şey vardır: Zenginliğe sahip olmak ve ölçülülüğe ulaşmak için çabalamak, bu ikisi, bu devlet biçiminin yurttaşı için aynı zamanda mümkün değillerdir; 
					<span class="idebold">[d]</span> bu ikisinden birini ihmal etmek zorundadırlar.”</p>
					<p class="normal1">“Çok açık bu!”</p>
					<p class="normal1">“Oligarşi’de ölçüsüzlük bir dert olmadığı, tersine dizginlenmemiş bir yaşayışın önü açıldığı için, bunlar, örnek insanları da zaman zaman yoksulluğa batmaya zorlarlar!”</p>
					<p class="normal1">“Muhakkak!”</p>
					<p class="normal1">“Bu kimseler devlette diken (iğne) ve mızraklarla donanmış halde oturmaktadırlar, bir bölümü borç batağı içinde, ötekiler yurttaşlık onurundan yoksun, üçüncüler her iki utanca birden batmış halde; mal mülklerini ellerinden almış olan (yeni) sahiplere ve ötekilere kin ve nefret besleyerek, onları devirmenin yollarını arayarak!”</p>
					<p class="normal1"><span class="idebold">[e]</span> “Öyle!”</p>
					<p class="normal1">“Tefeciler ise başlarını öne eğip siner, berikileri görmezlikten gelirler! Ancak ötekilerin arasından darda kalıp kendilerine teslim olan herkesi paralarıyla iğneleyip zehirlerler, kendilerine kat kat faiz, para baba’nın filizlerini (çocuklarını) sağlarlar; 
					<span class="idebold">[556a]</span> böylece devletteki otlakçı arıları ve dilencileri çoğalttıkça çoğaltırlar.”</p>
					<p class="normal1">“Hem de nasıl!”</p>
					<p class="normal1">“Bu felaketin alevi ortalığı sarınca, ne maddi zenginliği keyfi olarak saçıp savurmayı önleyerek ne de sorunu çözebilecek bir yasa çıkartarak yangını söndürme yoluna gitmezler.”</p>
					<p class="normal1">“Nasıl bir yasa?”</p>
					<p class="normal1">“O (israfları durduracak) yasadan sonraki ikinci bir yasa olarak yurttaşları namuslu, dürüst olmak için uğraşmaya zorlayan bir yasa. 
					<span class="idebold">[b]</span> Çünkü bir yasa<sup class="calibre2"><a href="001-672Devlet_split_019.html#footnote-200-311" id="footnote-200-311-backlink" name="footnote-200-311-backlink">[311]</a></sup> kişisel iş sözleşmelerinin kuralda (borç verenin) kişisel risk alması anlamına geldiğini söyler. Bu durumda devletteki yurttaşlar işlerini çok daha az utanç yaşayarak yürütebileceklerdir ve sözünü ettiğimiz kötü durumlar da daha seyrek ortaya çıkacaktır.”</p>
					<p class="normal1">“Muhakkak!”</p>
					<p class="normal1">“Oysa yöneticiler tutumlarıyla kendilerine tabi olanları tasvir ettiğimiz durumlara sürükler, kendilerini ve oğullarını ise daha gençliğinden başlayarak sefahata alıştırıp onların zihinsel ve bedensel çalışmayı yapamayacak, 
					<span class="idebold">[c]</span> zevk ve acıyı yaşama bakımından güçsüz, zayıf, üstelik hantal, tembel hale gelmelerine yol açarlar.”</p>
					<p class="normal1">“Kesinlikle!”</p>
					<p class="normal1">“Kendilerinin derdi ise sadece para kazanmaktır, hakiki gayrete, beceriye, çalışkanlığa gelince, fakirlerin yaptığı gibi işin bu yanını hiç umursamazlar.”</p>
					<p class="normal1">“Doğru!”</p>
					<p class="normal1">“Şimdi bu iki yan (hükmedenler ve tabi olanlar) bir bayram eğlencesinde ya da seferde, 
					<span class="idebold">[d]</span> gemi personeli (tayfası) ya da ordugâh (çadır) arkadaşı olarak her biri kendi tarzını koruyarak birbirleri ile temas ettiklerinde ya da tehlike içindeyken birbirlerini gözlemlediklerinde; işte bu durumda yoksullar, zenginler tarafından kesinlikle küçümsenmeyeceklerdir; dahası sıska, güneş yanığı zavallı bir adam savaşta, genellikle yanında gereksiz yere fazla et taşıyan solgun yüzlü bir zenginin yanında durursa ve berikini soluğu tükenmiş ve çaresiz bir vaziyette görürse, o yoksulun, böyle ödleklerin zenginliklerini sadece kendilerinin, yani yoksulların korkaklığına borçlu olduklarını fark etmez mi dersin; böyle olunca da kendileriyle baş başayken bu adamlar bize ait, hiçbir işe yaramaz kimselermiş onlar, demez mi?”</p>
					<p class="normal1"><span class="idebold">[e]</span> “Böyle davranacaklarını elbette çok iyi biliyorum!”</p>
					<p class="normal1">“Ve nasıl ki zayıf bir bedenin hasta olması için dıştan küçük bir darbe yeterse, hatta kimileyin hiçbir dış etki olmaksızın kendi kendisiyle çatışma durumuna düşerse, devlet de benzer durumda, partilerden biri Oligarşik bir komşu devletten, ötekisi de Demokratik bir devletten yardım alınca en küçük bir nedenle hastalanır; iç savaşa sürüklenir; kimileyin de dış bir neden olmaksızın kendi içinde bölünüp çatışır.”</p>
					<p class="normal1"><span class="idebold">[557a]</span> “Muhakkak öyle olur!”</p>
					<p class="normal1">“Demek ki bir Demokrasi, yoksulların üstün gelmesi, rakiplerini öldürmeleri ya da sürgün etmeleri, geri kalan herkesi eşit haklarla düzene (anayasaya) katmaları, onlara resmi görevler vermeleri ve memurlukları mümkün olduğu ölçüde kura ile dağıtmaları durumunda ortaya çıkar.”</p>
					<p class="normal1">“İşte Demokrasi öteki tarafın (zenginlerin) ister silah zoruyla ister zamanında korkudan kaçıp gitmeleriyle doğup ortaya çıkar.”<sup class="calibre2"><a href="001-672Devlet_split_019.html#footnote-200-312" id="footnote-200-312-backlink" name="footnote-200-312-backlink">[312]</a></sup></p>
					<p class="normal1"><span class="idebold">11.</span> “Peki bir Demokrasi’de nasıl yaşanır? Böyle bir düzen neye benzer? 
					<span class="idebold">[b]</span> Çünkü bu düzenin içinde (düzene karşılık gelen) demokrat insanı bulabileceğimiz kesindir.”</p>
					<p class="normal1">“İşte bu son derece açık!”</p>
					<p class="normal1">“Bir kere, bu insanlar özgürdür. Devletin her yerinden eylem ve konuşma özgürlüğü fışkırır ve herkes istediğini yapmakta serbesttir!”</p>
					<p class="normal1">“Öyle diyorlar!”</p>
					<p class="normal1">“Dolayısıyla izin verildiği her yerde kişi kendi hayatını da canının istediği gibi biçimlendirecektir!”</p>
					<p class="normal1"><span class="idebold">[c]</span> “Demek ki böyle bir düzende binbir çeşit insan olacaktır, öyle değil mi?”</p>
					<p class="normal1">“Muhakkak!”</p>
					<p class="normal1">“Böyle bakıldığında bütün devlet düzenleri içindeki en güzel devlet düzeniymiş gibi görünüyor Demokrasi. Bir giysinin göz alıcı çiçeklerle rengârenk süslenmesi gibi, bu düzen de binbir çeşit karakterle kaplıdır ve harika bir görünüm sunar. Dolayısıyla da kadınların ve çocukların rengârenk giysileri hayranlıkla seyrederken yaptıkları gibi, birçok insan Demokrasi düzenini en güzel düzen olarak ilan eder!”</p>
					<p class="normal1">“Muhakkak!”</p>
					<p class="normal1"><span class="idebold">[d]</span> “Ve sevgili dostum, bu devlette (bir düzen biçimi) aramak çok kolaydır!”</p>
					<p class="normal1">“Nasıl yani?”</p>
					<p class="normal1">“Çünkü, bu özgürlükler sayesinde, bu devlet bütün düzen biçimlerini içerir ve bizim de yapmaya çalıştığımız gibi, bir devlet inşa etmek isteyen birinin, sanırım, demokratik bir devlete gidip orada hoşuna giden düzen biçimini seçmesi yetecektir, tıpkı bir düzenler dükkânına girmiş gibi ve seçimini yaptıktan sonra devletini inşa etmek için kolları sıvayacaktır.”<sup class="calibre2"><a href="001-672Devlet_split_019.html#footnote-200-313" id="footnote-200-313-backlink" name="footnote-200-313-backlink">[313]</a></sup></p>
					<p class="normal1"><span class="idebold">[e]</span> “Örnek ararken zorlanmayacağı kesin!”</p>
					<p class="normal1">“Böyle bir devlette uygun da olsan seni bir memuriyet üstlenmeye zorlayacak bir zorunluluğun bulunmaması, aynı zamanda, istemiyorsan itaate de, bir savaş sırasında savaşmaya ya da barış sırasında barışçı olmaya da zorlanamayacağın için; hatta bir yasa senin bir memuriyeti veya yargıçlık yapmanı yasaklasa bile, canın çok isterse bunları yapabileceğin için 
					<span class="idebold">[558a]</span> böyle bir hayat (böyle arzuların gerçekleştiği anlar için en azından) tanrısal ve sevinç verici değil midir?”</p>
					<p class="normal1">“Herhalde!”</p>
					<p class="normal1">“Peki, devam edelim! Hüküm giymiş kimilerinin umursamazlığı keyif verici değil midir sence? Yoksa böyle bir devlette insanların ölüme ya da sürgüne mahkûm edildiklerinde, buna hiç aldırış etmeden hâlâ orada kalmaya devam ettiklerini, milletin ortasında sakin sakin dolaştıklarını, kimse onlarla ilgilenmediği ve dönüp bakmadığı için, sanki birer kahramanmış gibi, ortalıkta caka sattıklarını görmedin mi?”</p>
					<p class="normal1">“Çook gördüm!”</p>
					<p class="normal1"><span class="idebold">[b]</span> “Bütün bunların üstüne bu devletin, bizim devlet kuruluşunun en önemli temel ilkesi olarak öne çıkarttığımız ilkeye karşı gösterdiği umarsızlık, değer vermeme hatta küçümseyip hor görme halini de ekle: Ortalamanın üzerine çıkan bir yaradılışa sahip olmayan kimsenin, çocukluktan itibaren gerek oyunlarla gerekse ciddi ilişkiler içinde güzele nasıl davranacağını öğrenmemişse hiçbir zaman becerikli, gayretli, çalışkan (erdemli) biri olamayacağı (ilkesini ortaya atmıştık.) Demokrasi yüce bir poz takınarak bütün bunları, çok çok ötesinde bir yerde tutar ve bir siyaset adamının içinden geldiği şartlara hiç aldırış etmeyip halk karşısında iyi niyetini belli eden herkese değer verir!”</p>
					<p class="normal1"><span class="idebold">[c]</span> “Aynen öyle!”</p>
					<p class="normal1">“Bunlar ve benzeri avantajları vardır Demokrasi’nin. Hiç ayırım yapmaksızın eşit olana ve olmayana aynı eşitliği dağıtan, hoş, güzel, hâkim efendisi bulunmayan rengârenk bir düzen gibi görünüyor.”</p>
					<p class="normal1">“Söylediklerin her yerde bilinen bir şey!”</p>
					<p class="normal1"><span class="idebold">12.</span> “Peki de insanın yapısının (yaradılış özelliklerinin) ne olduğunu bir düşün! Ya da önce, devlette yaptığımız gibi, bu insanın doğup ortaya çıkış sürecini incelememiz gerekmiyor mu?”</p>
					<p class="normal1">“Evet öyle!”</p>
					<p class="normal1">“Bu süreç yaklaşık şöyle yol alıyor olmalı: Şu elisıkı oligarşik adamın, 
					<span class="idebold">[d]</span> baba olarak kendi ahlak anlayışına ve tarzına göre yetiştirdiği bir oğlu var.”</p>
					<p class="normal1">“Pekâlâ!”</p>
					<p class="normal1">“Bu çocuk da, beraberinde kazanç yerine sadece masraf getiren, dolayısıyla da ‘zorlu olmayan’ diye tanımladığı (ihtiyaçlara yol açan) dürtülerini zorlayarak bastırır.”</p>
					<p class="normal1">“Tabii ki!”</p>
					<p class="normal1">“Tartışmalarımızda karanlık içinde el yordamıyla dolaşıp durmamak için, önce zorunlu (ihtiyaçlara, arzulara yol açan) dürtüler<sup class="calibre2"><a href="001-672Devlet_split_019.html#footnote-200-314" id="footnote-200-314-backlink" name="footnote-200-314-backlink">[314]</a></sup> ile 
					<span class="idebold">[e]</span> zorunlu olmayanları birbirleri karşısında bir sınırlayalım mı?”</p>
					<p class="normal1">“Evet!”</p>
					<p class="normal1">“Kendimizden uzak tutamayacağımız ve 
					<span class="idebold">[e]</span> tatmin edildiğinde bize yarar sağlayan dürtülere haklı olarak zorunlu dürtüler diyoruz. Bu her iki dürtü türünü istemeye bizi doğamız zorluyor, öyle değil mi?”</p>
					<p class="normal1">“Evet!”</p>
					<p class="normal1"><span class="idebold">[559a]</span> “Haklı olarak engellenemez bir zorunluluktan söz ediyoruz bu iki tür dürtünün söz konusu olduğu yerde.”</p>
					<p class="normal1">“Haklı olarak yapıyoruz bunu!”</p>
					<p class="normal1">“Oysa gençlikten itibaren uğraşıldığında insanın kendisini onlardan kurtarabileceği ve varlıklarıyla insana bir yarar sağlamayan, hatta zaman zaman zarar bile veren dürtüleri; işte bunların hepsini birden lüzumsuz diye tanımlarsak, gene haklıyız öyle değil mi?”</p>
					<p class="normal1">“Elbette!”</p>
					<p class="normal1">“Bu iki tür dürtüyü genel bir tip içinde toplayabilmek için her ikisinden de birer örnek vermeye çalışalım!”</p>
					<p class="normal1">“Gerekli de zaten!”</p>
					<p class="normal1">“Sağlığımızı ve kendimizi iyi, rahat hissetmemizi güvence altına aldığı ölçüde, yani ekmek ve yemek, sebze, meyve ihtiyacı zorunludur, öyle değil mi?”</p>
					<p class="normal1"><span class="idebold">[b]</span> “Sanırım!”</p>
					<p class="normal1">“Ekmek ihtiyacı ise her durumda zorunludur, çünkü yaşadığımız sürece bizim için faydalı ve vazgeçilmezdir.”</p>
					<p class="normal1">“Evet!”</p>
					<p class="normal1">“Buna karşılık, sebze meyve ihtiyacı sağlığımızı korumaya destek oldukları ölçüde gereklidirler.”</p>
					<p class="normal1">“Öyledir!”</p>
					<p class="normal1">“Ancak bu ihtiyaçların ötesine geçen ve bunlardan daha özel yiyeceklere yönelen, ancak gençlikten başlayarak terbiye yoluyla ve eğitimle insanların çoğunun vazgeçirebildiği yeme alışkanlıklarına yönelik, ayrıca bedene ve ruha, kişinin düşünme gücüne, ölçülülüğüne zararlı bir isteği, haklı olarak zorunlu olmayanlar diye tanımlıyoruz, öyle değil mi?”</p>
					<p class="normal1"><span class="idebold">[c]</span> “Haklı olarak!”</p>
					<p class="normal1">“Bu dürtüleri savurganlaştıran, ötekileri ise getirisi olan (kazanç dürtüleri) olarak tanımlayabiliriz: Çünkü bunlar kazanç getirecek mesleklerde kullanılabilirler.”</p>
					<p class="normal1">“Muhakkak!”</p>
					<p class="normal1">“Aynı şey aşk dürtüleri ve öteki dürtüler için de geçerlidir, öyle değil mi?”</p>
					<p class="normal1">“Evet!”</p>
					<p class="normal1">“Otlakçılar derken bu türden zevkler ve tutkulardan ölecek hale gelmiş lüzumsuz dürtülerin hâkimiyeti altına girmiş insanları kastetmiştik, 
					<span class="idebold">[d]</span> sadece zorunlu dürtülerin peşindeki insana ise oligarşik ve tutumlu kişi demiştik.”</p>
					<p class="normal1"><span class="idebold">13.</span> “Şimdi de demokratik insanın oligarşik insandan türeyişi üzerinde konuşalım! Çoğunlukla şöyle gerçekleşir bu.”</p>
					<p class="normal1">“Nasıl?”</p>
					<p class="normal1">“Az önce konuştuğumuz biçimde derin bir eğitim görmeksizin tutumlu yetiştirilmiş bir genç, otlakçı arıların (insanın) balından tadıyor; bu kişi, her türden, rengârenk zevkleri, sevinçleri sunan, alacalı bulacalı, tehlikeli hayvanlar ile temas ediyor, 
					<span class="idebold">[e]</span> işte o zaman, inan bana, ruhunun Oligarşi’den Demokrasi’ye dönüşümü başlıyor!”</p>
					<p class="normal1">“Zorunlu olarak!”</p>
					<p class="normal1">“Devlet düzeni, yanlardan birinin dıştan, kendisi gibi düşünenden aldığı yardımla nasıl değişmişse, dıştan bir dürtüler türü, delikanlının içindeki akraba ya da onlara aynen benzeyen öteki dürtülerin yardımına gelince bu kişi de değişecektir, öyle değil mi?”</p>
					<p class="normal1">“Çok doğru!”</p>
					<p class="normal1">“Ve ondaki oligarşik öğeye, ona yol gösteren ya da onu paylayıp duran babadan ya da öteki akrabalardan bir yardım gelecek olursa 
					<span class="idebold">[560a]</span> gencin içinde mücadele ya da direnme dalgaları kabaracak, kendisine karşı bir meydan muharebesi gelişecektir.”</p>
					<p class="normal1">“Nasıl gelişmesin ki?”</p>
					<p class="normal1">“Ve kimileyin demokratik öğe oligarşik öğe karşısında geriler ve gencin yüreğinde bir utanç dalgası yükseleceğinden, kimi dürtüler yenilip gider, kimileri kovulur; böylece yeniden düzene kavuşur.”</p>
					<p class="normal1">“Çoğu zaman böyle olur!”</p>
					<p class="normal1">“Sonra gene sürülüp atılmış dürtüler ile akraba olan başka dürtüler oluşup büyürler 
					<span class="idebold">[b]</span> ve babanın anlayışsızlığı yüzünden güçlenip sayıca çoğalabilirler.”</p>
					<p class="normal1">“Sıkça olur bu!”</p>
					<p class="normal1">“Bunun üzerine genci yeniden çekip eski arkadaşlarının yanına getirirler ve bu gizli beraberlik sırasında yeni dürtü soyları üreyip artar.”</p>
					<p class="normal1">“Kesinlikle!”</p>
					<p class="normal1">“Ancak sonunda gencin ruhundaki kaleyi<sup class="calibre2"><a href="001-672Devlet_split_019.html#footnote-200-315" id="footnote-200-315-backlink" name="footnote-200-315-backlink">[315]</a></sup> ele geçirmişlerdir; hani şu soylu bilgilerin ve alışkanlıkların ve hakiki fikirlerin koruyuculuğundan; tanrının sevgilisi erkeklerin kafalarındaki görev anlayışından, en iyi bekçilerden yoksun gencin.”</p>
					<p class="normal1"><span class="idebold">[c]</span> “Aynen öyle!”</p>
					<p class="normal1">“Bu düşünce ve alışkanlıkların yerine yalan dolan, kibirli, tepeden bakan kanaatler ve düşünceler alıp yükselmiş ve böyle bir adamın kalesini ele geçirmişlerdir.”</p>
					<p class="normal1">“Kesinlikle!”</p>
					<p class="normal1">“Bunun üzerine o da kalkıp Lothophag’ların<sup class="calibre2"><a href="001-672Devlet_split_019.html#footnote-200-316" id="footnote-200-316-backlink" name="footnote-200-316-backlink">[316]</a></sup> yanına döner; aşikâr biçimde onlarla yaşamaya başlar ve yakınlarından onun ruhunun tutumlu öğesini destekleyici yardım geldiğinde, kibirli, ukala kanaatler, kraliyet kalesinin kapılarını kapayıp yardımı içeriye bırakmadıkları gibi, elçi olarak yollanmış dostların kişisel, deneyimli, olgunlukla yapılmış tavsiyelerini de kabul etmezler; 
					<span class="idebold">[d]</span> berikiler ise zafer elde etmek için mücadele eder, saflık dedikleri onur, haysiyet duygusunu<sup class="calibre2"><a href="001-672Devlet_split_019.html#footnote-200-317" id="footnote-200-317-backlink" name="footnote-200-317-backlink">[317]</a></sup> adice sürgün ederler; erkekliğe yakışmıyor dedikleri ölçülülüğü çiğneyip ayakları altında kirletirler ve kovalayıp atarlar; ölçüyü ve doğru dürüst harcamayı (çabayı) köylüce, kaba ve uşaklara özgü bulup, yararsız dürtülerin yardımıyla onlara sınırı gösterirler; öyle değil mi?”</p>
					<p class="normal1">“Kesinlikle!”</p>
					<p class="normal1">“Ele geçirdikleri ve en derin gizemlerle kutsanmış bu insanın ruhundan 
					<span class="idebold">[e]</span> bu iyi özellikleri kazıyıp attıktan ve ruhu temizledikten sonra, –kibre, iyi yetişmişliğe, keyfiliğe (iradeciliğe) özgürlük dedikleri için– kibri ve keyfiliği (iradeciliği), savurganlığı ve utanmazlığı, ihtişamlı çelenk sarmallarıyla süslenmiş ve uzun kortejler halinde methiyeler ve dalkavukluk şarkıları eşliğinde sürgünden geriye getirmişlerdir. 
					<span class="idebold">[561a] </span>İşte genç bir insan böyle dönüşmek durumundadır; sadece gerekli (zorunlu) dürtülere göre eğitilip yetiştirilmişken, hiçbir yararın ve yoksunluğun talep etmediği zevklerin önünü açıp onları geliştirerek serbest bırakır!”</p>
					<p class="normal1">“Aşikâr bu!”</p>
					<p class="normal1">“Derken bu kimse yaşamayı sürdürür ve parasını, ayrıca çaba ve zamanını zorunlu sevinç ve zevkler yerine, yararsızların yolunda harcayıp gider. Ancak şanslıysa ve bu baş döndürücü atmosferin içinde kendini tamamen kaybetmemişse 
					<span class="idebold">[b]</span> sürgün edilmiş dürtülerin bir bölümünü, hani yaşlanmış ve gençlik sarhoşluğu yatışmışsa geriye alır ve (zorla içeriye sokulmuş) dürtülere tamamen teslim olmaz; o zaman sevinçlerinin (zevklerinin) kurdukları dengede yaşamaya başlar; kendisini belli bir anda kuşatan hazzın, doyuncaya kadar ruhuna hâkim olmasına fırsat verir; ardından gene başka bir hazza bu imkânı tanır ve hiçbirini hor görmez, çünkü hepsine eşit saygı gösterir.”</p>
					<p class="normal1">“Çok doğru!”</p>
					<p class="normal1">“Ancak biri kalkıp da ona, ‘bunlar iyi ve güzel dürtülerin yarattığı sevinçlerdir (zevklerdir, memnuniyetlerdir) ötekiler ise kötülerin; bunları beslemeli, onlara saygı göstermelisin, ötekileri ise terbiye edip baskı altına almalısın’ dediğinde 
					<span class="idebold">[c]</span> böyle doğru bir sözü ne benimser ne de onu kalesinden içeriye koyverir; her seferinde eliyle ret işareti yapıp bu tutumunu sürdürecektir; dürtülerin (sevinç ve hazların) hepsi ona göre eşittir ve eşit saygı göreceklerdir (ondan).”</p>
					<p class="normal1">“Evet o böyle biridir ve böyle davranır.”</p>
					<p class="normal1">“İşte böyle sürdürür gündelik hayatını ve kendini, onu etkisi altına almış dürtüye teslim eder; kâh sarhoş, flütlerin sesiyle büyülenmiş, kâh su içerek ayık, halsiz ve zayıf bir haldedir; kâh jimnastik yapar 
					<span class="idebold">[d]</span> kâh tembel tembel dolaşıp aylaklık eder ve hiçbir şeye aldırmaz, çok geçmeden felsefe yapmaya başlayacakmış gibi görünür! Sık sık siyaset yapar. Yerinden fırlar, nutuklar atar, eylemlere girişir, artık gönlü nasıl isterse öyle yapar! Savaşçı kesilip savaşa dalar, tüccarlar gururunu kırarlarsa ticarete atılır. Hayatını düzene sokacak herhangi bir güç ona hükmetmez, ama hayatını tatlı ve özgür diye tanımlar ve sonuna kadar onun tadını çıkarmaya bakar!”<sup class="calibre2"><a href="001-672Devlet_split_019.html#footnote-200-318" id="footnote-200-318-backlink" name="footnote-200-318-backlink">[318]</a></sup></p>
					<p class="normal1"><span class="idebold">[e]</span> “Eşit haklara sahip adamın hayatını eksiksiz anlattın!”</p>
					<p class="normal1">“Çok çeşitli ve farklı yaşama tarzlarıyla dolu, güzel ve çok renkli olan o (demokratik) devlet gibidir, birçok erkeğin ve kadının yaşama tarzına hayranlık duyduğunu sandığım bu adam; çünkü devlet ve törelerin en fazla örnek modellerini o temsil etmektedir.”</p>
					<p class="normal1">“Muhakkak öyledir!”</p>
					<p class="normal1"><span class="idebold">[562a]</span> “Peki şimdi, bu adamı Demokrasi’ye tekabül ettirelim ve onu tam anlamıyla demokrat karakter diye tanımlayalım mı?”</p>
					<p class="normal1">“Öyle yapalım!”</p>
					<p class="normal1"><span class="idebold">14.</span> “En harika devlet biçimi ve en güzel adam olarak geriye Tiranlık ve tiran adam kaldı, öyle değil mi?” 
					</p>
					<p class="normal1">“Evet!” dedi Adeimantos.</p>
					<p class="normal1">“Peki sevgili dostum, tiran kişinin özü olarak kendini gösteren şey ne sence? Çünkü Tiranlığın Demokrasi’den türediğini artık iyi biliyoruz, öyle değil mi?”</p>
					<p class="normal1">“Evet!”</p>
					<p class="normal1">“Tiranlık, Demokrasi’nin Oligarşi’den türemesi gibi doğup ortaya çıkmıştır, değil mi?”</p>
					<p class="normal1"><span class="idebold">[b]</span> “Aynen öyle!”</p>
					<p class="normal1">“Oligarşi’nin göz önüne serdiği ve üzerinde kurulu olduğu en yüksek değer zenginlikti öyle değil mi?”</p>
					<p class="normal1">“Evet!”</p>
					<p class="normal1">“Bu düzendeki doymazlık ve para kazanma dışındaki öteki bütün görevlerin ihmal edilmesi bu düzenin sonunu getirmişti, öyle değil mi?”</p>
					<p class="normal1">“Doğru!”</p>
					<p class="normal1">“Demokrasi de en yüksek değere ulaşma çabası yüzünden batıp gider, öyle değil mi?”</p>
					<p class="normal1">“Neyi kastediyorsun?”</p>
					<p class="normal1">“Özgürlüğü! Özgürlüğün en güzel değer olduğunu duyarsın bu devlet düzeninde, işte bu nedenle de 
					<span class="idebold">[c]</span> özgür doğmuş biri ancak bu düzende yaşayabilir, derler!”</p>
					<p class="normal1">“Bunu sık sık duyarız!”</p>
					<p class="normal1">“Peki az evvel sormak istemiştim, bu en yüksek değere (özgürlüğe) yönelik doyumsuzluk ve öteki bütün görevlerin ihmal edilmesi, bu devlet düzenini değiştirip bir Tiranlık isteği yaratmaz mı?”</p>
					<p class="normal1">“Niçin?”</p>
					<p class="normal1">“Demokratik bir devlet, özgürlük susuzluğu çekerken danışman olarak kötü sakilere sahipse 
					<span class="idebold">[d]</span> ve o saf (karışık olmayan) özgürlükten, ölçüyü kaçıracak kadar içip sarhoş olmuşsa, memurları gerektiği kadar göz yumucu olmayıp, kendisine bütün özgürlükleri bahşetmezlerse onları cezalandırır ve cani ve oligarşik düşünceye sahip oldukları suçlamasını getirmez mi onlara?”</p>
					<p class="normal1">“Öyle yapar!”</p>
					<p class="normal1">“Memurlara itaat edenlere, üstlerini şımartıp onlara yağcılık edenler ve berduşlar, diye hakaret ederler; ancak kendilerine hiç ses çıkarmayan memurları ve memur gibi davranan kulları (tabi olanları) gerek özel ‘kişisel’ olarak gerekse de kamusal düzlemde övüp saygıyla anarlar. Böyle bir devlette özgürlük itkisi her şeyi kapsamalıdır, öyle değil mi?” 
					</p>
					<p class="normal1"><span class="idebold">[e]</span> “Nasıl kapsamasın ki?”</p>
					<p class="normal1">“Hatta evlerin içine kadar uzanır dostum, ta ki sonunda anarşi hayvanlar arasında bile kök salıncaya kadar!”</p>
					<p class="normal1">“Bunu kafamızda gözümüzde nasıl canlandıracağız?”</p>
					<p class="normal1">“Baba çocuğa benzemeye (onunla eşit olmaya) ve erkek çocuklarından korkmaya alışır; erkek evlat özgür olmak için babaya benzemek (onunla eşit olmak) ister; ebeveynlerine saygı göstermez, onlardan çekinmez; 
					<span class="idebold">[563a]</span> sığıntılar yurttaşlarla eşit görürler kendilerini, yurttaşlar da sığıntılarla ve yabancılarla.” 
					</p>
					<p class="normal1">“Öyle olur!”</p>
					<p class="normal1">“Bunun gibi şeyler ve başka ayrıntılar olup biter bu düzende. Öğretmen öğrencilerinden korkup onları şımartır. Çocuklar öğretmenlerini, eğiticilerini adam yerine koymazlar. Ve gençler kendilerini yaşlılar ile eşit görür ve söz ve eylemde onlarla rekabete girişirler; yaşlılar ise kendilerini gençlerin seviyesine düşürürler 
					<span class="idebold">[b]</span> ve onlara karşı dostça ve sevgiyle davranırlar; onlara sevimsiz ve sert görünmemek için onları taklit ederler!”</p>
					<p class="normal1">“Kesinlikle!”</p>
					<p class="normal1">“Ancak sevgili dostum, böyle bir devlette özgürlüklerin bolluğunun yol açtığı en uç durum, satın alınmış erkek ve kadın kölelerin satın alan gibi özgür olma durumudur. Ancak erkek ile kadın arasındaki eşit haklara sahip olma özgürlüğünün nerelere vardığına değinmeyi unuttum.”<sup class="calibre2"><a href="001-672Devlet_split_019.html#footnote-200-319" id="footnote-200-319-backlink" name="footnote-200-319-backlink">[319]</a></sup></p>
					<p class="normal1"><span class="idebold">[c]</span> “Az önce Aiskhylos’la birlikte dilimize dolanan şeyi şimdi dışa vurmayalım mı?”</p>
					<p class="normal1">“Kuşkusuz! Bu konuda şunu söylemek istiyorum: Bu düzende insanların yanındaki hayvanların başka bir yerdekilere göre ne kadar serbest olduklarına, onları gözüyle görmeyen kimse inanmaz. Köpeklerin durumu, atasözündeki gibidir: Hanımefendisi neyse köpeği de odur ve ayrıca gerek atlar gerekse de eşekler diledikleri gibi (serbest) hareket etmeye iyice alışmışlardır ve insanlar onları görünce sokakta kenara çekilmedikleri takdirde yollarına çıkan herkese çarparlar. Kısacası her şey özgürlüklerle (serbestlikle) dolup taşar.”</p>
					<p class="normal1"><span class="idebold">[d]</span> “Hayalini ne zamandır kurduğum bir şeyi anlatıyorsun sadece! Çünkü kırsal alana gittiğimde bunu ben de yaşıyorum!”</p>
					<p class="normal1">“Ancak özet olarak hepsinin bağlanabileceği asıl mesele şu: Mesela bütün bunların yurttaşın ruhunu ne kadar duyarlılaştırdığını fark ediyorsundur. Öyle ki en küçük bir eşitsizlik, bir tabi olma durumunda huysuzlaşacaklar ve buna katlanamayacaklardır. Çünkü sonuç olarak, tepelerinde bir efendiye asla tahammül edemeyecekleri için 
					<span class="idebold">[e]</span> ne yazılı ne sözlü yasaları umursarlar.”</p>
					<p class="normal1">“Bu durumun ben de farkındayım zaten!”</p>
					<p class="normal1"><span class="idebold">15.</span> “İşte dostum bu,” diye devam ettim, “Tiranlığın doğumunu hazırlayan, o muhteşem gençlik dönemine özgü cıvıl cıvıl başlangıçtır, sanırım.”</p>
					<p class="normal1">“Kesinlikle öyle de! Peki sonrası nasıl gelişiyor?”</p>
					<p class="normal1">“Oligarşi’ye musallat olan ve onu yok eden aynı hastalık burada da oluşup ortaya çıkar, ancak özgürlüklerin (serbestlik) bir sonucu olarak orada olduğundan çok daha şiddetli ve güçlüdür ve Demokrasi’yi boyunduruk altına alır. 
					<span class="idebold">[564a]</span> Gerçekten de mevsimlerdeki, bitkilerdeki ve vücutlardaki her aşırılığın adeta bir kural olarak tam karşıtına dönüşmekte olduğunu biliyoruz. Aynı durum aslında toplumsal düzenler için de geçerlidir.”</p>
					<p class="normal1">“Öyle görünüyor!”</p>
					<p class="normal1">“Çünkü normali aşan bir özgürlük (serbestlik) hem tek tek kişiler hem de devlet düzleminde aşırı bir uşaklığa (köleliğe) dönüşür.”</p>
					<p class="normal1">“Doğrusu da bu!”</p>
					<p class="normal1">“Ve gene doğrusu odur ki, sanırım, Tiranlık da Demokrasi’den başka bir devlet düzeninden doğmaz.<sup class="calibre2"><a href="001-672Devlet_split_019.html#footnote-200-320" id="footnote-200-320-backlink" name="footnote-200-320-backlink">[320]</a></sup> En üst düzeydeki özgürlükten (serbestlikten) en büyük ve katı uşaklık (kölelik) doğar.”</p>
					<p class="normal1">“Bu çıkarsama doğru!”</p>
					<p class="normal1"><span class="idebold">[b]</span> “Ama sanırım sen bunu değil de, ister Oligarşi’de ister Demokrasi’de olsun aynı şekilde ortaya çıkan ve her ikisini de yıkan hastalığı sormuştun?”</p>
					<p class="normal1">“Haklısın!”</p>
					<p class="normal1">“Şu, en cesurların yol gösterdiği, ödleklerin izlediği tembel savurganlar türünü kast etmiştim; onları şu bazıları iğneli olan otlakçı arılar ile karşılaştırıyoruz.”</p>
					<p class="normal1">“Doğrusu da bu!”</p>
					<p class="normal1">“Bu her iki tür, doğup ortaya çıktıkları her devlette, bedenin içinde balgamın ve safranın yaptığı gibi, kargaşa yaratırlar. 
					<span class="idebold">[c]</span> İyi hekimle birlikte devletin yasa yapıcısı kadar akıllı arıcı da bunların yuva kurup yerleşmelerine fırsat vermemek için daha uzaktan (yuvayı) kendileri korumalıdırlar; ama bir kez yuvaya yerleşmişlerse, petekle birlikte hemen kesip atmak gerekir onları.”</p>
					<p class="normal1">“Zeus adına, ne var ne yok, hepsini!”</p>
					<p class="normal1">“Hedefimizi olabildiğince açık seçik görebilmek için şunu kabul edelim.”</p>
					<p class="normal1">“Neyi?”</p>
					<p class="normal1">“Demokratik devleti kafamızda üçe bölelim<sup class="calibre2"><a href="001-672Devlet_split_019.html#footnote-200-321" id="footnote-200-321-backlink" name="footnote-200-321-backlink">[321]</a></sup><span class="idebold">[d]</span> gerçekte de zaten üç bölümü var onun. Bölümlerden birini sözünü ettiğimiz, serbestliklerinden ötürü burada da Oligarşi’de olduğundan daha az yetişip büyümeyen otlakçı arılar soyu oluşturur.”</p>
					<p class="normal1">“Öyle!”</p>
					<p class="normal1">“Üstelik orada olduğundan çok daha bereketli büyürler!”</p>
					<p class="normal1">“Niçin?”</p>
					<p class="normal1">“Orada dikkati çekmeyip resmi makamların da dışında kaldıkları için idmansız ve zayıf düşerler; demokraside ise bu kısım, çok az sayıda iyi istisnayla birlikte tamamen öne çıkar. Bunlardan en kurnazları gerek konuşmada gerekse de eylemde etkilidirler; geri kalanlar ise konuşmacıların sahnesinin çevresinde oturup homurtu ve gürültüleriyle başka herhangi bir düşüncenin ortaya çıkmasına fırsat vermezler; 
					<span class="idebold">[e]</span> bu nedenle demokratik bir devletin yönetimi ve idaresi istisnasız böyle adamların elindedir.”</p>
					<p class="normal1">“Kesinlikle!”</p>
					<p class="normal1">“Şu ikinci tür öbek de halktan alabildiğine ayrılır!”</p>
					<p class="normal1">“Hangi öbek?”</p>
					<p class="normal1">“Bu öbek genelde paracı olduğuna göre, düzen sevenler de çoğunlukla zenginler olacaktır, öyle değil mi?”</p>
					<p class="normal1">“Herhalde!”</p>
					<p class="normal1">“Burada otlakçı arılar için hem de en kolay yoldan elde edilebilecek bol bol bal bulunmaktadır.”</p>
					<p class="normal1">“Yoksullardan başka türlü zorla nasıl alacaklardır ki bu balı?”</p>
					<p class="normal1">“Bu yüzden bu zenginlerin (dünyasını) bir otlakçılar çayırı olarak adlandırırlar.”</p>
					<p class="normal1">“Evet, aşağı yukarı böyle bir şey derler!”</p>
					<p class="normal1"><span class="idebold">16. [565a]</span> “Üçüncü katman, ellerinin emeğiyle yaşayan ve başka hiçbir şeyle uğraşıp dert edinmeyen halkın kendisidir; yoksul insanlardır bunlar, ancak hepsi bir araya geldiğinde Demokrasi’nin en büyük ve tayin edici bölümünü oluştururlar.”</p>
					<p class="normal1">“Öyledir! Ancak baldan pay almayacaksa o kadar sık bir araya gelmekte isteksiz olacaktır halk!”</p>
					<p class="normal1">“Politikacılar mülk sahiplerinden mallarını mülklerini çekip aldıkları sürece halk da baldan payını hep alacaktır.<sup class="calibre2"><a href="001-672Devlet_split_019.html#footnote-200-322" id="footnote-200-322-backlink" name="footnote-200-322-backlink">[322]</a></sup> Bu gasp ettiklerinin birazını halka dağıtırlar; büyük kısmını kendilerine ayırırlar.”</p>
					<p class="normal1"><span class="idebold">[b]</span> “İşte bu kadarcık bir pay düşer onlara!”</p>
					<p class="normal1">“Ellerinden maddi varlıkları alınan kimseler halkın karşısına çıkıp konuşarak ya da ellerinden gelirse eylemlerle kendilerini korumaya mecburdurlar.”</p>
					<p class="normal1">“Elbette!”</p>
					<p class="normal1">“Hani bir yıkma planlamasalar da berikileri Demokrasi’nin ve Oligarşi’nin düşmanı olarak suçlarlar.”</p>
					<p class="normal1">“Eminim!”</p>
					<p class="normal1">“Ve eninde sonunda halkın kasten değil de hiçbir şeyden haberi olmaksızın ve iftiracıların kalleşliği sonucu 
					<span class="idebold">[c]</span> (zenginlerin) kendilerine karşı harekete geçmek istediğini görünce, işte ancak o zaman, istesinler istemesinler, gerçekte birer oligarşi olup çıkarlar: Kendi iradeleriyle, istekleriyle yapmazlar bunu; batırdığı iğneler ile bu felakete yol açan şu otlakçı arılardır!”</p>
					<p class="normal1">“Çok açık bu!”</p>
					<p class="normal1">“Karşılıklı davalar, hükümler, mahkemeler bunun sonucudurlar.”</p>
					<p class="normal1">“Elbette!”</p>
					<p class="normal1">“Ve halk her zaman, bir adamı ötekilerden ayırıp tepeye koyma, bunu pohpohlayıp şişirerek büyütme alışkanlığı gösterir!”</p>
					<p class="normal1">“Öyledir!”</p>
					<p class="normal1"><span class="idebold">[d]</span> “Öyleyse şimdi açık seçik belli olan şu: Bir tiran doğup ortaya çıkıyorsa işte başka hiçbir yerden değil de bu liderlik kökünden çıkıp büyür!”</p>
					<p class="normal1">“Çok açık!”</p>
					<p class="normal1">“Peki halk önderliğinden tirana bu geçiş nasıl başlar? Besbelli ki önder kişi mitostaki adam gibi davranıp hareket etmeye başladığında; hani şu Arkadya’daki<sup class="calibre2"><a href="001-672Devlet_split_019.html#footnote-200-323" id="footnote-200-323-backlink" name="footnote-200-323-backlink">[323]</a></sup> Lykaios Zeus’u Tapınağı üzerine anlatılan mitostaki adam gibi.”<sup class="calibre2"><a href="001-672Devlet_split_019.html#footnote-200-324" id="footnote-200-324-backlink" name="footnote-200-324-backlink">[324]</a></sup></p>
					<p class="normal1">“Hangi mitosta?”</p>
					<p class="normal1">“Şunda: Hani başka hayvanların etinin arasına bir parçacık da olsa insan iç organlarının parçası karışmışsa, bu insanın iç organlarının tadını bir kez almış olan kişi, kaçınılmaz olarak bir kurda dönüşürmüş. Yoksa duymadın mı bu mitosu?”</p>
					<p class="normal1"><span class="idebold">[e]</span> “Duymaz olur muyum!”</p>
					<p class="normal1">“Aynı şey o koruyucu efendi için de geçerlidir: Kendisine ölümüne kadar sadık güruhla birlikte halkın tepesine geçmiş kişi, soyunun akrabalarının kanından uzak durmaz, rakibini, çok sık rastlandığı gibi, haksız yere mahkemeye sürüklerse ve bir insan hayatını yok ettiği için üzerine kan sıçrayıp lekelenirse 
					<span class="idebold">[566a]</span> ve lanet dudaklarıyla ve diliyle akraba kanının tadına bakarsa ve (insanları) sürer, öldürür ve halkın borcunu silmekten ve toprak bölüştürmekten söz edip durursa, bu adamın rakiplerince mahvedilmesi ya da bir tirana, yani bir insanken bir kurda dönüşmesi kaçınılmaz bir son, bir kaderdir.” 
					</p>
					<p class="normal1">“Kurtuluş yoktur bundan!”</p>
					<p class="normal1">“Bu adam varlıklı insanlara karşı halkı ayaklandırmaya çalışıp durur!”</p>
					<p class="normal1">“Evet!”</p>
					<p class="normal1">“Sonra sürgüne yollanıp rakiplerinin karşı koymasına rağmen geri dönerse, tepeden tırnağa kusursuz bir tiran olarak geri gelecektir, öyle değil mi?”</p>
					<p class="normal1">“Tabii!”</p>
					<p class="normal1"><span class="idebold">[b]</span> “Onu kentten kovamaz ya da iftiralarla halktan uzaklaştıramazlarsa, onu şiddet yoluyla, ama gizlice öldürmenin yollarını aramaya başlarlar!”</p>
					<p class="normal1">“Genelde böyle olur!”</p>
					<p class="normal1">“Bütün tiranların o çok bilinen arzusuna,<sup class="calibre2"><a href="001-672Devlet_split_019.html#footnote-200-325" id="footnote-200-325-backlink" name="footnote-200-325-backlink">[325]</a></sup> işi buralara kadar götürmüş tiranların hepsi ulaşır: Halkın kurtarıcısı sağ salim ayakta kalsın diye halktan kendisini korumasını rica ederek.”</p>
					<p class="normal1">“Kesinlikle öyle olur!”</p>
					<p class="normal1">“Ve halk tiranın hayatından endişe ettiği, (onunkine bağlı olduğunu düşündüğü) kendi hayatı konusundaysa umut dolu olduğu için onun bu arzusunu yerine getirir.”</p>
					<p class="normal1"><span class="idebold">[c]</span> “Aynen öyle!”</p>
					<p class="normal1">“İşte, parasından dolayı halkın düşmanı olduğu kuşkusunu uyandıran zengin bir adam bunu görünce, Kroisos’a<sup class="calibre2"><a href="001-672Devlet_split_019.html#footnote-200-326" id="footnote-200-326-backlink" name="footnote-200-326-backlink">[326]</a></sup> ulaştırılan kehanet uyarınca,</p>
					<p class="normal1">‘Kumlu Hermos’a<sup class="calibre2"><a href="001-672Devlet_split_019.html#footnote-200-327" id="footnote-200-327-backlink" name="footnote-200-327-backlink">[327]</a></sup> doğru kaçacaktır; 
					</p>
					<p class="normal1">ne öyle fazla oyalanır ne de utanır</p>
					<p class="normal1">Korkak denmesine kendine’.”</p>
					<p class="normal1">“İkinci bir kez eline utanma fırsatı bile geçmeyecektir çünkü!”</p>
					<p class="normal1">“Yakalanırsa, öldü demektir!”</p>
					<p class="normal1">“Başka yolu yok!”</p>
					<p class="normal1">“Ve bizim koruyucu efendi 
					<span class="idebold">[d]</span> devrilip boylu boyunca yere serilmez yayarak koca bedenini toprağa,<sup class="calibre2"><a href="001-672Devlet_split_019.html#footnote-200-328" id="footnote-200-328-backlink" name="footnote-200-328-backlink">[328]</a></sup> aksine içinden birçok kimseyi aşağıya attığı devlet arabasının<sup class="calibre2"><a href="001-672Devlet_split_019.html#footnote-200-329" id="footnote-200-329-backlink" name="footnote-200-329-backlink">[329]</a></sup> içinde ayakta durur; az önce koruyucu efendiyken şimdi artık tastamam bir tirandır.”</p>
					<p class="normal1">“Nasıl olmasın ki!”</p>
					<p class="normal1"><span class="idebold">17.</span> “Böyle bir adamın ortaya çıkıp yükseldiği bir devletin ve bizzat adamın mutluluğunu tasvir edelim mi?” diye sordum.</p>
					<p class="normal1">“Elbette edelim!” dedi Adeimantos.</p>
					<p class="normal1">“İlk günlerde herkesi hemen hemen gülümseyen bir yüz ifadesiyle karşılar, 
					<span class="idebold">[e]</span> bir tiran olduğunu inkâr eder, özel kişi ve de devlet adamı olarak onlara çok şey vaat eder, borçları silen bir yasa çıkartır, toprağı halkın ve yandaşlarının arasında bölüştürür ve herkese karşı insaflı ve yumuşak biri gibi davranır.”</p>
					<p class="normal1">“Mecburen!”</p>
					<p class="normal1">“Dış rakipleriyle kısmen anlaşarak, bazılarını imha ederek bir kez huzuru sağladıktan sonra, halk bir komutana ihtiyaç duysun, diye durmadan yeni savaşlar açar.”<sup class="calibre2"><a href="001-672Devlet_split_019.html#footnote-200-330" id="footnote-200-330-backlink" name="footnote-200-330-backlink">[330]</a></sup></p>
					<p class="normal1">“Çok doğru!”</p>
					<p class="normal1"><span class="idebold">[567a]</span> “Öte yandan bunun bir başka nedeni de insanların savaş vergileri yüzünden yoksul düşmelerini, sadece günlük dertleri ile baş başa kalıp onunla çok az uğraşmalarını sağlamaktır.”</p>
					<p class="normal1">“Belli bu!”</p>
					<p class="normal1">“Ayrıca gene, bağımsız düşüncelerinden dolayı egemenliğine karşı çıkma kuşkusu uyandıran kimseleri bir bahaneyle düşmanların eline teslim edip yok etmek için de (savaş çıkartır). Bütün bunlar durmadan savaşa bağlı huzursuzlukların diri tutulması zorunluluğunu getirir.”</p>
					<p class="normal1">“Kaçınılmaz olarak!”</p>
					<p class="normal1"><span class="idebold">[b]</span> “Böyle olunca yurttaşların ona olan kin ve nefreti arttıkça artar.”</p>
					<p class="normal1">“Nasıl artmasın ki?”</p>
					<p class="normal1">“Onun iktidara tırmanmasında ona yardımcı olan, ardından kendileri de nüfuz sahibi olmuş adamlardan bazıları ona karşı ve kendi aralarında içlerinden geldiği gibi konuşacak ve olup biteni beğenmediklerini söyleyeceklerdir; en azından aralarındaki yürekli kimseler.”</p>
					<p class="normal1">“Böyle olabileceğini kabul edebiliriz!”</p>
					<p class="normal1">“Tiran iktidarını yürütmek istiyorsa, iyi kötü önemli tek bir dostu ve düşmanı kalmayıncaya kadar bunların hepsini bertaraf etmek zorundadır.”<sup class="calibre2"><a href="001-672Devlet_split_019.html#footnote-200-331" id="footnote-200-331-backlink" name="footnote-200-331-backlink">[331]</a></sup></p>
					<p class="normal1">“Son derece açık!”</p>
					<p class="normal1">“Bu nedenle de kimin yürekli, kimin gözüpek, kimin cömert, iyi yürekli, kimin akıllı ve kimin zengin olduğuna çok dikkat etmek zorundadır; 
					<span class="idebold">[c]</span> işte devleti hepsinden temizleyene kadar bütün bu erkeklere, istesin istemesin, düşman kesilebileceği ve onları kollamak zorunda kalacağı için de bayılır buna!”</p>
					<p class="normal1">“Güzel bir temizleme!”</p>
					<p class="normal1">“Hekimlerin vücudu temizlerken izlediklerinin tam tersi bir yoldur bu; çünkü onlar zararlı olanı ayıklayıp atar, iyi olanı bırakırlar; bu ise tersini yapar!”</p>
					<p class="normal1">“Hükümdarlık etmek istiyorsa başka çaresi de bulunmamaktadır besbelli ki!”<sup class="calibre2"><a href="001-672Devlet_split_019.html#footnote-200-332" id="footnote-200-332-backlink" name="footnote-200-332-backlink">[332]</a></sup></p>
					<p class="normal1"><span class="idebold">18.</span>
					<span class="idebold">[d]</span> “Ne bahtiyar edici, elini ayağını bağlayıcı bir zorunluluk ama; onu ya o alt düzeydeki kitle ile birlikte kalıp kitlenin nefretiyle birlikte yaşamaya ya da yok olmaya mecbur bırakan bir durum bu!”</p>
					<p class="normal1">“Öyle!”</p>
					<p class="normal1">“Ancak bu tür eylemlerinden ötürü yurttaşlar kendisinden ne kadar nefret ederlerse, o ölçüde kendine sadık ve yeterli sayıda bekçiye ihtiyacı olacaktır, öyle değil mi?”</p>
					<p class="normal1">“Elbette!”</p>
					<p class="normal1">“Peki ona sadık olanlar kimlerdir ve nereden bulacaktır onları?”</p>
					<p class="normal1">“Onlara ücretlerini ödedi mi kendiliklerinden koşarak geleceklerdir!” dedi Adeimantos.</p>
					<p class="normal1">“Köpekler adına, gene bir tür otlakçı arıdan, yabancı ve rengârenk, karışık güruhtan söz ediyorsun?”<sup class="calibre2"><a href="001-672Devlet_split_019.html#footnote-200-333" id="footnote-200-333-backlink" name="footnote-200-333-backlink">[333]</a></sup></p>
					<p class="normal1"><span class="idebold">[e]</span> “Ama haklıyım, öyle değil mi?”</p>
					<p class="normal1">“Peki bu durumda kendi devletinden...”</p>
					<p class="normal1">“Kendi devletinden ne...?”</p>
					<p class="normal1">“Yurttaşların elinden köleleri almaz mı, onlara özgürlüklerini verip kendi maiyetindeki muhafız birliğini bunlardan kurmaz mı?”</p>
					<p class="normal1">“Muhakkak, bu durumda onun en sadık hizmetkârları olacaktır bunlar.”</p>
					<p class="normal1">“Gerçekten de,” diye bağırdım, “senin şu tiranın, 
					<span class="idebold">[568a] </span>önceki arkadaşlarını imha ettikten sonra böyle sadık dostlar edinebildiğine göre çok şanslı bir adam olmalı.”</p>
					<p class="normal1">“Gerçekten sadece böyle dostlara kalmıştır artık!”</p>
					<p class="normal1">“Ve işte bu dostları ona hayranlık duyarlar ve yeni yurttaşlar onun maiyetini oluştururlar; doğru dürüst insanlar ise ondan nefret edip kaçınırlar.”</p>
					<p class="normal1">“Nasıl kaçınmasınlar ki!”</p>
					<p class="normal1">“Boşu boşuna tragedyayı genelde akıllı ve bilge (bir tür) Euripides’i de onun doruğu saymıyorlar!”</p>
					<p class="normal1">“Nasıl yani?”</p>
					<p class="normal1">“Şu sözü uçurumlar kadar derin bir kavrayışla söylettiği için: 
					<span class="idebold">[b]</span> <span class="ideitalik">Tiranlar bilge dostluklar sayesinde bilgedirler!</span> Belli ki bilge derken maiyetindeki insanları anlamaktadır (bizim) tiran!”</p>
					<p class="normal1">“Ve Tiranlığı öteki ozanlar (edebiyatçılar) gibi, tanrılığa ve benzer şeylere eşit tutarak över.”</p>
					<p class="normal1">“Tragedya yazarları böylesine bilge oldukları için, onları, Tiranlığın övücüleri olarak bizim devlete almayacak olursak, devlet konusunda bizleri ve bizim gibi düşünenleri bağışlayacaklardır!”<sup class="calibre2"><a href="001-672Devlet_split_019.html#footnote-200-334" id="footnote-200-334-backlink" name="footnote-200-334-backlink">[334]</a></sup></p>
					<p class="normal1"><span class="idebold">[c]</span> “Bağışlarlar bizi sanırım, en azından aralarındaki ince kimseler!”</p>
					<p class="normal1">“Sanırım (onları bizim devlete sokmazsak) öteki devletlere gidip ortalıkta dolaşacak, kalabalığı toplayacak, oyuncuların en güzel, en güçlü ve en ikna edici sese sahip olanlarını seçip kiralayacaklar, böylece Tiranlık düzenini ve Demokrasi’yi çekip oralara yayacaklardır.”</p>
					<p class="normal1">“Eminim bundan!”</p>
					<p class="normal1">“Üstelik bunun için para ve şan şeref de kazanırlar, tabii en çok tirandan; sonra ikinci sırada demokratlardan; ancak düzenlerin tepelerine tırmandıkça 
					<span class="idebold">[d]</span> sanki nefesleri tükendikçe onu da beraber tırmandıramıyorlarmış gibi, şerefleri de aşağıda, geride kalmaya başlar!”</p>
					<p class="normal1">“Aynen böyle olur!”</p>
					<p class="normal1"><span class="idebold">19.</span> “Neyse, konumuzdan saptık!” diye onları yüksek sesle uyardım. “Yeniden şu tiran ordusuna dönmek istiyorum, büyük, güzel, çok renkli ve durmadan değişen orduya! Neyle tutacaktır bu orduyu bir arada?”</p>
					<p class="normal1">“Belli bu!” diye atıldı Adeimantos, “Devlette kutsal hazineler bulunduğu sürece bunları tüketip duracak ve bıçak kemiğe dayanınca da öldürttüklerinin malını mülkünü kullanacak, halka yüklemiş olduğu vergileri ise kısacaktır.”</p>
					<p class="normal1"><span class="idebold">[e]</span> “İyi de bunlar da tükenince ne olacak?”</p>
					<p class="normal1">“O zaman aşikâr bir biçimde babanın maddi varlığına dayanarak yaşamaya çalışacaktır; hem kendisi hem silah arkadaşları, hem de erkek, kadın dostları.”</p>
					<p class="normal1">“Anlıyorum: Halk, tiranın babası, onu ve arkadaşlarını besleyecektir.”</p>
					<p class="normal1">“Eh, yapmalıdır bunu halk!”</p>
					<p class="normal1">“İyi de, halk çileden çıkmışsa ve yetişkin bir evlada hâlâ babanın bakmasının haksızlık olduğunu, tersinin yerinde olacağını söylerse ne olacak? 
					<span class="idebold">[569a]</span> Onu, büyüyüp halkı kendi kölelerinin kölesi durumuna getirip, hem onu hem de kölelerini, bütün öteki güruhla birlikte beslemesi için değil de devlete (kente) hâkim olunca halkı zenginlerden ve soylu denen kimselerden kurtarması için iktidara getirdiklerini söylerlerse ne olacak? Dolayısıyla halk, ona, güruhuyla birlikte devleti (kenti) terk etmesini emretti diyelim, tıpkı babanın oğlunu, serseri takımıyla birlikte evinden kovması gibi; ne dersin buna?”</p>
					<p class="normal1">“O zaman halk, Zeus adına, dünyaya ne berbat bir evlat getirmiş, 
					<span class="idebold">[b]</span> şımartmış ve büyütmüş olduğunu fark etmiş ve zayıf birinin güçlü birini sürüp atmaya çalıştığını anlamıştır derim!”</p>
					<p class="normal1">“Peki ne düşünüyorsun, tiran, babasını zorlamayı göze alacak mıdır ve babası boyun eğmese onu terbiye etmeye yönelecek midir?”</p>
					<p class="normal1">“Kesinlikle, hem zaten önceden silahlarını ellerinden almışsa!”</p>
					<p class="normal1">“Demek ki bir baba katiline sen tiran ve yaşlı babanın kötü bir beslemesi diyorsun. İşte apaçık tiranlık budur ve atasözünün dediği gibi, halk da özgürlere hizmetin dumanından kaçayım derken, köleler arasında uşaklığın ateşine düşmüş olanlardır. 
					<span class="idebold">[c]</span> Fazlasıyla geniş ve uygun olmayan özgürlüğün yerine köleleri efendiler yerine koyarak, arasında en ağır ve en acı uşaklığa mahkûm etmiştir kendini.”</p>
					<p class="normal1">“Gerçekten de böyledir!”</p>
					<p class="normal1">“Öyleyse haklı olarak, Tiranlığın Demokrasi’den doğup gelişmesini ve karakterini yeterince anlatmış sayabiliriz kendimizi.”</p>
					<p class="normal1">“Hem de nasıl!”</p>
					</body>
</html>