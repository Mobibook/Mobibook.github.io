<html xmlns="http://www.w3.org/1999/xhtml">
	<head>
		<title>10-5.html</title>
		<link href="template.css" rel="stylesheet" type="text/css"/>
	</head>
	<body>
		<div id="x10-5.html" xml:lang="en-GB">
			<div class="Basic-Text-Frame">
				<p class="Konu-Ba-l----4" id="toc_marker-7-5">5. Erzurum Kongresi ve Bu Sıradaki Gelişmeler</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"/>
				<p class="ARA-BASLIK-3" id="toc_marker-7-5-1">Mustafa Kemal ile Arkadaşlarının Davranışları</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"><span class="char-style-override-8" xml:lang="en-GB">Mustafa Kemal’in, resmi görevi son bulmak üzereyken ya da sona erdikten sonra bazı davranışları olmuştur ki, ulusal hareketin yönelimlerini göstermek bakımından ilginçtir. Bu davranışlardan biri Amasya Kararları’ndan birinin uygulanmasından ibaretti; fakat öneminden ötürü, yeniden hatırlatılması gereği doğmuştu. Gördüğümüz üzere, kararların 6. maddesi ki, askeri konuları kapsıyordu, komutanın hiçbir suretle “terk ve ahara tevdi” olunmayacağını öngörmüştü. Buna rağmen, 1 Temmuz’da 2. Ordu Müfettişi Cemal Paşa, on gün izin alarak İstanbul’a gitti. Zaten Calthorpe, onun da Mustafa Kemal ile birlikte geri çağrılmasını istediğinden (2 Temmuz) Babıâli kendisini İstanbul’da alıkoyup, yerine Mekâtib-i Askeriye Müfettiş-i Umumisi Ferik Esat Paşa’yı atadı, Cemal Paşa da halefinin görevine getirildi (24 Temmuz).</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-95" id="footnote-225-95-backlink">95</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Amasya Kararları gibi düpedüz ihtilalci sayılması gereken ve tabii bu arada Cemal Paşa’yı da ihtilalci yapan bir belgeye rağmen, kendisi kalkıp, Konya’daki 12. Kolordu Komutanı Salahattin Bey’in Mustafa Kemal’in ısrarlı ve sabırsız açıklama talebine verdiği karşılıkta yazdığı üzere “bazı zevat ile temas etmek ve ailesiyle görüşmek” için İstanbul’a gidiyor ve ihtilalcilikten okul müfettişliğine geçmek zorunda bırakılıyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-96" id="footnote-225-96-backlink">96</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Atatürk, “kârı akıl olmamak lazım gelirdi” dediği bu davranış üzerine, 7 Temmuz’da bir genelge çıkararak, kararların 6. maddesini yorumlayarak tekrarladı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-97" id="footnote-225-97-backlink">97</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yalnız, kararlarda komutanın hiçbir surette terk ve başkasına devrolunmayacağı esası biraz değiştirilerek, müfettiş ve komutanların yerine atanan kimselerin, “tevhidi mesai olunabilecek evsafa” sahip olmaları halinde, komutanların kumandayı devredebilecekleri, fakat bu durumda, “mıntıkai nüfuzlarında” kalıp ulusal görevlerini sürdürecekleri kuralı getiriliyordu. Daha da önemlisi, ordu-millet ilişkisi şöyle tanımlanıyordu: “Devlet ve milletin mukadderatında irade-i milliye amil ve hâkimdir. Ordu işbu irade-i milletin tabi ve hadimidir.” Görülüyor ki, ordu, milli iradeye bağlı ve onun hizmetinde olacaktı. Henüz ulusal iradeyi açıklayacak bir uzuvlaşma yoktu; ama, Mebusan Meclisi toplanıncaya dek, Erzurum ve ardından Sivas Kongreleri bu yönde gelişmeler olacaktı.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">İşbirliği yapılabilecek yeni atanmış komutanlara komutayı devredebilme olanağının tanınması da bazı sorunlar getiriyordu. Nitekim, Refet Bey’in yerine 3. Kolordu komutanlığına Salahattin Bey’in atanması ve Refet Bey’in komutayı devretmesi, gerek Mustafa Kemal’de, gerekse Refet Bey’de tereddüt uyandırmıştı. Bununla birlikte, bu zorlukları büyütmemek gerekir. Babıâli, Erzurum valiliğine yine o valilikten emekli Ahmet Reşit Paşa’yı (28 Temmuz), Van’a da Mithat Bey’i (2 Ağustos) atadı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-98" id="footnote-225-98-backlink">98</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Herhalde bu atamalardan umutlu olan İstanbul, hiçbir şey elde edemedi. İki vali, Trabzon’da karaya çıktıklarında, Mithat Bey’le görüşüldü ve o, hemen ulusal harekete uygun davranacağına söz verdiği gibi, güvence olarak, bu tutumunu İstanbul’a Padişah’a telledi. Erzurum’da ulusal akım nasıl olsa güçlü olduğu için, Reşit Paşa’ya bir şey söylenmedi. Bu paşa gelir gelmez yaptığı ferman okuma töreninde, “Celali eşkıyaları” diye sözünü ettiği millicilere karşı pek şiddetli bir söylev verdi. Fakat Rauf Bey’le Mazhar Müfit’in ayrı ayrı ziyaretlerinde yaptıkları “uyarılar” üzerine derhal o da hizaya gelmeyi uygun gördü.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-99" id="footnote-225-99-backlink">99</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Cemal Paşa, görevini terk konusunda yalnız kalmadı. Amasya Kararları’nı onaylayan Salahattin Bey dahi, daha sonra kalkıp İstanbul’a gidecek, yine kararlarda adı geçen Canik Mutasarrıfı Hamit Bey’in de azlolunduğunu duyduğunda, adeta içgüdüyle olan ilk tepkisi İstanbul’a gitmek olacaktı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-100" id="footnote-225-100-backlink">100</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Atatürk’ün </span><span class="char-style-override-6" xml:lang="en-GB">Nutuk</span><span class="char-style-override-8" xml:lang="en-GB">’ta bu konuya ayırdığı yer, herhalde bu durumun o zaman kendisini ne denli üzmüş olduğunu gösterir. Görevlerini terk edenleri, ihtilalci kararları benimseyen, fakat belki ihtilalci olduklarının bilincinde bulunmayan, ya da, bilincinde olup da durumlarını açığa vurmanın sorumluluğundan kaçmak isteyen kimseler olarak nitelemek herhalde çok yanlış olmaz.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Mustafa Kemal ve arkadaşlarının duyarlık gösterdikleri başka bir konu da gerektiğinde, başta telgraf olmak üzere, İstanbul’un taşra ile haberleşme olanaklarını elinden almaktı. Hürriyetin İlanı’nda ve 31 Mart Olayı’nda İttihat ve Terakki telgraftan nasıl yararlandıysa, Ulusal Mücadele’de de telgraftan aynı ölçüde yararlanılmıştır. Fakat bu önemli silahtan yararlanma, tersini de, yani hasmın aynı haberleşme örgütünden yararlanmamasını da içeriyordu. Çünkü İstanbul’un, halife ve padişahı ile, Babıâli’siyle telgraftan yararlanması demek, merkezi hükümete karşı sadakatleri ulusal duygularına ağır basanlara kumanda edebilmesi, dolayısıyla ulusal hareketin Anadolu’ya egemen olmaması demekti. Bunun için Mustafa Kemal, temmuzda askeri örgüte gönderdiği gizli bir genelgeyle hükümetin, baskı sonucu olan, ulus çıkarlarına aykırı bildirilerini “kontrol veya tevkif” için haberleşme kanalı olan önemli merkezlerde uygulanmak üzere tedbirler alınmasını, fakat bunların hükümete ya da telgraf memurlarına hissettirilmemesini istedi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-101" id="footnote-225-101-backlink">101</a></span><span class="char-style-override-10" xml:lang="en-GB"> </span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Bu ayrımda üçüncü olarak ele alınacak bir konu da, Mustafa Kemal’in azledilmeden bir gün önce (7 Temmuz) müfettişlik bölgesine gönderdiği bir genelgedir. Bu belgede kolordu komutanlarının bölgelerinde asayiş ve yurt savunmasından “suret-i kat’iyyede”</span><span class="char-style-override-8" xml:lang="en-GB"> sorumlu oldukları, vali ve mutasarrıfların asayiş raporlarını bundan böyle müfettişliğe değil, kolordu komutanlıklarına sunmaları isteniyordu (kolordular raporları birleştirip müfettişliğe sunacaklardı). Böylece, Mustafa Kemal’in kendisinin geçici ya da sürekli olarak ayrılacağı görevinin işlevlerini kolordulara dağıtmayı uygun bulduğu göze çarpmaktadır. Aynı zamanda, savunma ve asayiş konusunda kolordu komutanlarına verdiği kesin sorumlulukla, kendi yetkilerini saptayan talimatta pek açığa çıkmayan sıkıyönetim havası bu genelgede iyice belirginleşmektedir. Böylece henüz ulusal iradeyi açıklayacak yetkili kurullar oluşmadan, asayiş ve savunma gibi iki hayati konuda önderliğin kesin olarak askerlere verildiği göze çarpıyor.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">8 Temmuz’da Mustafa Kemal görevinden azledildi, ardından kendisi de askerlikten istifa etti. Bu başlıkta, son olarak bu istifanın anlamı üzerinde durmak gerekir. Padişah’a çektiği telde, hükümet üzerindeki İngiliz baskısını artırıp “kalb ve amali müşfikai hümayunlarını” yorgunluk ve bıkkınlıktan korumak için istifa ettiğini, fakat ömrünün sonuna dek saltanat ve hilafetle ulusun koruyucu ve sadık bir kişisi olacağını söylüyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-102" id="footnote-225-102-backlink">102</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Sık sık kullanılan vatan ve millet kavramları olmasa tam bir bende üslubu ile kaleme alındığı söylenebilecek olan bu telin amacının taktik olduğu söylenebilir. Amaç, Padişah’ı mümkün olduğu ölçüde ürkütmemek, gerekirse ileride onunla işbirliği kapılarını kapatmamak ve Padişah adına ulusal akımın karşısına dikileceklere karşı peşin olarak bir savunma silahına sahip olmaktı, denebilir.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">9 Temmuz’da, Mustafa Kemal askerlikten istifa ettiğini bir genelgeyle duyurdu. Kutsal yurt ve ulusu parçalanma tehlikesinden kurtararak Yunan ve Ermeni emellerine kurban etmemek için açılan “mücadele-i milliye” uğrunda ulusla birlikte “serbest surette” çalışmaya, resmi ve askeri sıfatı artık engel oluyordu. Bu kutsal amaç için ulusla birlikte “nihayete kadar” çalışmaya mukaddesatı adına söz vermiş olduğundan, “pek âşıkı bulunduğu” yüksek askerlik mesleğinden istifa etmişti ve artık her türlü fedakârlıkla çalışmak üzere, “sine-i millette bir ferd-i mücahit” olarak bulunuyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-103" id="footnote-225-103-backlink">103</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Askerlikten istifasının değerini bir ölçüde gölgelendireceği için, bu telde görevinden azledildiğine değinilmemesi doğal karşılanmalıdır.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Şunu da belirtmek gerekir ki, azilden sonra askerlikten istifa bir bakıma kaçınılmazdı. Müfettişliğin olağanüstü sayılabilecek yetkileri olmayınca, yalnızca azledilmiş bir general olmanın, ulusal mücadelenin önderliğini yapmaya adaylığını koymuş bir kişiye herhangi bir yarar sağlamayacağı gibi, ayak bağı olması da muhakkaktı. Zira kendi muharebelerinde başarılı da olsa, çok kanlı ve uzun bir savaşta yenik düştüğü için gölge altında bulunan bir ordunun mensubuydu. Üstelik gerek Ekim İhtilali gerekse Almanya’da sosyal demokrasinin zaferi bir bakıma militarizmin bir yenilgisi olarak da değerlendiriliyordu. Bu koşullarla askerlikten istifanın gerekliliği Mustafa Kemal’e kendini kabul ettirmişti. Goloğlu’nun ulaştığı, fakat başka bazı kaynakların doğrulamadığı bir sonuca göre, Mustafa Kemal, sonradan Erzurum Kongresi’ne üniformayla gidince, Trabzonlu bir delegenin uyarısına muhatap olmuş ve bunun üzerine üniformasını çıkarmıştır.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-104" id="footnote-225-104-backlink">104</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Gerçekten böyle bir olay olduysa, Mustafa Kemal’in askerlikten istifa etmekle ne denli isabetli bir davranışta bulunduğunu doğrular, ihtimal ki, istifa etmeseydi, zaten az çok mesele olmuş olan kendisinin kongre başkanlığı, Heyet-i Temsiliye’ye girmesi gibi konular çok daha çetinleşir, hatta askerlikle ilişiğini kesmiş bulunan Rauf Bey’in kendisine tercih edilmesine yol açabilirdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-105" id="footnote-225-105-backlink">105</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ayrıca unutmamalı ki, Padişah’ın, azlettikten sonra, İstanbul’a dönmesi için verdiği buyruğa uymadığı ve ulusçu akımın önderliğini sürdürdüğü için, Mustafa Kemal’i kısa bir zaman sonra askerlikten de çıkartması herhalde kaçınılmaz bir sonuç olurdu.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">10 Temmuz’da Rauf Bey’in bir tezkeresi ordu ve millete bir bildirge niteliğindeydi. Bunda, kendisinin, Mustafa Kemal ve bütün arkadaşlarının “cihad-ı millisine” katıldığını ve vatan ve milletin kurtuluş ve bağımsızlığı, saltanat ve hilafetin dokunulmazlığı “bilfiil” sağlanıncaya değin, Mustafa Kemal ile birlikte “nihayete kadar” çalışmaya mukaddesat adına söz verdiğini duyuruyordu. Mustafa Kemal’in istifa genelgesi nasıl, bir bakıma, kamuoyu karşısında ulusal mücadelenin önderliğine kendi adaylığını koyuyorsa, Rauf Bey’in tezkeresi de bu önderliği destekler mahiyetteydi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-106" id="footnote-225-106-backlink">106</a></span></p>
				<p class="ARA-BASLIK-3" id="toc_marker-7-5-2">Erzurum Kongresi</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"><span class="char-style-override-8" xml:lang="en-GB">Bu çalışmada Erzurum Kongresi’ni uzun uzadıya incelemek amaca aykırı olursa da Kongre’nin genel nitelikleri üzerinde durmak gereklidir. Önce şunu söylemek gerekir ki, Kongre, esas itibarıyla bir Erzurum-Trabzon kongresi niteliğindeydi. Erzurum ilinden 24, Trabzon’dan 17 delege katıldı. Oysa Sivas’tan 10, Bitlis’ten 3, Van’dan 2 delege katıldı ve Bitlis delegelerinden en az ikisi, Van delegelerinden en az biri Erzurumlu idiler.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-107" id="footnote-225-107-backlink">107</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Elazığ, Diyarbakır ve Mardin’den seçilen az sayıda delegenin Erzurum’a gelmesine Elazığ Valisi Ali Galip engel olmuştu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-108" id="footnote-225-108-backlink">108</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kongre, Vilayat-ı Şarkiye Müdafaa-i Hukuk-u Milliye Cemiyeti Erzurum şubesi</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-109" id="footnote-225-109-backlink">109</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">ile Trabzon Muhafaza-i Hukuk-u Milliye cemiyetlerinin ortak girişimi üzerine toplanmıştı.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Kongre birçok yönden hayli çekişmeli geçmiş ve başlıca çekişme konusu Trabzonlularla Erzurumluların farklı eğilimlerinden ileri gelmiştir. Ermenilerin pek kanlı zulmünü yaşamış olan ve İtilaf donanmalarının etki alanının dışında bulunan Erzurumlular, ulusal mücadelede orduya güvenmekte, önderliği ona bırakmakta fazla tereddüt etmiyorlardı. Trabzonlular ise savaşta Erzurumlular kadar kanlı deneylerden geçmedikleri ve belki de deniz kıyısında yaşamaktan ötürü İtilaf donanmalarının etki alanı içinde oldukları bilinciyle, savaş sonrasında Osmanlı ülkesinde esen ordu aleyhtarı havaya kendilerini daha kolay kaptırabiliyorlardı. Belki buna, âdemimerkeziyetçilik akımlarının Trabzon’da daha güçlü, ticaretin daha gelişmiş olması da eklenebilir. İşte bu gibi nedenlerle bazı çekişmeler ya da gerginlikler olmuştu. Bunlardan biri, önceki başlıkta değinilen, Mustafa Kemal’in Kongre’ye üniformalı gelmesiydi. Bir başkası, Mustafa Kemal’in kongre başkanlığı sorunuydu. Goloğlu’ya göre Mustafa Kemal’in başkanlığı konusunda oybirliği sağlanamadı ve Paşa, 56 oydan 38 ya da 48’ini aldı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-110" id="footnote-225-110-backlink">110</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Başka önemli bir çekişme konusu, kurulması düşünülen örgütün şubelerine vali, mutasarrıf, kaymakam gibi idari amirlerin doğal başkan sayılıp sayılmamasıydı. Bunların doğal başkan olması konusunda Rauf Bey çok ısrar etmiş, fakat bu görüşün, bazı Erzurumlular dahil, inatçı bir direnmeyle karşılaşması üzerine Mustafa Kemal bundan vazgeçmek gerektiğini anlamıştı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-111" id="footnote-225-111-backlink">111</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yine önemli bir çekişme konusu da, Trabzonlu bazı delegelerin (aralarında Sürmene delegesi Ömer Fevzi de vardı) Kongre’nin sonuna doğru bir program taslağı sunmalarıydı. Taslak, ileri derecede bir âdemimerkeziyet havasını taşıyordu. Buna göre, belediyeler bağımsız olacak, vakıfların yönetimi Müslüman cemaatine bırakılacak, idari âdemimerkeziyete gidilecek, ordu ve jandarmanın yerini milis örgütleri alacak, ortaklıkların işçileri kazançtan pay alacaktı. Bu taslak, tahmin edileceği üzere, şiddetli tepkiye uğradı ve reddedildi. Ömer Fevzi’nin, Atatürk’ün dediği gibi, “düşman casusu” olup olmadığı ve bu programın, Kansu’nun dediği gibi, Bolşevik propagandası ya da siyasal parti kurma girişimi sayılıp sayılamayacağı tartışmasına girmeden,</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-112" id="footnote-225-112-backlink">112</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">kısaca denebilir ki, o günkü koşullarda orduyu kaldırmaktan söz etmek tam bir “devekuşu davranışı” olurdu. Yine taslağın bir maddesinde (md. 11), “her türlü himaye” usulü reddedilmekle birlikte, Doğu Anadolu’da, “... Türk ırkının fitraten en kolay kabul edebileceği Anglosakson medeniyetinin rehberleri olan Amerika ve İngiliz milletlerinden herhangi birinin ilmi, iktisadi, medeni olan irşat ve muavenetini hüsnü kabul eder,”</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-113" id="footnote-225-113-backlink">113</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">denmesi, en azından pek ileri derecede bir bilinçsizlikti; çünkü o sırada İngiltere, ABD’nin tasvibi ile Yunan ordusunu Ege’ye çıkartıyordu ve bizzat Trabzon konusunda da bu iki ülke, bu ilin Ermenistan’a liman mı olacağı, yoksa kurulacak bir Pontus Cumhuriyeti’ne mi peşkeş çekileceği konusunda tereddüt içindeydiler.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Kongre’yi toplayanların anlamlı bir davranışı da, açılış için 10 Temmuz gününü seçmiş olmalarıydı: 10 Temmuz 1324’te Meşrutiyet ilan edilmişti. Fakat 10 Temmuz’da, beklenen delegelerden bir bölümü gelmemiş olduğu için, Kongre’yi ertelemek zorunluluğu doğdu. İlginçtir ki, Kongre iki hafta kadar öteye, 23 Temmuz’a ertelendi. 1917’de yapılan takvim değişikliği ile Rumi takvim Miladi takvimin hizasına getirildiği için, artık Hürriyet Bayramı 23 Temmuz’da kutlanmaktaydı. Kongre’yi düzenleyenler, bu yıldönümünün Kongre’yle olan anlam ilişkisine o denli inanmış olmalıydılar ki, belki de delegeleri boşuna bekletmeyi de göze alarak, iki haftaya varan bir ertelemeye gittiler. Oysa Trabzon delegeleri, 10 Temmuz’dan önce Erzurum’a vardıklarından,</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-114" id="footnote-225-114-backlink">114</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">muhtemelen delegelerin büyük çoğunluğu bu beklemeye katlanmak zorunda kaldılar. Bütün bunlara karşılık, dahiliye nazırının Hürriyet Bayramı dolayısıyla İstanbul’da yapılması tasarlanan bütün siyasal gösterileri yasakladığını öğreniyoruz.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-115" id="footnote-225-115-backlink">115</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Mustafa Kemal kongre başkanı seçildiğinde, bir söylev verdi. Söylevde, bırakışmanın nasıl İtilaf devletlerince kötüye kullanıldığını “mürakabe-i milliyeden azade” hükümetin nasıl zaaf ve çaresizlik gösterdiğini, Anadolu üzerindeki paylaşma tasarılarını anlattı. “Cansız bir vatan, kansız bir millet” muamelesi gören Osmanlı Devleti’nin büyük bir geçmişi vardı ve nitekim ulusal akım, “bir elektrik şebekesi” gibi her yerde örgütlenmiş bulunuyordu. Bundan sonra, dünya üzerinde emperyalist tahakküme karşı direnen ülkelerden örnekler getiriliyordu. Mısır ve Hindistan’daki ayaklanmalar, Afganistan’ın İngilizlere karşı savaşı, bütün Arabistan’daki galeyan, “her taraftan istilaya maruz kalan Rus milletinin” başarılı mücadelesi, Azerbaycan ve Gürcistan’ın Denikin’e karşı başarıları, Macar ve Bulgarların istilacılara karşı direnmeleri, İngilizlerin Kafkasya’yı tamamen boşaltma kararları ve İtalyanların onların yerine gelme konusundaki korkuları dile getiriliyordu. Hayli ayrıntılı olan bu inceleme, ulusal mücadele önderlerinin uluslararası durumdaki gelişmeleri ne denli yakından izlediklerini bir kez daha göstermek bakımından ilginçtir. Son olarak, ülkede dönen külliyetli ecnebi parası ve birçok propagandalara işaret ediliyor ve “mukadderata hâkim bir irade-i milliyenin,” bir ulusal şûranın ve gücünü ulusal iradeden alacak sorumlu bir hükümetin gerektiği belirtiliyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-116" id="footnote-225-116-backlink">116</a></span></p>
				<p class="paragraph-5" xml:lang="en-US"/>
				<p class="ARA-BASLIK-3" id="toc_marker-7-5-3">İstanbul ile Ulusçu Akım Arasında İlişkiler</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"><span class="char-style-override-8" xml:lang="en-GB">Bölümün başında, Sivas Kongresi’nin toplanacağını öğrenen Damat Ferit’in 20 Temmuz’da bir bildiriyle merkezin tepkisini dile getirdiğini görmüştük. Ertesi gün iki tedbire daha tanık oluyoruz. Ferit Paşa imzalı bir buyrukla, Kâzım Karabekir, 3. Ordu müfettişliği vekâletine atandı (21 Temmuz).</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-117" id="footnote-225-117-backlink">117</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu atamayla, belki Kâzım Karabekir’le Mustafa Kemal’in arasının açılabileceği umudu besleniyordu. Nitekim bütün Milli Mücadele boyunca bu umut beslenmiştir. Kâzım Karabekir’i azledip yerine eski ordunun bir komutanını atamak yoluna gidilemezdi; çünkü böyle birisinin Anadolu’ya sokulmayacağı muhakkaktı. Bu durumda İstanbul’un, yeni ordunun komutanlarından bir bölümünü –daha “ılımlılarını”– tutarak, orada zıtlıkların çıkmasını ummasından başka çare yoktu. Osmanlı ordusunun varlığını koruyabilmiş birliklerine komuta eden Kâzım Karabekir ise kilit durumundaydı. Milli Mücadele hep padişaha sadakat düsturuna göre yürütüldüğü için, İstanbul’un bu edilgin, fakat çok şeyler vaat eden taktiğini bozmak zordu. Bereket Kâzım Karabekir bu oyuna düşmemiş, Mustafa Kemal’in azlinden ve istifasından sonra da ona ve Rauf Bey’e gerek kendisinin, gerekse kolordusunun bağlılığını yazıyla bildirmiş, ayrıca Mustafa Kemal’in karşısında selam durup onu komutan kabul ettiğini söylemiş,</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-118" id="footnote-225-118-backlink">118</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kongre’de onları desteklemiş ve müfettişlik vekâletini alırken de, yine onların onayını almayı ihmal etmemişti.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Aynı gün alınan ikinci bir tedbir de, Dahiliye’nin ve 24 Temmuz’da Harbiye’nin birer genelgeyle memur ve subayların her türlü siyasetten uzak kalmalarını istemeleriydi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-119" id="footnote-225-119-backlink">119</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">23 Temmuz’da Kongre, Padişah’a bağlılık telgrafı çekmiştir.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-120" id="footnote-225-120-backlink">120</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ertesi gün Kongre, Damat Ferit’in 20 Temmuz günlü bildirisini ele aldı ve gerek Saray’a, gerekse Sadaret’e birer şikâyet teli çekti. Bunda, Sadrazam’ın ileri sürdüğü üzere, Anadolu’da karışıklık çıkmamış bulunduğu, her tarafta asayiş ve sükûnetin egemen olduğu, üstelik böyle bir iddianın, Doğu Anadolu’yu, bırakışmanın 24. maddesindeki karışıklık halinde buraların işgal edileceği hükmünün işlemesine açık bırakacağı belirtiliyor, bunun için de bu sözün yalanlanması ve bunun Kongre’ye bildirilmesi isteniyordu. Kongre’nin Mebusan Meclisi niteliğinde olmasına gelince, bu suçlama bir yıla yaklaşan bir süredir “her dakika” Kanun-ı Esasi’ye aykırı davranan hükümetin, gerçekleri ne ölçüde çarpıttığını gösteriyordu. Son olarak, kamuoyunu tatmin etmek için Meclis-i Mebusan’ın “bila ifate-i zaman” toplantıya çağırılması isteniyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-121" id="footnote-225-121-backlink">121</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Erzurum’daki kongreden artık haberli olan hükümet, 26 Temmuz’da Kâzım Karabekir’e, harbiye nazırı eliyle, buna karşı ne yapıldığını sordu. Kâzım Karabekir, büyük soğukkanlılıkla, kongre faaliyetinin haklı olduğunu, kendisinin gereken kolaylıkları gösterdiğini bildirdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-122" id="footnote-225-122-backlink">122</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yine 26 Temmuz’da, Dahiliye Nazırı Adil Bey, bir genelge çıkararak, asayişi bozuk gösterebilecek durumların tehlikesine dikkati çekip, “tahrikâta” karşı uyarılarda bulunulmasını ve gerekli tedbirlerin mülki ve askeri makamlarca “müttehiden ittihazını” istiyor, bunun Harbiye Nezareti tarafından da ilgililere bildirildiğini haber veriyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-123" id="footnote-225-123-backlink">123</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Dikkat edilirse, ileri sürülen istek, başlıca yakınma konusunun subaylarla mülki memurların birlikte davranmamaları olduğunu ortaya koymaktadır. Genel olarak yöneticilerin merkeze uygun davrandıklarını ya da uygun davranıyormuş gibi görünmeye daha çok özen gösterdiklerini ve başlıca direnmenin asker kesiminden geldiğini biliyoruz. Bu sırada, hükümetin, salt Anadolu’daki demokratik örgütlenme çabalarının hızını kesebilmek için isteksizce mebus seçimleri “hazırlıklarına” giriştiğini birinci ayrımda görmüştük.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Aslında Adil Bey akıntıya karşı kürek çekmekteydi. İstanbul’un herhalde bin bir özenle seçtiği Erzurum ve Van valilerinin Anadolu’da nasıl hemen kolayca döndüklerini gördük. Bu olay ancak şunu gösterirdi: İstanbul hükümeti Ege’nin işgali ve Damat Ferit’in Paris fiyaskosundan sonra kamuoyu önünde itibarını yitirmiş, buna karşılık ulusal bir örgütlenme ve en azından edilgin direnme gereğine olan inanç yaygın bir hale gelmişti. Kâzım Karabekir, gerçi hükümetin valilerle çevirdiği “namussuzluklardan” söz ediyordu; ama gerçekte bu kızgınlık, mülki örgütün askeri örgüt denli atak olmaması oranında haklıydı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-124" id="footnote-225-124-backlink">124</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu da yeni ordunun, “yeni” (1913 sonrası) mülki örgüte göre, savaş içindeki bileşimini daha iyi koruyabilmiş olmasından ileri geliyordu. Sivas Valisi Reşit Paşa’nın anılarına ve yazışmalarına bakınca, mülki örgütün bu dönemde yer yer nasıl salt ihtiyat sonucu olarak İstanbul’a asgari bir sadakat gösterdiğinin örneğini buluyoruz.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-125" id="footnote-225-125-backlink">125</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Nitekim Heathcote Smith de, temmuzda yaptığı Karadeniz gezisinin sonunda yazdığı raporda, askeri ve mülki örgütün ulusal akıma olan eğilimine ya da bağlılığına bakarak ve bunu biraz da abartarak, ulusal akımın kısmen bizzat Osmanlı hükümeti tarafından düzenlenip yürütüldüğü sonucuna varmıştı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-126" id="footnote-225-126-backlink">126</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Smith’in gözlemi bir ölçüde doğruydu; ama, vardığı sonuç yanlıştı. O sırada kabinede ulusal harekete karşı az çok duygudaşlık besleyenler olabilirdi; fakat gerçek iktidar –yani Saray– buna karşıydı.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Calthorpe, 25 Temmuz’da merkeze yazdığı bir yazıyla, Türk hükümetinin Mustafa Kemal’e yasadışı bir insan (asi) muamelesi yapması için ısrar edeceğini bildirdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-127" id="footnote-225-127-backlink">127</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Herhalde bu istek üzerinedir ki, Mustafa Kemal ile Rauf Bey’in “hükümetin mukarrerat ve tebligatına” aykırı davranış ve kışkırtmalarını sürdürdükleri (bu, imzalı beyannamelerinden anlaşılıyormuş) gerekçesiyle “hemen” yakalayıp İstanbul’a gönderilmeleri için, 29 Temmuz’da Meclis-i Vükela’dan karar çıktı. Bu kararda, İngiliz isteğinin payı şundan da bellidir ki, kararın Hariciye’ye de bildirilmesi uygun görülmüştü.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-128" id="footnote-225-128-backlink">128</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat, Damat Ferit’in ertesi gün Hohler’e anlattığına göre, bu kararı çıkartmak için beş günlük bir mücadele vermek gerekmişti.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-129" id="footnote-225-129-backlink">129</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Hatta, kolayca her türlü görev önerisini kabul eden İzzet Paşa dahi bu yüzden istifa etmişti. 31 Temmuz’da yakalama buyruğu Erzurum’a geldiğinde, vali vekili bu buyruğu reddetmekte hiç tereddüt etmemiş, Kâzım Karabekir de bunu Harbiye’ye upuzun bir ret telgrafı çekmek için vesile yapmıştı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-130" id="footnote-225-130-backlink">130</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu telde, Mustafa Kemal’in ve Rauf Bey’in davranışları övülüp, hükümetin tutumu eleştiriliyor ve zaten kamuoyunun istenilen tutuklamayı yapmaya elverişli olmadığı bildiriliyor, hükümetin izlemek istediği siyaset üzerine bilgi isteniyordu.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Amasya Kararları’ndan biri, silah ve cephanenin “katiyen” elden çıkarılmaması yönündeydi (22 Haziran). Bu karara uygun olarak özellikle Kâzım Karabekir’in kullandığı bahane ve aldatmacalar, zaman geçince gerçek niyetleri gizleyemez duruma gelmişti.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-131" id="footnote-225-131-backlink">131</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Durumun böylece ortaya çıkması üzerine General Milne, Harbiye Nazırı Nazım Paşa’ya sert bir protesto yazısı gönderdi ve bırakışmadaki Doğu Anadolu’nun işgali ile ilgili maddeyi tehdit yollu hatırlattı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-132" id="footnote-225-132-backlink">132</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Bu sırada Dahiliye bir genelge çıkararak, bazı yerlerde Hürriyet ve İtilaf kulüplerinin yerel mülki memurların ileri gelenlerine karşı, “amirane ve tehditkârane” bir tavır alıp, resmi şekilde, tezkerelerle isteklerde bulunduklarını ve hükümet işlerine karıştıklarını açıklıyordu. “Mefsuh” İttihat ve Terakki kulüplerinin daha önceki dönemde hükümete karışmalarının yarattığı karışıklıklar ortadaydı. Üstelik uygarlık âleminde “terbiye-i siyasiye ve kabiliyet-i idariyemiz” söz konusu olduğu sırada bu tür davranışlar pek zararlı olabilirdi. Hiç kimse “hafi ve celi” yönetime hiçbir etki yapmamalı, memurlar da bu genelgeye aykırı davranmamalıydılar, yoksa kendilerine “mücazat-ı şedide” uygulaması kesinlikle kararlaştırılmıştı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-133" id="footnote-225-133-backlink">133</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu belge, Hürriyet ve İtilaf’ın hükümete ne denli ters düştüğünü göstermek bakımından ilginçtir. Fakat herhalde asıl önemlisi; bu genelgenin bir amacı, hükümetin tümüyle partiler üstü bir siyaset güttüğünü ve dolayısıyla ulusal akıma karşı çıkıp bazı önderlerini tutuklatmak istemesinin hiç de “süfli” bazı çıkarları ile ilgili olmadığını kanıtlamaktı. Böylece, hükümetin devlet örgütü karşısındaki itibar ve nüfuzu artırılacak, sözünün geçmesi sağlanacaktı. Fakat Hürriyet ve İtilaf ile hükümet arasındaki karşıtlığın önemsiz olduğu, bunun yalnızca bahane olarak kullanıldığı sanılmamalıdır. Nitekim hükümetin seçimler dolayısıyla takındığı partiler üstü tutumu gördük. Ayrıca, Bursa valisi bulunan Hürriyet ve İtilaf ileri gelenlerinden Gümülcineli İsmail Bey’in azli ve hatta daha sonra hakkında kovuşturma açılması da, karşıtlığın derinliğini gösteren bir olaydır.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-134" id="footnote-225-134-backlink">134</a></span><span class="char-style-override-10" xml:lang="en-GB"> </span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Ardından Harbiye Nezareti, ulusal kongrelerin bazı askeri kişiler tarafından desteklendiğini, bunun ise bütün yıkımların kökünde yattığını bir daha genelgeyle bildirdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-135" id="footnote-225-135-backlink">135</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">İstanbul’un Mustafa Kemal hakkındaki düşmanca ve telaşlı yazılarına karşılık olmak üzere, 5 Ağustos’ta Kâzım Karabekir, Sadaret ve Harbiye’ye bir yazı gönderdi ve aynı zamanda bunu tamim etti. Bu telde, Erzurum Kongresi’nin toplanmasında kişisel ya da siyasal hiçbir etkenin söz konusu olmadığını, “milletin ruhundan kopan” bir heyecan sonucu olduğunu, bu akımın doğmasında Mustafa Kemal ve Rauf Bey’in “zerre kadar” etkisi olmadığını, fakat onların Kongre’ye alındıklarını ve Kuva-yı Milliye’nin “daha sakin ve müdebbirane” yürümesini sağladıklarını anlattı. Yegâne çare, ancak milli meclisin toplanması olacaktı ve bu konuda yavaş davranılırsa “vekayi-i milliye” kendi kendine bu amaca ulaşacaktı. Gerçi Meclis’in toplanması İstanbul’da yabancı kuvvetler yüzünden şimdiye değin “mahzurlu” bulunmuştu ama, buna karşılık, Meclis’in Babıâli’nin uygun görüp Saray’ın onaylayacağı bir yerde toplanması çaresinin de önerilmekte olduğunu duyuruyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-136" id="footnote-225-136-backlink">136</a></span><span class="char-style-override-10" xml:lang="en-GB"> </span></p>
				<p class="paragraph-5" xml:lang="en-US"/>
				<p class="ARA-BASLIK-3" id="toc_marker-7-5-4">Erzurum Kongresi’nin Kararları</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"><span class="char-style-override-8" xml:lang="en-GB">Kongre’nin sonunda bir beyannameyle, Kongre’nin kararları açıklandı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-137" id="footnote-225-137-backlink">137</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bundan, Kongre’nin Vilayat-ı Şarkiye Müdafaa-i Hukuk-u Milliye ve Trabzon Muhafaza-i Hukuk-u Milliye cemiyetleri yerine yeni bir örgüt, Şarki Anadolu Müdafaa-i Hukuk Cemiyeti’ni kurduğunu anlıyoruz (md. 9). Doğu Anadolu bölgesi, “hiçbir sebep ve bahane” ile birbirinden ve Osmanlı camiasından ayrılmayacak bir bütündü. Bu bölgedeki bütün Müslümanlar “öz kardeş”tiler (md. 1). Fakat Kongre, bölge çıkarlarının ötesinde, yurt çıkarlarını ele alarak, bırakışmanın imzalandığı gündeki sınırlarda yaşayanların ezici çoğunluğunun Müslüman olduğunu, buraların bölünemeyeceğini, Osmanlı haklarına saygılı bir karar beklenmekte olduğunu belirtiyordu (md. 6). Her türlü işgal ve müdahale “Rumluk ve Ermenilik teşkili” amacına yönelik sayılacağından, birlik halinde savunma ve direnme esası kabul ediliyordu. Burada kullanılan “her türlü” deyimi pek anlamlıdır. Demek ki, diyelim İngiltere, ABD ya da Fransa’dan gelecek bir işgal hareketine karşı da direnilecekti. Hıristiyan unsurlara siyasal egemenliği ve toplumsal dengeyi bozacak yeni ayrıcalıklar tanınmayacaktı (md. 3). Fakat Müslüman olmayanların daha önce kazanılmış haklarına saygılı olunacaktı (md. 5). Ve ihtimal ki biraz da şoven bir ulusçuluğun söz konusu olmadığını anlatmak için –pek dikkatli bir ifadeyle– devlet ve ulusun iç ve dış bağımsızlığı ile yurdun bütünlüğü saklı olmak şartıyla, 30 Ekim 1918 sınırları içinde milliyet esaslarına uyan ve ülkemize karşı istila emeli beslemeyen herhangi bir devletin “fenni, sınai, iktisadi” yardımının memnunlukla karşılanacağı açıklanıyordu (md. 7).</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Merkezi hükümetin devletlerin baskısı sonucunda Doğu Anadolu’yu “terk ve ihmal” zorunda kalması ihtimaline göre, hilafet ve saltanata bağlılığı ve ulusal varlık ve hakları sağlayacak tedbirler alınmış bulunuyordu (md. 4). Bu esrarengiz sözün ne anlama geldiğini Kongre’nin kabul ettiği nizamnameden anlıyoruz.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-138" id="footnote-225-138-backlink">138</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Böyle bir durumda, Doğu Anadolu’da bir “idare-i muvakkata,” yani hükümet kurulup Osmanlı mevzuatına göre işler yürütülecek, askeri, mülki kadrolar bu hükümete bağlanacaktı. Durum, bütün devletlere “resmen” bildirilecek, idare-i muvakkateyi, toplu halde ise Kongre, değilse Heyet-i Temsiliye seçecek ve hemen kongreyi toplayacaktı (md. 4). Nizamname, Osmanlı hükümetinin “inhilali” tehlikesine karşı öbür illerle, olmazsa tek başına savunma ve direnmeyi öngörüyordu (md. 3). Başka bir karar da, Heyet-i Temsiliye bildirmedikçe, göçün yasaklanmasıydı (md. 5). Haziranda toplanmış olan Erzurum Vilayet Kongresi’nde bu konunun üzerinde durulmuştu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-139" id="footnote-225-139-backlink">139</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Cemiyet’in kendini ve kararlarını ne ölçüde hayati gördüğünü açıkça anlatan bir nizamname hükmüne göre, Kongre karar ve esaslarına karşı sözlü, yazılı, eylemli olarak herhangi bir kişi ya da güç tarafından “sui tefsirat ve telkinatta” bulunmak millet ve vatana “hıyanet ve cinayet” sayılacaktı (md. 6).</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Şimdi de beyannamede ileri sürülen demokratik taleplere bakalım: 2. maddeye göre Osmanlı yurdunun bütünlüğünü, ulusal bağımsızlığı ve saltanat ile hilafetin dokunulmazlığını sağlamak için “kuva-yı milliyeyi amil ve irade-i milliyeyi hâkim kılmak” esastı. Daha ötede, bu ilkenin ayrıntılarına giriliyordu. Ulusların yazgılarını bizzat saptadıkları “bu tarihi devirde” merkez hükümetinin de ulusal iradeye bağlı olması zaruri idi; çünkü bu iradeye dayanmayan bir hükümetin kararlarının, ne içte ne de dışta itibar sahibi olmadığı, olaylarla görülmüştü. Onun için ulusun, içinde bulunduğu sıkıntı ve kaygıdan kurtulma çarelerine bizzat başvurmasına gerek kalmadan, merkezi hükümetin milli meclisi “hemen” toplayıp, ulus üzerine alacağı bütün kararları bu meclisin denetlemesine sunması zorunluydu (md. 8). Fakat başta İtilaf devletlerine, sonra İttihat ve Terakki’ye karşı olan Osmanlı çevrelerine, ulusal hareketin bir İttihatçı hareketi olmadığı söylenerek güven de verilmek isteniyordu: Kurulan yeni cemiyet her türlü fırkacılık akımlarından “külliyen ari” idi (md. 9). Nitekim, ilginçtir ki, Mustafa Kemal Cavit Bey’i Amasya Toplantısı’na çağırdığı halde (çağrı ona 6 Temmuz’da ulaştı), 14 Temmuz’da bundan vazgeçilmiş olduğu haberi geldi. Aynı biçimde, Mustafa Kemal’in, İzmir cephesi komutanlığını yapmak için Bekirağa Bölüğü’nden kaçması için haber gönderdiği Halil Paşa, 7 Ağustos’ta kaçıp Kongre’den sonra Sivas’a geldiğinde, Mustafa Kemal fikrini değiştirmiş bulunuyordu. Sivas’ta gizli kalmasını istediği Paşa’ya, sınır dışında, Azerbaycan, İran ve Rusya’da çalışmasını önerdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-140" id="footnote-225-140-backlink">140</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Erzurum Kongresi kararlarının, bir bölge kongresi olmaktan ötede büyük önem taşıdığı ortadadır. Amasya Kararları ile adeta bir cunta örgütlenişiyle beliren ulusal hareket, Erzurum’da bölge çapında da olsa, halkı temsil ettiğini ileri sürebilecek bir taban ve örgüte sahip olmuş, meşruiyet ve itibar bakımından çok güçlenmiştir. Bu güçlenmeyle birlikte daha cesur kararların alınabildiği göze çarpmaktadır. Nizamnamenin 4. maddesiyle, Amasya Kararları’nda ancak zımnen var olan ve örgütlenme biçimi belirtilmemiş olan hükümet kurma olanağı –salt Doğu Anadolu için de olsa– öngörülmüş ve düzenlenmiştir. Ayrıca, milli meclis talebi ileri sürülürken, meclis toplanmadığı takdirde ulusun kendi kendine buna bir çare bulacağı tehdidi de açıkça dile getirilmişti.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Herhalde bundan da daha önemli bir karar, anayurdun sınırlarının saptanmasıydı. Bu, 30 Ekim 1918 bırakışma sınırları olarak belirleniyordu. Böylece imparatorluk iddiasından, Arap ülkeleriyle bağlantıları sürdürme isteğinden vazgeçmiş oluyor; fakat buna karşılık bağımsızlık ilkesi üzerinde ısrar ediliyordu. Atatürk’ün 30 Ekim’de Türk süngülerinin çizdiği sınır diye anlattığı hat, İngiliz istila gücünün o sırada erişebildiği çizgi olduğu gibi, az çok bir etnik sınır da olabilecek istidattaydı. Fakat imparatorluk ve toprak hayalleriyle yanıp tutuşan Saray için Mondros sınırı kabul edilemezdi. O, Türk yurdunu İtilaf devletlerine ipotek etmek pahasına da olsa, Arap ve hatta başka İslam ülkeleriyle kuramsal ve soyut bağlantılar kurmaktan yanaydı.</span></p>
				<p class="ARA-BASLIK-3" id="toc_marker-7-5-5">İstanbul’da Olup Bitenler</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"><span class="char-style-override-8" xml:lang="en-GB">Damat Ferit’in 20 Temmuz genelgesinden, ulusal harekete karşı takınılan tavırda büyük ölçüde bir sertleşmenin başladığı anlaşılmaktadır. Bunun nedeni şöyle açıklanabilir: Yunan işgaline, Rum çetelerine ya da Ermeni emellerine karşı direnmek, çeteler kurmak, Saray bakımından pek zararlı olaylardı; çünkü –özellikle Yunanlılara karşı direnmede görüldüğü üzere– beyhude çırpınmalar niteliğinde olması bir yana, bu gibi davranışlar, barış şartlarını daha da ağırlaştırabilirdi. Fakat Anadolu’nun demokratik bir örgütlenmeye gitmesi, Saray için belki daha tehlikeliydi; zira birincisi, bir miktar daha arazi yitirilmesiyle, daha elverişsiz iktisadi şartlarla sonuçlanabilirdi; fakat ikincisi, Vahdettin’in ihya etmeyi başardığı mutlakıyeti ve hatta tahtını tehdit ediyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-141" id="footnote-225-141-backlink">141</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İngiliz belgelerinden, İtilaf devletleri yüksek komiserlerinin de ulusal akıma karşı daha sert bir tutum içine girdiklerini görüyoruz. Ne var ki, muhtemelen bu sertleşmenin gerisinde ilk önce Babıâli’nin telaşı ve korkuları yatıyordu. Bunun böyle olduğunu şimdi göreceğiz.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">22 Temmuz’da İngiliz ve Fransız yüksek komiserleri baş başa verip şu kararları aldılar: 1) İlk önce bırakışma bütünüyle yerine getirilecekti; 2) siyasette yan tutulmayacaktı; 3) asayişi sağlamak üzere meşru iktidar desteklenecekti; 4) onun için Padişah desteklenecek, herhangi bir tür ihtilale karşı çıkılacaktı; 5) günün koşullarında seçim yapılamaz, hatta yapılması tehlikeli olurdu. Görüldüğü üzere, 3. ve 4. maddeler karşısında 2. madde anlamını yitirmektedir. Ayrıca, ihtilale karşı konulacak, seçim de yapılamaz demek, düpedüz, iktidar kendiliğinden iktidar olmaktan vazgeçmedikçe, iktidar değişmeyecek, iktidar sonuna dek desteklenecek demekti. 23 Temmuz’da Damat Ferit, Calthorpe’a, toplanmakta olan Erzurum ve Sivas Kongrelerinin amacının İstanbul’dan bağımsız bir Anadolu ilan etmek olduğunu bildirdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-142" id="footnote-225-142-backlink">142</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Gördüğümüz üzere 25 Temmuz’da Calthorpe merkeze, Mustafa Kemal’e asi muamelesi yapılması için ısrar edeceğini bildirdi. Fakat İngiliz Yüksek Komiseri’nin dedikleri birbirini hiç tutmuyordu. 27 Temmuz’da aynı kişi, seçimlerin önlenmesi halinde Anadolu’da İstanbul’un yetkisini reddeden bir hükümetin kurulması ihtimalini öngörüyordu.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-143" id="footnote-225-143-backlink">143</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu, seçimlere gitmenin kaçınılmaz olacağı yönünde geçici bir yumuşamaydı. 30 Temmuz’da Amiral, Mustafa Kemal ve arkadaşlarının merkezi hükümetle bağları koparıp taşra memurlarına sözlerini geçirmekte olduklarını, merkezi hükümet nüfuzunun yavaş yavaş sönmekte olduğunu bildiriyordu. Fakat zararlı kimselerin tutuklanıp uzaklaştırılmaları ve bazı görevlilerin azliyle, ulusal akımın zayıflatılabileceği konusunda iyimserdi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-144" id="footnote-225-144-backlink">144</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">30 Temmuz’da Damat Ferit, Müsteşar Hohler ile telaşlı bir görüşme yaptı. 29 Temmuz’da İngilizlerin de teşvikiyle, Meclis-i Vükela’dan Mustafa Kemal’i tutuklama kararının çıkması, ulusal hareketle İstanbul arasındaki ilişkileri geri dönülmez bir noktaya getirmiş bulunuyor ve iki yan arasında amansız bir mücadelenin kapısını açıyordu. Bu durumdan zaten rahatsız olan Saray’ın tedirginliğini artıran birkaç olay olmuştu. Bunların en önemlisi, Erzurum Kongresi’nin, Damat Ferit’in 20 Temmuz genelgesine, Kâzım Karabekir’in ise Kongre’ye karşı ne yapıldığını soran yazıya verdikleri yürekli, hatta meydan okuyan cevaplardı. Bu, İstanbul’daki iktidarın en azından Anadolu’da dizginleri elinden kaçırmakta olduğunun göstergesiydi. Fakat aynı sıraya rastlayan ve 30 Temmuz’da Damat Ferit’in İngiliz Komiserlik Müsteşarı Hohler’e anlattığı diğer iki olay, iktidarın İstanbul’da dahi tehlikede olduğunun işareti gibiydi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-145" id="footnote-225-145-backlink">145</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Birisi Mustafa Kemal’in tutuklanması kararına karşı Nazım ve İzzet Paşaların göstermiş oldukları direnmeydi. Buna rağmen karar çıkınca, her görevi kabul etmekle ün yapan İzzet Paşa dahi istifa etmişti.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-146" id="footnote-225-146-backlink">146</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İkincisi, 29 Temmuz’da Veliaht’ın Saray’a gitmesi ve her türlü saray adabını unutarak körü körüne Damat Ferit hükümetini tuttuğu için Vahdettin’e hakaretler etmesiydi. Paşa’ya göre, İstanbul’da iktidara karşı çevrilen dolabın içinde, İzzet, Çürüksulu Mahmut Paşalarla Ahmet Rıza Bey vardı ve Veliaht da onların adamı olmuştu. Bu hareketi Saray ve İngilizler açısından özellikle anlamlı –ve tehlikeli– kılan olay, başta İzzet Paşa olmak üzere bu kişilerin yeniden canlanmış bulunan ABD mandası akımının içinde olmalarıydı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-147" id="footnote-225-147-backlink">147</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Damat Ferit bu zor durumda istifa etmeyi önermiş, fakat Tevfik Paşa Sadaret’i almaya yanaşmamıştı. Padişah ise, İzzet Paşa’ya Sadaret’i vermemeye kararlıydı. Yalnız Paşa, efendisi ve kendisi adına soruyordu: Birincisi tahttan, ikincisi görevden ayrıldığı takdirde kişisel güvenlikleri ne olacaktı? Hohler, hükümetinin, onların akıbetleriyle yakından ilgileneceğine emin olduğunu söyledi. Ayrıca, Damat Ferit’in anlattıklarından öyle etkilendi ki, yazdığı raporda, İzzet Paşa’nın uyarılmasını istedi ve bir İttihat ve Terakki hükümeti ihtimalini önlemek üzere, Paşa’yı ve belki bazı arkadaşlarını tutuklayıp sürmek gerekebileceğini işaret etti.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Calthorpe, Padişah ve Sadrazam’ın kişisel güvenlikleri için her türlü tedbirleri almanın yerinde olacağını, çünkü bunların bırakışmanın uygulanması için ellerinden geleni yaptıklarını söyledi.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-148" id="footnote-225-148-backlink">148</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İzzet Paşa ve bir İttihat ve Terakki hükümetine gelince, Amiral, müsteşarının görüşüne katılmıyor ve Balfour’un kendisine yazdığı 9 Kasım 1918 günlü mektubundaki görüşü benimseyerek, sert barış şartlarını bir İttihat ve Terakki hükümetine uygulatmanın daha kolay olacağını, bir İzzet Paşa hükümetinin taşrada sözünü dinletebileceğini ve İstanbul’daki parlamento ile birlikte İtilaf devletleri kuvvetlerinin “güçlü etkisi” altında olacağını belirtiyordu.</span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Fakat Calthorpe’un görüşleri ne denli değişken olursa olsun, İtilaf çevrelerine egemen olan rüzgârlar başka türlü esiyordu. Fransızlarla yapılan görüşmeler sonunda, bir İttihat ve Terakki hükümetinin hiç arzu edilmeyecek bir şey olduğu, dolayısıyla korkuları artarak devam eden Damat Ferit hükümetinin desteklenmesi kararlaştırıldı. Bunu üç yoldan yapacaklardı: Bir kez hükümete, Yunan ve İtalyan işgallerinin sınırlandırılacağı bildirilecekti. Bu, 3 Ağustos’ta yapıldı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-149" id="footnote-225-149-backlink">149</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Sonra hükümete İttihat ve Terakki’ye karşı daha sert davranmak gerektiği tavsiyesinde bulunulacaktı. 5 Ağustos’ta bunu Calthorpe’un ağzından öğrenen Damat Ferit “pek memnun” oldu; fakat hükümeti zayıf olduğundan, tutuklamalara gidildiğinde bunların Malta gibi güvenli bir yere götürülmesini istedi. Bazı kimselerin de yalnızca yurtdışına sürülmelerini öngörüyordu. Fakat Paşa, tutuklamaların İtilaf devletleri tarafından yapılacağı yanlış sanısına kapılmış olmalıydı ki, 50’ye yaklaşan bir listeyle İtilafçılara başvurdu. Yanılmış olduğu anlatılınca, tasarı, bazı kimselerin İtalya’ya “gönderilmesi” biçimini aldı.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-150" id="footnote-225-150-backlink">150</a></span></p>
				<p class="paragraph-5" xml:lang="en-US"><span class="char-style-override-8" xml:lang="en-GB">Üçüncü bir tedbir de, “İttihat ve Terakki’nin önderi durumuna geldiği söylentileri” dolayısıyla Abdülmecit’i uyarmaktı. Bunun için, İngiliz ve Fransız tercümanları gidip Veliaht’la görüştüler (8 ve 9 Ağustos). Ryan’ın raporuna göre Veliaht, öteden beri İtilaf devletleriyle dost olmaya inandığını, siyasetten uzak durduğunu, durum üzerine görüşmeleri olduğundan, bunları Padişah’a anlattığını, Anadolu’da olup bitenlerden haberli kılınmadığını söyledi. Taşradaki hareketler “haince, budalaca ve canavarca” idi; fakat halk, Damat Ferit hükümetini istemiyordu ve onun için Mustafa Kemal ve Rauf Bey gibilerinin kışkırtmalarına kapılıyordu. Hareketle ya da önderleriyle bir ilgisi olmadığına şerefi üzerine söz verdi. Padişah’la aralarında uzun bir dostluk olmuştu ve anlaşamadıkları tek konu Damat Ferit idi. Ryan, Abdülmecit’in sık sık Wilson İlkeleri’nden söz edip manda konusunda bir şey söylemediğine, hilafet üzerinde pek durmadığına dikkat etmişti.</span><span class="dipnot-4" style="font-size:0.8em;" xml:lang="en-GB"><a class="footnote-link" href="#footnote-225-151" id="footnote-225-151-backlink">151</a></span></p>
				<p class="last-paragraph-4" xml:lang="en-US">Bunun dışında, İtilafçılar ve özellikle İngilizler, can alıcı bir karar almaya yöneldiler. Karadeniz gezisinin sonunda yazdığı 30 Temmuz günlü raporunda, Heathcole Smith, Mustafa Kemal’in iç bölgelerden Trabzon kıyılarına tahılın gelmesini önlemesi ve bilinen öbür faaliyetleri yüzünden, Trabzon’un işgalini ve jandarmanın Müttefikler arası denetim altına sokulmasını istedi. Birinci istek, Rawlinson’dan da gelmiş.<span class="dipnot-4" style="font-size:0.8em;"><a class="footnote-link" href="#footnote-225-152" id="footnote-225-152-backlink">152</a></span><span class="char-style-override-11"> </span>Trabzon’un işgali konusunda Calthorpe, General Milne’den ve başka kaynaklardan aldığı bilgilere göre, Erzurum’da Mustafa Kemal’in bir çeşit ordu örgütlemekte olduğunu, Müttefikler’in bunu önleyecek durumda olmadıklarını, buna karşı Milne’in ancak Trabzon limanının işgalini önerebildiğini bildirdi (5 Ağustos).<span class="dipnot-4" style="font-size:0.8em;"><a class="footnote-link" href="#footnote-225-153" id="footnote-225-153-backlink">153</a></span><span class="char-style-override-11"> </span>Calthorpe görevinden ayrıldıktan sonra da, Amiral Webb, bu nokta üzerinde bir süre durdu. Fakat anlaşılan bu yolda gitmekten vazgeçildi. Trabzon limanına birkaç asker çıkarılmasının Samsun’un işgalinden çok daha fazla bir anlamı olmayabilirdi; fakat önemli olan böyle bir davranışın göreceği tepkiydi. İhtimal ki, Samsun’a asker çıkartmanın Refet Bey’den görmüş olduğu hayli güçlü tepkiyi göz önünde bulunduran İngilizler, Trabzon’un işgalinde karşılaşabilecekleri daha da şiddetli bir tepkiden ve bu gözdağı denemesini izleyebilecek askeri bir fiyaskodan çekinmişlerdir.</p>
				<p class="paragraph-5" xml:lang="en-US"/>
				<p class="paragraph-5" xml:lang="en-US"/>
				<p class="paragraph-5" xml:lang="en-US"/>
				<p class="paragraph-5" xml:lang="en-US"/>
				<div class="footnotes">
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-95-backlink" id="footnote-225-95">95</a>	<span class="char-style-override-6">Takvim-i Vekayi</span><span>, 28/7/1335, 3608.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-96-backlink" id="footnote-225-96">96</a>	<span>M. K. Atatürk, </span><span class="char-style-override-6">Nutuk</span><span>, C. III, s. 920-2. Cemal Paşa, daha sonra Kansu’ya, İstanbul Hükümeti’nin kendisine “az çok” güveni olduğunu sanmış olduğunu ve bundan yararlanarak İstanbul’dan ordunun “silah, cephane ve sair malzeme noksanlarını” bütünlemek istediğini söylemiş. </span><span class="char-style-override-6">A.g.e.</span><span>, s. 70-2.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-97-backlink" id="footnote-225-97">97</a>	<span>M. K. Atatürk, </span><span class="char-style-override-6">Nutuk</span><span>, C. I, s. 50.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-98-backlink" id="footnote-225-98">98</a>	<span class="char-style-override-6">Takvim-i Vekayi</span><span>, 30/7, 4/8/1335, 3610, 3614.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-99-backlink" id="footnote-225-99">99</a>	<span>Kansu, </span><span class="char-style-override-6">a.g.e.</span><span>, s. 133-6.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-100-backlink" id="footnote-225-100">100</a>	<span>M. K. Atatürk, </span><span class="char-style-override-6">Nutuk</span><span>, C. I, s. 49, 54-63.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-101-backlink" id="footnote-225-101">101</a>	<span>M. K. Atatürk, </span><span class="char-style-override-6">Nutuk</span><span>, C. III, s. 920. Kâzım Karabekir’in, Mustafa Kemal’in 20 Haziran’daki bir genelgesiyle ulusçu örgütlerin telgrafla haberleşmelerine izin verilinceye dek merkezle haberleşmenin kesilmesini istediğini ileri sürdüğünü görmüştük (V, 4). K. Karabekir, </span><span class="char-style-override-6">İstiklal Harbimiz</span><span>, s. 52.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-102-backlink" id="footnote-225-102">102</a>	<span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 27.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-103-backlink" id="footnote-225-103">103</a>	<span class="char-style-override-6">Atatürk</span><span>’</span><span class="char-style-override-6">ün Tamim, Telgraf ve Beyannameleri</span><span>, s. 49.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-104-backlink" id="footnote-225-104">104</a>	<span>M. Goloğlu, </span><span class="char-style-override-6">Erzurum Kongresi</span><span> (Ankara, 1968), s. 83-6.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-105-backlink" id="footnote-225-105">105</a>	<span>Kâzım Karabekir’e göre, Mustafa Kemal’in askerlikten istifası hayli zor olmuştu. Bu doğru olsa da, önemli olan, Mustafa Kemal’in davranışı, yani istifa etmesi olayıdır. K. Karabekir, </span><span class="char-style-override-6">İstiklal Harbimiz</span><span>, s. 73.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-106-backlink" id="footnote-225-106">106</a>	<span>B.S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 15-6; M. T. Gökbilgin, </span><span class="char-style-override-6">Milli Mücadele Başlarken</span><span>, C. I, s. 153-4. Reşit Paşa’ya göre (Reşit Paşa, </span><span class="char-style-override-6">Reşit Paşa</span><span>’</span><span class="char-style-override-6">nın Hatıraları</span><span>, s. 71-2), istifa beyannamesi 9/7/1335’de, Mustafa Kemal’inkiyle birlikte tamim edildi.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-107-backlink" id="footnote-225-107">107</a>	<span>M. Goloğlu, </span><span class="char-style-override-6">Erzurum Kongresi</span><span>, s. 80. Fakat Erzurumluların sayıca çok olmaları dikkati çekiyor.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-108-backlink" id="footnote-225-108">108</a>	<span>C. Dursunoğlu, </span><span class="char-style-override-6">Milli Mücadelede Erzurum</span><span> (Ankara, 1946), s. 112.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-109-backlink" id="footnote-225-109">109</a>	<span>Mevlanzade Rifat’ın iddiasına göre, İstanbul’da kurulan bu cemiyet Babıâli tarafından tasarlanmış ve teşvik edilmiştir. Bu görüş, hele cemiyetin 4/12/1918’de kurulduğu düşünülürse, akla yakındır. S. Selek, </span><span class="char-style-override-6">Anadolu İhtilali</span><span>, s. 99.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-110-backlink" id="footnote-225-110">110</a>	<span>M. Goloğlu, </span><span class="char-style-override-6">Erzurum Kongresi</span><span>, s. 81. Kâzım Karabekir’e göre, Mustafa Kemal’in seçilmesinde kendisinin payı vardır. K. Karabekir, </span><span class="char-style-override-6">İstiklal Harbimiz</span><span>, s. 75-6. Mustafa Kemal’le Rauf Bey’in Erzurum’dan delege olmalarının da bir gerginlik konusu olduğu anlaşılıyor. Dursunoğlu, </span><span class="char-style-override-6">a.g.e.</span><span>, s. 98-9.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-111-backlink" id="footnote-225-111">111</a>	<span>M. Goloğlu, </span><span class="char-style-override-6">Erzurum Kongresi</span><span>, s. 90-1; Kansu, </span><span class="char-style-override-6">a.g.e.</span><span>, s. 105-6. Avcıoğlu, bu olayı tersine, yani Mustafa Kemal askeri ve mülki amirlerin Müdafaa-i Hukuk örgütünün doğal başları sayılmasına karşı çıkıyor diye bildiği için, isabetsiz bir değerlendirme yapıyor. Rauf Bey’in, tezini Mustafa Kemal’in onayı hatta teşvikiyle savunduğu uzak bir ihtimal sayılamaz. Mustafa Kemal, hem askeri-mülki örgüte, hem eşrafa egemen olmak gerektiğinin herhalde farkındaydı; fakat askerlikten istifa da etse, “doğal” yerinin yine de birincide olacağı şüphesizdir. D. Avcıoğlu, </span><span class="char-style-override-6">Milli Kurtuluş Tarihi</span><span>, C. III, s. 988.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-112-backlink" id="footnote-225-112">112</a>	<span>M. K. Atatürk, </span><span class="char-style-override-6">Nutuk</span><span>, C. I, s. 68; Kansu, </span><span class="char-style-override-6">a.g.e.</span><span>, s. 86, 103; bkz. M. Goloğlu, </span><span class="char-style-override-6">Erzurum Kongresi</span><span>, s. 92-4. Rawlinson bu sırada Kongre delegeleriyle temas arıyormuş. Dursunoğlu, </span><span class="char-style-override-6">a.g.e.</span><span>, s. 115.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-113-backlink" id="footnote-225-113">113</a>	<span>M. Goloğlu, </span><span class="char-style-override-6">Erzurum Kongresi</span><span>, s. 198.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-114-backlink" id="footnote-225-114">114</a>	<span>M. Goloğlu, </span><span class="char-style-override-6">Erzurum Kongresi</span><span>, s. 68. Mustafa Kemal Müdafaa-i Hukuk-u Milliye Cemiyeti’nin Hürriyet Bayramı’nı, “Milletin idare-i mutlaka ve müstebidenin inhidamı zaferi” ve “meşrutiyet-i mukaddesenin tuluu” diye bir mektupla kutlamıştı. B. S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 19.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-115-backlink" id="footnote-225-115">115</a>	<span class="char-style-override-6">Orient News</span><span>, 24/7/1919, 33.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-116-backlink" id="footnote-225-116">116</a>	<span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 3-7.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-117-backlink" id="footnote-225-117">117</a>	<span>K. Karabekir, </span><span class="char-style-override-6">İstiklal Harbimiz</span><span>, s. 82.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-118-backlink" id="footnote-225-118">118</a>	<span>K. Karabekir, </span><span class="char-style-override-6">İstiklal Harbimiz</span><span>, s. 77-8 ve kitabın ekindeki Orbay’ın mektubu.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-119-backlink" id="footnote-225-119">119</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 52 (</span><span class="char-style-override-6">Harp Tarihi Vesikaları Dergisi</span><span>, 38-9).</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-120-backlink" id="footnote-225-120">120</a>	<span>K. Karabekir, </span><span class="char-style-override-6">İstiklal Harbimiz</span><span>, s. 83.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-121-backlink" id="footnote-225-121">121</a>	<span>M. K. Atatürk, </span><span class="char-style-override-6">Nutuk</span><span>, C. III, s. 931-2. Yine aynı gün, Kâzım Karabekir, Sadaret ve Harbiye’ye gönderdiği yazıda, karışıklık iddiasını büyük ve çok tehlikeli bir yanlışlık olarak değerlendiriyor, yalanlanmasını istiyordu. K. Karabekir, </span><span class="char-style-override-6">İstiklal Harbimiz</span><span>, s. 85. Bunu duyan Damat Ferit, 3 Ağustos’ta Harbiye’ye cevap verdi ve Kuva-yı Milliye’yi çetecilik ve eşkıyalık olarak, kongreciliği de gayrimeşru gösterdi. Paşa’ya göre, Balkan Savaşı ve Cihan Savaşı Trablusgarp’taki çeteciliğin sonucu olduğu gibi, aynı nedenlerin şimdi Anadolu’da aynı sonuçlara yol açması beklenebilirdi. Bu yazıyı Nazım Paşa’nın yerine gelen Süleyman Şefik değerlendirerek bir genelge haline getirdi (19/8/1919). Kâzım Karabekir buna karşılık yazdı (10/9/1919). K. Karabekir, </span><span class="char-style-override-6">İstiklal Harbimiz</span><span>, s. 192-4.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-122-backlink" id="footnote-225-122">122</a>	<span>K. Karabekir, </span><span class="char-style-override-6">İstiklal Harbimiz</span><span>, s. 86.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-123-backlink" id="footnote-225-123">123</a>	<span class="char-style-override-6">Alemdar</span><span>, 27/7/1335. 124-1524.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-124-backlink" id="footnote-225-124">124</a>	<span>K. Karabekir, </span><span class="char-style-override-6">İstiklal Harbimiz</span><span>, s. 103.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-125-backlink" id="footnote-225-125">125</a>	<span>Reşit Paşa, </span><span class="char-style-override-6">a.g.e.</span><span>. Mustafa Kemal’in faaliyetini soran Dahiliye şifresine (19 Temmuz) Erzurum vilayetinin verdiği karşılık da iyi bir örnektir. B.S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 18-9.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-126-backlink" id="footnote-225-126">126</a>	<span>Foreign Office 371/4158, 118411.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-127-backlink" id="footnote-225-127">127</a>	<span class="char-style-override-6">Documents on British Foreign Policy</span><span>, C. IV, s. 690’ın dipnotu.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-128-backlink" id="footnote-225-128">128</a>	<span class="char-style-override-6">Meclis-i Vükela Mazbataları</span>, 216/358. 3. ayrımda değinildiği üzere, aynı gün Vükela, müfettişliklerin geniş yetkilerine son verilip, bunları orduya dönüştürme kararı aldı.</p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-129-backlink" id="footnote-225-129">129</a>	<span class="char-style-override-6">Documents on British Foreign Policy</span><span>, C. IV, s. 710.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-130-backlink" id="footnote-225-130">130</a>	<span>Kansu, </span><span class="char-style-override-6">a.g.e.</span><span>, s. 101; B. S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 22-3; K. Karabekir, </span><span class="char-style-override-6">İstiklal Harbimiz</span><span>, s. 98-100. Kansu’nun tutuklanma buyruğu: Kansu, </span><span class="char-style-override-6">a.g.e.</span><span>, s. 89-95.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-131-backlink" id="footnote-225-131">131</a>	<span>K. Karabekir, </span><span class="char-style-override-6">İstiklal Harbimiz</span><span>, s. 87-93.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-132-backlink" id="footnote-225-132">132</a>	<span>G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 139.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-133-backlink" id="footnote-225-133">133</a>	<span class="char-style-override-6">Alemdar</span><span>, 3/8/1335, 131-1531.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-134-backlink" id="footnote-225-134">134</a>	<span class="char-style-override-6">Alemdar</span><span>, 30-1/7, 1/8/1335, 127-1527, 129-1529. Gümülcineli, İzmir’in işgalinde hükümete silahlı direnme önermiş. R. H. Karay, </span><span class="char-style-override-6">Minelbab İlelmihrab</span><span>, s. 126. Hükümetle Hürriyet ve İtilaf arasındaki geçimsizliğin bir küçük yanı da Refi Cevat’ın Mustafa Kemal’in şahsına karşı ılımlı tutumunu sürdürmesi olabilir. </span><span class="char-style-override-6">Alemdar</span><span>, 2/8/1335, 130-1530. Buna karşılık “İstanbul”un tutumu: </span><span class="char-style-override-6">Alemdar</span><span>, 7/8/1335, 135-1535.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-135-backlink" id="footnote-225-135">135</a>	<span class="char-style-override-6">Alemdar</span><span>, 5/8/1335, 133-1533.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-136-backlink" id="footnote-225-136">136</a>	<span>K. Karabekir, </span><span class="char-style-override-6">İstiklal Harbimiz</span><span>, s. 103-4. Mebusların, İstanbul’daki eski siyaset adamları ve yabancı propaganda etkisiyle bozuldukları gerekçesiyle meclisi Anadolu’da toplamak eğilimini Deniz Yarbay Patrick Slade, 22/7/1919 Kastamonu raporunda saptamıştır. Foreign Office 371/4158, 118411.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-137-backlink" id="footnote-225-137">137</a>	<span>B. S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 23-5.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-138-backlink" id="footnote-225-138">138</a>	<span>M. Goloğlu, </span><span class="char-style-override-6">Erzurum Kongresi</span><span>, s. 187-94. 2 Eylül’de kararlar ve nizamname İngiliz Dışişleri Bakanlığı’na geldi. Foreign Office 371/4159, 136062.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-139-backlink" id="footnote-225-139">139</a>	<span>B. S. Baykal, </span><span class="char-style-override-6">Erzurum Kongresi ile İlgili Belgeler</span><span>, s. 39, 50-1.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-140-backlink" id="footnote-225-140">140</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 6, 7, 14, 19/7/1919 (23, 29/11/1945). Cavit’in bu konuda pek hevesli görünmediğini de kaydetmek gerek. Halil Paşa, </span><span class="char-style-override-6">a.g.e.</span><span>, s. 280, 304-305.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-141-backlink" id="footnote-225-141">141</a>	<span>Karay da bu görüştedir. R. H. Karay, </span><span class="char-style-override-6">Minelbab İlelmihrab</span><span>, s. 164, 171.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-142-backlink" id="footnote-225-142">142</a>	<span class="char-style-override-6">Documents on British Foreign Policy</span><span>, C. IV, s. 696-8. Kurulu düzenden yana kararlar dışında, aynı belgede, İstanbul başkent oldukça, ulusçuların iktidara gelmeleri durumunda, bunların da İtilaf devletlerinin avucu içinde olacakları güveni dile getiriliyordu. Curzon, bu tele 18/8/1919’da verdiği cevapta, sözü edilen ilkeleri kabul ediyor, fakat İttihat ve Terakki’nin iktidara gelmesinin zorla önlenmesine ya da İttihat ve Terakki yandaşlarına karşı kuvvete başvurulmasına karşı çıkıyordu. </span><span class="char-style-override-6">Documents on British Foreign Policy</span><span>, C. IV, s. 734.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-143-backlink" id="footnote-225-143">143</a>	<span class="char-style-override-6">Documents on British Foreign Policy</span><span>, C. IV, s. 690’ın dipnotu, 703-4.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-144-backlink" id="footnote-225-144">144</a>	<span class="char-style-override-6">Documents on British Foreign Policy</span><span>, C. IV, s. 705-7.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-145-backlink" id="footnote-225-145">145</a>	<span class="char-style-override-6">Documents on British Foreign Policy</span><span>, C. IV, s. 710-2.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-146-backlink" id="footnote-225-146">146</a>	İzzet Paşa’nın istifası üzerine kendisi aleyhinde ulusçu olmayan gazetelerde bir kampanya açıldı. <span class="char-style-override-6">Alemdar</span>, 30/7/1335, 127-1527; <span class="char-style-override-6">Orient News</span>, 31/7/1919, 39. Daha önce İzzet Paşa, görevi istemeyerek kabul etmiş; A. F. Türkgeldi, <span class="char-style-override-6">Görüp İşittiklerim</span>, s. 233.</p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-147-backlink" id="footnote-225-147">147</a>	<span>Bununla birlikte, İzzet Paşa ile Veliaht’ın Fransızlara da yakınlık göstermeyi ihmal etmedikleri anlaşılıyor. Pech, </span><span class="char-style-override-6">a.g.e.</span><span>, s. 81.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-148-backlink" id="footnote-225-148">148</a>	<span class="char-style-override-6">Documents on British Foreign Policy</span><span>, C. IV, s. 707-10 (31 Temmuz raporu).</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-149-backlink" id="footnote-225-149">149</a>	<span class="char-style-override-6">Documents on British Foreign Policy</span><span>, C. IV, s. 716-8 (Hohler’in 4 Ağustos özel mektubu ve Calthorpe’un 5 Ağustos raporu).</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-150-backlink" id="footnote-225-150">150</a>	<span class="char-style-override-6">Documents on British Foreign Policy</span><span>, C. IV, s. 722 (Webb’in 9 Ağustos raporu).</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-151-backlink" id="footnote-225-151">151</a>	<span class="char-style-override-6">Documents on British Foreign Policy</span><span>, c, IV, s. 718, 721-7. İki saat süren görüşmede, Abdülmecit’in Çamlıca’da oturması üzerinde bile durulmuş, Veliaht bunun gerekçesini açıklamak zorunda bırakılmıştı. Padişah’ın, şehzadelerden birinin Doğu’ya kaçırılarak padişahlığının ilanından çekindiği de söyleniyordu. K. Karabekir, </span><span class="char-style-override-6">İstiklal Harbimiz</span><span>, s. 166.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-152-backlink" id="footnote-225-152">152</a>	<span>Foreign Office 371/4158, 121954. Jandarma konusu aşağıda yeniden ele alınacaktır.</span></p>
					</div>
					<div class="footnote">
						<p class="dipnotlar-4" xml:lang="en-US"><a class="footnote-anchor" href="#footnote-225-153-backlink" id="footnote-225-153">153</a>	<span class="char-style-override-6">Documents on British Foreign Policy</span><span>, C. IV, s. 719. Jaeschke, İngilizler Trabzon’u işgal etmeyi düşündükleri sıralarda, yani Erzurum Kongresi’nden sonra, ulusal harekete karşı yumuşadıkları izlenimini veriyor. Yumuşama gibi görünen tutum değişikliğini yalnızca ulusal hareketin gücünün gerçekçi bir değerlendirmesi olarak yorumlamak daha doğru olur. G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 140-1.</span></p>
					</div>
				</div>
			</div>
		</div>
	</body>
</html>