<html xmlns="http://www.w3.org/1999/xhtml">
	<head>
		<title>6-4.html</title>
		<link href="template.css" rel="stylesheet" type="text/css"/>
	</head>
	<body>
		<div id="x6-4.html" xml:lang="en-GB">
			<div class="Basic-Text-Frame">
				<p class="Konu-Ba-l----6" id="toc_marker-3-4">4. Meclis’in Feshine Değin Olup Bitenler</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"/>
				<p class="paragraph-7" xml:lang="en-US"/>
				<p class="ARA-BASLIK-5" id="toc_marker-3-4-1">Mustafa Kemal Saray’da</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"><span class="char-style-override-8" xml:lang="en-GB">Yukarıda birinci ayrımda gördüğümüz üzere, Mebusan aracılığıyla işbaşına gelme olanağını yitirmesi üzerine, Mustafa Kemal, amaçlarına ulaşmak için Saray’a başvurmuştu. Yakını olan başyaver Naci Bey (Paşa, Eldeniz) aracılığıyla o güne ya da ertesi güne randevu almaya çalıştı. Oysa “kafasında gizli bir kararı şeytani surette saklayan” Vahdettin, “önümüzdeki cuma günü” Selamlık’ta görüşmek üzere gün verdi. Atatürk’ün anılarından Meclis’in “bir-iki gün sonra” feshedildiğini öğreniyoruz. Burada bir imkânsızlık var; şöyle ki, Meclis 21 Aralık’ta feshedildi ve Atatürk’ün anlattıklarından, söz konusu cumanın 22 Kasım olduğu çıkıyor. O zaman ya Atatürk’ün anılarında anlatılan cuma “önümüzdeki cuma” değildir ya da Meclis’in feshi “bir-iki gün sonra” olmamıştır. Anılarda anlatıldığına göre, Vahdettin, Meclis’i feshettiği zaman ordunun tepkisinin ne olacağını anlamak ve Mustafa Kemal’in, arkadaşlarını “tenvir teskin” etmesini istediğine göre, söz konusu görüşmenin Meclis’in feshine yakın bir tarihte olması gerekir. Yapılan bir araştırmaya göre, Atatürk mütarekede Vahdettin’le dört kez görüşmüştür. Bu görüşmelerin tarihleri 15 Kasım, 29 Kasım, 20 Aralık 1918 ve 15 Mayıs 1919’dur ve sonuncusu dışında hepsi de cumaya, yani Selamlığa rastlar.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-66" id="footnote-225-66-backlink">66</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Meclis’in kapanmasıyla ilgili yoklamanın, fesihten bir gün önceye rastlayan 20 Aralık görüşmesinde yapılmış olması muhtemeldir. O zaman, 29 Kasım görüşmesi kalıyor ki, o da Mebusan’daki hayal kırıklığından sonra istenen randevunun sonucu olsa gerektir. Nitekim, gerçi Atatürk “önümüzdeki” cumadan söz ediyorsa da bu, nihayet üç-dört gün sonrasıdır ki, Mustafa Kemal’in, “cumaya çok gün vardı” sözüne uymaz. Demek ki Mustafa Kemal’in Mebusan’dan çıkınca istediği randevu üzerine 29 Kasım için gün verilmiştir; fakat muhtemelen fesih “yoklaması” 20 Aralık’taki görüşmede yapılmıştır. Tabii, bu durumda Atatürk’ün neden iki görüşmeyi bir görüşmeymişçesine anlattığı noktası açıklanmamış ve ikinci görüşmede Vahdettin Mustafa Kemal’i ordu konusunda yokladıysa, birinci görüşmede ne konuşulmuş olduğu açıklanmamış oluyor.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-67" id="footnote-225-67-backlink">67</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Atatürk’ün anılarına göre padişahla yapılan uzun görüşme üzerine şöyle bir dedikodu çıkmıştı: “... Güya o uzun mülakatta Padişah Meclis-i Mebusan’ı dağıtma lüzumu üzerinde benimle müdavelei efkâr etmiştir. Ve ben kendisini tasvip ederek ordunun aynı fikirde olduğunu söylemişimdir ve kendimle arkadaşlarım namına ona söz vermişimdir. Artık böyle dedikodulara ehemmiyet verecek halde değildim, müteessirdim. İzzet Paşa ve bazı rüfeka ile Sadaret konağında verdiğimiz karar çoktan suya düşmüştür.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-68" id="footnote-225-68-backlink">68</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Halide Edip bu söylentide Mustafa Kemal’in Vahdettin’e Meclis’i feshettirip, kendisinin harbiye nazırı olacağı bir kabine kurdurmak istediği ya da Padişah’ın Mustafa Kemal’den aldığı teminata güvenerek Meclis’i dağıttığı gibi unsurların bulunduğundan söz ediyor. Aynı gün Padişah’ın, doktoru Reşat Paşa’yı Rauf Bey’e gönderdiğini, Paşa’nın Padişah’ın ona olan güveninden söz ettiğini ve kendisini görmek istediğini, fakat görüşme talebinin ondan gelmesini uygun bulduğunu yine Halide Edip’ten öğreniyoruz. Rauf Bey, buna karşılık, padişahın kendisine gelmesini emredebileceğini, özel bir yurttaş olduğunu, padişaha söyleyecek bir şey olmadığını söylemiş. Nedense Rauf Bey’in anılarında bu konuda bir bilgi yoktur. Halide Edip, Vahdettin’in Mustafa Kemal aracılığıyla orduyu, Rauf Bey aracılığıyla donanmayı kendi açısından güven altına almak istediğini belirtiyor.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-69" id="footnote-225-69-backlink">69</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Galiba Halide Edip, Vahdettin’le Mustafa Kemal arasında böyle bir alışveriş olduğunu, fakat Rauf Bey’in “demokratik” bir tutumla böyle bir işe yanaşmadığı izlenimini vermek istiyor, ya da hiç değilse bu izlenim çıkıyor. Buna karşılık şu denebilir ki, Mustafa Kemal’le Rauf Bey birlikte siyasal faaliyet gösteriyorlardı; onun için aralarında böylesine derin bir görüş ayrılığı olmasa gerekir. Sonra, Mustafa Kemal gibi “kul” olmaktan uzak, ne istediğini çok iyi bilen ve bu uğurda uğraşmaktan hiç çekinmeyen bir kişi, karşılığında istediğini elde etmeden böyle bir teminatı kolay kolay vermezdi. Mustafa Kemal o bunalımlı ortamda Meclis’in feshini ve kendisinin de içinde bulunduğu bir İzzet Paşa iktidarını düşünmüş olabilir miydi? Ne var ki, Tevfik Paşa hükümetine güvenoyu veren mebuslar, İzzet Paşa hükümetine güvenoyunu haydi haydi verirlerdi. Mustafa Kemal’in Mebusan’ın desteğini sağlamak bakımından herhangi bir korkusu olamazdı ki, onun feshini istesin. Üstelik Mustafa Kemal’in </span><span class="char-style-override-6" xml:lang="en-GB">Vakit</span><span class="char-style-override-8" xml:lang="en-GB"> muhabirine 18 Kasım günü söylediği gibi Meclis’in desteği, kuvvetli bir hükümet olması için şarttı. Öte yandan, Vahdettin için de Meclis’siz ve Mustafa Kemal’li bir İzzet Paşa hükümetinin herhangi bir çekiciliği olamazdı. Böyle bir hükümetin İngilizciliği ve kulluğu –kendince– hayli su götürür olacağından, amaçlarına uymazdı. Vahdettin, Mebusan’ı, her şeyden önce İtilaf devletlerine ve Saray’a körü körüne bağlı hükümetleri iktidarda tutmayacağı için istemiyordu. Nitekim Meclis’i Tevfik Paşa hükümetini devirmeye kalkıştığı zaman dağıttı.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mustafa Kemal’in Saray’la temaslarının mahiyeti bu yönden zorlansa bile, olsa olsa şöyle bir varsayım ileri sürülebilir: Mustafa Kemal Mebusan aracılığıyla Tevfik Paşa hükümetini devirmeye kalkışmış ve başarısızlığa uğramıştır. Fakat iktidar yolu henüz tıkanmış değildir. Vahdettin de, İzzet Paşa hükümetine yaptığı gibi, Tevfik Paşa hükümetinin çekilmesini sağlayabilir ve İzzet Paşa’yı sadrazam atayabilirdi. Mustafa Kemal’in bu amaçla yaptığı 29 Kasım görüşmesinde Mebusan’ın davranışı dolayısıyla duyduğu hayal kırıklığını, Meclis üzerine bazı olumsuz sözlerle dile getirmiş olabilir. Ola ki Vahdettin, Meclis’i dağıtmayı tasarladığında ordudan gelmesi mümkün bir tepkiyi önlemek üzere, hatırladığı bu sözlerden cesaret alarak Mustafa Kemal’den ve Rauf Bey’den medet ummuştu. Oysa Mustafa Kemal, ilke olarak ulusal temsile karşı çıkacak bir insan olmadığı gibi, üstelik o sırada Mebusan da kendisini destekleyecek bir kuruldu ve o, iktidara geldiği takdirde bu desteğe muhtaçtı. Fakat 20 Aralık 1918’de Mustafa Kemal, Vahdettin’e ordunun böyle bir adıma karşı çıkacağını, hatta bunu desteklemeyeceğini söyleyecek durumda değildi. Ordu çözülmüş ve dağılmıştı, komutanlar örgütsüz ve fikir birliğine varmamış durumdaydılar. Orada Mustafa Kemal’e, ordunun “sadık” olduğunu söylemekten başka bir şey kalmıyordu. Tersini söylemek bir donkişotluk olacak ve kendisini bir anda siyaset dışı (belki Malta’da) bırakacaktı. Mebusan’sız Osmanlı hükümeti olamayacağını 17 Kasım 1918’de </span><span class="char-style-override-6" xml:lang="en-GB">Vakit</span><span class="char-style-override-8" xml:lang="en-GB"> muhabirine, sonra da 1919 yazında Anadolu’dan söyleyecekti o. Zaten Atatürk’ün anlattığı biçimde, Padişah konuyu üstü kapalı biçimde ve daha çok genel bir “sadakat” olarak ortaya atmıştı. Hele bu durumda, bağlılık güvencesi vermekten başka bir çare yoktu. Buradaki varsayıma göre, belki Mustafa Kemal’i 20 Aralık’ta “müteessir” eden, 29 Kasım’da Mebusan üzerine söylediklerinin yanlış anlaşılmış olması, Vahdettin’in de bundan tek yanlı olarak yararlanmış olmasıydı.</span></p>
				<p class="paragraph-7" xml:lang="en-US"/>
				<p class="ARA-BASLIK-5" id="toc_marker-3-4-2">Sansürün Geri Gelmesi</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"><span class="char-style-override-8" xml:lang="en-GB">24 Kasım günü gazetelerde sansürün geri geleceği Matbuat-ı Umumiye Müdüriyeti tarafından yalanlandıysa da, 2 Aralık gazetelerinde bunun gerçekleştiğini görüyoruz.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-70" id="footnote-225-70-backlink">70</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Çıkan buyrukta, 1) İtilafçıların askeri harekâtı üzerine haberler; 2) heyecan verici ve unsurların arasını bozacak yayınlar; 3) “Zat-ı hazret-i padişahi ile bilumum memurin-i Osmaniye ve ecnebiye aleyhinde münafi-i hürmet” yayınlar; 4) düvel-i muazzamadan biri üzerine “tahrik âmiz” yazılar; 5) genel olarak “münakaşat-ı şahsiye;” 6) “şekl-i idare-i hükümetin tebeddülüne” dair ve devlet çıkarlarına aykırı yayınlar yasaklanıyordu. Böylece Tevfik Paşa hükümeti, İtilafçıların sansür isteklerini fırsat bildi. “Hürriyet-i matbuata tamamıyla riayet edilmesine şiddetle taraftar” olduğunu belirtip buna karşılık “menafi-i aliyeyi” ileri sürdükten sonra basın özgürlüğünü kaldırmaya yönelmiş oldu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-71" id="footnote-225-71-backlink">71</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Üçüncü maddedeki padişah aleyhinde yayında bulunma yasağı, belki padişahın faal olarak ve mutlakıyet doğrultusunda siyasete girmek, fakat buna rağmen eleştiri dışı kalmak niyetinden ileri gelmeyip, onu azınlık gazetelerinin küstahlıklarından korumak güdüsünün sonucuydu. Ama bu böyle, padişah lehinde yorumlansa bile, 6. maddedeki yönetim biçimi değişikliği konusundaki yasağı anlamak zordur. Acaba burada hükümetin meşrutiyeti kısıtlamak, kaldırmak isteği ve buna karşı doğacak tepkiler mi, yoksa cumhuriyetçi ya da sosyalist propaganda mı amaçlanıyordu? Her ikisi de olabilir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Sansür karşısında her iki Meclis’te de tepkiler gösterildi. Fethi Bey’in partisi olan Osmanlı Hürriyetperver Avam Fırkası’nın ileri gelenlerinden Hüseyin Kadri (Karesi) bunun Kanun-ı Esasi’nin 12. maddesine aykırı olduğu yolunda bir istizah önergesi verdiyse de, anlaşılan çoğunluktaki Teceddütçüler o sırada hükümeti zorlamayı uygun bulmamış olacaklar ki önerge reddolundu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-72" id="footnote-225-72-backlink">72</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Âyan’da ise Nuri Bey, aynı maddeye rağmen 20 Eylül 1293 Örfi İdare Kararnamesi’nin uygulanmasına önergeyle itiraz etti. Buna karşı, Damat Ferit, “Bolşevizmi tavsiye eden” bir gazeteyle, “sırf hukuk-u hazret-i padişahiden olan” vekillerin tayini konusunda halkı “vükela tayinine” teşvik eden bir gazeteyi tatil etmemekle, Kanun-ı Esasi’ye karşı gelinmiş olunacağını belirtti. Abdurrahman Şeref kovuşturma yapılabileceğine, fakat sansürün kabul edilmeyeceğine işaret edince, Damat Ferit savaş boyunca neden bu konunun üzerinde durulmadığını sordu. Abdurrahman Şeref de savaş koşullarının özelliğini belirtti.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-73" id="footnote-225-73-backlink">73</a></span></p>
				<p class="paragraph-7" xml:lang="en-US"/>
				<p class="ARA-BASLIK-5" id="toc_marker-3-4-3">Wilson Prensipleri Cemiyeti</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"><span class="char-style-override-8" xml:lang="en-GB">4 Aralık’ta, kurucularının çoğunluğu gazete başyazarları olan Wilson Prensipleri Cemiyeti kuruldu. Halide Edip’in deyimiyle, iki ay içinde tamamen yok olan bu derneğin önemi, bir uçta Ali Kemal ve Refik Halit, öbür uçta Yunus Nadi, Ahmet Emin, Halide Edip gibi aydın Osmanlıların bu noktada nasıl bir görüşle ve ne gibi umutlarla bir araya gelebilmiş olduklarını göstermek bakımındandır.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-74" id="footnote-225-74-backlink">74</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Cemiyet’in tüzüğünde (md. 5) anlatılan amaçlar gerek siyasal, gerekse iktisadi bağımsızlık konusunda kıskanç bir tutumu dile getirmektedir.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-75" id="footnote-225-75-backlink">75</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Örneğin iktisadi nüfuz bölgelerine, yabancı sermayenin siyasal amaçlarla girmesine, içişlerimize karışılmasına seçik olarak karşı çıkılmaktadır. Ne var ki, programda (md. 9), tam bağımsızlık ilkesinden hatırı sayılır bir gerileme göze çarpıyor. Buna göre, en az 15, en çok 25 yıl sürmek üzere, ABD’den uzmanlardan kurulu “heyet-i ıslahiyeler” çağırılması öngörülüyordu. Bütün nezaretlere, geniş yetkileri bulunan bir ABD’li danışmanın başkanlığı altında, kendisinin uygun göreceği uzmanlardan oluşan bir ıslahat kurulu atanacaktı. Bundan başka, ıslahat kurullarının tarım, bayındırlık, sanayi, ticaret, eğitim, sosyal yardım, polis ve jandarma, hapishane, adliye işlerini ele alması, her vilayette geniş yetkili bir müfettişle uzmanlardan oluşan bir ıslahat kurulunun olması öngörülüyordu. Sonra azınlıklara tam bir eşitlik sağlamak üzere seçimlerde nispi temsil esası ve Vükela Meclisi’nden en küçük yönetim şubesine dek, bütün Osmanlı unsurlarının yönetime katılması öngörülüyordu. Birinci maddede padişah haklarının ve meşrutiyetin dokunulmazlığı, 9. maddede 25 yıl süreyle Osmanlı Devleti’nin uluslararası tarafsızlığının sağlanması esası getiriliyordu. Tüzükteki katıksız bağımsızlık ilkesiyle, programdaki ABD’ye havale edilen “terbiye ve irşat” sistemi arasındaki çelişme göze çarpıyor. Bu ancak, ABD’nin sömürgeci olmadığı, diğerkâm bir ülke olduğu, bir de Osmanlı Devleti’nin parçalanmadan bağımsızlığını korumak olanağını yitirdiği ve ancak ABD gibi “iyi” ya da hiç değilse “ehven-i şer” bir ülkenin koruması altında hem bütünlüğünü koruyup, hem de gerekli düzeltmeleri gerçekleştirebileceği inancıyla açıklanabilir. Şu da önemli ki bu tutum, Osmanlı aydınlarının mütarekeden sonraki pek kısa –bir aylık– bir zaman aralığı içinde, İngilizlerin davranışları karşısında İngilizcilikten ya da İngiliz himayesini istemekten vazgeçtiklerini gösterir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Tahmin edileceği üzere, cemiyet, programını Başkan Wilson’a sundu. Fakat işin garibi şu ki, bu yapılırken, İngiltere’ye de 5 Aralık 1918 günlü bir mektup gönderilerek, İngiliz hükümeti ve müttefiklerinin, zayıf ülkelerin haklarını korumak için tarihte benzersiz bir savaşı zaferle sonuçlandırdıkları söylendikten sonra, uluslararası bir yönetimin Türkiye için sakıncalarına işaret edildi ve bunun için ıslahat sağlayacak geniş bir ABD komisyonu elde etmek üzere, Başkan Wilson’a başvurulmuş bulunulduğu belirtildi.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-76" id="footnote-225-76-backlink">76</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mektubun sonunda, kişiler kadar ulusların da özgürlüğü için çaba göstermiş olan İngiltere’nin, ABD’den olumlu bir karşılık elde edilebilmesi için aracılık etmesi isteniyordu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-77" id="footnote-225-77-backlink">77</a></span><span class="char-style-override-10" xml:lang="en-GB"> </span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">İlginçtir ki, bu girişimler Hariciye Nazırı Reşit Paşa’nın Robert Kolej Müdürü Dr. Gates’i çağırıp ABD’nin diplomatik bir temsilci göndermesi için aracılığını istemesi dönemine rastlar. Dr. Gates de bu anlamda bir telin ABD’ye iletilmesi için İngiliz Yüksek Komiserliği’ne başvurur. İngilizlerin ne denli sinirlendikleri tahmin edilebilir. Nitekim İngilizler, Dr. Gates’in Osmanlıların ABD “denetimi” istedikleri yolundaki bir telini kabul etmemiş, ondan sonra da ABD hükümetini ve Babıâli’yi Dr. Gates’e karşı uyarmışlardı. Onların gözünde Dr. Gates, İttihat ve Terakki entrikalarının “kurbanıdır.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-78" id="footnote-225-78-backlink">78</a></span><span class="char-style-override-10" xml:lang="en-GB"> </span><span class="char-style-override-6" xml:lang="en-GB">The Times</span><span class="char-style-override-8" xml:lang="en-GB">’a göre ise, Wilson Prensipleri Cemiyeti, Dönmelerin tezgâhladıkları bir örgüttür.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-79" id="footnote-225-79-backlink">79</a></span><span class="char-style-override-10" xml:lang="en-GB"> </span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Bu noktada bir de Amerikalı Browne (belki Brown) üzerinde durmak yerinde olur. Lütfi Simavi’nin anılarından öğrendiğimize göre 17 Aralık akşamı Browne adında biri gelip kendisiyle görüşmüş. Browne, Sultan Reşat zamanında iki kez ABD elçilik müsteşarlığı ve işgüderliği yapmış, toplam olarak yedi yıl İstanbul’da kalmış, biraz Türkçe biliyormuş, Türkleri seviyormuş, ABD kamuoyu Ermeni tehciri konusunda çok aleyhimizde bulunduğundan, suçu birkaç kişinin sırtına yüklemek yerine, bu olayı “halisane bir surette itirafla” sorumluların derhal cezalandırılmasını ve ayrıca derhal İsveç, Danimarka, İsviçre, Hollanda gibi yansız hükümetlere başvurarak, gönderecekleri kimselerden, Ermeni işini yerinde soruşturacak bir heyet kurulmasını ve bütün bu tedbirlerin padişah tarafından Başkan Wilson’a bir mektupla bildirilmesini salık vermiş. Fakat asıl öneri şuydu ki, Padişah bir daha böyle şeylerin olmayacağını söyledikten sonra, ülke yönetimini düzenlemek ve düzeltmek üzere “garez ve menfaati olmayan” bir devletten uzmanlar getirmek istediğini de bildirecekti. Tabii, “garez ve menfaati olmayan” devlet ABD idi. Browne 22 Aralık’ta Paris’e gidiyordu ve bu mektubu bizzat Wilson’a verecekti.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-80" id="footnote-225-80-backlink">80</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Kurtuluş mücadelesi sırasında Anadolu’ya giden iki ayrı gazeteci Browne vardır: Biri 1919’da </span><span class="char-style-override-6" xml:lang="en-GB">Chicago Daily News</span><span class="char-style-override-8" xml:lang="en-GB"> adına giden Louis Edgar Browne, öbürü de </span><span class="char-style-override-6" xml:lang="en-GB">The Chicago Tribune</span><span class="char-style-override-8" xml:lang="en-GB"> adına giden Ph. M. Browne’dur. Bir de Halide Edip’in bırakışmadan sonra ABD temsilcisi olarak geldiğinden söz ettiği Philip Browne var ki, daha önce bir ara Robert Kolej’de hocalık etmiş. Halide Edip bu Browne’un Wilson’un 14 ilkesine pek bağlı olduğunu, Türkleri de sevdiğini anlatıyor.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-81" id="footnote-225-81-backlink">81</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Atatürk Sivas’ta görüştüğü L. E. Browne’dan “genç” diye söz ettiğine göre</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-82" id="footnote-225-82-backlink">82</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Simavi’nin sözünü ettiği ve yaşlı olması gereken Browne’un, Halide Edip’in andığı Philip Browne olması muhtemeldir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Simavi’ye göre, Browne’un kendisini ziyaret etmiş olması Vahdettin’in “hiç hoşuna gitmedi.” Üstelik Browne, 19 Aralık akşamı huzura çıktığında, Simavi’nin tercümanlık yapmasını, kabulünün gizli kalmasını “suret-i mahsusada” rica etmişti. Hatta hariciye nazırı da bunu “istirham ettiği halde” Vahdettin, “her nedense” Browne’u Maarif Nazırı Rıza Tevfik vasıtasıyla kabule karar vermiş. Vahdettin’in bu tutumunu açıklamak bakımından iki neden hatıra geliyor. Biri, Vahdettin, kendisine yakın bir adam diye kabul etmediği Lütfi Simavi’nin bu tür, memleketi “peşkeş çekme” pazarlıklarından haberi olmuş olmasına canı sıkılmış ve Hürriyet ve İtilaf ileri gelenlerinden olarak, kendisine çok daha yakın olan Rıza Tevfik’le birlikte kabul etmiştir. Öteki de şu ki, Vahdettin peşin olarak İngilizcilikte karar kılmış bir adam olarak, Browne’un “çekici” önerilerine yanaşmamakla İngilizci tutumunu belli etmiş olacaktır. Onun için bu olaya Simavi’nin tanık olmasını istememekte, görüşmede kendisi gibi bir İngilizciyi istemektedir.</span></p>
				<p class="paragraph-7" xml:lang="en-US">İngiltere’yi ABD’ye tercih eden bu tutumun geçerli bir gerekçesi şu olabilir ki, Wilson İlkeleri’yle çokuluslu imparatorlukları bağdaştırmak imkânsızdı.<span class="dipnot-6" style="font-size:0.8em;"><a class="footnote-link" href="#footnote-225-83" id="footnote-225-83-backlink">83</a></span><span class="char-style-override-11"> </span>Bu bakımdan ABD’ye yaklaşmak, çokuluslu geniş Osmanlı Devleti’nin sonu demek olacaktı. Zaten ABD, Wilson İlkeleri’ni ortaya atmamış da olsaydı Arap illeri İngiltere’nin ve bir ölçüde Fransa’nın elinde kalacağına göre, Türkiye’nin ABD vesayetine girmesi, Osmanlı Devleti’ni kendiliğinden parçalayacak bir olaydı. Oysa Türkiye’nin İngilizlere kalması, belki uzun vadede, hatta belki barışla birlikte, İngilizlerin işgalindeki Arap illeriyle bir yeniden birleşme, savaş öncesi Osmanlı bütünlüğüne kavuşma anlamına gelebilecekti. Hatta, kim bilir, belki Vahdettin’in hayali daha önceki bazı İngiliz ve muhaliflerinki denli zengin olup<span class="dipnot-6" style="font-size:0.8em;"><a class="footnote-link" href="#footnote-225-84" id="footnote-225-84-backlink">84</a></span><span class="char-style-override-11"> </span>Britanya İmparatorluğu’na gösterilecek şaşmaz bir bağlılık sayesinde, Yavuz Sultan Selim’in bile hayal edemeyeceği bir şeye, dinen, Mısır ve Sudan’dan başka, Hindistan Müslümanlarına da söz geçirme olanağına zamanla kavuşturulacağını, Canterbury Başpiskoposu Anglikan Kilisesi için neyse, kendisinin de halife olarak Britanya İmparatorluğu için ona benzer bir durum elde edebileceğini umuyordu. Kısaca Vahdettin, böyle hayaller kuruyor idiyse, Yahya Kemal’in dediği gibi, Türk yurdunun “dar hendesesinden” kurtuluyor ve Britanya’nın cihan imparatorluğunun engininde “ruh” (İslamlığın Papası) oluyordu. Vahdettin bu sırada İngilizlerin Türkiye’yi ezmek kararında olduklarını bilseydi, böyle düşünmesi belki biraz zor olurdu; ama, herhalde kendisi henüz böyle bir karardan habersizdi. Fakat bir noktadan sonra, İngilizlerin Türkleri ezme kararını bildiği halde, özlediği çözümün ardında gidecekti. ABD himayesine gelince, bu hiç de İngiliz himayesinin vaat ettiği zengin imkânları taşımıyordu. En iyi ihtimalle, ufak bir Türkiye’nin düzenli bir ülke haline gelmesini sağlardı. Sonra Vahdettin açısından bir sakınca daha vardı ki, o da cumhuriyetle yönetilen ve Güney ve Orta Amerika’da cumhuriyetleri uydulaştırmaya, onlarla çalışmaya alışmış bir ABD’nin, saltanatla uyuşmaması ihtimali vardı. Osmanlı Devleti’yle Alman İmparatorluğu’nun durumları ne denli farklı olursa olsun, Wilson’un Hohenzollern saltanatının yıkılışını tahrik etmiş olması olayı da vardı. Oysa İngiltere nicedir egemenliğini şeyh, hidiv, sultan, mihrace gibi yönetimler eliyle yürütmeye alışıktı.<span class="dipnot-6" style="font-size:0.8em;"><a class="footnote-link" href="#footnote-225-85" id="footnote-225-85-backlink">85</a></span><span class="char-style-override-11"> </span>Bütün bu nedenler, Vahdettin’in ABD karşısındaki tutumunu belirlemiş olabilir.</p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mustafa Kemal ile arkadaşlarının gazetesi olan </span><span class="char-style-override-6" xml:lang="en-GB">Minber</span><span class="char-style-override-8" xml:lang="en-GB"> de Wilson Prensipleri Cemiyeti’nin karşısına eleştirici bir tutumla çıktı. İlginçtir ki, bu yönde yazılan iki yazıdan biri, daha sonra Sivas’ta hararetle ABD mandasını savunacak olan İsmail Hami’nin kaleminden çıkmıştı. O, cemiyeti, “temelsiz bir bina” olarak niteliyor ve programının barıştan sonrası için söz konusu olabileceğini belirtiyordu. Galiplerin bir oldubittisi karşısına ancak ulusal vicdandan doğmuş taleplerle çıkılabileceğini, bunu sağlamak için barış şartlarını belirleyecek komisyonda, basından, mebuslardan ve “milletin mütefekkirlerinden” temsilciler bulunması gerektiğini öne sürüyordu. İkinci yazı, imzasız bir başyazı olup, “Avrupa Rekabeti Karşısında Amerika’ya İltica Doğru mudur?” başlığını taşıyordu. Buna göre, ABD’nin Uzakdoğu’da büyük iktisadi çıkarları vardı. ABD savaşın bütün nimetlerini tekeline alamayacağına göre, oradaki büyük çıkarlarını bırakıp “Türkiye’nin kendisine temin edeceği menafi” ile yetinemezdi. Sonra, iktisadi çıkarlardan ya da “mülkümüzden” bir yana yapılacak herhangi bir fedakârlığa karşılık, öte yanda taviz istemekte “bir dakika” gecikmezdi. Siyasal denge sayesinde yaşayacak hükümetler özellikle “böyle karışık zamanlarda” hiçbir yana eğilim göstermezdi. Ülkenin üretim güçlerini işletmek ve yönetimini düzeltmek için ileri ülkelerden “ayrı ayrı” yararlanılmalıydı. Görülüyor ki </span><span class="char-style-override-6" xml:lang="en-GB">Minber</span><span class="char-style-override-8" xml:lang="en-GB">’in tepkisi, çok sert olmamakla birlikte açıkça olumsuzdur.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-86" id="footnote-225-86-backlink">86</a></span></p>
				<p class="paragraph-7" xml:lang="en-US"/>
				<p class="ARA-BASLIK-5" id="toc_marker-3-4-4"><span>Âyan’da Olaylar</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Âyan’da en çok kürsüde görünen kişi Damat Ferit idi. Paşa, azınlıklara karşı yürütülmüş olan baskılardan sorumlu olanların bir an önce cezalandırılmasını istiyordu. Bu, hem İttihat ve Terakki’ye olan hıncının bir ifadesi, hem Vahdettin’i İtilafçıların gözünde temize çıkarma, hem de bu sayede hafif barış şartları elde etme çabasıydı. (Damat Ferit Lord Nornklif’in –Northcliffe olacak– barış programının 12. maddesinden söz ediyordu.) Paşaya göre, “bugün devlet ve hükümet derhal bir karar ittihaz etmeli ve hatta iktiza ederse örfi bir karar ittihaz etmeli. Zira devletin mevcudiyeti tehlikededir.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-87" id="footnote-225-87-backlink">87</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu konuda Ahmet Rıza da Damat Ferit’le birlikte, hatta hükümet “maateessüf Türk hükümeti olduğu için” önergesinde “Türk’ün çektiklerini” ortaya koymamıştı.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-88" id="footnote-225-88-backlink">88</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat “örfi karar” sözü anlamlıydı; çünkü Damat Ferit gibi düşünenler Fuat Paşa’nın Suriye olaylarındaki tedbirlerini düşünüyorlardı. Damat Ferit bununla kalmıyor, bu vesileyle meclislere ve özellikle Mebusan Meclisi’ne yıpratıcı saldırılarda bulunuyordu. Eski nazırlar için Divan-ı Âli yolu harekete geçirilmişti. Damat Ferit, Divan-ı Âli’nin seçimler sonuna ertelenmesini isteyen önergesini açıklarken, Mebusan süresinin bittiğini, 256 mebus olması gerekirken 100’ünün mevcut olmadığını, Kanun-ı Esasi’nin Divan-ı Âli için öngördüğü özel yasanın yapılmamış olduğunu, zaten mebusların, şimdi muhakeme edilmeleri istenen nazırlarca seçilmiş olduklarından yansız olamayacaklarını, birçok mebusun savaştan dolayı seçim çevreleriyle teması yitirdiklerinden o bölgelerin fikirlerine tercüman olamayacaklarını belirtti. Onun gözünde Mebusan’ın Divan-ı Âli yoluna gitmesi bir oyalama ve aldatmaca olacaktı. Hükümetin aynı Mebusan Meclisi’nin güvenoyu ile iktidarda durduğu savına karşı Damat Ferit, hükümetin “hak ve hakkaniyete, âmal-i milliyeye” dayandığını ileri sürdü.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-89" id="footnote-225-89-backlink">89</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Damat Ferit, Âyan’a da çatıyordu; 48 Âyan üyesinden ancak 32’si mevcuttu; sonra İttihat ve Terakkili 24 kişi vardı bunlar arasında ve yeminlerinden ötürü İttihat ve Terakkili arkadaşları aleyhinde davranamazlardı. Fakat bu sefer Ahmet Rıza böyle bir yemin olmadığını söylediği gibi, İttihat ve Terakki’yi de savunarak bütün İttihat ve Terakkilileri suçlu saymanın “bütün Türkleri töhmetle alakadar addetmek gibi” olacağını ileri sürdü. Bu, Damat Ferit’le (dolayısıyla sırayla) Ahmet Rıza’nın yollarının ayrılmaya başladığının ilk aleni işaretiydi.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-90" id="footnote-225-90-backlink">90</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Hele “âlem-i medeniyete ve bilhassa Wilson”a hitap ederek, Rus milletini kurtarmak için Bolşeviklere karşı gittikleri gibi –faciaları işleyen “serseriler” de Bolşevik’ten başka bir şey olmadıklarına göre– bu devletlerin Türk milletini, “bu Bolşevizmden kurtaralım” demeleri gerektiğini ileri sürmesi, dış müdahaleye karşı olan yurtseverlere aykırı geleceği gibi, paşanın iktidara gelince benimseyeceği, müdahaleyi davet eden siyasetin bir alametiydi.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-91" id="footnote-225-91-backlink">91</a></span></p>
				<p class="ARA-BASLIK-5" id="toc_marker-3-4-5">Mustafa Kemal Grubunun Temasları</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"><span class="char-style-override-8" xml:lang="en-GB">Tevfik Paşa’nın güvenoyu almasından sonra, Mustafa Kemal yine de girişimlerine son vermiş değildi. 29 Kasım’da Vahdettin’le yapılan görüşme somut bir sonuç vermemişti, ama Vahdettin gibi “tilki” mizaçlı bir kimsenin Mustafa Kemal’e bir ölçüde umut vermekten geri durmadığına ya da hiç değilse onun umutlarını kırmaktan çekindiğine güvenilebilir. Rauf Bey, bu görüşmeden sonraki “üzüntüden” söz ediyor; fakat </span><span class="char-style-override-6" xml:lang="en-GB">Minber</span><span class="char-style-override-8" xml:lang="en-GB">’in kamuoyunu aydınlatmak ve padişahı uyarmak için Tevfik Paşa aleyhinde şiddetli bir kampanya açtığını anlatıyor.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-92" id="footnote-225-92-backlink">92</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu sırada Mustafa Kemal, Rauf Bey, Fethi Bey, İsmail Canbulat her gün buluşan, konuşan dört arkadaştır.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-93" id="footnote-225-93-backlink">93</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mustafa Kemal grubunun iktidar çalışmalarının o sırada beş yönde geliştirilmekte olduğu söylenebilir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Birincisi, bu grubun ön saf İttihat ve Terakki’siyle, dolayısıyla olan yakınlaşmasıdır. Bunun en iyi belirtisi Fethi Bey’in Cavit Bey ile olan temaslarıdır ki, bunların başında 21 Kasım’da Cavit Bey’in </span><span class="char-style-override-6" xml:lang="en-GB">Minber</span><span class="char-style-override-8" xml:lang="en-GB">’e sermaye bulmayı kabul etmesi geliyor. Sermayenin önemli bir bölümü Mustafa Kemal tarafından yatırılmış ve bununla gerekli tesisat kurulmuştu. Fakat satış azdı, gelir yetersizdi; 8 bin lira daha gerekiyordu ki, bunun bir bölümünün Karasu’dan, bir bölümünün Cavit Bey tarafından (Kara Kemal aracılığıyla “bazı tacirlerden”), bir bölümünün de Fethi Bey’den sağlanması kararlaştırıldı. Fethi Bey gazeteyi resmen fırka gazetesi yapmamayı ve başyazıları Müştak’a yazdırmayı kabul etti. Bundan sonra Cavit Bey’in sık sık Fethi Bey ile görüştüğünü ve daha önce olduğu gibi, Cavit Bey’in, günlüğünde Fethi Bey üzerine iğneli şeyler ya da yergiler yazmadığını görüyoruz.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-94" id="footnote-225-94-backlink">94</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kemalcilerle Teceddütçülerin arasının düzelme yolunda olduğunu gösteren bir şey de, Mebusan’da birlikte bazı çıkışlar yapılmasıydı. 2 Aralık’ta Hüseyin Kadri’nin sansür konusundaki istizah önergesi reddedildiği halde, 18 Aralık’taki fesihle sonuçlanan önergede, Teceddütçülerin yanında Hüseyin Kadri’nin de imzası vardı.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-95" id="footnote-225-95-backlink">95</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">İkinci bir çalışma yönü Ahmet Rıza’ylaydı. Ahmet Rıza bu sıralarda Tevfik Paşa’nın yerine kendini ciddi bir sadrazam adayı olarak görüyor olmalıydı ki, kuracağı kabineyle meşgul oluyordu. Bu arada Ahmet Rıza’nın İttihat ve Terakki’yi yeniden kurması da istenmişti.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-96" id="footnote-225-96-backlink">96</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">O da Fethi Bey’e, ısmarladığı bir eski İttihatçılar listesinden ayıklama yaparak, seçtiği 15-20 kişi İttihat ve Terakki’yi kurarlarsa kendisinin de başa geçeceğini söylemiş. Fakat Fethi Bey’in amacı Ahmet Rıza ile ciddi iş görmek olmayıp son anda kabineyi başkasına –bu herhalde İzzet Paşa olacak– kurdurmakmış. Ahmet Rıza, Mustafa Kemal’i çağırmış ve kabine işini görüşmüşler; fakat Mustafa Kemal Ahmet Rıza’nın isimleriyle kabine kurulamayacağını, kendisinin bir liste yapacağını söylemiş, Ahmet Rıza’yı razı etmiş. Ahmet Rıza’nın kabinesinde Sadaret kendisinde olmak üzere, Meşihat’a Ziya Molla, Dahiliye’ye Hamit Bey, Hariciye’ye Nabi, Maliye’ye Sason, Şûra’ya Şerif Paşa, Adliye’ye Mustafa Arif düşünülüyormuş. Dahiliye için Reşit Bey bile söz konusu olmuş. Bu adlar genel olarak Hürriyet ve İtilaf rengine çok da uzak sayılamayacak bir kabineyi gösteriyordu. Nitekim Cavit Bey, Fethi Bey’e böyle bir kabineye girmemesini salık vermiş ve o da bu görüşteymiş.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-97" id="footnote-225-97-backlink">97</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat Fethi Bey’in, Ahmet Rıza ile temasların ciddiliği konusunda söylediklerine rağmen, 9 Aralık günü Canbulat Bey, Saruhan Mebusu Sabri Bey’e başvurarak, Ahmet Rıza kabinesine Teceddüt’ün güvenoyu verip vermeyeceğini ve şartlarını sormuş. Sabri Bey, Harbiye’ye İzzet Paşa’nın, Maliye’ye Cavit Bey’in, Dahiliye’ye Canbulat Bey’in, Bahriye’ye de Rauf Bey’in olması gerektiğini söylemiş. Canbulat Bey “yalnız” Mustafa Kemal’in gelmesinin “muhtemel” olduğunu söyleyince, Sabri Bey onun başka bir nezarete gelebileceğini, fakat Harbiye’ye gelmesinin fırkaca hoş görülmeyeceğini bildirmiş.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-98" id="footnote-225-98-backlink">98</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu olay, ön saf İttihat ve Terakkililerin hâlâ Enver Paşa’nın almaşığı olarak Mustafa Kemal’e karşı ne denli kuşkulu olduklarını göstermek bakımından pek ilginçtir. Mustafa Kemal’in gözünde ya sadrazam ya da harbiye nazırı olması, “iktidara” gelmiş olması için herhalde şarttı. O olağanüstü koşullarda iktidar olmak için yalnız Mebusan’ın güvenoyu değildi gerekli olan. Enver Paşa’nın yaptığı gibi, aynı zamanda orduyu da, padişahı da elde tutabilmek şarttı. Orduya komuta eden, padişaha da söz geçiren, buna güvenerek belki hükmedebilirdi. Nitekim Mustafa Kemal, Ahmet Rıza’ya şöyle dediğini söylemiştir: “En çok düşünülmesi lazım gelen kuvvettir, ordudur. Gerçi ordumuz mağlup edilmiştir. Fakat ne de olsa geriye kalan kuvvetler, son şerefi kurtarmaya hizmet edecek bir hale getirilebilir.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-99" id="footnote-225-99-backlink">99</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Sonuç olarak Ahmet Rıza ile işbirliği tasarısı birkaç gün içinde “fiyasko” ile son buldu. Mustafa Kemal, hazırladığı bir listeyi kendisine gösterdiğinde, Mustafa Kemal dahil, “hiçbirini iyice tanımadığı cihetle” işbirliği yapamayacağını söylemiş. Listede Fethi, Rauf, Canbulat Beyler de –tabii– varmış. Ahmet Rıza’nın işi böyle kesip atması, belki de Vahdettin’in ağzını arayıp olumsuz bir tepki elde etmesiyle açıklanabilir. Fakat Mustafa Kemal’in anılarından şöyle bir ihtimal de meydana çıkıyor ki, onun Ahmet Rıza ile işbirliği yapamamasının başlıca nedeni, görüşmeleri sırasında Âyan reisinin Harbiye Nezareti’ne Cevat Paşa gibi birini düşünmesi, fakat herhalde bu mevki için kararlı bir aday olduğunu bilmesi gerektiği Mustafa Kemal’i “hatırına getirmemesiydi.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-100" id="footnote-225-100-backlink">100</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ahmet Rıza’nın böyle bir söz etmesi ancak Harbiye’ye Mustafa Kemal’i kesinlikle istememesi ile açıklanabilir. Ahmet Rıza’nın sonradan böyle bir tutuma girmesi yine padişahın ya da daha zayıf ihtimalle bazı eski İttihat ve Terakki çevrelerinin telkinlerine bağlanabilir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mustafa Kemal grubunun bu sıralarda üzerinde çalışmakta olduğu üçüncü bir yön de İzzet Paşa idi. Buna yukarıda değinildi ve gördük ki, kabine başkanlığına hep İzzet Paşa uygun görülüyordu, ta Ahmet Rıza ile kurulan temaslar ciddi bir renge bürününceye dek. Fakat İzzet Paşa ile temasların, hiç değilse bazı çevrelerin gözünde, başka bir mahiyeti olabileceği konusunda bazı ipuçları vardır. 2 Aralık’ta Cavit Bey, İzzet Paşa ile görüştü. Paşa, subaylar arasında galeyan olduğunu, Harbiye Nazırı Abdullah Paşa’ya karşı bir “</span><span class="char-style-override-6" xml:lang="en-GB">ligue</span><span class="char-style-override-8" xml:lang="en-GB">” girişimi olduğunu söylemiş. Cavit Bey, Paşa’ya, böyle zamanda bu tür davranışların kesinlikle doğru olmadığını belirtmiş. Paşa da görüşe katılmış. Paşa “zannetmemekle” birlikte, kendisine bir hükümet kurma önerisi yapılırsa, para bulunup bulunamayacağını öğrenmek istiyordu. Cavit Bey, durumun şimdikinden daha iyi olacağını, bu konuda İngiliz ve Fransızlarla görüşerek de belki bir çare bulunacağını söylemiş. Altı gün sonra, Cavit Bey, Paşa’yı ziyaret ettiğinde, Paşa, Abdurrahman Paşa’dan mektup aldığını, bunda güya kendisini başlarına geçirip bir “heyet” kurmak isteyen subaylar bulunduğu, amaçlarının mütarekenin iyi uygulanmamasından şikâyet etmek olduğu ileri sürülüyormuş. İzzet Paşa bu subayları tanımadığını, kendisinin de bunların başına geçecek bir insan olmadığını yazmış. Oysa İzzet Paşa’nın Mustafa Rauf Bey, Kâzım Karabekir ve belki başkalarıyla olan temasları pekâlâ bu biçimde yorumlanmaya elverişliydi.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-101" id="footnote-225-101-backlink">101</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mustafa Kemal grubunun dördüncü bir çalışma yönü olarak da padişah anılabilir. Bu konuda Mustafa Kemal’in yürüttüğü temasları biliyoruz.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Beşinci bir çalışma yönü, İtilaf devletleri, özellikle İngiltere ve İtalya idi. Ulusçu bir önderin böyle temaslarının olmuş olması belki yadırganabilir. Ama şunu gözden çıkarmamak gerekir ki, fiilen işgal altına alınmış bir başkentte, işgal kuvvetleriyle uzlaşmadan hükümet etmek imkânsızdı. Üstelik de şu vardı ki –ve bu ancak zamanla belli olacaktı– İtilafçıların, uzlaşmaz bir hükümete karşı, doğrudan doğruya müdahaleden önce, padişahı etkileyerek bu hükümetin görevine son vermek gibi bir olanakları da vardı. Mustafa Kemal bir iktidar adayı olarak elbette ki İtilaf devletleriyle bir ölçüde anlaşmak, uzlaşmak zorundaydı. Nitekim, kendisi </span><span class="char-style-override-6" xml:lang="en-GB">Vakit</span><span class="char-style-override-8" xml:lang="en-GB"> muhabirine 18 Kasım’da verdiği demeçte, mütareke uygulanmasında bir anlaşmazlık varsa, “... sebebini derhal anlamak ve muhataplarımızla anlaşmak...” gerektiğini söylemişti. İşgal altındaki bir başkentte yapılamayacak bir şey var idiyse o da meydan okumak ya da silahlı mücadeleye girişmekti. İtilafçıların Türkiye’yi ezme kararları iyice ortaya çıkınca, silahlı mücadele yapılacaktı; ama, tabii, bunun yeri İstanbul değil, Anadolu idi.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mustafa Kemal grubunun, Mustafa Kemal’in Mondros’tan sonra Adana’dan İzzet Paşa ile yazışırken aldığı tavra göre ne ölçüde gerileyebileceği, Hüseyin Kadri’nin İtilaf kuvvetlerinin davranışları konusunda verdiği soru önergesini tekrar geri alırken belli olmuştur. Önerge 25 Kasım’da verilmişti. Bunda, “namuslarına itimat” edilen galip devletlere, silahlarımızın “namuslu millet” olarak teslim edildiği, fakat mütarekenin sebepsiz olarak bozulduğu, bundan ötürü mütarekeye aykırı olan askeri işgalin, bütün uygarlık dünyası ulusal meclislerinde protesto edilmesi isteniyordu. Oysa 7 Aralık’ta Hüseyin Kadri başka türlü konuşuyordu. Aslında “mütareke değil, teslim-i silah etmiş bulunuyoruz” diyordu. Yani, istenilen barış elde edilmezse savaşa devam etmek söz konusu değildi. Önerge verildiğinde Bakırköy işgali vs. gibi bazı olaylar olmuştu; ama “lehülhamd” korkulan akıbet gerçekleşmemişti. Görülen istikrarlı durum artık bir tecavüz değil, “mevcudiyetimizi bir millet olarak tanımış” bir heyet karşısında bulunulacağını göstermişti. Hariciye Nazırı’nın biraz önceki açıklaması da bu yolda olduğundan, Meclis’in bu işle daha fazla uğraşmasına gerek yoktu ve Hüseyin Kadri önergeyi geri alıyordu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-102" id="footnote-225-102-backlink">102</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu gerilemeyi nasıl açıklayacağız? 25 Kasım’da verilen önergenin 18 Kasım güvenoyu yenilgisinin izlerini taşıdığı, hayal kırıklığının ve biraz da umutsuzluğun verdiği sertliği yansıttığı söylenebilir. 7 Aralık’ta iktidar yakın gözükmektedir ve işgal gerçeğiyle taktik bir uzlaşma yapılmak istenmektedir. Zaten Hüseyin Kadri’nin tutumunu Mustafa Kemal grubunun inançlarında bir değişiklik olarak değil, taktik bir geri çekilme olarak yorumlamak gerekir.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Burada Mustafa Kemal’in İtilafçılarla olan temaslarını da anmak gerekir. Kendi sözleriyle, “Temas ettiklerim arasında eski İttihatçılardan, yahut İtilafçılardan, işgal kuvvetleri ile beraber çalışanlardan birçok kimseler vardı. Her biri ile büsbütün başka türlü görüşüyordum.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-103" id="footnote-225-103-backlink">103</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu, şu demekti ki, pek yakın olan çevresindeki arkadaşlarıyla olan temasları dışındaki temaslar hep “diplomatça” yürütülüyordu; yani Mustafa Kemal onların tutumlarını öğrenmeye çalışırken, kendisi kesin tavrını belli etmiyor ve hatta onlara, gerektiğinde birlikte çalışılabilecek bir insan izlenimi vermeye çalışıyordu. Bu temaslar arasında Mustafa Kemal’in </span><span class="char-style-override-6" xml:lang="en-GB">Nutuk</span><span class="char-style-override-8" xml:lang="en-GB">’ta sergüzeştçi olarak nitelediği, fakat herhalde İngiliz istihbarat görevlisi sayılabilecek Papaz Frew,</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-104" id="footnote-225-104-backlink">104</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kont Sforza ve başka bir İtalyan görevlisi vardır. Mustafa Kemal, örneğin, Frew’u o denli dirayetle “idare” etmiştir ki, sonradan kendisi Ankara’ya geçtiğinde, Frew, Madam M.’nin salonundaki “gene görüşelim” sözünü ciddiye alarak görüşme umuduyla Antalya’ya gelip haber göndermiştir. Yine bu “idare” sayesindedir ki, 7 Şubat 1919’da İstanbul’a gelen General Allenby, isteklerini saydıktan sonra, 6. Ordu komutanlığına Ali İhsan Paşa yerine Mustafa Kemal’in atanmasını salık verir ve Mustafa Kemal bunu reddedince otomobil, yaver ve tahsisatı –herhalde “ceza” olarak– elinden alınır.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-105" id="footnote-225-105-backlink">105</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mustafa Kemal’in İtalyanlarla temasları da aynı biçimdedir. İtalyanlar, Akaretler’deki evini bir çeşit himaye altına almışlar, hatta Ege bölgesinin Yunanlılara verilmesi gerçekleşecek olursa, İtalyan desteğiyle yürütülecek silahlı direnme harekâtının başına Mustafa Kemal’i düşünmüşler. Fakat bütün bunlar, Mustafa Kemal’in istiklalci kanılarına o denli aykırı şeylerdi ki, Kont Sforza ile görüşürken fazla “renk vermiş” ve bu tür temasların birden kesilmesine yol açmıştı.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-106" id="footnote-225-106-backlink">106</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu temasların amacı, “vatana ciddi hizmetlerde” bulunabileceğine inanan Mustafa Kemal’in, dönüşü olmayan “ağır ve kati” kararını vermeden önce, bütün ihtimal ve imkânları tam anlamıyla bilmek ve tanımak istemesinin bir gereği idi.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-107" id="footnote-225-107-backlink">107</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Mütarekenin hemen ardından İstanbul’a gelen ve aralık başında dönen Ward Price’ın bir iddiası üzerinde durmak yerinde olur. Price’a göre Pera Palas’ın müdürü Mustafa Kemal’den bir görüşme çağrısı getirmişti. Mustafa Kemal’in istediği, bir öneride bulunmak üzere İngiliz makamlarıyla temasa geçmekti. Savaşta yanlış bir siyaset izlenmiş olduğunu, Müttefikler’in Anadolu’yu bölmelerini beklediğini, fakat özellikle Fransa’nın bu ülkeye girmesinin istenmediğini ve şayet İngilizler Anadolu’nun sorumluluğunu üstleneceklerse, deneyimli valilere ihtiyaçları olacağını söylüyor ve bu göreve talip oluyordu. Price, bu öneriyi askeri istihbarattan Albay Heywood’a bildirmiş fakat o, buna önem vermemiş. Paşa’nın Price ile görüşmesi sırasında Rifat (Refet) Paşa hazırmış. Yıllar sonra II. Cihan Savaşı’ndan sonra Refet (?) Paşa ile görüştüğünde, o, önerinin içten olduğunu ve kabul edilseydi Yakındoğu tarihinin başka olacağını söylemiş. Bu olayı ciddiye almak çok zordur. “Vatana ciddi hizmetlerde” bulunmaya hazırlandığı ve en az Harbiye Nezareti’ne göz diktiği bir sırada, Mustafa Kemal’in böyle süfli bir teklifi, araya otel müdürünü ve bir gazeteciyi koyarak yapması, inanılacak şeylerden değildir. Böyle bir görüşmenin yapıldığı kesinlikle kanıtlansa bile, önerinin ciddi olarak yapılmadığına hükmetmek gerekir.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-108" id="footnote-225-108-backlink">108</a></span></p>
				<p class="ARA-BASLIK-5" id="toc_marker-3-4-6">Meclis’in Dağıtılması</p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"><span class="char-style-override-8" xml:lang="en-GB">Aslında ön saf İttihatçılarının Mustafa Kemal’e ne denli az güvendiklerini gördük. Onlar için belki de en uygunu, savaşın yenilgiyle bitmesi üzerine yitirdikleri nüfuzlarını, zamanın geçmesi ve olayların yardımıyla yeniden kazanıncaya dek, renksiz birtakım kabinelerin “idare-i maslahat” etmesiydi. Mustafa Kemal gibi birine iktidar anahtarını vermek, birçok bakımdan Mondros öncesi İttihat ve Terakki iktidarının yeniden canlandırılmasını çok zorlaştırabilirdi. Fakat herhalde renksiz bir kabineye razı olmaları, daha çok, padişahın elindeki fesih silahından korkmalarındandı. Tevfik Paşa hükümetini hoş görmenin karşılığı, Meclis süresinin uzaması oluyordu. Ne var ki, kabinede Abdurrahman Efendi, İzzet Bey gibi İttihat ve Terakki çevreleri için çok sivri ya da aykırı insanlar vardı. İttihat ve Terakki çevreleri, karşılıklı hoşgörü pazarlığını kabinede temizlik yapılması şartına bağlamak istiyorlardı ve Tevfik Paşa’ya bu bakımdan bir hayli baskı yapıldı. Paşa’nın güvenoyu almasından iki gün sonra Teceddüt Fırkası bu konuda görüşmek üzere, Hüsnü Paşa’yı kendisine göndermeye karar verdi. Daha sonra, Mebusan Reisi Halil Bey’in Sadrazam’la görüştüğünü, onun bir zaman sonra bu işe girişeceğini söylediğini öğreniyoruz. 6 Aralık’ta mebuslardan Sabri Bey ve Babanzade Hikmet’in girişimleri karşısında, Tevfik Paşa nazırların işe yarayıp yaramadıklarının ancak dört-beş ayda anlaşılacağını söylemiş.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-109" id="footnote-225-109-backlink">109</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mebuslar yavaş yavaş kabine aleyhine dönüyor ve bir karar almaya yöneliyorlardı. Fakat bu arada Teceddütçüler Şerif Paşa ile görüşmüşlerdi. Ona, temizlik gerektiğini, fakat Teceddüt’ün kimseyi hükümete sokmak niyetinde olmadığını söylemişler. Oysa Tevfik Paşa, Teceddütçülerin kabineye dört adamlarını sokmak istediklerini söylüyormuş. Şerif Paşa, üç-dört gün içinde mutlaka temizlik yapılacağını ileri sürmüş. Bu arada Teceddüt de, bu olmazsa, gensoru ile hükümete güvensizlik oyu vermeyi kararlaştırmış. 12 Aralık’ta, Cavit, Mebusan’a uğradığında, herkesin kabinenin aleyhinde olduğunu görmüştü. Ertesi günü gelen bir haberde, muhalif fırkalar tarafından 2.500 kişilik bir tutuklama listesi hazırlandığı, Vükela tarafından kabul edildiği, Sait Molla tarafından Refik Bey aracılığıyla padişaha sunulduğu söyleniyordu. Meclis de, genel af kanunu kabul edilir edilmez dağıtılacakmış. 19 Aralık’ta Sabri ile Fethi Beyler, Ahmet Rıza ile görüştüklerinde, o sadaretin kendisine verileceğinden umutlu olmadığını ve Tevfik Paşa’nın işbaşında kalacağını, kabinede tasfiye için Paşa ile görüşeceğini söylemiş. Fakat bu görüşmede Tevfik Paşa, tasfiyeyi kabul etmediğini açıklamış.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-110" id="footnote-225-110-backlink">110</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kozların Meclis’te paylaşılacağı anlaşılmıştı. Meclis’in feshedildiği gün çıkan </span><span class="char-style-override-6" xml:lang="en-GB">Minber</span><span class="char-style-override-8" xml:lang="en-GB">, bazı fırkaların Babıâli’ye bir muhtıra vererek, Mebusan’ın dağıtılmasını, memurlar arasında genel bir temizlik yapılmasını ve suçluluğu belirlenecek olanların derhal cezalandırılmasını istemiş oldukları söylentisini duyuruyordu. Gazetenin aynı sayısı, Teceddüt’ün Meclis grubunun oturumdan önceki toplantısını özenle duyuruyordu.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Cavit Bey tarafından hazırlandığı anlaşılan gensoru önergesinde, hükümetin, programında söylediklerinin tersini yaptığı, aciz olduğu, barış konusunda ciddi bir girişimi olmayıp verilecek hükmü beklediği, asayiş, iaşe işlerinin bozuk olduğu, basının “tarafgirane” bir sansüre bağlandığı belirtildi. Önergeyi Teceddütçü bazı mebuslarla Hüseyin Kadri imzalamıştı. 21 Aralık günü, hükümet adına hazırlanan cevabı Mustafa Reşit Paşa gelip okudu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-111" id="footnote-225-111-backlink">111</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu, savunma olduğu denli, karşı saldırı niteliğinde de bir cevaptı. Bunda, savaşa girmiş olmak, girmişken ayrı barış yapmamak, vatandaşlara zulüm yapılmış olması gibi suçlamalar anılıyordu. Bundan başka, kısa zaman ve zorluklara rağmen, ne çok iş yapılmış olduğu hayli uzunca anlatılmıştı. Gensorudaki bütün suçlamalar reddolunduğu gibi, “izale-i mazlumiyet ve takrir-i asayiş” için Meclis’e verilmiş bazı tasarıların “maatteessüf” çıkarılmadığı belirtiliyordu. Önemli bir diğer suçlama da, vurgunculuğun “senelerden beri” önlenmemesi, tersine “fetanet ve fazilet” sayılması, hatta resmi dairelere “suret-i resmiyede” vurgunculuk yaptırılması ve genel olarak teşvik edilmekle, genel ahlaka “pek fena” etkiler yapılmış olmasıydı. Şimdi hükümet, resmi dairelerin her türlü ticaretle uğraşmalarını kesinlikle yasaklamış bulunuyordu ve vurguncular için de tedbirler alınmıştı. İaşe Nezareti’nin kötü durumu anlatıldıktan sonra, bu “muvakkat” yönetim usulünün de yoluna gireceği umudu açıklanıyordu. Sansür ise “zamanın nezaketinin” bir gereğiydi ve geçiciydi. Reşit Paşa, bu açıklamayı okuduktan sonra, dahiliye nazırı kürsüye gelerek, çıkmaya başlayan gürültülere aldırmadan Padişah’ın Meclis’i fesheden iradesini okudu. Feshin “esbab-ı zaruriye-i siyasiyeden naşi” ve Kanun-ı Esasi’nin 7. maddesi gereği, “ber mucib-i kanun” olduğu belirtiliyordu. İrade, herhalde istihza niteliğindeki “sürekli alkışlar”la karşılandı.</span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Meclis’in bu sırada dağıtılması çok büyük ve apaçık ortada olan sakıncalar taşıyordu; şöyle ki, birçok bölgenin işgal altına girmiş olması dolayısıyla, yeniden seçim yapıldığında buralardan mebus seçilemeyecek, yeni Meclis’te buralar temsil edilemeyecekti. Bu da, Osmanlı Devleti’nin buralardaki iddiasını fiilen zayıflatmış olacaktı; çünkü o bölgeler adına, mebuslar gibi yetkiyle konuşabilecek kimseler kalmamış olacaktı. Yukarıda gördüğümüz üzere, bu apaçıklığa Mustafa Kemal tarafından </span><span class="char-style-override-6" xml:lang="en-GB">Vakit</span><span class="char-style-override-8" xml:lang="en-GB"> gazetesinde 18 Kasım’da işaret olunduğu gibi Türkgeldi bunu daha önce Padişah’a ve Tevfik Paşa’ya anlatmış, onlar da onun görüşünü onaylamışlardı. Fakat şimdi Tevfik Paşa’ya güvensizlik oyu verilmesi söz konusu olduğunda, bu yola gidiyorlardı. Oysa bu, Kanun-ı Esasi’nin 7. ve 35. maddelerine açıkça aykırıydı.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-112" id="footnote-225-112-backlink">112</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Nedense bu kesin biçimde ortaya konmadan Türkgeldi’nin yaptığı itiraza, Padişah “dayılık bizde kalsın” gibisinden hayli anlamsız bir cevap vermişti, hatta dört ay içinde yeni seçim kaydının eklenmemesi de, buna olanak bulunmayabilir diye, Padişah ve Sadrazam tarafından kararlaştırıldı. Padişah’la başkâtip baş başa kalınca, birincisi şöyle dedi: “Sizden sır çıkmaz. Ecnebiler bu Meclis-i Mebusan’ı müntehab addetmiyorlar. ‘Siz hakk-ı hayatınızı muhafaza için faaliyet göstermelisiniz. Eğer lazım gelen faaliyeti gösteremezseniz hakk-ı hayatınızı da ıskat etmiş olursunuz,’ diyorlar.”</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-113" id="footnote-225-113-backlink">113</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Böylece Padişah, Meclis’in dağıtılmasının sorumluluğunu İtilafçıların üstüne atmış oluyordu. İtilafçıların ve özellikle Vahdettin için tek makbul devlet olan İngiltere’nin, böyle düşündüğü doğru idi;</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-114" id="footnote-225-114-backlink">114</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">fakat şunu da hemen belirtmek gerekir ki, İngilizlerin bu tutumu Padişah’ın istek ve eğilimleriyle tamamen çakışıyordu. Burada şuna da işaret edilmelidir ki, Padişah Babıâli ve gazeteler aracılığıyla yabancıların düşüncelerinden haberli olma olanaklarına sahip olduğu gibi, yabancı gazeteciler ve özel kişilerle dolaysız temasları da olabiliyordu. Hatta başmabeyinci ya da başkâtip aracılığıyla olmayan, özellikle Hazine-i Hassa Müdürü Refik Bey’in düzenlediği, örneğin Mustafa Sabri gibi Hürriyet ve İtilaf ileri gelenleri ya da Papaz Frew gibi İngilizlerle gizli görüşmeleri oluyordu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-115" id="footnote-225-115-backlink">115</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Refik Bey’in bu işlerdeki rolü gazete yazılarına bile konu olmuştu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-116" id="footnote-225-116-backlink">116</a></span></p>
				<p class="paragraph-7" xml:lang="en-US"><span class="char-style-override-8" xml:lang="en-GB">Meclis’i dağıttıktan sonra Saray’ın önünde bir ihtiyaç daha beliriyordu ki, o da, dağıtmadan sonra dört ay içinde seçimlerin yapılıp yeni Meclis’in toplanmasını buyuran Kanun-ı Esasi’nin 35. maddesinin uygulanmasını, en azından, barış sonrasına dek erteletmekti. Bu isteğin birinci ve en önemli gerekçesi daha yeni kurtuldukları Meclis’i yeniden başlarına “musallat” etmemekti. Çünkü yeniden seçilecek bir meclisin İttihat ve Terakkici ya da hiç değilse ulusçu bir renk taşıması ihtimali vardı. Bu da hem İtilafçıların itirazlarına yol açardı, hem de Saray’ın hareket serbestliğini önemli ölçüde kısıtlayabilirdi. Oysa Saray serbestçe ve kendine en uygun biçimde muzaffer devletlerle, özellikle İngiltere ile bir anlaşmaya varmak istiyordu. İkincisi, işgal altında bulunan yerlerde seçim yapamamaktan ötürü, Meclis’in eksik temsiliyle buraların temelli Osmanlı Devleti’nden kopmuş olduğunu zımnen onaylamış olmamaktı. Nitekim, 2 Ocak’ta alınan bir kararla, Meclis-i Vükela, işgal ve seferberliğin henüz son bulmamasından ötürü, seçimlerin yapılamayacağını “bedihi” kabul ediyor ve Tanrı’nın lütfuyla barış yapılıp imkân hasıl olmasından başlayarak, dört ay içinde “bermucib-i kanun” seçime başlanacağı ilan olunuyordu.</span><span class="dipnot-6" style="font-size:0.8em;" xml:lang="en-GB"><a class="footnote-link" href="#footnote-225-117" id="footnote-225-117-backlink">117</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Dağıtmaya eklenen bu duyuru, Saray’ın bu sırada kesinlikle, sözlü de olsa, İtilaf devletlerine karşı herhangi bir aleni, demokratik direnmeyi, hatta nümayişi aklından geçirmediğini açıkça gösterir; çünkü böyle bir çıkış ancak ulus adına yapılabilirdi ve bunu en iyi, en yetkili olarak yapacak kurul, Mebusan Meclisi idi. Mebusan bir kez dağıldı mı, yeni seçimlerin zorluğu, sakıncaları da pekâlâ biliniyordu. Oysa Mebusan’la uzlaşmak o sırada o denli kolaydı ki, en çok iki kişiyi feda ederek, kabine daha uzun süre iktidarda kalabilirdi; fakat bu konuda Tevfik Paşa, muhakkak ki Saray’ın isteğiyle tamamen uzlaşmaz bir tutum içine girmiştir. Yukarıda, yeni seçimlere gitmemenin başlıca gerekçesinin, yeni bir meclisin müdahalesine uğramadan İtilafçılarla serbest pazarlığa oturabilmek olduğu belirtildi. Bu, şu demekti ki, meclisin kabul edemeyeceği bir barışı Saray kendi açısından kabule değer bulacaktı. Örneğin, halife olarak İngiliz imparatorluğunun “borusunu çalmak” ve iktisadi bağımsızlığı da tümüyle ipotek etmeye karşılık, İtilaf devletleri Osmanlı Devleti’nin Arap ülkeleri üzerindeki egemenliğini kabul edebilirdi. Bu, ulusçu bir meclisin işine gelmezdi. Daha da kötüsü ve herhalde böyle bir ihtimal her an Vahdettin’in içini titretiyordu. Meclis, Amerikancı bir çıkış yapabilir ve sonuç olarak Osmanlı Devleti ABD’nin payına düşebilirdi. Oysa yukarıda açıklandığı üzere, saltanat için bu çok sakıncalı olurdu. Sonuç ve özet olarak denebilir ki, Saray’ın Meclis olmadan barışı karşılamaya hazırlanması, bunu tamamen saltanat ve mümkün olursa, mutlakıyetçi saltanat ilkesine göre düzenlemek istemesinden ileri geliyordu. Bir de şu var ki, Meclis, ulusal iradeyi açıklamak gibi barış hazırlıklarında önemli bir koz olabilirdi. Bunu feda etmek, devletin, kaderini İtilaf devletlerine teslim etme kararının bir belirtisi de sayılabilir.</span></p>
				<p class="last-paragraph-6" xml:lang="en-US"><span class="char-style-override-6">Sabah</span><span class="char-style-override-8"> gazetesinde, dağıtmadan sonra çıkan bir yazıda, Mebusan’ın nasıl bir kabine tasarlamış olduğu haber veriliyordu. Buna göre, Mebusan, Tevfik Paşa’nın sadrazamlığına “zor bela” razı olmuştu. Nezaretlere gelince, Dahiliye’ye eski Beyrut Valisi İsmail Hakkı, Adliye’ye Âyan’dan Seyyit, Evkaf’a Abdurrahman Şeref, Maarif Nezareti’ne Sait, Hariciye’ye Bern Elçisi Fuat Selim Beyler, Bahriye’ye Mustafa Kemal, İaşe’ye Mersinli Cemal Paşalar düşünülmüş, bu liste başta Halil Bey olduğu halde, bütün fırkaların onayından geçmişti. Bu yazı üzerine Mustafa Kemal böyle bir konudan haberi olmadığını, rızasının alınmamış olduğunu belirten bir mektup yazdı gazeteye. Gerçekten de, Mustafa Kemal’in mutlaka istediği mevki Harbiye Nezareti’ydi ve herhalde bundan aşağısına razı olmazdı. Bu bakımdan, bu liste gerçek ise, herhalde onun Harbiye’ye gelmesini istemeyen Teceddütçülerin bir listesi olsa gerektir.</span><span class="dipnot-6" style="font-size:0.8em;"><a class="footnote-link" href="#footnote-225-118" id="footnote-225-118-backlink">118</a></span></p>
				<p class="paragraph-7" xml:lang="en-US"/>
				<p class="paragraph-7" xml:lang="en-US"/>
				<p class="paragraph-7" xml:lang="en-US"/>
				<div class="footnotes">
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-66-backlink" id="footnote-225-66">66</a>	<span>Tevfik Bıyıklıoğlu, </span><span class="char-style-override-6">Atatürk Anadolu</span><span>’</span><span class="char-style-override-6">da (1919-1921),</span><span> C. I (Ankara, 1959), s. 42’nin dipnotu. Bayur (Y. H. Bayur, </span><span class="char-style-override-6">Atatürk</span><span>, s. 303) ve Jaeschke (G. Jacschke, </span><span class="char-style-override-6">Türk Kurtuluş Savaşı Kronolojisi</span><span>, s. 32) Vahdettin’e yapılan veda ziyaretinin l6 Kasım’a, yani yine cumaya rastladığı görüşündedirler. Fakat Orbay (R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 17) bu ziyaretin 15 Kasım’da olduğunu yazıyor.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-67-backlink" id="footnote-225-67">67</a>	<span>Burada, sonradan pek beyhude olduğu meydana çıkmış olan o zamanki temasları kısaca özetleyip geçmek ihtiyacının bilinçaltı bir etkisi söz konusu olabilir. Atatürk, anılarında, olumsuz sayılabilecek yönleri dahi öyle açık yüreklilikle anlatmıştır ki, kasti bir yanıltmaya ihtimal vermek zordur.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-68-backlink" id="footnote-225-68">68</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 88.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-69-backlink" id="footnote-225-69">69</a>	<span>Halide Edip, </span><span class="char-style-override-6">The Turkish Ordeal</span><span> (London, 1928), s. 12-4.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-70-backlink" id="footnote-225-70">70</a>	<span class="char-style-override-6">Sabah</span><span>, 24/11, 2/12/1334, 10424, 10432.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-71-backlink" id="footnote-225-71">71</a>	<span class="char-style-override-6">Minber</span><span>, 2/12/1334, 31. </span><span class="char-style-override-6">Minber</span><span>, daha sonra (6 Aralık), bir başyazısıyla, sansürün yabancıların zoruyla konduğunu reddedecekti. Sansür bildirisinin ertesi günü </span><span class="char-style-override-6">Minber</span><span>’in, “Paşam O Senin Harcın Değil!” başyazısı bütünüyle sansüre uğradı. Haber ajanslarının telgrafları da sansüre uğruyordu (</span><span class="char-style-override-6">Minber</span><span>, 6/12/1334, 35). “Rusya’da Son Vaziyet - Bolşevikler ve Mukabil Kuvvetler” başlıklı iki sütunluk bir haber de bütünüyle çıkarıldı (</span><span class="char-style-override-6">Minber</span><span>, 11/12/1334, 40). İtilaf donanmasının Türk limanlarını ziyaretleriyle ilgili haberler de aynı akıbete uğruyordu (</span><span class="char-style-override-6">Minber</span><span>, 16/12/1334, 45). 17 Aralık’ta </span><span class="char-style-override-6">Minber</span><span>’deki “Gizli Kuvvetler” başlıklı yazı da tümüyle sansür edildi. Aşağıda da değinileceği üzere, sansürün konmasında </span><span class="char-style-override-6">Minber</span><span>’in Tevfik Paşa’yı düşürmek için açmış olduğu şiddetli kampanyanın da payı olmuş olabilir.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-72-backlink" id="footnote-225-72">72</a>	<span class="char-style-override-6">Meclis-i Mebusan Zabıt Ceridesi,</span><span> 20. inikat, s. 174 (2/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-73-backlink" id="footnote-225-73">73</a>	<span class="char-style-override-6">Meclis-i Âyan Zabıt Ceridesi,</span><span> 15. içtima, s. 134-5 (12/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-74-backlink" id="footnote-225-74">74</a>	<span>Edip, </span><span class="char-style-override-6">a.g.e.</span><span>, s. 15. Yalman’a göre bu dernek Halide Edip’in girişimiyle kurulmuş. A. E. Yalman, </span><span class="char-style-override-6">Yakın Tarihte Gördüklerim ve Geçirdiklerim</span><span>, C. I (İstanbul, 1970), s. 324. Bkz. ayrıca: Refik Halit Karay, </span><span class="char-style-override-6">Minelbab İlelmihrab</span><span> (İstanbul, 1964), s. 64-6.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-75-backlink" id="footnote-225-75">75</a>	<span class="char-style-override-6">Sabah</span><span>, 6/12/1334, 10436. Bkz. ayrıca Mine Erol, </span><span class="char-style-override-6">Türkiye</span><span>’</span><span class="char-style-override-6">de Amerikan Mandası Meselesi</span><span> (Giresun, 1972); T. Z. Tunaya, </span><span class="char-style-override-6">Türkiye</span><span>’</span><span class="char-style-override-6">de Siyasi Partiler </span><span>(1952), s. 445-6; Y. H. Bayur, </span><span class="char-style-override-6">Atatürk</span><span>, s. 193-5.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-76-backlink" id="footnote-225-76">76</a>	<span>D. Avcıoğlu, </span><span class="char-style-override-6">Milli Kurtuluş Tarihi,</span><span> C. I, s. 255-8 (</span><span class="char-style-override-6">Ankara Üniversitesi Tarih Araştırmaları Dergisi</span><span>, C. III, s. 4-5).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-77-backlink" id="footnote-225-77">77</a>	<span>Erol, </span><span class="char-style-override-6">a.g.e.</span><span>, s. 39-121. Erol bu mektubun İtilaf devletlerine gönderildiğini yazıyorsa da, İngiltere’nin aracılığını isteyen bir mektubun İtalya ya da Fransa’ya gönderilmiş olduğu pek düşünülemez.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-78-backlink" id="footnote-225-78">78</a>	<span>Foreign Office 371/3418, 196317 (Başhaham Nahum’un Hollanda’da bu yöndeki çalışmaları 28 Kasım); 201366 (Webb’den tel, 5 Aralık); 202011 Webb’den mektup, 5 Aralık, Washington’a talimat, 11 Aralık; 208508. ABD yönetimi için bir dilekçenin birçok imza topladığını, Webb, 27 Kasım teliyle bildirdi (196844). 30 Kasım’da Heck, İstanbul’a komiser atandı. G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 8.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-79-backlink" id="footnote-225-79">79</a>	<span class="char-style-override-6">The Times</span><span>, 9/1/1919. Webb, 20 Aralık günlü mektubunda, cemiyeti kuranları “Wilson’cı olmuş Turancılar” diye tanımlıyordu. Ayrıca Ahmet Emin dolayısıyla Yahudilerin bu işle ilgisi üzerinde duruyordu; çünkü ona göre, Dönmeler Yahudilikle İslamlık arasında bir köprüydüler. Foreign Office 371/4156, 518.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-80-backlink" id="footnote-225-80">80</a>	<span>L. Simavi, </span><span class="char-style-override-6">Gördüklerim</span><span>, s. 198-200.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-81-backlink" id="footnote-225-81">81</a>	<span>G. Jaeschke, </span><span class="char-style-override-6">Türk Kurtuluş Tarihi Kronolojisi</span><span>, s. 201 (dizinde Amerika maddesi); Halide Edip Adıvar, </span><span class="char-style-override-6">Türk</span><span>’</span><span class="char-style-override-6">ün Ateşle İmtihanı</span><span> (İstanbul, 1962), s. 14-5. 1908’den önce, Browne, Damat Ferit’le dostmuş, fakat o zamanlar Paşa “liberal ve demokratmış.”</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-82-backlink" id="footnote-225-82">82</a>	<span>Mustafa Kemal Atatürk, </span><span class="char-style-override-6">Nutuk</span><span>, C. I (İstanbul, 1960), s. 103.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-83-backlink" id="footnote-225-83">83</a>	<span>Mondros’tan önce, Damat Ferit’in Wilson İlkeleri’ne karşı takındığı tavrı gördük. Wilson Prensipleri Cemiyeti kurulduktan sonra, bir vesileyle Paşa yine bu ilkelerin tehlikelerine değindi. </span><span class="char-style-override-6">Meclis-i Âyan Zabıt Ceridesi</span><span>, 14. içtima, s. 117 (9/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-84-backlink" id="footnote-225-84">84</a>	<span>Mehmet Murat, </span><span class="char-style-override-6">Tatlı Emeller, Acı Hakikatler</span><span> (İstanbul, 1330), s. 16-9; Akşin, </span><span class="char-style-override-6">a.g.e.</span><span>, s. 258-9. Mizancı Murat’ın daha Cihan Savaşı’ndan önce tasarladığı ve yayımladığı “İngiliz Hilafet”i tasarısı ile, aşağıda görüleceği üzere Vahdettin’in bir “İngiliz centilmeni”nden ısrarla İngilizlerin hilafet konusundaki niyetlerini öğrenmek istemesi, burada yapılmakta olan tahmini pekiştiren kanıtlardır. Papalığa benzeyen ve İngiltere’nin koruması altında bulunacak “ruhani Hilafet” kuramını ilk ortaya atan (1881) Wilfrid S. Blunt adında bir İngiliz olmuştur. Niyazi Berkes, </span><span class="char-style-override-6">The Development of Secularism in Turkey</span><span> (Montreal, 1964), s. 268-70; N. Berkes, </span><span class="char-style-override-6">Türkiye</span><span>’</span><span class="char-style-override-6">de Çağdaşlaşma</span><span> (Ankara, 1973), s. 318-9, 419-20.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-85-backlink" id="footnote-225-85">85</a>	<span>Bunu, Bayur’un Mareşal Liautey’den yaptığı bir alıntı pek güzel canlandırmaktadır: “Onu (Annam imparatorunu) suçlamak düşüncesiyle bütün söylenenlerden bana ne. Benim için o, Annam imparatorlarının torunudur, yoldan geçerken halkın toz içine uzandığı, serçeparmağının her bir işareti kesin bir buyruk sayıldığı bu yirmi milyonluk imparatorluğun büyük sosyal kuvvetidir. Ulu Tanrı! Madem ki onun ipleri elimizde onu kullanalım ve bu kuvveti zaafa uğratmayalım; şuna da inanalım ki ne doğrudan doğruya yönetim, ne bizim teknik bilgilerimiz bu kuvvetin yerini tutamaz...” Y. H. Bayur, </span><span class="char-style-override-6">Türk İnkılabı Tarihi</span><span>, s. 754; General Gouraud, “Liautey”, </span><span class="char-style-override-6">Les Vies Illustres</span><span> (Paris), s. 16-7.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-86-backlink" id="footnote-225-86">86</a>	<span class="char-style-override-6">Minber</span><span>, 7, 9/12/1334, 36, 38.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-87-backlink" id="footnote-225-87">87</a>	<span class="char-style-override-6">Meclis-i Âyan Zabıt Ceridesi</span><span>, 14. içtima, s. 124 (9/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-88-backlink" id="footnote-225-88">88</a>	<span class="char-style-override-6">A.g.e.</span><span>, 11. içtima, s. 88 (21/11/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-89-backlink" id="footnote-225-89">89</a>	<span class="char-style-override-6">A.g.e.</span><span>, 13. içtima, s. 108-11 (2/12/1334). 4 Aralık günlü Mülkiye Encümeni mazbatası, Kanun-ı Esasi’nin görev ve yetkileri dışında, “ihtiyar-ı mezalim” edenlerin adliyeye ve harp divanına verilebileceklerini kabul ediyordu.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-90-backlink" id="footnote-225-90">90</a>	<span class="char-style-override-6">A.g.e.</span><span>, 13-14 içtima, s. 108, 130 (2, 9/12/1334). Ahmet Emin’e göre, Ahmet Rıza’nın “kendine gelmesinde,” 11 Kasım’da yazdığı bir yazının etkisi olmuştu. Yalman, </span><span class="char-style-override-6">a.g.e.</span><span>, C. I, s. 316.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-91-backlink" id="footnote-225-91">91</a>	<span class="char-style-override-6">Meclis-i Âyan Zabıt Ceridesi</span><span>, 11. içtima, s. 90 (21/11/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-92-backlink" id="footnote-225-92">92</a>	<span>Gerçekte, </span><span class="char-style-override-6">Minber</span><span>’in hükümetin çekilmesi için açtığı kampanya, 17, hatta 16 Kasım’da başlamış ve her gün, “Kuvvetli Hükümet İsteriz!” (18 Kasım), “Kabine Var mı, Yok mu?” (19 Kasım), “Hükümet Evliya Oldu!” (22 Kasım) gibi başlıklı yazılarla hükümet sürekli bir “bombardımana” uğramıştı. O derecede ki, 2 Aralık’ta sansürün geri getirilmesinde, önemli ölçüde, bu kampanyanın önünü almak amacının bulunduğu düşünülebilir.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-93-backlink" id="footnote-225-93">93</a>	<span>R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. II, s. 371, 400.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-94-backlink" id="footnote-225-94">94</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 21/11/1918 (8/9/1945). Bu sırada zaten partiler üstü birleşmeler yönünde bir akım vardı. Milli Kongre’nin hazırlık çalışmalarını </span><span class="char-style-override-6">Minber</span><span>, “Memleketin Mütefekkirleri Harekete Geliyor” manşetiyle karşıladı (23 Kasım). Aynı gazete 28 Kasım’da, bütün fırkaların birleşmesiyle kurulacak bir “temerküz kabinesi” öneriyordu. Milli Kongre beyanname ve programı: </span><span class="char-style-override-6">Minber</span><span>, 7/12/1334, 36; T. Z. Tunaya, </span><span class="char-style-override-6">Türkiye</span><span>’</span><span class="char-style-override-6">de Siyasi Partiler</span><span> (1952), s. 417-20. Muhalefetin cephe alması ve sarayın “bildiğini okuması” sonucunda, bir kuruluşa (Vahdet-i Milliye de aynı akıbete uğradı) bağlanan umutlar gerçekleşemedi.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-95-backlink" id="footnote-225-95">95</a>	<span class="char-style-override-6">Meclis-i Mebusan Zabıt Ceridesi</span><span>, 20. ve 27. inikat, s. 174, 288 (2, 18/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-96-backlink" id="footnote-225-96">96</a>	<span>Bir de, Rauf Bey’in yeni bir İttihat ve Terakki Fırkası kurup “himaye talebi için” İngilizlere başvurduğu söylentisi vardı. </span><span class="char-style-override-6">Minber</span><span>, 21/12/1334, 50.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-97-backlink" id="footnote-225-97">97</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 7/12/1918 (12-3/9/1945).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-98-backlink" id="footnote-225-98">98</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 11/12/1918 (15/9/1945).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-99-backlink" id="footnote-225-99">99</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 106-7.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-100-backlink" id="footnote-225-100">100</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 13/12/1918 (16/9/1945); F.R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 107. Ayrıca Y. H. Bayur, </span><span class="char-style-override-6">Atatürk</span><span>, s. 242-5. Ahmet Rıza’nın anılarında, kendisinin sadrazamlığı konusu, ancak bir kez –o da geçerken– anılmaktadır. </span><span class="char-style-override-6">A.g.e.</span><span>, 15/2/1950, 9166. Kâzım Karabekir, 23/3/1335’te, Mustafa Kemal’in Ahmet Rıza ile görüşerek, onun başkanlığında ve Mustafa Kemal Harbiye nazırı olmak üzere bir kabine kurmayı tasarladıklarını ve Kâzım Karabekir’e İsmet Bey aracılığıyla nazırlık önerisi geldiğinden söz ediliyor. Bu tarihte bir yanlışlık olacak; çünkü Ahmet Rıza 2 Şubat’ta Vahdet-i Milliye’yi kurduktan sonra, hızla Saray’ın gözünden düşmeye devam etmiş ve 31 Mart’ta Âyan reisliğini dahi yitirmişti. Kâzım Karabekir, </span><span class="char-style-override-6">İstiklal Harbimizin Esasları</span><span> (1951), s. 34.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-101-backlink" id="footnote-225-101">101</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 2, 8/12/1918 (12-3/9/1945). Kâzım Karabekir, 1 Aralık’ta İzzet Paşa’yı ziyaret etti. Hükümeti bırakmakla yanlış yaptığını söyleyince, Paşa, “bilmeyerek ihanet mi ettim” diye gözlerinden yaş geldi. Kâzım Karabekir onun yeniden hükümete gelmesi gerektiğini söyleyince, gözlerinde “muvaffakiyet bakışları parladı” ve “telefonla birisiyle görüştü.” K. Karabekir, </span><span class="char-style-override-6">İstiklal Harbimiz</span><span>, s. 9.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-102-backlink" id="footnote-225-102">102</a>	<span class="char-style-override-6">Meclis-i Mebusan Zabıt Ceridesi</span><span>, 22. inikat, s. 204-5 (7/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-103-backlink" id="footnote-225-103">103</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 94. Bu İttihatçılardan biri Halil Paşa imiş. Halil Paşa, </span><span class="char-style-override-6">a.g.e.</span><span>, s. 256-8.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-104-backlink" id="footnote-225-104">104</a>	<span>Dr. Robert Frew, İskoç Presbiteryen kilisesinin papazı olup 1915’te Glasgow Üniversitesi’nden fahri diyanet doktorası derecesini almış, 1925-27’de Londra, 1927-28’de Lahey, 1928-31’de Kopenhag, 1931’den sonra Londra ve Göteborg’da papazlık yapmıştır. Fakat bunun yanında, 1928’de Britanya İmparatorluğu Nişanı’nı (O.B.E), 1931 Kraliyet Donanması Yedek Subay Nişanı’nı aldığını görüyoruz. </span><span class="char-style-override-6">Crockford</span><span>’</span><span class="char-style-override-6">s Clerical Directory</span><span>, 1935 (Oxford, 1935). Öte yandan 3/10/1919 akşamı, İstanbul’da İngiliz Orduevi’nde yapılan bir törenle, bir İngiliz generali tarafından, savaş sırasında ve sonra yaptığı hayırlı işlerden ötürü kendisine armağanlar verildi. Frew, savaşta hapse atılmış ve dört yıl “mücadele” etmiş. Savaştan sonra Orduevi onun çabalarıyla kurulmuş. </span><span class="char-style-override-6">Orient News</span><span>, 5/10/1919, 95. Mütarekede Hint Müslümanlarının yönettikleri İngiliz Kızılay Derneği’nin Türklere yaptığı yardımlar, Frew eliyle dağıtılıyordu. Berkes, </span><span class="char-style-override-6">Çağdaşlaşma</span><span>, s. 420. Bayar, Frew’un 15/8/1919’da Albay Emiling kimliğiyle Ege bölgesine geldiğini öne sürüyor. Bunun bir tahminden ileri gidip gitmediği anlaşılamıyor. C. Bayar, </span><span class="char-style-override-6">Ben de Yazdım</span><span>, C. VII, s. 2194-2202. Armstrong, Damat Ferit’in, İngiliz Yüksek Komiserliği’nin bir ajanı diye gördüğü ve nüfuzlu olmayan düşkün bir “İskoç”un sözlerine kulak verdiğini, bu yüzden komiserlikle ilişkilerinde birçok hayal kırıklıklarına uğradığını söylüyor. Robeck ve Ryan, çok kez ve bir kez de bizzat Armstrong, bu adamın hiçbir yetkisi olmadığını söylemelerine rağmen, Paşa bu yolda ısrar etmiş. Damat Ferit onunla temas ediyor idiyse, herhalde bir bildiği vardı. İstihbarat örgütlerinin görüşleriyle dışişleri bakanlıklarının görüşleri arasında farklar bulunması görülmemiş şeylerden değildir. Bu İskoç’un Frew olması pek muhtemeldir. H. Armstrong, </span><span class="char-style-override-6">Turkey in Travail</span><span> (London, 1925), s. 105.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-105-backlink" id="footnote-225-105">105</a>	<span>M. K. Atatürk, </span><span class="char-style-override-6">Nutuk</span><span>, C. I, s. 7; F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 98-9, 103-4; Berkes, </span><span class="char-style-override-6">Çağdaşlaşma</span><span>, s. 453.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-106-backlink" id="footnote-225-106">106</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 92-3, 100-2.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-107-backlink" id="footnote-225-107">107</a>	<span class="char-style-override-6">A.g.e.</span><span>, s. 90, 97.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-108-backlink" id="footnote-225-108">108</a>	<span>G. Ward Price, </span><span class="char-style-override-6">Extra-special Correspondent</span><span> (London, 1957), s. 104-5. Kinross bu olayı uzun uzadıya hikâye ediyor. Herhalde, bu, onun İngilizlik gururunu okşamış olmalıdır. Lord Kinross, </span><span class="char-style-override-6">Atatürk</span><span> (London, 1964), s. 142.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-109-backlink" id="footnote-225-109">109</a>	<span>İhtimal Tevfik Paşa’yı baskı altına almak için olacak. </span><span class="char-style-override-6">Minber</span><span>, l Aralık’ta Teceddüt’ün, ertesi günkü toplantısında hükümete güvensizlik oyu vereceği haberini manşetle duyuruyordu. Aynı manşetlerle hükümetin 2 Aralık’ta Meclis’e gelmediğini öğreniyoruz (3/12/1334, 32).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-110-backlink" id="footnote-225-110">110</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 21, 24/11, 6, 11-3, 19, 20/12/1918 (8, 11-2, 15-7/9/1945). </span><span class="char-style-override-6">Sabah</span><span>, daha 3 Aralık’ta kabinede tasfiye yapılmayacağını ilan etmişti.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-111-backlink" id="footnote-225-111">111</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 14/12/1918 (16/9/1945); </span><span class="char-style-override-6">Meclis-i Mebusan Zabıt Ceridesi</span><span>, 27. ve 29. inikat, s. 288, 304-6 (18, 21/12/1334).</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-112-backlink" id="footnote-225-112">112</a>	<span>Kitabın ilk baskısında, Mebusan’ı feshetmekle Vahdettin’in Kanun-ı Esasi’yi çiğnediğini yazmıştım. Oysa 1916 tadilinde, Kanun-ı Esasi’nin 35. maddesi çıkarıldı ve böylece padişaha, yalnızca dört ay içinde seçim yapılıp Meclis toplamak şartıyla Meclis’i fesih yetkisi tanınmış oldu. Bu tadile dikkat çeken çalışma: M. Tunçay, “1293 Kanun-ı Esasisi’nin Son Tadilleri”, </span><span class="char-style-override-6">Armağan: Kanun-ı Esasi</span><span>’</span><span class="char-style-override-6">nin 100. Yılı</span><span> (Ankara, SBFY, 1978). </span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-113-backlink" id="footnote-225-113">113</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 166-9.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-114-backlink" id="footnote-225-114">114</a>	<span>Örneğin, özel bir muhabirin 16 Aralık ve 8 Ocak haberleri, İngilizlerin “çoğunlukla Enver ve Talât’ın adamlarından” oluşmuş diye belledikleri Mebusan’a karşı duyulan husumeti dile getiriyordu. </span><span class="char-style-override-6">The Times</span><span>, 1, 13/1/1919.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-115-backlink" id="footnote-225-115">115</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 98; Menteşe, </span><span class="char-style-override-6">a.g.e.</span><span>, 30/10/1946; Ahmet Rıza, </span><span class="char-style-override-6">a.g.e.</span><span>, 15-6/2/1950. İttihat ve Terakkililerin tutuklanması arifesinde kendisi de bunu Türkgeldi’ye açık açık itiraf edecektir. A. F. Türkgeldi, </span><span class="char-style-override-6">Görüp İşittiklerim</span><span>, s. 182-3.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-116-backlink" id="footnote-225-116">116</a>	<span>L. Simavi, </span><span class="char-style-override-6">Gördüklerim</span><span>, s. 204-9; Yalman, </span><span class="char-style-override-6">a.g.e.</span><span>, C. I, s. 317; A. F. Türkgeldi, </span><span class="char-style-override-6">Görüp İşittiklerim</span><span>, s. 180-2; İ. M. K. İnal, </span><span class="char-style-override-6">a.g.e.</span><span>, s. 1719. Fakat Refik Bey’in Damat Ferit’le arası iyi olmadığından, Vahdettin Refik Bey’i ona “feda edivermiş.” A. F. Türkgeldi, </span><span class="char-style-override-6">Görüp İşittiklerim</span><span>.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-117-backlink" id="footnote-225-117">117</a>	<span class="char-style-override-6">Meclis-i Vükela Mazbataları</span><span>, 2/1/1335, 214/8; </span><span class="char-style-override-6">Takvim-i Vekayi</span><span>, 4/1/1335, 3436; A. F. Türkgeldi, </span><span class="char-style-override-6">Görüp İşittiklerim</span><span>, s. 168-9. Türkgeldi’nin, pek dikkate alınmayan birtakım itirazlarda bulunduğu anlaşılıyor. Onun anlattığına göre, girişim, Vükela’dan gelmiştir; fakat bunun Padişah’ın görüşlerine tıpatıp uyduğuna, hatta pek muhtemel olarak ilk önce onun karar ve arzusundan ileri geldiğine inanmamak için bir neden yoktur.</span></p>
					</div>
					<div class="footnote">
						<p class="dipnotlar-6" xml:lang="en-US"><a class="footnote-anchor" href="#footnote-225-118-backlink" id="footnote-225-118">118</a>	<span class="char-style-override-6">Sabah</span><span>, 26-7/12/1334, 10456-7. Gazete, listenin gerçek olduğunda ısrar ediyordu.</span></p>
					</div>
				</div>
			</div>
		</div>
	</body>
</html>