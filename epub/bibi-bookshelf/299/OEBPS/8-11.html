<html xmlns="http://www.w3.org/1999/xhtml">
	<head>
		<title>8-11.html</title>
		<link href="template.css" rel="stylesheet" type="text/css"/>
	</head>
	<body>
		<div id="x8-11.html" xml:lang="en-GB">
			<div class="Basic-Text-Frame">
				<p class="Konu-Ba-l----1" id="toc_marker-5-11">11. Mustafa Kemal ve Arkadaşları - Mustafa Kemal’in Anadolu’ya Gönderilmesi</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-1">Mustafa Kemal ve Arkadaşları</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Yukarıdaki bölümlerde de belirtildiği üzere, Mustafa Kemal ve arkadaşları, savaş sonucunun etkisiyle tasfiye olunan, başta Enver Paşa olmak üzere İttihat ve Terakki’nin önde gelen adamlarının yerine, o güne dek iktidardan uzak tutulmuş, onun sorumluluklarının dışında bırakılmış kendilerinin, en doğal iktidar adayları olduklarına inanıyorlardı. Nitekim İzzet Paşa kabinesi de, Rauf ve Fethi Beyleri içine aldığından, böyle bir iktidarın başlangıcı sayılabilirdi. Gerçi İzzet Paşa, Mustafa Kemal’i, belki kişisel çekememezlik nedeniyle, belki daha çok Vahdettin’in telkini ile kabineye almamıştı; ama Mustafa Kemal bırakışmadan sonra İstanbul’a döner dönmez, derin görüşü, tutkusu, dinamizmi ve kişiliğiyle bu grubun doğal önderi olduğunu göstermişti. Fakat grubun gösterdiği bütün çabalara rağmen iktidar sürekli olarak ellerinden kaçıp gitmiştir. Mustafa Kemal önce Mebusan’a Tevfik Paşa’ya güvensizlik oyu verdirerek, sonra padişahı kandırarak, en sonra ihtilalci yöntemleri dahi denemeyi tasarlayarak, iktidara gelmeye çalışmış, fakat bunu başaramamıştı. Çünkü Vahdettin’in büyük bir ustalık ve ihtiyatla gizlemekte olduğu ve ancak olayların seyriyle yavaş yavaş belirmekte olan büyük bir gerçek vardı ki, o da Saray’ın –hem de mutlak biçimde– iktidarda bulunmasıydı. Gerek Ahmet Rıza ve Âyan’daki arkadaşlarının, gerekse Mustafa Kemal ve arkadaşlarının girişimlerinin sonuçsuz kalması, bunu artık açıkça ortaya koyuyordu. Fakat Damat Ferit’in sadrazamlığı zamanında, Ahmet Rıza’nın Âyan reisliğinden azledilmesi ve bir gün için de olsa göz-altına alınmasına kalkışılması, öte yandan Teceddüt ve özellikle Hürriyetperver Avam Fırkası’nın kapatılması (bu kapatmalar hayli sonradır; 5 Mayıs Vükela kararı), Fethi ve İsmail Canbulat Beylerin tutuklanması ve Meşrutiyet’in ilk yıllarına ait eski bazı hanedan hesaplarının açılması, gidilen yönü şaşmaz bir biçimde ortaya koymuştu. Demek ki, Mustafa Kemal ve arkadaşları için iktidar yolu İstanbul’da kesinlikle kapatılmış bulunuyordu. Yabancı işgali altında bulunan ve işgalcilerin en önemli bölümünün (İngilizlerin) iktidarı desteklediği bir başkentte darbe de yapılamazdı. Kaldı ki, iktidara gelince, yine işgal dolayısıyla olumlu bir şey yapamamak muhakkaktı. İtilaf devletlerinin, özellikle İngilizlerin, ufak bir işaretiyle Saray’ın herhangi bir hükümeti devireceği anlaşılıyordu. Oysa Anadolu, gördüğü türlü tecavüzlere rağmen, yine de esas itibariyle işgal edilmemiş bulunduğu gibi, aradan geçen aylar, savaştan bitkin çıkan ve halkın savaş usancından ötürü ordularını kısa zamanda terhis etmek zorunda kalan İtilaf devletlerinin, artık isteseler de, hiç değilse kısmi bir seferberliği göze almadan Anadolu’yu tümüyle etkili bir biçimde işgal edemeyeceğini göstermiş bulunuyordu. Nitekim, Sevr Antlaşması’nı Türklere zorla uygulamak işi de Yunan ordularına havale edilecekti.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Demek ki, zaman geçtikçe, Anadolu’da “bir şeyler yapmak” olanağı kendini daha güçlü biçimde yurtseverlere kabul ettiriyordu. Nitekim Kâzım Karabekir ve Ali Fuat Anadolu’ya gitmiş bulunuyorlardı.</span></p>
				<p class="ARA-BASLIK-1" id="toc_marker-5-11-2">Kâzım Karabekir ve Ali Fuat’ın Anadolu’ya Gitmeleri</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Yüzbaşı Selahattin’in anılarına göre, Irak’taki savaşların yenilgiye dönüşmesi üzerine, Kâzım Karabekir, Araplarla ilgimiz kesiliyor diye neredeyse sevinecek derecede bilinçli bir Türk ulusçusuydu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-225" id="footnote-225-225-backlink">225</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bırakışma olunca, genelkurmay başkanı olmak üzere, İzzet Paşa hükümeti tarafından İstanbul’a çağrıldıysa da, geldiğinde (28 Kasım) hükümet değişmişti. 6 Aralık’ta “usulen” Selamlığa çağrılan Kâzım Karabekir, 25 Aralık’ta karargâhı Tekirdağ’da olan 14. Kolordu’ya atandı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-226" id="footnote-225-226-backlink">226</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat zaman geçtikçe, yurt için bir şeyler yapmak isteyen ulusçu bir kolordu komutanı için, Marmara bölgesinde imkânların kıt olduğu anlaşılıyordu. Kendisi, Ali Rıza başkanlığında ve Mustafa Kemal’in harbiye nazırı olacağı mutasavver bir hükümette yer almak önerisini daha önce reddettiğini yazıyor.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-227" id="footnote-225-227-backlink">227</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bırakışmadan sonraki gelişmelerden ve şubatta yakından izlediği anlaşılan dünya gidişinden, İngiltere’nin ya da başka bir İtilaf devletinin Anadolu’yu işgal edecek durumda olmadığı anlaşılınca, 14 Şubat’ta Şevket Turgut Paşa’dan, Doğu’ya yeniden atanmasını istedi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-228" id="footnote-225-228-backlink">228</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">2 Mart 1919’da karargâhı Erzurum’da bulunan 15. Kolordu komutanlığına atandı. Fakat gitme emri ancak bir ay sonra 3 Nisan’da çıktı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-229" id="footnote-225-229-backlink">229</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">15. Kolordu (daha önce 9. Ordu) varlığını koruyabilmiş olan nadir birliklerden biriydi. Ayrıca, Doğu Anadolu’yu ve Kafkas Türklerini kurtarmış olmak ve muzaffer olarak savaşı bitirmiş olmak gibi bir şana sahipti. Bölge halkının ulusal bilincinin yüksek oluşu da, burada yapılacak ulusal görevi (ki şu ya da bu biçimde buraları Ermenilere kaptırmamaktı) kolaylaştıran bir başka unsurdu. Kâzım Karabekir, kendi hedefini sınırlı olarak saptadığı için, bütün Türkiye çapında ulusal akımın başına geçmek üzere Mustafa Kemal’in de Anadolu’ya gelmesini istemiştir ve bu yolda onu teşvik ettiğini söylemektedir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-230" id="footnote-225-230-backlink">230</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Kâzım Karabekir’in bir özelliği de, davranışlarında Mustafa Kemal’e göre hayli ihtiyatlı olmasıdır. Gerek mütarekenin uygulanmasında, gerekse İstanbul hükümetine karşı açıkça cephe almak konusunda her zaman dikkatli davranmayı tercih etmiştir.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Ali Fuat’a gelince, o zaten 20. Kolordu komutanıydı, fakat izinli olarak İstanbul’da bulunuyordu. Dediğine göre, kolordusunun başına geçmesi gerektiğini Mustafa Kemal söylemiş, o da şubat ayı sonunda hazırlıklarını tamamlayarak mart başında İstanbul’dan ayrılmıştı. Bundan sonra kolordusunu Konya Ereğlisi’nden Ankara’ya nakletmek için yaptığı mücadele gelmektedir. Mustafa Kemal ve Ali Fuat, Ankara’yı, her türlü örgütlenme ve hareket başlangıcına elverişli stratejik bir konumu olduğu için istiyorlardı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-231" id="footnote-225-231-backlink">231</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Yukarıda, 4. ayrımda, Saray’ın neden yeni ordunun bu gibi genç komutanlarına görev vermek zorunda kaldığı anlatılmıştı. Saray’ın gündemindeki ilk ve en önemli sorun, Barış Konferansı’na olumsuz bir etki yapmamak için, asayişin sağlanmasıydı. Bunun için, başarılı bir komutan olmak, Enverci olmamak yetiyordu. Dördüncü ayrımda belirtildiği üzere, yeni ordunun tasfiyesi sonraki bir işti ve zaten barış antlaşmasında yer alacağı muhakkak olan orduyu kısıtlayıcı hükümlerin, ilk hamlede bunu önemli ölçüde gerçekleştirmesi beklenebilirdi.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-3">Mustafa Kemal’in Anadolu’ya Gitmesi</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Önce şunu belirtmekte yarar var ki, yukarıda, Doğu Anadolu’da ve özellikle Trabzon vilayetindeki durumu anlatan bölümde de açıklandığı üzere, bu bölgeye iyi bir komutanın gitmesini gerektiren bir durum vardı. Mustafa Kemal olmasa ya da bu görevi kabul etmeseydi de, yine oraya ehliyetli bir komutan gönderilecekti. İngilizler, 9 Mart’ta Samsun’a 200 asker göndermişlerdi. Harbiye Nazırı, Mustafa Kemal’i makamına çağırdığında, kendisine Samsun ve civarıyla ilgili bir dosya vermişti. Bunda, İngilizlerin, bölgedeki asayiş durumundan yakınan birçok raporu yer alıyordu. Güya birçok Rum köyü her gün Türklerin saldırısına uğruyor, resmi makamlar buna engel olamıyorlardı. İngilizler buna bir de protesto eklemişlerdi ve bu saldırılar hükümetçe önlenemediği takdirde, kendilerinin duruma el koyacaklarını bildiriyorlardı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-232" id="footnote-225-232-backlink">232</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bölgedeki asayişi bütünüyle düzeltebilecek bir kuvveti sağlamaya İngilizlerin gücü yetmediğine göre, gayret yine de son tahlilde, Osmanlı ordusuna düşüyordu. Demek ki, Samsun ve çevresine mutlaka bir komutan gönderilecekti. Burada akla gelen soru şudur: Neden bu iş için hükümet Mustafa Kemal’i tercih etti?</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Şunu da gözden uzak tutmamak gerekir ki, bu göreve ya da Anadolu’da başka bir göreve talip olan Mustafa Kemal olmamıştır. Mustafa Kemal, anılarında, böyle bir göreve atanmak için kendisinin herhangi bir çaba harcadığını da kaydetmiyor. Öneri, bilindiği kadarıyla, doğrudan doğruya hükümetten gelmiştir. “Bir gün</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-233" id="footnote-225-233-backlink">233</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Harbiye Nazırı rahmetli Şakir Paşa beni makamına davet etti,” diyor Mustafa Kemal. Fakat yine Mustafa Kemal’in anılarından ve olaylardan ortaya çıktığına göre, Mustafa Kemal böyle bir görevi kabul etmekte hiç tereddüt göstermediği gibi, bunu siyasal çalışmaları için iyi bir fırsat saydı. Bundan ötürü denilebilir ki, böyle bir öneri olmasaydı da Mustafa Kemal’in Anadolu’da görev almaya talip olması ya da böyle bir önerinin yapılması için çaba harcaması muhtemeldi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-234" id="footnote-225-234-backlink">234</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Hele İzmir’in işgalinden sonra, Mustafa Kemal’in İstanbul’da kalmaya devam edeceğini düşünmek caiz değildir. O durumda, Rauf Bey’in yaptığı gibi, görev almayı beklemeden herhalde Anadolu’ya giderdi. Oysa iki buçuk ay kadar önce, Mareşal Allenby’nin isteği üzerine, kendisine önerilen, Ali İhsan Paşa’dan boşalan 6. Ordu komutanlığını geri çevirmiş bulunuyordu; çünkü o sıralarda İstanbul’da kalarak bir yerlere ulaşabileceğine inanıyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-235" id="footnote-225-235-backlink">235</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Şimdi yapılan öneriden ise en geniş biçimde yararlanmak üzere, Genelkurmay 2. Başkanı Diyarbakırlı Kâzım (İnanç) Paşa’ya, mümkün olduğu denli geniş yetkiler tanıyan bir talimat hazırlattı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-236" id="footnote-225-236-backlink">236</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Buna göre, Mustafa Kemal, o sırada geliştirilmekte olan ordu müfettişlikleri tasarısı uyarınca, daha önce Yakup Şevki Paşa’nın komutası altında bulunmuş olan Doğu Anadolu’daki 9. Ordu’nun müfettişi oluyordu. Görevleri: a) Asayişin sağlanması ve asayişsizlik nedenlerinin saptanması; b) bölgede dağınık olarak var olan silah ve cephanenin bir an önce toplattırılarak depolarda biriktirilmesi; c) asker topladığı ve ordu tarafından korunduğu öne sürülen şûralar varsa, bu tür faaliyetlerinin yasaklanması ve varlıklarına son verilmesi olacaktı (md. 1). Bunun için 3. (Sivas’ta) ve 15. (Erzurum’da) Kolordular harekât ve asayiş işleri için müfettişlik emrine verilecek, müfettişlik bölgesi, Trabzon, Erzurum, Sivas, Van vilayetleri ve Erzincan ve Canik müstakil livalarını içine aldığından, buraların vali ve mutasarrıfları dahi müfettişlik görevlerinin yerine getirilmesi için müfettişlikten buyruk alacaklardı (md. 2). İş bununla da kalmıyor; Diyarbakır, Bitlis, Mamuretülaziz, Ankara, Kastamonu gibi sınırdaş vilayet ve müstakil livalar ile buralardaki kolordu komutanlıkları da müfettişliğin doğrudan doğruya yapacağı başvuruları “nazar-ı dikkate” alacaklardı (md. 3). Son olarak, müfettişlik, Harbiye Nezareti’ni ilgilendiren konular dışında “makamat-ı âliye-i aidesiyle” haberleşebilecekti (md. 4).</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-237" id="footnote-225-237-backlink">237</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Müfettişliğin görev alanının Marmara, Ege, Akdeniz bölgeleriyle Konya ve Diyarbakır dışında hemen bütün Anadolu’yu kapladığı göze çarpıyor.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Talimatın bu mahiyeti ve aşağıda işaret edilecek diğer bir husus, Harbiye Nazırı Şakir Paşa’yı rahatsız etmiş olacak ki, talimatı imzalamaktan çekinerek ancak mührünü basmış. Mustafa Kemal kendisinden, “rahmetlide vicdani bir seziş olmak lazımdı” diye söz ediyor. Damat Ferit dahi, Mustafa Kemal’i evinde Genelkurmay Başkanı Cevat Paşa ile akşam yemeğine çağırdığı zaman (İzmir’in işgalinden biraz önce, herhalde 13 Mayıs’ta)</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-238" id="footnote-225-238-backlink">238</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">bu görev alanını kurcalamak gereğini duymuştu. Sadrazam’ın Mustafa Kemal’i Genelkurmay Başkanı’yla konağında baş başa bir yemeğe çağırması ve ona padişahı görmesi gereğini bildirmesi, Mustafa Kemal’e ve onun görevine verilen önemi ortaya koyar. Nitekim, daha önce de Sadrazam ile Cevat Paşa görüştüklerinde, birincisi ona, “mutlak salahiyetler vermiş olduğunu” ima etti ve, “Her arzunuzu doğrudan doğruya bana yazabilirsiniz, derhal yapılacağından emin olunuz!” dedi. Padişah dahi, Mustafa Kemal’i görmek istiyordu ve Damat Ferit yemekte bu isteği Mustafa Kemal’e iletti. Veda için Babıâli’ye gittiğinde –ki bunun 15 Mayıs olması gerekir– orasını İzmir’in Yunanlılar tarafından işgal edildiğini öğrenmenin telaşı içinde buldu. Sonra da Yıldız’a gitti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-239" id="footnote-225-239-backlink">239</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Padişahla baş başa konuştu. Vahdettin şöyle diyordu: “Paşa Paşa, şimdiye kadar devlete çok hizmet ettin, bunların hepsi artık bir kitaba girmiştir... tarihe geçmiştir... Bunları unutun... Asıl şimdi yapacağın hizmet hepsinden mühim olabilir. Paşa, devleti kurtarabilirsin!” Mustafa Kemal’e göre bu “kurtarma,” Vahdettin’in gözünde, İtilaf devletlerinin yakındıkları konuları çözmek, onları hoşnut etmek, “memleketi ve halkı bu siyasetin doğru olduğuna” inandırmak, “bu siyasete karşı gelen Türkleri” bastırmak demekti. Vahdettin, ona, adının baş harfleri işlenmiş bir de saat armağan etti.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Vahdettin bu sözleri söylerken, İzmir’in Yunanlılar tarafından işgal edildiğinden haberi vardı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-240" id="footnote-225-240-backlink">240</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İhtimal, onun gözünde, 9 Mart’ta Samsun’a çıkan ve 17 Mayıs’ta yeniden çıkacak İngiliz askerlerinin peşinden, asayişsizlik bahanesiyle “Pontus” bölgesine de Yunan askerinin girmesi sahneleri canlanıyordu. Fakat, işgalden önce Mustafa Kemal’i saraya çağırmış olması, Şakir Paşa ile Damat Ferit’in tutumları, Paşa’nın görevine verilen önemi gösteriyordu. Bu önem, bir ölçüde Mustafa Kemal’in kişiliğine verilen önemdi. Görev önemliydi; çünkü İtilafçıların başlıca yakınma konusu olan asayişi sağlayacaktı. Fakat işin nezaketi şuradan geliyordu ki, asayişi sağlamak için yalnız Türkleri silahsızlandırmak, örgütlerini dağıtmak yetmiyordu. Rumlar silahlı çete faaliyetlerini sürdürürken, bu yoldan asayiş sağlanamazdı; zaten siyasal bakımdan da böyle bir tutum imkânsızdı. Demek ki, saldırgan durumunda olduklarından, her şeyden önce Rumlar bastırılıp silahsızlandırılacaktı. Başka türlü asayiş sağlanamazdı ve Mustafa Kemal gibi bir ulusçunun başka türlü davranmasını bekleyecek denli safdil değildi, Osmanlı iktidar sahipleri. Dikkat edilirse bu, yukarıda 8. ayrımda, 25 Nisan’da İngiliz yüksek komiseri ile Damat Ferit arasındaki görüşmede ele alınan tasarıdan başkası değildir. Meclis-i Vükela dahi, 28 Nisan’da bu yönde bir karar almıştı ve sözü edilen ayrımda da gösterildiği üzere, ülke çapındaki bu silahsızlandırma mücadelesine İngiliz subaylarını katmanın anlamı, azınlıkları dahi kanlı ve uzun çekişmelere yer vermeden silahsızlandırmaktı. 6 Mayıs’ta Damat Ferit, bu konuda Calthorpe’a yeniden başvurmuştu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-241" id="footnote-225-241-backlink">241</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Aynı gün, Hariciye Nazırı’nın bir notası, Türkiye’ye giren silahlı kişilere, Yunanlı ve Bulgarlara karşı tedbir istemişti. Daha önce, 12 Nisan günlü bir Meclis-i Vükela kararı, Yunanlı ve Bulgarların çoğunluk sağlayabilmek için kıyı ve sınırlarımızdan içeri girmeleri olayı üzerinde durmuş, tedbirler kararlaştırılmıştı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-242" id="footnote-225-242-backlink">242</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Mustafa Kemal’e verilen talimattaki 1. maddenin (a) fıkrasında, asayişin sağlanması, (c) fıkrasında Türklerin şûra kurdukları, asker topladıkları, ordudan himaye gördükleri, buna son verileceği yazılıydı. Bu son konu daha çok İngilizleri ilgilendiriyordu; çünkü Samsun’a ve Merzifon’a asker gönderdiklerinden beri asayişin, daha doğrusu Rumların durumunun düzeldiğine inanıyorlardı. Şimdi bu yüzden, uzanamadıkları Erzurum-Sivas arasındaki bölgeye daha çok önem veriyorlardı. Oysa (b) fıkrası “mıntıkada ötede beride müteferrik bir halde mevcut esliha ve cephane”den, bunların “bir an evvel” toplatılmasından söz ediyordu ki, bunun doğrudan doğruya Rum ve belki Ermenilerin elinde bulunan silahlar olduğu muhakkak gibidir; çünkü İngiliz askerinin 9 Mart’ta Samsun’a, 30 Mart’ta Merzifon’a gelmesi üzerine, Pontus çetelerinin buna güvenerek faaliyetlerini artırdıkları, yani başlıca asayişsizlik kaynağı oldukları Türk raporlarından anlaşılıyordu. Hem artık sorun Türkler için yalnız asayiş değil, kurulması düşünülen Pontus devletinin temellerinin atılmasını önlemekti. 25 Nisan’dan, 6 Mayıs’a hatta 14 Mayıs’a değin, Padişah ile sadrazamı, silahsızlandırma işine İngilizlerin de katılacakları hayalini beslemişlerdir. Demek ki, Mustafa Kemal’in görevinin diplomatik yanları da olacaktı ki, işin nezaketini ve o oranda, hükümetin işe verdiği önemi artırıyordu. Nitekim Padişah da Mustafa Kemal’le görüşmek istemişti. Fakat, yukarıda da işaret edildiği üzere, müfettişlik alanının neredeyse bütün Anadolu’yu kaplayacak kertede geniş tutulması kuşkular uyandırmış olmalıydı. Şakir Paşa, herhalde önemli ölçüde bu yüzden, talimatı imzalamaktan kaçınmış, Damat Ferit de Mustafa Kemal’i yemeğe çağırdığında bu yönü kurcalamak ihtiyacını duymuştu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-243" id="footnote-225-243-backlink">243</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat böyle önemli bir göreve, Mustafa Kemal gibi bir kişiyi atayanların, yetki alanı konusunda kıskanç bir cimrilik göstermeleri yakışık almayacağı gibi, Mustafa Kemal’in bunu onuruna yediremeyip işten vazgeçmesi de mümkündü. Nitekim, Cihan Savaşı’nda, Mustafa Kemal, verilen görevleri kabul etmekte titizlik göstermiş, bu yüzden, son kez Suriye’ye gönderilirken Enver Paşa, atandığını Vahdettin aracılığıyla bildirerek bir oldubitti yapmak gereğini duymuştu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-244" id="footnote-225-244-backlink">244</a></span></p>
				<p class="ARA-BASLIK-1" id="toc_marker-5-11-4"> Neden Bu Göreve Mustafa Kemal Seçildi?</p>
				<p class="paragraph-1" xml:lang="en-US"><span class="char-style-override-8" xml:lang="en-GB">Yukarıda belirttiğimiz üzere, böyle bir göreve birisi atanacaktı; yoksa bu, Mustafa Kemal’in kendisi için uydurulmuş bir görev değildi. Bunun için, Mustafa Kemal’in uygun görülmüş olmasının olumlu bir yanı vardır. Padişah ve hükümet kendisine güvendikleri için onu atamışlardır. Jaeschke, Vahdettin’in Paşa’ya olan güveninin çeşitli olaylarla nasıl beslendiğini pek güzel özetlemiştir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-245" id="footnote-225-245-backlink">245</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Hükümet ile Hürriyet ve İtilaf çevrelerine gelince, bunlar arasında Mustafa Kemal’in de anlattığı üzere, iki düşünce vardı. Kimileri Mustafa Kemal’i çok tutuyor, kimileri de pek o denli tutmuyordu. Az da olsa, bu çevrelerde genel olarak tutulmasını gerektiren bazı nitelikleri vardı. Bunlardan en baştaki, Enver Paşa, dolayısıyla ön saf İttihat ve Terakkilileri ve Alman komutanlarıyla olan zıtlaşmasıydı. Saray’ın onu tutması da temelde bu nedene dayanıyordu. Hükümet çevrelerinde onu destekleyenlerin başında Dahiliye Nazırı Mehmet Ali Bey geliyordu. Mehmet Ali, Mustafa Kemal’i, Ali Fuat aracılığıyla tanıyordu, çünkü Ali Fuat’ın ağabeyi, Mehmet Ali’nin kızıyla evliydi. Mehmet Ali’nin, Mustafa Kemal’in İttihat ve Terakkili olması konusundaki şüpheleri giderildikten sonra, Ali Fuat’ın babası İsmail Fazıl Paşa’nın evindeki bir yemekte dost oldular. Mehmet Ali, birkaç kez Mustafa Kemal’i Şişli’de ziyarete gelir. Bir sefer de Mehmet Ali, Bahriye Nazırı Avni Paşa’yı getirir. Sonra bu ikisi bir gün de Mustafa Kemal’i “Cercle d’Orient”e yemeğe çağırırlar. Avni Paşa, otomobilini göndererek Mustafa Kemal’i nezarete yemeğe çağırır. Harbiye Nazırı Şakir Paşa ise Avni Paşa’nın damadı idi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-246" id="footnote-225-246-backlink">246</a></span><span class="char-style-override-10" xml:lang="en-GB">, </span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-247" id="footnote-225-247-backlink">247</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İşte bu temaslar sayesindedir ki, Mustafa Kemal Anadolu’ya gönderildi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-248" id="footnote-225-248-backlink">248</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB"> Fakat Mustafa Kemal’in Anadolu’da görevlendirilmesi, kendi açısından bir “nefy-ü teb’id”, “herçibadabat benim İstanbul’dan uzaklaşmamı arzu edenlerin icat ettikleri” bir sebepti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-249" id="footnote-225-249-backlink">249</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Atatürk’ün anılarında bu şöyle anlatılıyor: “Vahdettin kabinelerinde benim için iki zıt fikir olduğunu yukarıda söylemiştim: Biri beni lehlerinde kazanmaya çalışanlar, diğeri hiçbir suretle itimat edilmemek lazım olduğunu iddia edenler! Aylarca münakaşalardan sonra hangi fikir hak kazanmış, bilir misiniz: Mustafa Kemal’e emniyet edilemez! Mustafa Kemal İstanbul’dan birtakım menfi telkinler, belki hazırlıklar yapıyor. Bu adamı İstanbul’dan uzaklaştırmak lazımdır. Mustafa Kemal’i Anadolu dağlarına atmalı ve orada çürütmeli! Nihayet bu karar üzerine mutabık kalmışlar... Beni İstanbul’dan çıkarmakla ağır bir yükten kurtulacaklarını zannedenler, makul bir sebep aramakla meşgul idiler.”</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-250" id="footnote-225-250-backlink">250</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İlk bakışta hükümet ile Hürriyet ve İtilaf çevrelerinin, hiç olmazsa bir bölümünün Mustafa Kemal’e önemli bir görev verecek denli güvenmeleriyle Mustafa Kemal’in bu değerlendirmeleri çelişiyor gibi görünüyorsa da, şöyle bir açıklamayla bunlar bağdaştırılabilir: Bu çevreler Mustafa Kemal’e böyle bir görevi verecek ya da buna itiraz etmeyecek denli güvenebiliyorlardı; fakat yine bu çevrelerin en azından bir bölümü, Mustafa Kemal’in İstanbul’da kalmasından kuşkulanıyor, onun gitmesiyle çok daha rahat edebileceklerine inanıyorlardı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-251" id="footnote-225-251-backlink">251</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Şunu da unutmamak gerekir ki, arkadaşlarıyla iktidara gelme kararında bulunan Mustafa Kemal için, yetkileri ne denli geniş olursa olsun, bir askeri müfettişlik hiç de tatmin edici olmazdı ve onun bu müfettişlik işinden yararlanarak siyasal çalışmalarını Anadolu’da sürdürmek niyeti olmasaydı, bu görevi kabul etmezdi herhalde. Müfettişlik önerisi ve bunun Mustafa Kemal tarafından kabulü, Mustafa Kemal’in bırakışmanın ardından İstanbul’a geldiğinden beri sürdürdüğü iktidar kavgasının iflasını belgeliyordu. Kestirmeden, yani İstanbul’da kalıp Vahdettin tarafından görevlendirilerek iktidara gelme yolu artık kapanmış bulunuyordu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">İstanbul’da kalarak iktidara gelme yolunun iyice kapandığı, bir süredir birçok işaretlerle belli olmuştu. Damat Ferit’in yaptırdığı tutuklamaların ön saf İttihat ve Terakkilileriyle ya da yolsuzluk sanıklarıyla yetinmeyip, İttihat ve Terakki’de sorumlu mevkilerde olmayanları ve düpedüz ulusçu olanları da kapsamına alması, bunu gösteriyordu. Mustafa Kemal’in en yakın arkadaşı Fethi Bey’in ve kendi gruplarından birçoklarının tutuklanması Mustafa Kemal’in –iktidara gelebilmek ne kelime– özgürlüğünün dahi tehdit altında olduğunu gösteriyordu. Nitekim, 8 Mart’ta Fethi Bey’in tutuklanmasından sonra,</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-252" id="footnote-225-252-backlink">252</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">14 Mart’ta </span><span class="char-style-override-6" xml:lang="en-GB">Yeni Gazete</span><span class="char-style-override-8" xml:lang="en-GB">, Mustafa Kemal’in de tutuklandığını –asılsız olarak– bildirdi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-253" id="footnote-225-253-backlink">253</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">24 Mart gününde </span><span class="char-style-override-6" xml:lang="en-GB">Hukuk-u Beşer</span><span class="char-style-override-8" xml:lang="en-GB"> gazetesinde çıkan bir yazıda savaşta “... ordu komutanı denilen âli sefillere, daha doğrusu haydut başılara...” teslim olunan milyonlarca altın ve gümüş akçeden söz ediliyordu. Gerçi bunun altında kalmak istemeyen Mustafa Kemal derhal Harbiye Nezareti’ne hitaben bir dilekçe kaleme aldı ve yazıyı “büyük ahlaksızlık ve sefil vicdansızlık,” yazarını “sefil müfteri” diye niteleyerek iddiaları reddetti ve nezaretin gereken kanuni işlemi yapmasını istedi. Dilekçenin bir yerinde, “Osmanlı ordularını ve onların namuslu komutanlarını bu suretle teşhir edebilmek kabiliyeti ancak vatan ve milletin mahv ve izmihlalini arzu eden bir alçakta bulunabilir,” deniyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-254" id="footnote-225-254-backlink">254</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Pek muhtemelen Mustafa Kemal’in isteği üzerine (çünkü dilekçe, yazıldığının ertesi günü yayımlandı) </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’da yayımlanan dilekçe, bir karşı taarruz niteliğindeydi. Fakat esasen hava öyleydi ki, gazete sahibi “hem suçlu, hem güçlü” bir tavır takınarak Mustafa Kemal aleyhine hakaret davası açtı. Kendisini hapse attırmak için bir komplo karşısında bulunduğundan kuşkulanan Mustafa Kemal, bunun üzerine telaşa kapılarak, Anadolu’ya gidinceye dek muhakemeyi kazanmak için değil, bunun sonuçlanmaması için tedbirlere başvurdu. Herhalde nisan başlarında geçen bu olay, onun Anadolu’ya geçme eğilimini pekiştirmiş, dolayısıyla önerilen görevi kabul etmesini kolaylaştırmış olmalıdır.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-5">Mustafa Kemal’in Vahdettin’e Damat Olması Sorunu</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Burada ilginç bir olayın üzerinde durmak gerekiyor: Şapolyo’nun kaynak vermeden, Bayar’ın ise Atatürk’ün kendisinden dinlediğine göre,</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-255" id="footnote-225-255-backlink">255</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fethi Bey’in tutuklanmasından birkaç gün sonra, Mustafa Kemal’in misafir kaldığı evin hanımı Selma Fansa’yı, Vahdettin’in kız kardeşinin kızı Prenses Münibe ziyaret etti ve Vahdettin’in kızı Sabiha Sultan’ı Mustafa Kemal’le evlendirmek istediğini duyurdu. Mustafa Kemal haberi aldığında, Sabiha Sultan’ın kaldığı eve gelmesini şart koştu. Sonra Mustafa Kemal, Prenses Münibe ile görüştüğünde bu şartını tekrarladı. Bayar’a göre, Münibe Hanım buna, “Paşa’nın bu konuda ciddi” olduğuna emin olunabilse bunun mümkün olabileceğini söyledi. Fakat iş bununla kaldı. Bu olayın gerçekliği kabul edilirse, Mustafa Kemal’in böyle bir evliliğe “hayır” demeden “hayır” diyebilmek için böyle bir şart koştuğu söylenebilir. Fakat Vahdettin şartı kabul etseydi, Mustafa Kemal’in bu evlilikten kaçınması hayli zor olurdu. Olayın siyasal anlamına gelince, bunu, Vahdettin tarafından Mustafa Kemal’e, iktidar yolunu açmak, yani Harbiye Nazırlığı’nı, hatta Sadaret’i vermek için koşulmuş bir şart olarak yorumlamak mümkün olur. Başka bir deyişle, Mustafa Kemal’e iki almaşık sunuluyordu: Fethi Bey gibi hapse atılmak veya en azından iyice kenara itilmek, ya da damat, bende olarak, pek muhtemelen arkadaşlarından da ayrı olarak iktidara gelmek. Nitekim ikinci almaşık reddedilince, Mustafa Kemal kendiliğinden tehlikeli bir kişi durumuna geliyor ve Anadolu’ya “sürülüyordu.”</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Fakat bu olayın gerçekliğinden şüphe etmek doğru olur. Çünkü Vahdettin 1917’den beri tanıdığı Mustafa Kemal’i damat edinerek onu bendeleştiremeyeceğini çoktan anlamış olmalıydı. Mustafa Kemal bendesi olmayınca da, saray mutlakıyeti düzeni içinde onun bir yeri olmazdı. Bayur, Vahdettin’in, Almanya gezisinin dönüşünde, daha Mustafa Kemal Karlsbad’a gitmeden, musahibi İbrahim Bey aracılığıyla böyle bir öneride bulunduğunu, Mustafa Kemal’in Talât, Fethi ve Rauf Beylerin ısrarına rağmen, Dr. Rasim Ferit’in öğüdüne uyarak bunu kabul etmediğini yazıyor. Bu olayı Bayur’a Tevfik Rüştü ve Rasim Ferit anlatmışlar.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-256" id="footnote-225-256-backlink">256</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Üstelik o sırada veliaht olan Vahdettin’in böyle bir evliliği arzu etmesi için mantıksal nedenler vardı. Tahta geçtiğinde, Enver Paşa’nın ve dolayısıyla Almanya’nın tahakkümünden kurtulmak için Enver Paşa’nın rakibi ve düşüncelerinin muhalifi Mustafa Kemal’i yanına alması uygun olurdu. Oysa 1919’da, Vahdettin tahtta, Almanlar yenik, İstanbul İngiliz işgali altında, Enver Paşa kaçmış, en azından bir süre için mutlakıyet geri gelmiş bulunuyordu. Üstelik İngilizlerle bir yakınlaşma havası belirmişti. Bu koşullar altında, Mustafa Kemal gibi ulusçu bir “çetin cevizi” yakınına sokmak, iktidar anahtarını vermek, yanlış bir şey olurdu. Bunun yerine, onu tatlı sözlerle oyalayarak birtakım ikinci derecede işlerde kullanmak ya da yedek bir kuvvet olarak bulundurmak çok daha uygundu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Burada şöyle bir ihtimal üzerinde durmanın da yersiz olmayacağı kanısındayız: Padişah’ın böyle bir önerisi olduysa bu, gerçekte ciddi olmayan bir “manevra” olmuş olabilir. Vahdettin gibi bir “tilki” mizaçlının, Fethi Bey’in tutuklanmasının yakın arkadaşında doğuracağı tepkiyi hafifletmek, onu bir süre daha en yüksek iktidar hayalleriyle oyalamak ve bu arada onu mütareke boyunca dilediği gibi kullanmak üzere böyle çekici bir “balonu” salmış olabileceği düşünülebilir. Aşağıda görüleceği üzere, padişahın Rauf Bey’in istifa isteğine karşı tepkisi, bu varsayımı pekiştirmektedir. Varsayım doğruysa, Mustafa Kemal’in olumsuz tavrı –bu arada Paşa’nın gönlünün az çok alınmış olması şartıyla– onu ferahlatmış da olabilir.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-6">Vahdettincilerin Bir Tezi</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Genellikle Vahdettincilerin ya da saltanata, hilafete yakınlık duyanların savundukları bir teze göre, Vahdettin, Milli Mücadele’yi yürütmesi için Mustafa Kemal’i gizlice görevlendirmiş, bunun için kendisine bir Hatt-ı Hümayun ve büyük miktarda paralar vermiştir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-257" id="footnote-225-257-backlink">257</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Biz, bu iddiayı ortaya koyan esas kaynakları göremediğimiz için</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-258" id="footnote-225-258-backlink">258</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">bu konu üzerinde uzun boylu durmak istemiyoruz. Yalnız iddiaların nakledildiği bazı kaynaklara bakınca, bu tezin pek inandırıcı görünmediğini belirtmek gerekir. Bir kere, böyle gizli bir görev verilmiş olsa da, bunun, Saray’ın mutlakıyetçi tutumuna uygun olarak, salt Yunan ve Ermeni emellerine karşı koymakla ilgili olabileceği, Meclis ya da kongrecilik gibi demokratik faaliyetleri kapsamış olamayacağı ortadadır. Sonra, Mustafa Kemal’in söz konusu Hatt-ı Hümayun’u açıklamamış olması var. </span><span class="char-style-override-6" xml:lang="en-GB">Nutuk</span><span class="char-style-override-8" xml:lang="en-GB">’ta bundan söz etmemiş olması, Vahdettin’e hiçbir şeref payı vermemek isteğiyle açıklanabilir; ama özellikle 1919 ve 1920’deki birçok sıkışık durumda padişahı düşmanlardan kurtarmak iddiasını her vesilede ortaya koymuş olan ve padişahın bu yönde kendisine dilekte bulunduğunu TBMM açılışında söyleyen Mustafa Kemal’in bu yıllarda böyle bir belgeden yararlanmak istemeyişini ve bu derecede gizli tutuşunu açıklamak hayli zordur. Selek de, Hatt-ı Hümayun’un varlığını kabul etmek eğiliminde olduğu halde, bunun tümüyle gizli kalışının nedenlerine girmemektedir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-259" id="footnote-225-259-backlink">259</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Kaldı ki, Hatt’ın kendisi de pek genel ifadelerle doludur. Savaş sonucunda doğan zorluklar dolayısıyla, Paşa’nın, atanmış olduğu bölgede asayişi sağlaması, padişah isteğine aykırı durumların çıkmasını önlemesi, elbirliğiyle ülkeyi saldırganlardan kurtarması ve askerlere, memurlara ve halka padişah selamını iletmesi isteniyordu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Dahiliye Nezareti’nin örtülü ödeneğinden verildiği söylenen 25 bin lirayla Padişah’ın verdiği ileri sürülen büyük paralara gelince; bu paraları, Mustafa Kemal’le arkadaşlarını neredeyse sefalet sınırlarında dolaştıran ve birçok kaynakça doğrulanan ulusçu hareketin 1919’daki mali koşullarıyla bağdaştırmak imkânsız derecede zordur. Kaldı ki, bu paraların Mustafa Kemal’e gerçekten verilmiş olduğu kanıtlansa da, bunun nasıl anlamlandırılacağı, nasıl yorumlanacağı sorusu ortaya çıkmaktadır. Şunu da belirtmekte yarar vardır ki, bütün bu iddialar doğru da olsa, bunlar, ancak Vahdettin’in o sıradaki niyetlerinin, fakat ondan sonraki davranışlarıyla doğrulanmayan, eylem alanına dökülemeyen niyetlerinin bir ifadesi olmaktan ötede bir değer taşıyamaz.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Vahdettin’in Mustafa Kemal’e –İzmir işgali için sözüm ona gerekçe gibi gösterilen asayiş bozukluğuna bu kez Doğu Anadolu’da son vererek buraların işgalini önlemek dışında– vermiş olabileceği ikinci ve gizli bir görev, olsa olsa, Enver Paşa’nın Anadolu’ya girmesini önlemek olabilir. Mustafa Kemal - Enver Paşa çekişmesini bilen padişahın Paşa’yı böyle bir görev için uygun görmesi olağan sayılabilir. Ne var ki, Vahdettin’in kuruntuları da hesaba katılsa, yine de, İzmir’in Yunanlılar tarafından işgalinden önce Enver Paşa’nın Anadolu’ya dönmesi ihtimalinin Vahdettin’in gözünde ne ölçüde akla yakın görünmüş olabileceğini anlamak zordur.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-7">Mustafa Kemal’in Anadolu’ya Giderken Tasavvurları</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Atatürk’ün Atay’a yazdırdığı anılarında, Samsun’a çıkmadan önce neler tasavvur ettiği konusunda açık seçik bir bilgiye rastlanmıyor. Oysa </span><span class="char-style-override-6" xml:lang="en-GB">Nutuk</span><span class="char-style-override-8" xml:lang="en-GB">’ta 1927 yılına kadarki gelişmeleri daha başından tasavvur ettiğini ve iki noktaya dayandığını söylüyor. Birincisi, Osmanlı Devleti’nin “ömrü tamam olmuş... bir ‘atayurdu’ kalmıştı.” Buna göre alınabilecek tek karar “... hâkimiyeti milliyeye müstenit, bilâkaydüşart müstakil yeni bir Türk Devleti tesis etmek!” idi. Ondan sonra, saltanat ve hilafet milletten koptuğu ve çağdışı kaldığı için Osmanlı hükümet, saltanat ve hilafetine başkaldırmak ve “bütün milleti ve orduyu isyan ettirmek” gerekiyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-260" id="footnote-225-260-backlink">260</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Başka bir deyişle bu, dışa karşı anayurdu ve tam bağımsızlığı savunmak gibi “ulusçu” ve içeride, mümkün olursa saltanatla hilafeti kaldırmak, olmazsa, hiç değilse Saray mutlakıyetine son verecek meşrutiyeti yeniden canlandırmak gibi “demokratik” bir programdı. Zaten ulusal bir mücadelede gereken desteği elde edebilmek için ortaya demokratik bir programla çıkmak gerekliydi.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Mart başından beri İstanbul’daki düzenin rengi iyice belli olmuştu. Bu, İngilizlerle işbirlikçilik yapan, daha doğrusu onlara kendini bağımlı kılan bir Saray mutlakıyetiydi. Mustafa Kemal daha önce Anadolu’da mücadeleye girmemiş olmasını şöyle açıklıyor: “... Ağır ve kati bir kararın doğruluğuna inanmak için vaziyeti her köşesinden mütalaa etmek lazımdır... tereddütlere yer kalmamalıdır... Bundan başka, beraber çalışacak olanlar, yapılandan başka bir şey yapma ihtimali kalmadığına inanmalı idiler. İşte benim mütareke sırasında dört-beş ay İstanbul’da kalışım, sırf bunun içindir.”</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-261" id="footnote-225-261-backlink">261</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Gerçekten de, o, Kâzım Karabekir gibi bölgesel kurtuluş için çalışmak isteyen biri olmadığı, yurdun toptan ulusal mücadele yapmasına inanmış ve bu hareketin önderliğini yapmaya kararlı olduğu için, durumu iyice incelemesi, hesabını çok dikkatli yapması ve harekete geçme anını titizlikle seçmesi gerekiyordu. Bildiğimiz kadarıyla, müfettişliğe atanma zamanı kendi iradesi dışında kararlaştırıldıysa da o, bunun, işe girişme anına rastlamış olduğuna karar verdi. Daha önce de belirtilmiş olduğu üzere –bu kanıtlanabilecek bir şey olmamakla birlikte– Anadolu’da bir göreve atanmadan önce İzmir işgali olsaydı, görevle ya da görevsiz hemen Anadolu’ya gideceği muhakkak sayılabilirdi. Öte yandan, İzmir işgal olunduktan sonra, Saray belki de daha çok düşünürdü Mustafa Kemal’i Anadolu’da göreve göndermeden önce.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Yukarıda İzmir’in Yunanlılar tarafından işgalinin ne denli önemli bir olay olduğu saptanmıştı. Mustafa Kemal’in Samsun’a hareketinden bir gün önceki bu olayın ne ölçüde onun niyet ve tasavvurlarını etkilediği, meraka değer bir konudur. Bunun üzerine herhangi bir bilgimiz olmamakla birlikte, bunun birtakım etkileri olduğu muhakkaktır. En azından şu söylenebilir ki, bu işgal o sırada olmasaydı, belki de Mustafa Kemal, kamuoyunu kongreler için daha olgunlaştırmak üzere, daha uzunca bir süre müfettiş olarak kalmayı tercih edebilir, bunun için de ihtiyatlı ve Kâzım Karabekir gibi el altından çalışma yoluna giderdi. Tabii bunlar tahminlerden ibarettir.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">İleride daha uzun boylu açıklanacağı üzere, bu sırada siyasal bir mücadele için taşradan harekete geçmek, İttihat ve Terakki’nin, iktidar mücadelesinde daha önce de ilk kez başvurduğu bir yol olmuştur. Hürriyetin İlanı, bilindiği üzere, Rumeli’deki ordunun önderliğindeki ayaklanmanın İstanbul üzerinde yaptığı baskıyla elde edilmişti. Bunun gibi, 31 Mart Olayı üzerine İttihat ve Terakki, iktidarı yeniden ele geçirmek üzere Rumeli’den Hareket Ordusu’nu getirmek yoluna gitmişti. Hatta bu iki örneği göz önünde tutan Hürriyet ve İtilaf, aynı yöntemle 1912’de bir süre İttihat ve Terakki’yi iktidardan uzaklaştırmayı başardı. Görülüyor ki, İstanbul’da iktidar yollarını tıkalı görenler, taşradan ve özellikle buradaki askeri birliklerden güç alarak bu tıkalı yolları zorla açtırabiliyorlardı. Bu sefer koşullar birçok bakımdan adamakıllı farklı olmakla birlikte, ana çizgileriyle aynı yönteme başvurulmakta olduğu söylenebilir.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-11-8">Rauf Bey’in Anadolu’ya Gitmesi</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Rauf Orbay’ın anılarında, Ereğli’ye dönen Ali Fuat ile vedalaşmasının ertesi günü, yani 27 Şubat’ta, epeydir tasarladığı üzere askerlikten istifa ettiği anlatılıyor.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-262" id="footnote-225-262-backlink">262</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">O günkü koşullar altında askerliğe devam edemeyecekti. Rauf Orbay, Ali Fuat gibi, Anadolu’ya gitme kararını vermişti; fakat denizci olduğundan orada karacılar gibi görev isteyemezdi, özel bir kişi olarak gitmesi gerekiyordu. Ali Fuat ve başkaları Anadolu’ya görevli giderken, Rauf Orbay’ı meslekten istifa ederek gitmeye zorlayan etkenler ne olabilirdi? Rauf Orbay’ın İttihat ve Terakki’de çalışmış, İzzet Paşa kabinesinde nazırlık etmiş siyasal bir kişiliği bulunduğu unutulmamalıdır. 29 Ocak gecesi İsmail Canbulat gibi bir kabine arkadaşı, Hüseyin Kadri gibi bir siyaset arkadaşı dahi tutuklanmıştı. Bu, hem kendisi için iktidar yolunun kapanmakta olduğunu, hem de kendi özgürlüğünün de tehlikede olduğunu gösteriyordu. Nitekim d’Esperey, 24 Şubat’ta kurulan yeni Tevfik Paşa kabinesine ertesi gün, tutuklanmasını istediği 36 kişinin listesini verdi. Bu haberin Rauf Orbay’ın kulağına gelmiş olması pek muhtemeldir ve bunun ona, artık İstanbul’da barınılamayacağının kanıtı olarak gözüktüğü kabul edilebilir. İstifa dilekçesinin bu listenin verilmesinden iki gün sonra sunulması, belki böyle açıklanabilir. Ayrıca, arkadaşı Ali Fuat’ın Anadolu’ya gitmesinin de onu isteklendirici bir payı olmuş olabilir.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Rauf Orbay’ın dilekçesine cevap gelmedi. Bu arada, Tevfik Paşa kabinesi çekildi, yerine Damat Ferit hükümeti kuruldu. 9 Mart’ta aralarında dostu Fethi Bey’in de bulunduğu birçok ulusçu İttihat ve Terakkilinin tutuklanması, korkularının gerçekleşmekte olduğunu gösterdi. Yeni hükümetin ilk Bahriye Nazırı Şakir Paşa’nın, iktidara geldiklerinin haftasında, Rauf Orbay’ın ehliyet ve değerinden ötürü istifasını kabul etmediğini söyleyerek kendisiyle görüşmek istediği haberi geldi. Fakat çağrıda bulunan Damat Ferit oldu. Görüşmelerinde Paşa, Âyan’dan babasıyla dost olduklarını, Padişah’ın, istifasından dolayı çok üzüldüğünü ve bir-iki ay için bir vilayette ya da arzu ettiği herhangi bir makamda bulunduktan sonra yine “beraber” çalışacaklarını müjdelediğini söyledi. Bu hayli önemli bir bilgidir. Padişah’ın Anafartalar ya da “Hamidiye” kahramanını nasıl karşısına almak istemediğini, bunun yerine onları İstanbul’dan uzaklaştırmayı, bu arada onlardan yararlanmayı tercih ettiğini, bu uğurda onları “bir-iki ay sonra” iktidar vaatleriyle nasıl oyaladığını pek güzel anlatmaktadır.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Fakat Rauf Orbay, bu çekici sözlere kanmaz. Hükümetin yanlış yolda olduğunu, bu gidişle orduyu isyan ettireceğini, Irak ve İzmir’de başarılı muharebeler yapmış olan Nuri (Nurettin) Paşa gibi bir vali ve komutanı azledip yerine “Selanik’i düşmana teslim etmiş olan Nail” (Ali Nadir) Paşa’nın atandığını, terhis olunan askerin memleketlerine sevk edilecek yerde, terk edilip dilenmek zorunda bırakıldığını anlattı. Sadrazam telaş gösterdi. Rauf Orbay, meşrutiyetten önce ve sonra çıkmış olan ihtilallerin “ya içinde, ya kenarında” bulunduğunu ve “mutlaka” bir ayaklanma olacağını, asker olarak buna karışmak istemediğini ve her davranışının sorumluluğunu yüklenmekte serbest kalmak istediği için istifada kararlı olduğunu belirtti. Neredeyse Anadolu’da kopacak ihtilalin bir haberi gibi olan bu sözler karşısında Sadrazam söyleyecek söz bulamadı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-263" id="footnote-225-263-backlink">263</a></span></p>
				<p class="last-paragraph-1" xml:lang="en-US">Rauf Orbay, istifasına rağmen, Mustafa Kemal ayrılıncaya dek İstanbul’da kaldı.<span class="dipnot-1" style="font-size:0.8em;"><a class="footnote-link" href="#footnote-225-264" id="footnote-225-264-backlink">264</a></span><span class="char-style-override-11"> </span>Ayrılmadan hemen önce Rauf Orbay’ın, arkadaşlarıyla Bandırma, İzmir bölgesinde efelerle temaslarda bulunmak üzere gitmesi, sonra Afyon üzerinden Mustafa Kemal’e katılması kararlaştırıldı. Beş gün sonra, Mustafa Kemal’in Samsun’a vardığı haberi gelince, Rauf Orbay, ertesi gün, 24 Mayıs’ta Bandırma’ya gidileceğini dört arkadaşına haber verdi (Topçuoğlu Nazmi, İbrahim Süreyya, Yüzbaşı Osman Tufan, Hintli Abdurrahman). Balıkesir ve Uşak üzerinden Akhisar, Salihli, Manisa, Ödemiş’e gittiler. Halkla ve Ödemiş’te Demirci Mehmet Efe ile görüşüldü. Herkes vurulmuş gibiydi ve mücadeleye hazırdılar. Efeler uslanmış, komutası altına girebilecekleri bir baş arıyorlardı.</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<div class="footnotes">
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-225-backlink" id="footnote-225-225">225</a>	<span>İ. Selçuk, </span><span class="char-style-override-6">Yüzbaşı Selâhattin</span><span>’</span><span class="char-style-override-6">in Romanı</span><span> (İstanbul, 1973), s. 287-8.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-226-backlink" id="footnote-225-226">226</a>	<span>K. Karabekir, </span><span class="char-style-override-6">İstiklal Harbimiz</span><span>, s. 9; K. Karabekir, </span><span class="char-style-override-6">İstiklal Harbimizin Esasları</span><span>, s. 33; </span><span class="char-style-override-6">Takvim-i Vekayi</span><span>, 28/12/1334, 3430.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-227-backlink" id="footnote-225-227">227</a>	<span>K. Karabekir, </span><span class="char-style-override-6">İstiklal Harbimizin Esasları</span><span>, s. 34.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-228-backlink" id="footnote-225-228">228</a>	<span>K. Karabekir, </span><span class="char-style-override-6">İstiklal Harbimizin Esasları</span><span>, s. 33. Bir gün önce Bekirağa Bölüğü’nü ziyaret etmiş, tutuklularla görüşmüştü. K. Karabekir, </span><span class="char-style-override-6">İstiklal Harbimiz</span><span>, s. 12. Kâzım Karabekir, İstanbul’a gelir gelmez İsmet Bey’den ve 1 Aralık’ta Genelkurmay Başkanı Cevat Paşa’dan Doğu’ya atanmasını istediğini söylüyorsa da, bu ilk isteklerin pek ısrarlı olmadığı düşünülebilir. K. Karabekir, </span><span class="char-style-override-6">İstiklal Harbimizin Esasları</span><span>, s. 32.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-229-backlink" id="footnote-225-229">229</a>	<span>Gidişindeki bu gecikmeyi, </span><span class="char-style-override-6">Esaslar</span><span>’da rütbe tasfiyesi işine, </span><span class="char-style-override-6">İstiklal Harbimiz</span><span>’de selefi, 9. Ordu Komutanı Yakup Şevki Paşa’nın henüz görevi başında bulunmasına bağlıyor. K. Karabekir, </span><span class="char-style-override-6">İstiklal Harbimizin Esasları</span><span>, s. 34; K. Karabekir, </span><span class="char-style-override-6">İstiklal Harbimiz</span><span>, s. 16.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-230-backlink" id="footnote-225-230">230</a>	<span>K. Karabekir, </span><span class="char-style-override-6">İstiklal Harbimizin Esasları</span><span>, s. 36-8.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-231-backlink" id="footnote-225-231">231</a>	<span>A. F. Cebesoy, </span><span class="char-style-override-6">Milli Mücadele Hatıraları</span><span>, s. 40-1, 48-9.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-232-backlink" id="footnote-225-232">232</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 110. Tersine seçiklik yoksa bu ayrımdaki bilgiler bu kaynaktandır (s. 109-27). Her ne kadar Mustafa Kemal’in söylediği denli ağır bir ifade taşımıyorsa da, bu, 8. ayrımda ele alınan, Calthorpe’un 21 Nisan yazısı olsa gerektir. (Fakat yazıda acil tedbir isteniyordu.) Nitekim, 21 Nisan yazısına Hariciye’nin verdiği 25 Mayıs günlü karşılık, İngiliz şikâyetlerini yersiz bulmakla birlikte, asayişin hiçbir biçimde zedelenmemesi için Mustafa Kemal’in gönderilmiş olduğunu açıkça belirtiyor (G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 269). Ne var ki, 21 Nisan mektubunda Samsun’daki durum değil de, daha çok Erzurum-Sivas arasındaki durum söz konusu ediliyordu. Fakat Atatürk’ün, o yazıdaki ağırlığının hangi yönde olduğunu 1926’da unutmuş olmasını doğal karşılamak gerekir. Bu, şu bakımdan da doğaldır ki, İngilizler daha çok Doğu Anadolu’daki durumla ilgili iken oraya uzanamıyorlardı. Türkler daha çok, çıkarmaya elverişli Karadeniz kıyılarındaki durumla ilgileniyorlardı (İngilizler oraya asker göndereli kendileri –ve Rumlar– az çok rahatlamış bulunuyorlardı). G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 103-4, 267. Bennett, Yunanlıların İzmir’e çıkmaları üzerine Padişah’ın, ordunun Yunanlılarla mücadeleye girmesini önlemek gerektiği konusundaki yüksek komiserlerin görüşüne uyarak, bunun için Mustafa Kemal’i gönderdiğini söylüyor ki, yanlıştır. </span><span class="char-style-override-6">A.g.e.</span><span>, s. 23-4. Adnan Adıvar, Kâzım Karabekir’in el altından Ermenilere karşı halkı silahlandırması üzerine ürken Damat Ferit’in Kâzım Karabekir’in bu tehlikeli davranışlarına son vermesi için Mustafa Kemal’i gönderdiğini yazıyorsa da bu görüş belgelere uygun değildir. </span><span class="char-style-override-6">A.g.e.</span><span>, s. 14.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-233-backlink" id="footnote-225-233">233</a>	<span>28-30 Nisan arası Mustafa Kemal’in atanması Genelkurmay’dan Sadaret’e 30 Nisan günü yazıldı. Y. H. Bayur, </span><span class="char-style-override-6">Atatürk</span><span>, s. 293. Mustafa Kemal’in atanma tarihi (irade) 30 Nisan’dır. </span><span class="char-style-override-6">Takvim-i Vekayi</span><span>, 5/5/1335, 3540. Verilen talimat, Meclis-i Vükela tarafından 17 Mayıs’ta onandı. </span><span class="char-style-override-6">Meclis-i Vükela Mazbataları</span><span>, 215/235. Mustafa Kemal’in müfettişliği ile ilgili işlem ve yazışmaların tarihleri: Y. H. Bayur, </span><span class="char-style-override-6">Atatürk</span><span>, s. 293-7; G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s, 109-11.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-234-backlink" id="footnote-225-234">234</a>	<span>Sonradan, Kâzım Paşa, Mustafa Kemal’in, Anadolu’ya geniş yetkilerle gönderilmesini daha önce kendisinden istemiş olduğunu açıklamış. N. Uluğ, </span><span class="char-style-override-6">Siyasi Yönleriyle Kurtuluş Savaşı</span><span> (İstanbul, 1973), s. 44-5.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-235-backlink" id="footnote-225-235">235</a>	<span>Y. H. Bayur, </span><span class="char-style-override-6">Atatürk</span><span>, s. 259; F.R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 103-4.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-236-backlink" id="footnote-225-236">236</a>	<span>Mustafa Kemal, Kâzım Paşa’ya şöyle dediğini söylüyor: “Her ne sebep veya maksatla, beni İstanbul’dan uzaklaştırmak için bir vesile aramışlar ve bu memuriyeti bulmuşlar. Hemen kabul ettim. Ben zaten şu veya bu suretle Anadolu’ya geçmek fırsatı arıyordum.”</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-237-backlink" id="footnote-225-237">237</a>	<span>Valilerin ordu müfettişlerinin buyruğu altına sokulmuş bulunduğunu pek fark edemeyip, İdare-i Umumiye-i Vilayet Kanunu’na göre, gerektiğinde, askeri birliklerin valilerin buyruğu altına gireceğini ve İzmir faciasının buna dikkat edilmediği için olduğunu savunan (5 Haziran teli) Hüdavendigâr Valisi Gümülcineli İsmail’e, durum, Şevket Turgut tarafından hatırlatıldı (7 Haziran). H. Buytulluoğlu, “Milli Mücadele Başlıyor”, </span><span class="char-style-override-6">Belgelerle Türk Tarihi Dergisi</span><span>, sayı 16, Ocak 1969, s. 3-5.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-238-backlink" id="footnote-225-238">238</a>	<span>Mustafa Kemal’e göre “galiba” 14 Mayıs’ta. Bunun doğru olmaması ihtimali vardır; çünkü öyle olsaydı, Damat Ferit en azından İzmir’in İtilaf kuvvetlerince işgal edileceğinden haberli olur, bu da yemekte söz konusu olurdu. Oysa Atatürk, bunun böyle olduğunu belirtmiyor. Rauf Bey de herhalde Mustafa Kemal’i izleyerek, yemeğin 14 Mayıs gecesi olduğunu söylüyor. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 17. Atatürk 1932’de, 13 Mayıs’ta Damat Ferit’le yemek yediğini söylemiş ki, bu doğru olsa gerektir. Şapolyo, </span><span class="char-style-override-6">a.g.e.</span><span>, s. 213. Jaeschke’nin neye dayanarak 11 Mayıs gününü benimsediği anlaşılmıyor. G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 30.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-239-backlink" id="footnote-225-239">239</a>	<span>Bayur, Saray ziyaretinin 16 Mayıs’ta olması gerektiğini söylüyorsa da, Mustafa Kemal, anılarında, İzmir işgalinin Yunanlılarca yapılmakta olduğunu yeni fark etmiş olan kabinenin yanından ayrılıp Saray’a gittiğini anlattığına göre, söz konusu tarihin 15 Mayıs olması gerekir. Y. H. Bayur, </span><span class="char-style-override-6">Atatürk</span><span>, s. 303. Orbay’a göre de, Saray ziyareti 15 Mayıs’taydı. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 17. </span><span class="char-style-override-6">İkdam</span><span> ise 16 Mayıs’ta Mustafa Kemal’in Selamlığa Bahriye Nazırı Avni Paşa ve Genelkurmay Başkanı Cevat Paşa ile katıldığını ve “mahfel-i hümayunda” huzura kabul edildiklerini bildiriyor. Bu doğru ise, ya Mustafa Kemal üst üste iki gün saraya gitmiş demektir ya da Paşa ile Padişah’ın özel görüşmesinin Selamlık’tan sonra yapıldığı anlamına gelir. Bu ihtimal, anılardaki, Yunan işgalini yeni öğrenmiş kabinenin yanından çıkıp saraya gitme durumuyla çelişiyor. Anılarda Selamlık’tan hiç söz edilmemektedir. </span><span class="char-style-override-6">İkdam</span><span>, 17/5/1335, 7999. (16 Mayıs sabahı İzmir’in işgali haberi gazetelerde yer alıyordu. Bir gece önce hükümet istifa etti.) Jaeschke, H. Y. Şehsuvaroğlu’nun bir araştırmasına dayanarak Mustafa Kemal’in Vahdettin’i 15 Mayıs’ta ziyaret ettiğini, ayrıca 16 Mayıs’ta Selamlık’ta hazır bulunarak saat 16’da “Bandırma”ya bindiğini kabul ediyor. Doğru çözüm bu olsa gerektir. G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 117. Nitekim Mustafa Kemal de, İstanbul’dan en son ayrılacağı gün huzura çıktığını 24/4/1920’de TBMM önünde söylemiştir. </span><span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 15.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-240-backlink" id="footnote-225-240">240</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 208. Kullandığı heyecanlı sözler de bunu gösteriyor olsa gerektir. Padişah’ın işgale doğrudan değinmemesini anlamak zordur. Mustafa Kemal, 24/4/1920 söylevinde Padişah’ın şöyle konuştuğunu söyler (İngiliz zırhlılarının toplarını göstererek): “Görüyorsun, ben artık memleket ve milleti nasıl kurtarmak lazım geleceğini tasavvurda tereddüde duçar oluyorum. İnşallah millet mütenebbih ve müteyakkız olur, bu vaziyeti elimeden gerek beni ve gerekse kendini tahlis eder.” </span><span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 15.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-241-backlink" id="footnote-225-241">241</a>	<span>Bu iş olabilseydi, Mustafa Kemal silahsızlandırma işinde İngiliz subaylarıyla çalışacaktı, demektir.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-242-backlink" id="footnote-225-242">242</a>	<span>Bkz. 157. dipnotu. </span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-243-backlink" id="footnote-225-243">243</a>	<span>Oysa Mehmet Ali Bey, bambaşka bir tavırla, talimatı onaylayan Vükela Meclisi kararından (17 Mayıs) sonra, Harbiye Nezareti’ne, talimatın Kayseri ve Maraş müstakil mutasarrıflıklarına da teşmilini önerdi (18 Mayıs). G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 111 (</span><span class="char-style-override-6">Harp Tarihi Vesikaları Dergisi</span><span>, sayı 12). Cebesoy, Mehmet Ali’nin, Damat Ferit’i Cercle d’Orient’da “en az vehimli anında” yakalayıp talimatı imzalattığı, Sadrazam’ın imzasını gören öbür hükümet üyelerinin bu yüzden itiraz etmedikleri görüşündedir. A.F. Cebesoy, </span><span class="char-style-override-6">Milli Mücadele Hatıraları</span><span>, s. 63.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-244-backlink" id="footnote-225-244">244</a>	F.R. Atay, <span class="char-style-override-6">Atatürk</span>’<span class="char-style-override-6">ün Bana Anlattıkları</span>, s. 51. Şöyle diyor Atatürk: “Zâhir halde ne büyük teveccühe mazhar olmuştum. Benim yerimde bir ahmak olsaydı, ne kadar sevinecekti... Ben ise bir entrikacı karşısında bulunduğumdan ne kadar müteessirdim...”</p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-245-backlink" id="footnote-225-245">245</a>	<span>G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 96-7.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-246-backlink" id="footnote-225-246">246</a>	<span>A. F. Cebesoy, </span><span class="char-style-override-6">Milli Mücadele Hatıraları</span><span>, s. 34, 38; F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 106. Farklı bir anlatım: Gürer, </span><span class="char-style-override-6">a.g.e.</span><span>, Mehmet Ali Bey’in Mustafa Kemal’e karşı olumlu tavrında Ali Fuat’ın ailesinin rolünü bir yana iten bir anlatım: Uluğ, </span><span class="char-style-override-6">a.g.e.</span><span>, s. 35-6. Yine aynı kaynağa göre (s. 32), Mustafa Kemal’in yaveri Cevat Abbas, Şakir Paşa’nın yakınlarından birinin kızıyla evliydi. Bu sayede Şakir Paşa Mustafa Kemal’in erdemlerini biliyordu.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-247-backlink" id="footnote-225-247">247</a>	<span>Cebesoy’a göre, Damat Ferit, Calthorpe’un 21 Nisan yazısı karşısında alınacak tedbiri görüşmek üzere Mehmet Ali’ye gittiğinde, beriki Mustafa Kemal’in gönderilmesini önerdi. İki gün sonra Damat Ferit, Mustafa Kemal’i Cevat Paşa ile birlikte “Cercle d’Orient”e yemeğe çağırdı, orada Mustafa Kemal’le tanışıp olumlu bir izlenim edindi ve Şakir Paşa’ya Mustafa Kemal’in uygun olduğunu söyledi. Cebesoy, kardeşinin kaynatası olan Mehmet Ali’nin, İsmail Fazıl Paşa’nın gözüne girmek için gösterdiği çabaların, sonucu belirleyici bir ağırlığı olduğu görüşündedir. A. F. Cebesoy, </span><span class="char-style-override-6">Milli Mücadele Hatıraları</span><span>, s. 60, 62, Mustafa Kemal bu yemeği anmıyor, oysa, önemli bir temas olduğu için herhalde anılması gerekirdi. Orbay da, Mehmet Ali’nin Mustafa Kemal’den yana, özellikle Avni Paşa ile dostluk kurdurmak için harcadığı çabaları anıyor. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 16. Orbay, genellikle Cebesoy’un anlatımını benimsiyor. Damat Ferit ikna olunca, Mustafa Kemal’in iradesini “bizzat kendisi” yazdırıp Padişah’a imzalatmış. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. II, s. 401-2. İngilizlerin gözünde Mustafa Kemal’in, “rengi” belli olduğu bir sırada (6 Haziran), Calthorpe’un merkeze yazdığı bir raporda, Damat Ferit’in Paşa’yı “en iyi niyetlerle” görevlendirdiği belirtiliyordu. Foreign Office 371/4229, 92736.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-248-backlink" id="footnote-225-248">248</a>	<span>Hürriyet ve İtilaf cephesinde Mustafa Kemal’i destekleyenlerden ilginç bir örnek de </span><span class="char-style-override-6">Alemdar</span><span> başyazarı Refi Cevat’tır. </span><span class="char-style-override-6">Yeni Gazete</span><span>, Mustafa Kemal’in tutuklandığını yazdığında, </span><span class="char-style-override-6">Alemdar</span><span>, “dün bizzat görüştük” diye yalanladı (15/3/1335). </span><span class="char-style-override-6">Hukuk-u Beşer</span><span>’de ordu komutanlarına yapılan saldırı üzerine Paşa’nın yazdığı dilekçeyi “Herkesi Kırmayalım!” başlığı altında basmış ve şöyle yorumlamıştı: “Kendisi iyi bir asker olduğu cihetle, fırka efkârı ile hareket etmediğini kaviyen zanneylediğimiz ordu komutanı Mustafa Kemal Paşa’ya da şamil olan bu yanlışlığı </span><span class="char-style-override-6">Hukuk-u Beşer</span><span> refikimizin tashih etmelerine intizar ederiz” (25/3/1335). Bunun gibi Mustafa Kemal’in Samsun’a hareketi ve varışı gazetede bildirildi ve gidişi dolayısıyla bir de fotoğrafı basıldı (17, 21/5/1335). Eylül sonlarında bile, artık cephelerin tutulduğu bir sırada, Refi Cevat, “Ne İstiyorlar?” başyazısında, Anadolu’daki ulusçu önderlere “Rauf Bey ve rüfekası” diye çatıyordu (27/9/1335). Bu son olayı açıklayan bir durum, o tarihte Refi Cevat’ın babası Ankara Valisi Muhittin Paşa’nın Heyet-i Temsiliye tarafından tutuklanmış bulunmasıydı. M.M. Kansu, </span><span class="char-style-override-6">Erzurum</span><span>’</span><span class="char-style-override-6">dan Ölümüne Kadar Atatürk</span><span>’</span><span class="char-style-override-6">le Beraber</span><span> (Ankara, 1966), C. I, s. 295-7. Daha önce gösterdiği yakınlığın nedenlerinden biri ise </span><span class="char-style-override-6">Alemdar</span><span>’ın </span><span class="char-style-override-6">Minber</span><span> basımevinde basılması olabilir.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-249-backlink" id="footnote-225-249">249</a>	<span>M. K. Atatürk, </span><span class="char-style-override-6">Nutuk</span><span>, C. I, s. 9.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-250-backlink" id="footnote-225-250">250</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 109.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-251-backlink" id="footnote-225-251">251</a>	<span>Nedense Jaeschke bunu kabul edemiyor: “Kemal’in İstanbul’da bulunuşuna Padişah’ın ve Damat Ferit’in tahammül edemez oldukları iddiası da böyledir (masaldır). Bu iddia doğru olsaydı Kemal’i her ikisi de herhalde “şüpheli” kaydiyle İngiliz İstihbaratı’na (Intelligence Service) haber verirlerdi.” G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 113. Fevzi Çakmak’ın Şakir Paşa’dan duyduğunu söylediği açıklamaya göre, Damat Ferit, Mustafa Kemal’in Ahmet Rıza ile bir olup iktidara gelmek istemesinden ötürü onu İstanbul’dan uzaklaştırmak istemiş. Bıyıklıoğlu, </span><span class="char-style-override-6">a.g.e.</span><span>, s. 42.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-252-backlink" id="footnote-225-252">252</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 20. Bayur’a göre 9 Mart, Y. H. Bayur, </span><span class="char-style-override-6">Atatürk</span><span>, s. 274. Fethi 10 Nisan’da salıverildi, fakat 18 Nisan’da yeniden tutuklandı. </span><span class="char-style-override-6">Alemdar</span><span>, 11, 19/4/1335, 110-1420, 118-1428.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-253-backlink" id="footnote-225-253">253</a>	<span class="char-style-override-6">Alemdar</span><span>, 5/3/1335, 34-1394. Orbay, bazı gazetelerin, “İttihat ve Terakkililer tutuklu iken, Mustafa Kemal ve Rauf Bey ortada dolaşıyorlar,” diye kışkırtmalarda bulunduklarını söylüyor. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 16.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-254-backlink" id="footnote-225-254">254</a>	<span class="char-style-override-6">Alemdar</span><span>, 25/3/1335, 94-1404. Atay, herhalde yanılarak, Harbiye Nezareti’ne gönderilen dilekçenin Nazır tarafından “o gazeteye” verilmesi garabetinden söz ediyor: Onun üzerine </span><span class="char-style-override-6">Hukuk-u Beşer</span><span> Mustafa Kemal’i dava edebilmiş. Oysa dilekçe zaten </span><span class="char-style-override-6">Alemdar</span><span>’da, hem de yazdığı tarihin ertesi günü yayımlandı.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-255-backlink" id="footnote-225-255">255</a>	<span>Şapolyo, </span><span class="char-style-override-6">a.g.e.</span><span>, s. 193-5; C. Bayar, </span><span class="char-style-override-6">Ben de Yazdım</span><span>, C. VIII, s. 2551-3. </span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-256-backlink" id="footnote-225-256">256</a>	<span>Y. H. Bayur, </span><span class="char-style-override-6">Atatürk</span><span>, s. 148-9.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-257-backlink" id="footnote-225-257">257</a>	<span>N.F. Kısakürek, </span><span class="char-style-override-6">Vahidüddin</span><span> (İstanbul, 1968), s. 164-84; S. Selek, </span><span class="char-style-override-6">Anadolu İhtilali</span><span>, s. 211-2, 132-3. Radi Azmi’ye (Yeğen) göre, Mustafa Kemal’in 9. Ordu müfettişliği görevine aday olması için Vahdettin hükümeti uyarmış. S. Selek, </span><span class="char-style-override-6">Anadolu İhtilali</span><span>, s. 212.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-258-backlink" id="footnote-225-258">258</a>	<span>Örneğin: Mevlanzade Rifat, </span><span class="char-style-override-6">a.g.e.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-259-backlink" id="footnote-225-259">259</a>	<span>S. Selek, </span><span class="char-style-override-6">Anadolu İhtilali</span><span>, s. 212.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-260-backlink" id="footnote-225-260">260</a>	<span>M. K. Atatürk, </span><span class="char-style-override-6">Nutuk</span><span>, C. I, s. 12-4. Mustafa Kemal, İstanbul’dan ayrılmadan önce, Orbay’la birlikte Bekirağa Bölüğü’nde Fethi Bey’i ziyaret ettiğinde, Anadolu’dan yürüteceği ulusçu-demokratik programını açıklamış. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. III, s. 17.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-261-backlink" id="footnote-225-261">261</a>	<span>F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 97.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-262-backlink" id="footnote-225-262">262</a>	<span>R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. II, s. 402-4 ve C. III, s. 16-8. Rauf Bey’in, Ali Fuat’la vedalaşmasından bir gün sonra istifa etmesi, Mustafa Kemal ve arkadaşlarının bu sıralarda Anadolu’ya yönelmek konusunda bilinçli ve ortak bir karar almış olmaları ihtimalini düşündürmektedir. Kâzım Karabekir de 14 Şubat’ta Doğu’ya atanmasını istemişti.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-263-backlink" id="footnote-225-263">263</a>	<span>Orbay’ın Damat Ferit hakkında izlenimleri şöyle: “Gayet efendi, nazik, terbiyeli” fakat “akl-ı selim, iz’an ve temkin”den yoksun. R. Orbay, </span><span class="char-style-override-6">Rauf Orbay</span><span>’</span><span class="char-style-override-6">ın Hatıraları</span><span>, C. II, s. 404.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-264-backlink" id="footnote-225-264">264</a>	<span>İstifa etmiş olmasına rağmen, Rauf Bey’in, bir aydan daha uzun bir süre İstanbul’da kalmış olmasında, Vahdettin’in yapmış olduğu teklifin bir etkisi olup olmadığı tahminlere açık bir konudur.</span></p>
					</div>
				</div>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
			<div class="Basic-Text-Frame">
				<p class="Basic-Paragraph-3"/>
			</div>
		</div>
	</body>
</html>