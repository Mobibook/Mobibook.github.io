<html xmlns="http://www.w3.org/1999/xhtml">
	<head>
		<title>8-8.html</title>
		<link href="template.css" rel="stylesheet" type="text/css"/>
	</head>
	<body>
		<div id="x8-8.html" xml:lang="en-GB">
			<div class="Basic-Text-Frame">
				<p class="Konu-Ba-l----1" id="toc_marker-5-8">8. İzmir’in İşgali Arifesinde İç Durum</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-8-1">Doğu Anadolu’da, Özellikle Trabzon Vilayetinde Durum</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Karadeniz bölgesinde yaşayan Rumların Pontus adında bir Yunan devleti oluşturabilecekleri düşüncesi, savaş bitince büyük bir yaygınlık kazanmaya başladı. Yunanistan’a uzaklığı nedeniyle olacak, buranın Yunanistan’a bağlanmasından çok, ayrı bir devlet haline gelmesi düşünülüyordu. Daha 2 Aralık 1918’de, Foreign Office, Pontus üzerine bir muhtıra alıyor ve Toynbee, muhtıradaki sayıların “fantastik” olduğu mütalaasında bulunuyordu. İki hafta içinde İngiliz basınının da bu konuya dikkati çekilmiş oluyordu (15 ve 17 Aralık).</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-131" id="footnote-225-131-backlink">131</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Tabii tahmin edileceği üzere, Yunan basını da konuyu işlemekten geri kalmıyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-132" id="footnote-225-132-backlink">132</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">18 Ocak’ta Barış Konferansı çalışmalarına başladı. Fakat Venizelos’un gerek Yunanistan’a mesafece yakın, gerekse talep olarak akla “yakın” hedefler üzerinde durması ve Pontus’u Ermenistan’a bırakmaya razı görünmesi üzerine, Pontus Ulusal Birliği bu konuda bir çıkış yapmak gereği duydu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-133" id="footnote-225-133-backlink">133</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">4 Mart’ta ise </span><span class="char-style-override-6" xml:lang="en-GB">Pontos</span><span class="char-style-override-8" xml:lang="en-GB"> gazetesinin ilk sayısı, Trabzon vilayetinde bir Rum Cumhuriyeti’nin kurulması için çalışılacağını duyuruyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-134" id="footnote-225-134-backlink">134</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Bu propaganda çalışmaları ile yetinilmeyeceği belli idi. Osmanlı Devleti’nden kopmanın geleneksel yolu, propagandanın da ötesine giderek silahlı hareketler, ayaklanmalarda bulunmak; buna karşı hükümet ya da Müslüman halk tepki gösterince de, “katliam” diye gürültü koparmak, “Şark Meselesi”ni yeniden alevlendirip büyük devletleri ayağa kaldırmaktı. Trabzon vilayeti, özellikle Samsun ve çevresi, zaten böyle bir hareket için elverişli durumdaydı. Bütün Anadolu’yu kaplayan ve eşkıyalık yapan Müslüman asker kaçakları bu bölgede de vardı. Üstelik Pontusçuluk hareketinin varlığı anlaşılıp Rumların çeteciliği yayıldıkça, bu eşkıyalar, Ege bölgesinde de görüleceği üzere, bir çeşit ulusal görev yükleniyorlar ve bir kısım halk da, “denize düşen yılana sarılır” ilkesine uygun olarak bunlara destek olma yoluna gidiyordu. Böylece de, Rumların istediği bir karışıklık ve asayişsizlik ortamı doğuyor, bu bölgenin Osmanlı egemenliği altında kalmaması için gerekçe hazırlanıyordu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Anadolu’da bırakışmanın uygulanışını izleyen İngiliz görevlileri, durumu raporlarında bildiriyorlardı. Yüzbaşı Harty, 25 Ocak 1919 günlü Samsun raporunda, Türklerin arada bir uğrayan savaş gemilerinden etkilendiklerini, fakat dahildekilerin pek aldırmadıklarını, barış konferansında </span><span class="char-style-override-8" xml:lang="en-GB">Müttefikler’in birbirlerinden kopacaklarına, Rusya’da İngiliz ve Fransız askerlerinin Bolşeviklerce elde edileceğine (Samsun’daki “başyargıç” dahi bu kanıdaymış), o zaman Türkiye’nin yeniden seferber olup öç alacağına inandıklarını kaygıyla bildiriyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-135" id="footnote-225-135-backlink">135</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yüksek komiserlerin 6 Şubat toplantısında, Fransız Yüksek Komiseri Amiral Amet, Samsun’da Fransızların huzursuz olduklarını, mutasarrıfın azlinin iyi etki yaptığını, fakat Samsun dışında Rum ve Ermenilerin boğazlandıklarını öne sürdü. Aynı toplantıda, İttihat ve Terakkililerin Anadolu’yu karıştırmak için Bolşeviklerle temas aradıkları, 9. Ordu Komutanı Yakup Şevki’nin tutuklanması gereği üzerinde duruldu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-136" id="footnote-225-136-backlink">136</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Webb’in 13 Şubat teli, Samsun bölgesinde Türk, Ermeni ve Rumlar arasında tam bir silahsızlanma gerçekleştirilmedikçe, bölgenin olağan koşullara dönemeyeceğini, bunun için de güçlü askeri kuvvetlerin gerekli olduğunu bildiriyordu. Nitekim, Webb’in dört gün sonraki teli, İngiliz komutanının Samsun, Trabzon, Şile, Amasya, Sivas, Kayseri, Aydın’a asker gönderilmesini istediğini, çünkü buralarda karışıklık çıkması ihtimalinin bulunduğunu haber veriyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-137" id="footnote-225-137-backlink">137</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Sonuç olarak, 9 Mart’ta 200 İngiliz askeri Samsun’a çıktı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-138" id="footnote-225-138-backlink">138</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Durumun ağırlığı şundan da belli oluyordu ki 17 Mart’ta Teğmen Hamdi, askeriyle dağa çıkmak yolunu seçiyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-139" id="footnote-225-139-backlink">139</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yunan bağımsızlık günü olan 7 Nisan’da (Rumi takvimle 25 Mart), İstanbul ve Samsun’da gösteriler yapıldı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-140" id="footnote-225-140-backlink">140</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Aynı gün, Webb’in çektiği bir tel, Türkiye dahilinde asayişsizliğin durmadan arttığını, karışıklıkların yaygın olduğunu, İttihat ve Terakki ile diğer uzlaşmazların yeniden örgütlenmek için vakit bulmuş olduklarını ve dahilde birçok yerin İtilaf devletlerinin zaferinden habersiz olduğunu, bunun da sözle değil, ancak kuvvet gösterisiyle anlatılabileceğini söylüyordu. Gerçi sansür, Odessa, Mısır ve başka yerlerde olan bitenlerin haberlerini şiddetle yasaklıyordu; ama, bu haberlerin yayılmasını önlemek imkânsızdı ve bu da, İttihat ve Terakki’nin gizli propagandasını pekiştiriyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-141" id="footnote-225-141-backlink">141</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">21 Nisan’da Calthorpe’un Damat Ferit’e verdiği bir mektupta, 9. Ordu’nun eski komutanı Yakup Şevki Paşa’nın daha önce şikâyet konusu olmuş olan siyasal faaliyetlerine değinildikten sonra, şimdi de Erzurum, Erzincan, Bayburt ve Sivas’ta “baştan başa” kurulan şûralar tarafından sözde ordudan bağımsız, fakat askeri denetim altında asker toplandığı ileri sürülüyor ve bu duruma son vermek üzere “derhal” talimat verilmesi isteniyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-142" id="footnote-225-142-backlink">142</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Görülüyor ki müttefikleriyle Türkiye’nin boğazına sarılıp sıkmakta olan İngiltere, Türklerin kıpırdamadığını gördükçe hiddetleniyor ve İttihat ve Terakki ile onun cephesindekilerin Türk ulusçuluğunu temsil ettiklerini görmezlikten gelerek, “suçu,” sinsi ve gizli bir örgüt olarak devam ettiğini sandığı İttihat ve Terakki’nin entrikalarında buluyordu. Aslında, Teceddüt Fırkası kapatılmadan önce de, İttihat ve Terakki’nin örgüt olarak var olduğunu söylemek pek zordur. Var olan, İttihat ve Terakki’nin ideolojisi olan ulusçuluktu ve bu, olaylar karşısında, İttihat ve Terakki ile ilgili olmayanlara da yayılmıştı ve yayılıyordu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Göreceğimiz üzere, Calthorpe’un şikâyetleri ve özellikle 21 Nisan günlü yazısı, silahsızlandırma tasavvurlarına ve Mustafa Kemal’in Anadolu’ya gönderilmesine yol açacaktı.</span></p>
				<p class="ARA-BASLIK-1" id="toc_marker-5-8-2">Batı Anadolu ve İstanbul’da Durum</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Damat Ferit hükümeti iktidara gelir gelmez, Batı Anadolu ve Trakya’nın Yunanistan’a ilhakı için güçlü bir kampanya ile baş etmek zorunda kaldı. 16 Mart’ta, bütün Rum kiliselerinde ve ayrıca gazetelerde de Yunanistan’a bağlanmak isteğini dile getiren bir muhtıraya bütün Rumların imza koymaları gereği bildirildi. Muhtıra, Patrikhane tarafından Paris Konferansı’na gönderilecekti. Bir Rum gazetesine göre, hükümet, Patrikhane’ye gönderdiği bir tezkere ile bu davranışların sıkıyönetime aykırı olduğunu ve Patrikhane’nin sorumlu olduğunu bildirdi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-143" id="footnote-225-143-backlink">143</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat hükümet bununla kalmadı. Resmi bir bildiri yayımlayarak, Rumların bir süredir devlete düşmanlık göstermekte olduklarını ve amacın asayişi bozarak devleti yeni zorluklar karşısında bırakmak olduğunu belirttikten sonra, aynı amaçla çetecilik yapıldığını (örneğin Şile’de) ve kiliselerde pazar günü ibadet etmek yerine siyaset yapıldığını açıkladı. Fakat bu “âmal-i mecnunane” Allah’ın “inayetiyle” gerçekleşmeyecekti. Rumlar “daire-i kanuna” dönmeye çağrılıyor ve bütün uygar ulusların uluslararası sevgiyi geri getirmek için çalıştıkları bir sırada, bu derecede düşmanlık yaratmaya “müsaade edilmeyecektir” deniyordu. Aynı gazetelerin başka bir haberinden öğreniyoruz ki, Rumların iki gün önceki taşkınlıklarından “müteessir” olan İtilaf zabıta temsilcileri, bir gün önce polis müdüriyetine başvurarak, bu tür olaylara yol açanları “şiddetli bir surette” cezalandırıp, Osmanlı hükümetine bütün kuvvetleriyle yardımcı olacaklarını açıklamışlar. Aynen böyle olmasa da, buna yakın şeyler söylemiş olabilirler ve tabii bu da kesinlikle, Türklerden yana olduklarından değil, karışıklık olmasını istemediklerindendir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-144" id="footnote-225-144-backlink">144</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">18 Mart günü Damat Ferit Calthorpe’u ziyaret etti ve o da bu ziyareti ertesi günü iade etti. Bu görüşmelerden, Damat Ferit’in, Aydın, Edirne ve İstanbul’daki Rum davranışları ve yapmakta oldukları propagandalar karşısında gerçekten telaşa kapılmış olduğu anlaşılıyordu. Sadrazam’ın bu görüşmelerde karışıklık ihtimaline karşı İngiliz desteği aradığı ve bunu elde ettiği tahmin olunabilir. Yunan isteklerinin önlenmesi konusunu ise (Damat Ferit’in bunu ortaya attığı tahmin edilebilir) Calthorpe’un buna ancak konferansın yetkili olduğunu söyleyerek geçiştirdiği tahmin olunabilir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-145" id="footnote-225-145-backlink">145</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Bu sırada İzmirliler de gidişin kötülüğünü görerek harekete geçtiler. Sukerizade Tevfik Paşa ile İzmir Mevlevi Dergâhı Postnişini Nurettin Efendi, Aydın Türklerinin Osmanlı kitlesinden ayrılamayacaklarını İtilaf devletlerine belgelerle kanıtlamak için yola çıkarlar ve bu arada 19 Mart’ta Vahdettin’i de ziyaret ederler. Vahdettin’in onlara, İzmir’in “vatan-ı Osmani’den” ayrılmasının katiyen hatır ve hayale gelmediğini söyleyip ilk fırsatta “İzmir’i teşrifle milletle temas edeceğini” müjdelediğini öğreniyoruz.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-146" id="footnote-225-146-backlink">146</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ertesi günkü </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’da İzmir’de Milli Sinema’da milli bir kongrenin toplandığını ve Paris’e beş kişilik bir heyet gönderilmesinin kararlaştırıldığını görüyoruz. Bu sırada Rumların “asayişi muhtel göstermek” için çıkardıkları Buca meselesi, kuvvetli müfrezelerin yetişmesiyle tamamen bastırılıyordu.</span></p>
				<p class="paragraph-1" xml:lang="en-US">Fakat herhalde azınlıkların karıştırıcı ve isyan niteliğindeki faaliyetlerine “fazlaca” bir tepki göstermek ve hele bu tepkiyi Rumların yanında Osmanlı yönetimi altındaki yerlerde sayıları ve güçleri elvermediğinden nispeten daha uysal gibi görünen Ermenilere yaymak uygunsuz görünmüş olacak ki Sadaret bu konuda resmi bir tebliğ yayımladı.<span class="dipnot-1" style="font-size:0.8em;"><a class="footnote-link" href="#footnote-225-147" id="footnote-225-147-backlink">147</a></span><span class="char-style-override-12">  </span>Bunda, “... bazı anasır hakkında ve bahusus Ermeni cemaatinin hissiyatını rencide edecek...” gazete yazılarına dikkat çekiliyor ve basın uyarılıyordu. Tebliğin yayımlandığı gazetede Refi Cevat, “Millet Cereyanları Münasebetiyle” yazısında, “bu köhne mevzu” hakkında şöyle diyordu: “... Turan’a mı, İran’a mı nereye gideceklerse bir an evvel def olsunlar; biz bu memlekette yirminci asra layık birer Osmanlı olarak kalacağız. Alageyiklerin, bozkurtların peşine düşe düşe bu millet çok yoruldu. İnsan olarak hakkını tanıtmak ve insan olarak yaşamak istiyor. Artık kâfi.” Bu iki yazının birlikte çıkmış olması herhalde rastlantı değildi. Yine aynı gazetede başka bir haber, hükümetin, azınlıklara karşı görünmüş ve dolayısıyla ulusçu ve İttihat ve Terakkililerin koşutuna düşmüş olmaktan birdenbire ürküntüye kapıldığını gösteriyordu. Bu haberden, Babıâli’nin taşraya, Rum patrikhanesi imtiyazlarına tecavüz edilmemesini ve Türklerle Rumlar arasındaki “ahenk ve vifakın” gözetilmesini bildirdiğini öğreniyoruz. Nitekim, bir gün sonraki gazetede, PTT Nazırı Mehmet Ali, “bazı vatandaşlarımızın ilk günlerdeki taşkınlığını,” İttihat ve Terakki’den gördükleri zulmün bir “netice-i tabiiyesi” olarak görmek gerektiğini açıklıyordu, işler düzeldikçe bu vatandaşların duyguları sükûna kavuşacaktı.<span class="dipnot-1" style="font-size:0.8em;"><a class="footnote-link" href="#footnote-225-148" id="footnote-225-148-backlink">148</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">İki gün sonra hükümet öbür uca yeniden koşuyordu. Resmi bir tebliğden, hükümetin, Rumların Yunanistan’ın bağımsızlık günü olan 25 Mart 1335’te bir gösteri yapacaklarını haber aldığını öğreniyoruz. Hükümet bunu önlemek için, İtilaf devletleri temsilcileriyle gereken “bilcümle tedabiri” almış bulunuyordu. Hiçbir unsurun hiçbir gösterisine “müsaade ve müsamaha” edilmeyecekti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-149" id="footnote-225-149-backlink">149</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Hükümetin, olayların sürükleyişi karşısında tam bir şaşkınlık içinde bulunduğu belli oluyordu. Dahiliye Nazırı Mehmet Ali Bey, 17 Nisan’da yaptığı bir mülakatta, patrikhanelerden gelen şikâyetlerin “büyük bir ihtimam” ile incelendiğini ve patrikhanelerle bu hususta işbirliği yapmaya “azmetmiş” bulunduklarını açıklarken,</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-150" id="footnote-225-150-backlink">150</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">bir hafta kadar sonra Harbiye Nazırı Şakir Paşa gerçeği dile getiriyordu. “Maatteessüf gayrimüslim unsurlar kendilerini bizden uzak tutuyorlar ve Osmanlılık rabıtasından sıyrılmak için bütün kuvvetlerini sarf ediyorlar.”</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-151" id="footnote-225-151-backlink">151</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Gerçi bundan sonra bazı iyimser sözler vardır; ama bunlar kandırıcı değildi.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-8-3">Hükümetin Tedbirleri - Jandarmayı Çoğaltmak</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Harbiye Nazırı Şakir Paşa, </span><span class="char-style-override-6" xml:lang="en-GB">Journal d’Orient</span><span class="char-style-override-8" xml:lang="en-GB">’e verdiği demeçte, Şile, Bursa, Aydın havalisinde sık sık eşkıyalık olaylarına rastlandığını söylüyordu. Bunu yapanlar, asker kaçaklarıydı. İstanbul’dan gönderilen artan sayıda jandarma ile bu tür olayların önlenebileceği umuluyordu. Zaten çıkan olaylar daha çok soygunculuk türündendi, öldürmeler “pek nadiren” oluyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-152" id="footnote-225-152-backlink">152</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Öte yandan, 2 Mayıs günü Dahiliye Nazırı Mehmet Ali Bey’in, verdiği demeçten, 20 bin olan jandarma sayısının 27 bine yükseldiğini ve 35 bine yükseleceğini anlıyoruz. Aynı zamanda jandarmanın maddi durumu da düzeltilecekti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-153" id="footnote-225-153-backlink">153</a></span></p>
				<p class="ARA-BASLIK-1" id="toc_marker-5-8-4">Hükümetin Tedbirleri - Silahsızlandırma</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">İngiliz Yüksek Komiseri 25 Nisan 1919 günü Damat Ferit’le yaptığı görüşmede, Harbiye Nazırı’nın, komiserlikteki bir görevliyle görüşerek, hükümetin ülke çapında genel bir silahsızlandırmaya gitmek istediğini haber verdiğini ve bunun için Müttefikler’in kendilerine askeri yardımda bulunup bulunmayacaklarını öğrenmek arzusunda bulunduğunu bildirdi. Damat Ferit’in bunu doğrulaması üzerine, Yüksek Komiser, mütareke gereğince asayişten ilk önce Türk hükümetinin sorumlu olduğunu, bununla birlikte Selanik ordusunun İngiliz başkomutanına, aradaki askeri denetim subaylarının böyle bir işte yardımcı olup olamayacaklarını sormaya hazır olduğunu belirtti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-154" id="footnote-225-154-backlink">154</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Meclis-i Vükela dahi bu yönde bir karar verdi. “Görülecek lüzum üzerine” ülkenin herhangi bir yerine silah toplamak için askeri birlikler gönderildiğinde, İngilizlerden de birkaç subayın bu birliklere katılması için gereken girişim ve işlemlerin yapılmasını kararlaştırdı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-155" id="footnote-225-155-backlink">155</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">6 Mayıs’ta, Damat Ferit, Calthorpe’dan, önerilerine kesin bir cevap verilip verilemeyeceğini ısrarla sordu. Padişah ve hükümet, birçok zorluklarına çare olarak, İngiliz hükümetinin yardımını görüyorlardı. Calthorpe, hükümetinin müttefiklerine sıkıca bağlı olduğunu, isteğini bildireceğini, fakat bundan ötürü umutlanmaması gerektiğini söyledi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-156" id="footnote-225-156-backlink">156</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">İzmir’in işgali gürültüleri içinde bu iş de unutuldu gitti. Böyle olmasını gerektiren bir husus da vardır. O da şu ki, silahsızlandırma ameliyesine İngiliz subaylarını katmak, bu silahsızlandırmanın her şeyden önce, ya da önemli ölçüde, Müslüman olmayanlara yönelik bir ameliye olduğunu gösterir. Çünkü Türklerin silahlarını toplarken, İngiliz subaylarının hazır bulunmasının herhangi bir kolaylık sağlayacağı düşünülemez. Durum böyle olunca, İngiliz hükümetinin, Yunan ordusunu İzmir’e çıkartırken Osmanlı Rumlarını silahsızlandırmak için subaylarını vermesi düşünülemezdi. Demek ki, İzmir işgali olmasaydı da, herhalde İngiliz subaylarını Türklere yardımcı kılmak önerisi Londra’dan dönerdi. İngiliz Yüksek Komiserliği’nin böyle bir öneri karşısında olumlu bir tavır takınabilmesi, Damat Ferit’le İngiliz makamlarının arasındaki yakın dostluğu göstermesi bakımından ilginçtir.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Buna koşut olarak, Hariciye Nazırı, 6 Mayıs günlü notasıyla, yüksek komiserlerden, şu kimselerin ülkeye girmesinin yasaklanmasının onaylanmasını istedi: 1) Silahlı kişiler; 2) geçerli belgelerle kimliğini kanıtlayamayan sivil ecnebiler; 3) Türkiye’deki köylerde oturmak için gelen 50’yi aşkın Yunanistan ya da Bulgaristan yerlisi. Yüksek komiserler bu notayı “cevaba değer” bulmadılar.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-157" id="footnote-225-157-backlink">157</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Burada anlatılan silahsızlandırma tasarısı, doğrudan doğruya Mustafa Kemal’in Samsun’a gönderilmesini sağlayacağı için, pek önemlidir.</span></p>
				<p class="paragraph-1" xml:lang="en-US"/>
				<p class="ARA-BASLIK-1" id="toc_marker-5-8-5"><span>Hükümetin Tedbirleri - Heyet-i Nâsıhalar ve Islahat</span></p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Çaresizlik içindeki hükümet, bazı şehzadeler başkanlığında taşraya “heyet-i nâsıhalar” yani nasihat heyetleri göndermeye karar verdi. İlk önce 5 Nisan’da Damat Ferit, Webb’i ziyaretle, taşradaki karışıklık ve huzursuzluğa son vermek üzere, kuvvetli bir merkezi hükümet komitesi kurulacağını, sonra da söz konusu heyetlerden iki tane gönderileceğini ve bunların hükümet adına tam yürütme yetkilerine sahip bulunacaklarını açıkladı. Bu komite ve heyetlere İngiliz subaylarının da katılmasını istedi. Webb, buna imkân olmadığını, bununla birlikte İngiliz denetim subaylarının komisyonlara, yerel koşullar ve şikâyetler konusunda bilgi vererek yardımcı olmalarının buyurulmasını rica edeceğini söyledi.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Gerçekten de, kısa zamanda iki heyet kurularak, biri Anadolu’ya öbürü Trakya’ya gönderildi. Anadolu’ya giden heyette Şehzade Abdurrahim, Ali Rıza Paşa, Ferit Mahmut Hayret, Süleyman Şefik Paşa, Bursa Müftüsü Ömer Fevzi, eski Pazarcık Müftüsü Halil Fehmi, Dahiliye Nezareti müdürlerinden Ohannes Ferit, eski Karahisar Mebusu Yanko Kovenidi (Tuanidi?) Bey vardı. Bir şehzade, üç askeri paşa, iki müftü, bir Ermeni ve bir Rum diye özetlenebilecek bu heyet, 16 Nisan’da İstanbul’dan hareketle, Bursa, Balıkesir, İzmir (26-30 Nisan), Afyon, Antalya, Isparta, Konya, Eskişehir’i dolaşıp, İzmir’in işgalinden sonra, 18 Mayıs’ta İstanbul’a döndü.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-158" id="footnote-225-158-backlink">158</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">28 Nisan’da Şehzade Cemalettin başkanlığındaki ve eski Harbiye Nazırı Cevat ve Fevzi Paşaların dahil olduğu heyet, Trakya gezisine çıktı. 9 Mayıs’ta İstanbul’a döndü.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-159" id="footnote-225-159-backlink">159</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İrade-i saniyedeki açıklamaya göre, heyetlerin amacı, savaşın musibetlerinden etkilenen “sunuf-u teba-yı şahane” hakkında padişahın şefkat ve teveccühlerini tebşir ve iblağ etmekti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-160" id="footnote-225-160-backlink">160</a></span><span class="char-style-override-10" xml:lang="en-GB"> </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’a göre amaç, “teftişat icrasıyla beynelanasır muhadenet ve mevedetin iade ve temini” yani durumu inceleyerek unsurlar arası uyumu sağlamaktı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-161" id="footnote-225-161-backlink">161</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Damat Ferit’e göre, bu ilk giden heyetlerin görevi daha çok manevi idi. Halka, padişahın selamları ve onun kendilerini düşünmekte olduğu bildirilecekti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-162" id="footnote-225-162-backlink">162</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Başka bir deyişle, saltanatın “tabandan” bir destek bulması için bir çabaydı. Böylece, taşradaki siyaset sahnesinde İttihat ve Terakki’den ve Hürriyet ve İtilaf’tan başka Saray da “ben de varım” demiş oluyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-163" id="footnote-225-163-backlink">163</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Zaten hanedanın faaliyeti heyetlere başkanlık etmekle de bitmiyordu. 11 Mart’ta Şehzade Abdülhalim Erzurum’da bulunuyordu; 22 Nisan’da ise Şehzade Cemalettin Trabzon’dan ayrılıyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-164" id="footnote-225-164-backlink">164</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Saray, hanedan mensuplarıyla Anadolu’yu adım adım tarıyor dense yeriydi.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Heyetleri göndermekteki üçüncü bir amaç da, yapılacak ıslahatı saptamak ya da ona zemin hazırlamaktı. Damat Ferit’in yukarıda anılan demecine göre, başka heyetler de gidecek, uzun süreler taşrada kalarak, iktisadi ıslahat için çalışacaklardı. Yine Damat Ferit, Galatasaray’daki söylevinde, yönetim, güvenlik, iktisadın düzenlenmesi, orman ve madenlerin geliştirilmesi için, altı-yedi heyetin daha gideceğini söylüyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-165" id="footnote-225-165-backlink">165</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu sırada ıslahat olarak ortaya atılan tasarılardan biri, seçimlerde nispi temsil esasının kabul edilmesiydi. Bu konuda hazırlanan tasarı, Dahiliye Nezareti’ne verilmişti. Dahiliye Nazırı Mehmet Ali Bey bu tasarının kanunlaşması sayesinde, azınlıkların bloklar meydana getirip haklarını savunabileceklerini söylüyordu. Muhabirin bir sorusu üzerine, nispi temsilin memurluklara uygulanmasının “asla” düşünülmediğini de belirtti.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-166" id="footnote-225-166-backlink">166</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Aynı nazır, Müslüman olmayanları hoşnut etmek üzere, ülkeyi biri Rumeli’ye, ikisi Anadolu’ya ait olmak üzere üç bölgeye ayırmak istediklerini, her bölgenin ihtiyaç ve geleneklerine göre ayrı bir yönetimi olacağını, komisyonlar tarafından verilecek raporlar üzerine kesin kararlar alınacağını, bu “vasi ve azim” ıslahat dışında, göçmenlere para ve tohumluk dağıtılacağını, yeni bir tarım ıslahatının uygulanacağını müjdeliyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-167" id="footnote-225-167-backlink">167</a></span></p>
				<p class="ARA-BASLIK-1" id="toc_marker-5-8-6"><span>Hükümetin Tedbirleri - Bazı Atamalar</span></p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"><span class="char-style-override-8" xml:lang="en-GB">Yeri geldikçe anlatıldığı ve anlatılacağı üzere, hükümet bu sırada, ülkenin birçok yerlerine savaşta pişmiş, ulusçu ve kişilik sahibi birçok komutanlar atamaktaydı. Nitekim, başta Mustafa Kemal olmak üzere, Kurtuluş Savaşı’nın birçok büyük komutanları Damat Ferit zamanında Anadolu’daki birliklerin başına atanmışlardı. Ancak Divan-ı Harp üyeliği ve başkanlığı gibi İttihat ve Terakki aleyhtarı faaliyetler içindir ki, düzenin makbul adamları olan Abdülhamit ordusunun komutanları seçiliyordu. Mülki atamalarda ise, adam kıtlığından, particilik yapmadan ya da tehcir işlerine karışmadan İttihat ve Terakki hükümetlerine hizmet etmiş birçok yöneticiye görev verilmekle birlikte, ulusçulukla ilgisiz ya da ona karşı olanlar tercih ediliyorlardı. Buna rağmen, Tevfik Paşa hükümeti zamanında, 20 Ocak’ta, İzmir valiliğine, Kurtuluş Savaşı’nda komutanlık edecek olan Mirliva Nurettin Paşa atandı. Bununla da yetinilmedi, 9 Şubat’ta Nurettin Paşa İzmir havalisi ve 17. Kolordu komutanlığına getirildi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-168" id="footnote-225-168-backlink">168</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat Damat Ferit kabinesinin kurulmasıyla durum tamamen değişti. 11 Mart’ta Aydın valiliğine Tevfik Paşa kabinelerinin Dahiliye Nazırı, Saray’ın ve İngilizlerin aleti olmak dışında bir niteliği bulunmayan İzzet Bey atandı. İlginçtir ki, İzzet Bey, 17 Mart günü Dahiliye Nezareti’ne yazdığı bir yazıyla, Nurettin Paşa’nın “velev birkaç gün için olsun” vekâleten vali ve komutan kalması, bazı güçlü, apaçık nedenlerden</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-169" id="footnote-225-169-backlink">169</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">ötürü “katiyen münasip” olmadığından, vekâletin “hemen” başkalarına verilip, Paşa’nın İzmir’den ayrılmasının sağlanmasını istedi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-170" id="footnote-225-170-backlink">170</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu dikkati çeken atamadan sonra, 17. Kolordu komutanlığı da Nurettin Paşa’dan alındı ve yerine 10 Nisan’da, yani İtalyanlar Antalya’ya çıktıktan 13 gün sonra “Mülga Dersaadet tehcir Divan-ı Harb-i Örfi azasından mütekait Mirliva Ali Nadir Paşa” getirildi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-171" id="footnote-225-171-backlink">171</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">20 gün sonra Mustafa Kemal’i Samsun’a gönderecek olan, daha önce de İstiklal Harbi’nin müstakbel kahramanlarını bir bir Anadolu’ya ya da Harbiye Nezareti’ne, Genelkurmay’a yerleştirmiş olan Saray, şimdi İzmir için bir istisna yapıyordu. İzzet Bey’in vali atanmış olması da bu ilginç olayın istisna niteliğini pekiştiriyor, bu atamaların rastlantı olması ihtimalini azaltıyordu. İzmir ve civarı bir bunalım bölgesi idiyse, Samsun ve civarı da, Doğu Anadolu da öyleydi. Bu farklı tutumun gerekçesini nasıl açıklayacağız? Akla gelen varsayım şudur ki, hem bir İtalyan işgalini önlemek, hem de Rumların asayişsizliğine son vermek üzere İngilizlerin ya da bunlarla birlikte Fransızların bir işgali gerekli görülmüştür. Bunun için de böyle bir işgale karşı koymayacak, tersine bunu kolaylaştıracak kimselerin İzmir’de sorumlu mevkilere getirilmesi düşünülmüştür. Düşüncenin kökeni Saray da, İngilizler de olabilir. İngilizler idiyse, düşüncenin Osmanlı hükümetince onaylandığı anlaşılıyor. Herhalde Saray ve Babıâli münhasıran Yunanlıların yapacakları bir işgalden haberli değildirler; çünkü olsalardı, böyle bir şeye herhalde yardımcı olmak istemezlerdi.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-172" id="footnote-225-172-backlink">172</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mustafa Kemal de, temmuz başında, İngilizlerin isteğiyle İstanbul’a çağrıldığında, Nurettin Paşa’nın yerine Ali Nadir Paşa’nın atanması olayı üzerinde ısrarla durarak, bunu, “tarih-i milli” tarafından teşhir edilecek bir “hıyanet” olarak nitelemiştir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-173" id="footnote-225-173-backlink">173</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">İleri sürdüğümüz bu varsayımın çarpıcı kanıtı sayılabilecek bazı belgeler vardır İngiliz arşivlerinde. 23 Mart’ta Damat Ferit, Müsteşar Hohler’i ziyaretle, d’Esperey’in bir notasını getirdi (Calthorpe’un 26 Mart teli). Bunda, Aydın vilayetinde ya da başka yerlerdeki karışıklık ya da kırımlara karşı Osmanlı hükümeti uyarılıyor ve bu tür olaylardan Babıâli’nin sorumlu tutulacağı bildiriliyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-174" id="footnote-225-174-backlink">174</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Damat Ferit’e göre, bu haksızlıktı. Hükümet, elinden gelen her şeyi yapıyordu; fakat Rumlar dayanılmaz kışkırtmalarda bulunuyorlardı. Bir olay çıkmasını önlemenin tek geçerli yolu İngiliz hükümetinin bırakışmanın 7. maddesi uyarınca gereken noktalara karakollar yerleştirmesiydi. Bu karakollar, birkaç subay ve jandarma görevi yapacak 30-40 askerle, yardımcı olarak gerekli görülen sayıda Türk jandarmasından oluşacaktı. Sadrazam, ülkesinin iyiliği için uluslararası eylem (yani birden çok devletin katılması) görüşünü önlemek gerektiğine inandığını, fakat bu konudaki kararı da majesteleri hükümetine bırakmaya hazır olduğunu ekliyordu.</span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Bunun üzerine, İngiliz Dışişleri Bakanlığı, 3 Nisan’da Paris’teki İngiliz murahhas heyetine bir tel çekerek bu konudaki Savaş Bakanlığı önerisini bildirdi. Buna göre, genel karargâh ve alay karargâhlarında tam yürütme yetkilerine sahip İngiliz subayları bulunan bir Türk tümeni, asayişi korumak üzere Aydın vilayetine gönderilecek, bu konuda Yunan hükümetine bilgi verilecek ve yerli Rumların karışıklığa yol açmamaları öğütlenecekti. Savaş Bakanlığı, almaşık bir tedbir olarak, Paris Konferansı kararına dek ABD’nin İzmir’in yönetimini üstüne almasını da öne sürüyordu.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-175" id="footnote-225-175-backlink">175</a></span></p>
				<p class="paragraph-1" xml:lang="en-US"><span class="char-style-override-8" xml:lang="en-GB">Dışişleri Bakanı Lord Balfour’un Paris’ten çektiği 11 Nisan günlü tel, Paris’teki İngiliz yetkililerinin kararını bildiriyordu. Buna göre, Aydın vilayetine bir Türk tümeninin gönderilmesi, konferansın bu vilayetin Yunanistan’a bağlanmasını kararlaştırması halinde, kendilerine zorluklar yaratmış olacaktı.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-176" id="footnote-225-176-backlink">176</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Birçok ilginç belgelerden anlaşılıyor ki, İzmir ve civarında Rumların çıkartabilecekleri olayların Paris Konferansı üzerine yapacağı olumsuz etkilerden çekinen hükümet, bunların önlenmesi için, çare olarak, jandarma görevi yapmak üzere bu bölgede bir İngiliz işgalini arzu etmektedir. Hatta müttefik bir işgale karşı olmakla birlikte, bunu dahi, Rumların çıkartacakları olayların sorumluluğunu yüklenmeye tercih etmekte ve bu konuda kararı İngilizlere bırakmaya razıdır. Ali Nadir’in 10 Nisan’da, yani Antalya işgalinden 13 gün sonra, 17. Kolordu komutanlığına atanması, bu olayların ışığında değerlendirilebilir. Daha önce İzzet Bey’in vali atanmış olması, hükümetin bir süredir İzmir’de İngilizlere siyaseten kayıtsız şartsız boyun eğmenin gerekliliğine inanmış olduğunu gösterir.</span><span class="dipnot-1" style="font-size:0.8em;" xml:lang="en-GB"><a class="footnote-link" href="#footnote-225-177" id="footnote-225-177-backlink">177</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ali Nadir’in atanmasına gelince bu askeri bakımdan bir İngiliz ya da müttefik işgaline kayıtsız şartsız boyun eğme kararının belirtisi olarak değerlendirilebilir. Öte yandan, İngiliz Savaş Bakanlığı’nın, öneriyi, İngiliz komutasında bir Türk tümeni biçimine sokması, hem Müttefikler’i gücendirmemek isteğinin, hem de İngiliz mali ve askeri zaafının bir göstergesidir.</span></p>
				<p class="last-paragraph-1" xml:lang="en-US">Yukarıda sözü edilen belgelerin, Damat Ferit’in 23 Mart’ta yaptığı bir ziyaret sonucu olarak ortaya çıktığı, bu tarihin ise ilk İtalyan işgalinden (Antalya, 28 Mart) önce olduğu dikkati çekiyor. Bir İtalyan işgali tehdidinin Vahdettin ve Damat Ferit’in İzmir’de bir İngiliz ya da müttefik askeri varlığını istemeleri için pekiştirici bir gerekçe olduğu şüphesizdir. Bunun da nedeni, Saray’ın ABD mandasına karşı tutumundaki bir nedenle özdeştir: Saray, kurtuluşu, İngiliz imparatorluğu ile bütünleşmekte görüyordu; çünkü halife sıfatı ancak bir “Müslüman imparatorluk” camiası içinde anlam ve değer taşıyabilir, dolayısıyla saygı görebilirdi. İtalya’nın ise “Müslüman imparatorluk” kimliği olduğu pek söylenemezdi.</p>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<p class="paragraph-1" xml:lang="en-US"/>
				<div class="footnotes">
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-131-backlink" id="footnote-225-131">131</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 9, 10.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-132-backlink" id="footnote-225-132">132</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 14, 17/1/1919.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-133-backlink" id="footnote-225-133">133</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 19, 28/2/1919.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-134-backlink" id="footnote-225-134">134</a>	<span>M. K. Atatürk, </span><span class="char-style-override-6">Nutuk</span><span>, C. II, s. 627.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-135-backlink" id="footnote-225-135">135</a>	<span>Foreign Office 371/4157, 49181. Daha önce, önde gelen İttihat ve Terakkililerin ve azınlık önderlerinin, The American Tobacco Co., The Lorillard Co.’nun acentesi W. H. Alston’un memuru P. E. King tarafından ABD Komiserliği yoluyla İngiliz görevlisi Heathcote Smith’e rapor edildiğine tanık oluyoruz. 371/4157, 1330 (Ocak 1919).</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-136-backlink" id="footnote-225-136">136</a>	<span>Foreign Office 371/4155, 38735.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-137-backlink" id="footnote-225-137">137</a>	<span>Foreign Office 371/4157, 25899, 27993. Bununla birlikte, bu işte, Fransızların jandarma yoluyla Anadolu’ya el koymalarını önlemek isteğinin de payı vardı (bkz. III. bölüm).</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-138-backlink" id="footnote-225-138">138</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 21. Afyon ve Alaşehir’de birer Senegalli bölük (Fransız İzmir-Kasaba demiryolunu beklemek için), başka yerlerde de ufak bazı birlikler, Zonguldak’ta Fransız 125. Taburu vardı. Foreign Office 371/4165, 75503.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-139-backlink" id="footnote-225-139">139</a>	<span>S. Selek, </span><span class="char-style-override-6">Anadolu İhtilali</span><span>, s. 193-4, 208. Selek, Samsun’un Enver Paşa için Anadolu’ya bir giriş kapısı olması ihtimalinin de, İngilizleri işgale sevk etmiş olabileceğini belirtiyor.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-140-backlink" id="footnote-225-140">140</a>	<span>M. K. Atatürk, </span><span class="char-style-override-6">Nutuk</span><span>, C. II, s. 627. 2 Mayıs’ta Trabzon Piskoposu Hrisantos, Pontus konusunda Barış Konferansı’na bir muhtıra verdi. K. Karabekir, </span><span class="char-style-override-6">İstiklal Harbimiz</span><span>, s. 29-31.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-141-backlink" id="footnote-225-141">141</a>	<span>Foreign Office 371/4157, 56556.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-142-backlink" id="footnote-225-142">142</a>	<span>G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 104, 267 (</span><span class="char-style-override-6">Harp Tarihi Vesikaları Dergisi</span><span>, sayı 66). Bu yazının Hariciye’den gelen 25 Mayıs günlü cevabı bundan sonraki bölümde ele alınacaktır. Samsun’daki asayişsizlik: G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 102-4.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-143-backlink" id="footnote-225-143">143</a>	<span class="char-style-override-6">Alemdar</span><span>, 17/3/1335, 86-1396. 9 Mart’ta Dorotheos, Rumları, Osmanlı yurttaşlık görevlerinden muaf tuttuğunu bildirmiş. G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 20-1.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-144-backlink" id="footnote-225-144">144</a>	<span class="char-style-override-6">Alemdar</span><span>, 19/3/1335, 88-1398.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-145-backlink" id="footnote-225-145">145</a>	<span>Foreign Office 371/4165, 45479.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-146-backlink" id="footnote-225-146">146</a>	<span class="char-style-override-6">Alemdar</span><span>, 20/3/1335, 89-1399.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-147-backlink" id="footnote-225-147">147</a>	<span class="char-style-override-6">Alemdar</span><span>, 22/3/1335, 91-1401.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-148-backlink" id="footnote-225-148">148</a>	<span class="char-style-override-6">Alemdar</span><span>, 23/3/1335, 92-1402.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-149-backlink" id="footnote-225-149">149</a>	<span class="char-style-override-6">Alemdar</span><span>, 25/3/1335, 94-1404. Osmanlı Devleti’nde artık Miladi takvim yürürlükte olduğundan bu tarih, Rumi 25 Mart’ın Miladı karşılığı olan 7 Nisan olması gerekir.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-150-backlink" id="footnote-225-150">150</a>	<span class="char-style-override-6">Alemdar</span><span>, 18/4/1335, 117-1425. Ermeni Patrikhanesi, gelen bazı yazı ve telgraflara ve yolcuların ifadelerine dayanarak, taşrada asayiş bulunmadığından, Ermenilerin yer yer “münferiden” öldürülmekte olduğundan, Müslümanların silahlandırılıp memurların Ermenilere karşı sataşmalarda bulunduklarından, bu durumların bir kırıma yol açabileceğinden yakınarak, hükümete başvurmuş bulunuyordu. Vükela hükümetin bu konuda özen gösterdiğini ve göstereceğini belirtti ve Patrikhane’den, sözünü ettiği olaylar konusunda ayrıntılı bilgi sorulmasını kararlaştırdı. </span><span class="char-style-override-6">Meclis-i Vükela Mazbataları</span><span>, 10/4/1335, 215/155. Daha sonra, Vükela, Ergani’deki Ermeni Kilisesi’nin onarımı için para vermeyi kabul etti. </span><span class="char-style-override-6">Meclis-i Vükela Mazbataları</span><span>, 10/4, 5/5/1335, 215/155, 22.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-151-backlink" id="footnote-225-151">151</a>	<span class="char-style-override-6">Alemdar</span><span>, 25/4/1335, 124-1434 (</span><span class="char-style-override-6">Moniteur Oriental</span><span>).</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-152-backlink" id="footnote-225-152">152</a>	<span class="char-style-override-6">Alemdar</span><span>, 17/4/1335, 116-1426.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-153-backlink" id="footnote-225-153">153</a>	<span class="char-style-override-6">Alemdar</span><span>, 3/5/1335, 131-1441.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-154-backlink" id="footnote-225-154">154</a>	<span>Foreign Office 371/4225, 72741; ayrıca G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 107.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-155-backlink" id="footnote-225-155">155</a>	<span class="char-style-override-6">Meclis-i Vükela Mazbataları</span><span>, 28/4/1335, 215/204.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-156-backlink" id="footnote-225-156">156</a>	<span>Foreign Office 371/4156, 74467. Nedense, Calthorpe’un teli görüşmeden altı gün sonra çekildi. W. S. Edmonds, 16 Mayıs mütalaasında, İzmir olaylarının yanıltmaya yer bırakmayacak bir cevap olduğunu yazıyordu.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-157-backlink" id="footnote-225-157">157</a>	<span>Foreign Office 371/4155, 79397 (8 Mayıs toplantısı). Daha önce, Harbiye Nezareti’nden Meclis-i Vükela’ya gelen bir yazıda, Yunanlıların, işgal ordusunda bulunmalarından yararlanarak, çoğunluk teşkil etmek için kıyılarımıza yerleştiklerinden ve Balkan Savaşı’ndan sonra mübadele edilen Bulgarların Edirne’ye getirilmekte olduklarından yakınılıyordu. Meclis, önerilen tedbirleri, yani silah, cephane ve üniformanın sokulmamasını, sivil yabancıların yolculuk için geldiklerinde dikkat edilmesini, mübadele edilenlerin ülkeye sokulmamasını, Yunan ve Bulgar turistlerinin sınırlanmasını kabul etti. </span><span class="char-style-override-6">Meclis-i Vükela Mazbataları</span><span>, 12/4/1335, 215/157.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-158-backlink" id="footnote-225-158">158</a>	<span class="char-style-override-6">Alemdar</span><span>, 17/4/1335, 116-1426. Heyeti, Damat Ferit uğurladı, emrine 3 milyon lira ve 80 asker verildi. G. Jaeschke, </span><span class="char-style-override-6">Türk Kurtuluş Savaşı Kronoloji</span><span>, s. 26.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-159-backlink" id="footnote-225-159">159</a>	<span class="char-style-override-6">Alemdar</span><span>, 28/4/1335, 126-1436; G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 28.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-160-backlink" id="footnote-225-160">160</a>	<span class="char-style-override-6">Takvim-i Vekayi</span><span>, 28/4/1335, 3434.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-161-backlink" id="footnote-225-161">161</a>	<span class="char-style-override-6">Alemdar</span><span>, 12/4/1335, 111-1421. Dahiliye Nazırı Mehmet Ali Bey de aynı düşüncedeydi ve heyet içinde Ermenilerle Rumların bulunmasını, başarı için bir güvence olarak görüyordu. </span><span class="char-style-override-6">Alemdar</span><span>, 18/4/1335, 117-1427. Simavi de aynı görüşü paylaşıyor ve Hıristiyan halkın patriklerinden aldıkları talimat üzerine, heyet-i nâsıhalar ile temastan kaçındıklarından, bunların amaçlarına ulaşamadıklarını söylüyor. Aynı kaynak, Abdurrahim Efendi heyetinin okuttuğu bildirgenin metnini veriyor. Son cümlesi şöyledir: “Binaenaleyh nam-ı nami-i cenab-ı cihanbaniye olarak hakkınıza kanaat, vatandaşlarınızın hukukuna riayet ve kanuna itaat cümlenize tavsiye olunur.” L. Simavi, </span><span class="char-style-override-6">Gördüklerim</span><span>, s. 232-4.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-162-backlink" id="footnote-225-162">162</a>	<span class="char-style-override-6">Alemdar</span><span>, 1/5/1335, 129-1439 (</span><span class="char-style-override-6">Entente</span><span>). Isparta ve Burdur’daki İngiliz denetim subayı da, Abdurrahim ve çevresindekilerin, halkın heyete yaptığı sevgi gösterilerine kendisinin dikkatini çekmekteki gayretlerine bakarak, heyeti göndermekteki başlıca amacın, unsurlar arasında barışı sağlamaktan çok hükümet ya da Saray’ın taşradan bekleyebileceği desteği saptamak olduğunu raporunda belirtiyordu. İzmir’deki bir İngiliz görevlisi de, Şehzade’nin hükümet adına değil de Padişah adına konuştuğuna dikkat çekiyordu. Foreign Office 371/4218, 92732, 84425.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-163-backlink" id="footnote-225-163">163</a>	<span>Gerçi heyetin bazı üyelerinin Muğla’da Hürriyet ve İtilaf şubesi açmaya kalkıştıkları anlaşılıyorsa da, bunun istisnai bir faaliyet olduğu söylenebilir. C. Bayar, </span><span class="char-style-override-6">Ben de Yazdım</span><span>, C. VI, s. 1763’ün dipnotu.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-164-backlink" id="footnote-225-164">164</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 21, 27. Heyetlerin on yıldır uğranılan “İnkılâbat-ı idareyi” yani meşrutiyeti kötüledikleri anlaşılıyor. L. Simavi, </span><span class="char-style-override-6">Gördüklerim</span><span>, s. 232.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-165-backlink" id="footnote-225-165">165</a>	<span class="char-style-override-6">Alemdar</span><span>, 2/5/1335, 130-1440.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-166-backlink" id="footnote-225-166">166</a>	<span class="char-style-override-6">Alemdar</span><span>, 21/4, 3/5/1335, 120-1430, 131-1441.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-167-backlink" id="footnote-225-167">167</a>	<span class="char-style-override-6">Alemdar</span><span>, 18/4/1335, 117-1427. Hatta 28 Nisan günlü </span><span class="char-style-override-6">Alemdar</span><span>’dan, yeni Adliye Nazırı’nın mahkemelerde jüriye taraftar olduğunu anlıyoruz. Heyet-i Nâsıhalar için bkz. C. Bayar, </span><span class="char-style-override-6">Ben de Yazdım</span><span>, C. VI, s. 1760-7; N. Taçalan, </span><span class="char-style-override-6">Ege</span><span>’</span><span class="char-style-override-6">de Kurtuluş Savaşı Başlarken</span><span> (İstanbul, 1970), s. 201-6.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-168-backlink" id="footnote-225-168">168</a>	<span class="char-style-override-6">Takvim-i Vekayi</span><span>, 23/1, 12/2/1335, 3452, 3470.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-169-backlink" id="footnote-225-169">169</a>	<span>Bu nedenlerden biri, Nurettin Paşa’nın Rumların kırımı için verdiği ve Paris’te Venizelos’un sömürmekte gecikmediği, sözüm ona bir buyruktu. R. Apak, R. Hallı, K. Coşkuner, </span><span class="char-style-override-6">Türk İstiklal Harbi</span><span>, C. II, 1, s. 15; Taçalan, </span><span class="char-style-override-6">a.g.e.</span><span>, s. 207-8. Bu gibi gerekçelerle Metropolit Hrisostomos’un Nurettin Paşa’nın yerinden alınması için çaba gösterdiğinden bahsedilir. Tansel, </span><span class="char-style-override-6">a.g.e.</span><span>, C. I, s. 179.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-170-backlink" id="footnote-225-170">170</a>	<span>C. Bayar, </span><span class="char-style-override-6">Ben de Yazdım</span><span>, C. V, s. 1644. İzzet Bey, Nazır’ın önerisi gereğince, Kemal Bey’in komutanlığa atanması için yazıldığını bildiriyor ve bu işlemin de hızlandırılmasını rica ediyordu. Yerine Ali Nadir Paşa’nın tercih edildiği bu Kemal Bey, İttihat ve Terakki’nin, daha önce “siyaseten” emekliye ayırmış olduğu ve az sonra paşa olacak olan Jandarma Umum Komutanı Kemal Bey olmalıdır.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-171-backlink" id="footnote-225-171">171</a>	<span class="char-style-override-6">Takvim-i Vekayi</span><span>, 15/4/1335, 3523. İzzet Bey aldığı parayla geçinemediğinden şikâyet edince, Vükela, “şan ve şeref-i hükümeti muhafazaten” 5 bin kuruş ek ödenek verilmesini kararlaştırdı. </span><span class="char-style-override-6">Meclis-i Vükela Mazbataları</span><span>, 17/4/1335, 215/185. İzzet Bey’i Söylemezoğlu şöyle tanımlıyor: “Dahiliye Nazırı iken, ne vakit İngiltere Sefarethanesi’ne gitmiş isem, İzzet Bey’i Baştercüman Ryan’ın yanında yahut kapısında nöbet bekler görürdüm... Bu zat İzmir’e gider gitmez ilk iş olarak Nurettin Paşa’nın yaptığı milli teşkilatı dağıttı...” Söylemezoğlu, </span><span class="char-style-override-6">a.g.e.</span><span>, s. 94.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-172-backlink" id="footnote-225-172">172</a>	<span>Bununla birlikte Şehzade Abdurrahim, Isparta’da, 8 Mayıs günü İngiliz denetim subayı ile yaptığı görüşmede, İtalya’dan, Oniki Ada’yı elinde tuttuğu için en büyük düşman diye söz etmiş ve bu adaların Yunanistan’a verilmesinin tercih edileceğini, çünkü Türkiye’nin Yunanistan’ı idare edebileceğini, oysa İtalya’nın Adalar’da oldukça Anadolu’da olacağını söylemiş. Foreign Office 371/4218, 92732. Osmanlı makamlarının Yunan işgali ihtimaline karşı büyük duyarlıkları, 12 Nisan’da “Averof” zırhlısından çıkarılan devriyeye karşı gösterilen tepkiden belli olmaktadır. Tansel, </span><span class="char-style-override-6">a.g.e.</span><span>, C. I, s. 181-2.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-173-backlink" id="footnote-225-173">173</a>	<span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 23, 26. Ege’deki Kuva-yı Milliyeciler, İngiliz denetim subaylarına, işgalin olacağının önceden bilindiğini, fakat bunun sırf bir Yunan işgali olacağının bilinmediğini söylemişler. </span><span class="char-style-override-6">Documents on British Foreign Policy</span><span>, C. IV, s. 758. Damat Ferit de İtalyan Yüksek Komiseri Sforza’ya, İzmir işgalinin sevilen bir büyük devletçe yapılmış olması halinde, her şeyin başka türlü olmuş olabileceğini söylemiş ve İzmir’de, İtalyan ve Yunan işgali arasında seçmek üzere bir referandum önermiş. C. Bayar, </span><span class="char-style-override-6">Ben de Yazdım</span><span>, C. VI, s. 1817-9. (Comte Sforza, </span><span class="char-style-override-6">Les Bâtisseurs de l</span><span>’</span><span class="char-style-override-6">Europe Moderne</span><span> Paris, 1931, s. 351-3.) İtalyanların İzmir için yaptıkları bazı girişimler için bkz. C. Bayar, </span><span class="char-style-override-6">Ben de Yazdım</span><span>, C. V, s. 1620-8; Tansel </span><span class="char-style-override-6">a.g.e.</span><span>, C. I, s. 184-5. Burada anlatılanlardan bazı noktalar Nail Moralı tarafından düzeltilmiştir. Nail Moralı, </span><span class="char-style-override-6">Mütarekede İzmir Olayları</span><span> (Ankara, 1973), s. 51- 4. Ayrıca G. Jaeschke, </span><span class="char-style-override-6">Kurtuluş Savaşı ile İlgili İngiliz Belgeleri</span><span>, s. 65.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-174-backlink" id="footnote-225-174">174</a>	<span>Çıkan olaylardan birçoğu Rum ya da Yunan kışkırtması sonucuydu. Taçalan, </span><span class="char-style-override-6">a.g.e.</span><span>, s. 161-84; C. Bayar, </span><span class="char-style-override-6">Ben de Yazdım</span><span>, C. V, s. 1600-18.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-175-backlink" id="footnote-225-175">175</a>	<span>Foreign Office 371/4166, 50869.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-176-backlink" id="footnote-225-176">176</a>	<span>Foreign Office 371/4166, 56778.</span></p>
					</div>
					<div class="footnote">
						<p class="dipnotlar-1" xml:lang="en-US"><a class="footnote-anchor" href="#footnote-225-177-backlink" id="footnote-225-177">177</a>	<span>İzzet Bey, Yunan işgalinden sonra da valiliğe devamla, selefi Nurettin Paşa’nın Bergama’yı kurtaran Kuva-yı Milliyecileri örgütlüyor diye tutuklanmasını isteyecektir. Foreign Office 371/4218, 91213 (Calthorpe’un 19 Haziran teli).</span></p>
					</div>
				</div>
			</div>
		</div>
	</body>
</html>