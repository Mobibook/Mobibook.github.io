<html xmlns="http://www.w3.org/1999/xhtml">
	<head>
		<title>9-2.html</title>
		<link href="template.css" rel="stylesheet" type="text/css"/>
	</head>
	<body>
		<div id="x9-2.html" xml:lang="en-GB">
			<div class="Basic-Text-Frame">
				<p class="Konu-Ba-l---" id="toc_marker-6-2">2. Yunan İşgaline Tepkiler</p>
				<p class="paragraph" xml:lang="en-US"/>
				<p class="paragraph" xml:lang="en-US"/>
				<p class="paragraph" xml:lang="en-US"/>
				<p class="ARA-BASLIK" id="toc_marker-6-2-1">Kamuoyunda Tepkiler</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">Kamuoyunun tepkileri, bu dönemde, kapalı salon toplantıları, resmi makamlara telgraf çekmek gibi faaliyetlerle ve belki hepsinden önemlisi, mitinglerle ifade ediliyordu. Daha 15 Mayıs’ta Denizli, Aydın, Konya, Burdur, 17 Mayıs’ta Eskişehir ve Kütahya, 18 Mayıs’ta Bursa, Tire, Havza ve Erzurum mitingleri yapıldı. Aynı gün, İstanbul’da, Darülfünun’da bir toplantı, Fatih’te de Hürriyet ve İtilaf’ın bir mitingi vardı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-16" id="footnote-225-16-backlink">16</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">19 Mayıs’ta, eski Kütahya Mebusu ve anlaşılan siyasal havada kendini uydurmakta ustalığı olan Türk Ocağı Başkanı Ferit Bey’in de çabasıyla Fatih mitingi yapıldı. Fakat miting günü Ferit Bey’in kabineye girmesi ihtimali belirdiğinden, o konuşmadı. İngiliz Komiserliği, tercüman Ryan aracılığıyla Damat Ferit’e İstanbul’da ihtilal çıkacağından çekindiklerini bildirmiş bulunuyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-17" id="footnote-225-17-backlink">17</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Nitekim miting üzerinden pek alçaktan uçaklar uçurularak halk sindirilmek istenmişti.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-18" id="footnote-225-18-backlink">18</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Miting sonunda, Padişah’a, daha bağımsız, tarafsız ve ulusçu bir kabine için talepte bulunmak üzere, iki Darülfünun öğrencisiyle Halide Edip’ten oluşan bir heyet gönderildi. Vahdettin, rahatsızlık bahane ederek heyeti kabul etmedi; bunlar, Başmabeyinci Yaver Paşa ile görüştüler. Herhalde Vahdettin’in, kabineye kendince aykırı birçok kişinin alınmasını kabul etmesi, her şeyden önce bu miting heyetinin baskısı sonucu olsa gerektir. Kadıköy ve Üsküdar’daki mitinglerden sonra Sultanahmet’teki ünlü miting yapıldı (23 Mayıs). Bu son mitingde Halide Edip Adıvar gözü yaşlı durumda Albay Foulon’a rastladı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-19" id="footnote-225-19-backlink">19</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat İngiliz istihbaratının ileri gelenlerinden Deniz Yüzbaşı Heathcote Smith’in, Halide Edip Adıvar’la, bu mitingleri teşvik eder biçimde konuşması, Ocakçı miting düzenleyicilerini kuşkulandırdı ve bundan sonra daha çok kapalı salon toplantıları yapıldı. Bunların bir teşebbüsü daha olmuştur ki, o da, İstanbul sokaklarına, Barış Konferansı toplanmadan önce padişahın seçim yaptırmasını isteyen bir ilanı yapıştırmaktı. Hükümet bundan ötürü telaşlanıp ilanları “bir bir” toplattırmıştı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-20" id="footnote-225-20-backlink">20</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB"> Mitinglerin, etkili oldukları için, hükümeti rahatsız ettiklerinin en iyi belirtilerinden biri, 25 Mayıs Beyazıt ve Beşiktaş mitinglerinin yasaklanması sayılabilir. Nitekim, Mustafa Kemal de, 28 Mayıs’ta vali ve müstakil mutasarrıflıklara, Erzurum, Ankara, Diyarbakır kolordu komutanlıklarıyla Konya’daki ordu müfettişliğine gönderdiği bir genelgeyle, İzmir’den sonra Manisa ve Aydın’ın işgali üzerine, ulusal gösterilerin “daha canlı olarak” sürdürülmesi gereğine işaret ediyordu. Bu durumun “derhal” giderilmesinin bütün uygar uluslarla büyük devletlerin adaletinden sabırsızlıkla beklendiği esasına göre, 2-4 Haziran günleri arasında “büyük ve heyecanlı” mitingler yapılıp bütün mülhakata yayılmasını ve büyük devlet temsilcileri ve Babıâli’ye “müessir” teller çekilmesini istiyordu. Sonunda, adap ve sükûnetin “fevkalade mahfuziyeti” konusunda bir uyarı geliyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-21" id="footnote-225-21-backlink">21</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">30 Mayıs günü Sultanahmet’te yapılan ikinci miting, İstanbul’da bu dönemdeki mitinglerin sonuncusu oldu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-22" id="footnote-225-22-backlink">22</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Çünkü Calthorpe, 31 Mayıs’ta, Sadrazam’dan, İstanbul ve çevresinde başka miting müsaadesi verilmemesini istemişti. Muhtemeldir ki, kendisi Mustafa Kemal’in az önce ele alınan genelgesinden haberli kılınmış bulunuyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-23" id="footnote-225-23-backlink">23</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Böyle bir istek, Saray’ın, gerçek niyetini mümkün olduğu denli belli etmemek siyaseti açısından, kamuoyunun önünde Saray’ı müşkül duruma sokabilirdi. Muhtemelen bu yüzdendir ki, 1 Haziran’da hükümet bir bildiri yayımlayarak, Yunan işgalinin büyük haksızlığını belirttikten sonra, hükümetin, “gece ve gündüz,” henüz geçici olduğunu kuvvetle umduğu işgale karşı İtilaf devletlerine girişimlerde bulunmakta olduğunu bildiriyor ve halkı tarih ve mazi sahibi bir kavme yaraşır bir tarzda ağırbaşlılığını korumaya çağırıyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-24" id="footnote-225-24-backlink">24</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat Barış Konferansı bu sırada imdada yetişti. 30 Mayıs’ta, Osmanlı hükümetinin, görüşlerini Paris’te konferansa açıklaması kabul edildi. Gökbilgin’in de işaret ettiği üzere, bu İzmir işgali karşısında gösterilmiş bulunan büyük tepkiye bir ölçüde taviz niteliğindeydi. Herhalde böylece işgalin doğurduğu ve pek tehlikeli bir hal alan gerilimin, kısa bir süre için de olsa giderilebileceği ve ondan sonra da durumun, bir patlama noktasına gelmeden istenildiği gibi idare edilebileceği umuluyordu. Fransız Komiseri Defrance Damat Ferit’e 1 Haziran günlü davet mektubunu sundu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-25" id="footnote-225-25-backlink">25</a></span></p>
				<p class="paragraph" xml:lang="en-US"/>
				<p class="ARA-BASLIK" id="toc_marker-6-2-2">Hükümet Katında Tepkiler</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">İzmir işgalinin Saray’ı derinden sarstığı muhakkaktır. Ne var ki Saray, düşmana karşı direnmeyi imkânsız görüyordu ve asıl amacı, hilafeti İngiltere’ye onaylatarak, dünya ve bu arada –en önemli olarak– İngiliz imparatorluğu Müslümanlarının dinsel başkanlığı haline getirmek olduğu için, direnme yolunu denemeyi zaten aklından geçirmiyordu. Ulusçuluk ideolojisinden uzak olan Saray, istemeyerek de olsa, Türklerin haklarının bir ölçüde çiğnenmesini kabullenmeye hazırdı; yeter ki arada, daha önemli gördüğü evrensel hilafet amacına ulaşabilsin. Fakat işgalin doğurduğu ulusçu galeyan o denli şiddetliydi ki, Saray, buna karşı çıkamayacağını anladı ve bir süre sonra onu denetimi altına alma umuduyla, bu akımın kendisini sürüklemesine razı oldu. Zaten kendisi de, belirtildiği üzere, bu olaydan çok sarsılmıştı ve barışçı sınırlar içinde kalmak şartıyla, gösterilen tepkilerin konferans masasındaki pazarlıkta etkili olabileceğinin farkındaydı.</span></p>
				<p class="paragraph" xml:lang="en-US"><span class="char-style-override-8" xml:lang="en-GB">Yukarıda, hükümetin, birtakım sandalyesiz nazırlar ekleyerek ya da bazı resmi bildirilerle ya da İttihat ve Terakkililerin muhakemelerine ara vererek tepkilere nasıl katıldığı anlatıldı. Şimdi diğer bazı hükümet davranışlarını görelim. 21 Mayıs’ta İttihat ve Terakki önderlerinden olmayan, hatta birçoğu belki İttihat ve Terakkili dahi sayılamayacak ve tutuklu bulunan 23 ulusçu salıverildi. Bunlar arasında </span><span class="char-style-override-6" xml:lang="en-GB">Yeni Gün</span><span class="char-style-override-8" xml:lang="en-GB"> başyazarı Yunus Nadi ve Köprülüzade Fuat Beyler vardı. Bundan başka, Kütahya’ya sürülmüş bulunan </span><span class="char-style-override-6" xml:lang="en-GB">Vakit</span><span class="char-style-override-8" xml:lang="en-GB"> başyazarı Ahmet Emin’in de İstanbul’a dönmesine izin verildi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-26" id="footnote-225-26-backlink">26</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bunu, birkaç gün içinde başka bazı tahliyeler izledi. Bunun gibi, herhalde Rum azınlığına hoş görünmek için bazı görevlere getirilmiş bulunan iki Rum’dan biri azledildi, öteki de daha önemsiz bir yere atandı. Azledilen, Karahisar-ı Sahip Mutasarrıfı Anastas Efendi (2 Haziran), diğeri ise Dahiliye müsteşarı olup eski görevi olan Ticaret ve Ziraat Nezareti müsteşarlığına getirilen Timo Leon Efendi idi (29 Mayıs).</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-27" id="footnote-225-27-backlink">27</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB"> Bu sırada birden büyük bir önem kazanan sorun, Anadolu’dan gitmiş olan Ermenilerin ve Yunan işgali dolayısıyla özellikle Rumların dönmesi sorunuydu. Balkan Savaşı’ndan sonra Yunan baskıları yüzünden Yunan Makedonyası’ndaki birçok Müslüman Türkiye’ye göç etmek zorunda bırakıldı. Buna karşılık İttihat ve Terakki hükümeti de, Trakya ve Ege Rumlarına misilleme yaptı. Aradaki ilişkilerin pek gerginleştiği bir sırada, Almanya’nın da araya girmesiyle, Yunanistan’daki Müslümanlarla Osmanlı Rumlarının mal ve mülkleriyle mübadele edilmesi esası kabul olundu. Ne var ki, bu anlaşma kesinleşmeden araya Cihan Savaşı girdi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-28" id="footnote-225-28-backlink">28</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Savaş sırasında, Rumların terk ettikleri mülklere Yunanistan’dan gelen göçmenler yerleştirildi. İngilizlerin Ege Haber Alma Örgütü’nün yöneticisi Heathcote Smith’in 23 Şubat 1919 günlü raporuna göre, Türkler, yenildiklerini ve Yunanistan’ın muzaffer büyük devletlerin bir müttefiki olduğunu o denli az idrak edebilmişlerdi ki, muhacirin müdürü, 1914’teki anlaşma gereğince Rumların dönemeyeceklerini iddia ediyordu. Smith’in tavsiyesi, Rum evlerine yerleşmiş 113 bin Türk’ün –ki bunların 91 bini Aydın vilayetine yerleştirilmiş, Yunanistan’dan gelme göçmenlerdi (Osmanlı rakamları)– bulundukları evlerden çıkartılıp evlerin Yunanistan’dan dönecek eski sahiplerine geri verilmesiydi. Türkler için Türkiye içinde nasıl olsa “yeterince yer” vardı. Zaten savaşta Smith’in Midilli’deki istihbarat örgütü için “sadakatle” hizmet görmüş olan Alatsata’daki (Alaçatı?) bazı Türklerden de duyduğu üzere, göçmenler, Yunanlıların geleceği korkusuyla, kendiliklerinden içeriye göç etmek isteğini duyuyorlardı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-29" id="footnote-225-29-backlink">29</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">15 Mayıs’ta Türklerin korktukları başlarına geldi ve Smith’in şubattaki önerilerini Yunanlılar bizzat uygulama olanağını buldular. Yukarıda değinildiği üzere (IV, 11) Osmanlı hükümeti, ülkesine şu ya da bu yoldan gelmek, yerleşmek isteyen Yunanlı ve Bulgarlara karşı daha önce bazı tedbirler düşünmüştü. 15 Mayıs’tan sonra Yunanlıların ülkeye girmeleri sorunu daha büyük önem kazandı. Babıâli, 20 Mayıs’ta yüksek komiserlere verdiği bir notayla, dahile gidecek bütün yolcuların pasaport sahibi olmasını istedi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-30" id="footnote-225-30-backlink">30</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Meclis-i Vükela’nın 1 Haziran günlü toplantısında Balkan ve Cihan Savaşlarında Limni ve Bozcaada’ya göçmüş olan Rumların denetlenemeyen Çanakkale kıyılarına çıkmaları sorunu üzerinde duruldu ve Yunanlılarla Cihan Savaşı’ndan önce yapılan anlaşma uyarınca mübadele edilenlerin dönememeleri hakkındaki talimatnamenin ve ayrıca ek tedbirlerin uygulanması kararlaştırıldı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-31" id="footnote-225-31-backlink">31</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Nitekim, Edirne valisi, bütün yabancıların polise yazılması gereğini, vilayette en çok 50 yabancı bulunabileceğini, şüpheli davranışları olanların vilayetten çıkarılabileceklerini duyurdu. Komiserler adına bu sorunu inceleyen Heathcote Smith, Babıâli’nin iddia ettiği gibi, Yunanistan’la resmen olmuş bir antlaşma bulunmadığını ve esasen Yunanlıların dönüp dönmemesi sorununun müttefiklere ait olduğunu söyledi. Buna karşılık, büyük bir Yunanlı göçünün sükûneti bozabileceği, Karaağaç’ta 700 Yunanlının dönmek için beklediği belirtildi. Sonuç olarak, yüksek komiserler bir karar alamayıp, kararın Barış Konferansı’na ait olduğu konusunda uyuştular.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-32" id="footnote-225-32-backlink">32</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">16 Haziran’da Babıâli, komiserlere verdiği bir notayla, anlaşmaya aykırı olarak dönen Rumların polis tarafından sınırdışı edilmelerine Müttefik polisi tarafından engel olunduğunu bildirdi ve bu engellemeden vazgeçilmesini diledi. Komiserler bu başvuruyu cevap verilmeye değer bulmadılar.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-33" id="footnote-225-33-backlink">33</a></span></p>
				<p class="ARA-BASLIK" id="toc_marker-6-2-3">Hükümetin Tepkilere Karşı Tepkisi</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">Hükümet, Saray’la birlikte, tepkilerin aşırı biçimler alabileceği ve uzayıp gittiği takdirde İngilizlere yanaşma siyasetine zarar vereceği korkusuyla, kısa bir zaman sonra tepkilere karşı çıkmaya, İzmir’in işgalinden önceki yolunda yürümeye devam etti. İlk önce, işgalden hemen sonra İzmir vilayeti içinde protesto faaliyetlerini düzenleyen Redd-i İlhak Cemiyeti’nin telgraf haberleşmesinden ürkülerek bu haberleşmeler yasaklandı, fakat ertesi gün yasak kaldırıldı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-34" id="footnote-225-34-backlink">34</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Sultanahmet’teki büyük mitingde (kaynaklar 200 bin kişinin katıldığından söz ediyorlar) yoldan geçen Şevket Turgut Paşa’nın padişah sanılarak mitinge gelmek zorunda bırakılması üzerine, o yöne doğru bir koşuşma olmuştu (23 Mayıs). Belki bu yüzden miting sırasında Beyoğlu’ndan “Türkler geliyor” diye telaş edilmişti.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-35" id="footnote-225-35-backlink">35</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bunun üzerine de, İstanbul Muhafızı ve 25. Kolordu Komutanı Seyit Paşa, bir bildiriyle, asayişin berkemal olduğunu ve Hıristiyan mahallelerine saldırılacağı hakkındaki söylentinin asılsızlığını belirttikten sonra, yine de ülkenin huzurunu “kavlen ve fiilen” bozmaya kalkışanlara karşı yetkisinin bütün sınırları içinde “şiddet göstereceği” uyarısında bulunmuştu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-36" id="footnote-225-36-backlink">36</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Miting kararlarının Vahdettin’e sunulması üzerine Padişah, “... hakk-ı sarihimiz olan bir şeyi talep için ref-i avaz edebileceğimizi fakat bu maksatla tahrik-i bâzudan suret-i katiyede içtinab etmekliğimizi irade...” buyurmuştu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-37" id="footnote-225-37-backlink">37</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bundan başka Vahdettin, Damat Ferit’i İttihat ve Terakki önderleri davasının devam etmesi konusunda uyardı ve 2 Haziran’da duruşmalar yeniden başladı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-38" id="footnote-225-38-backlink">38</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Paris’e çağrılmış olmanın verdiği rahatlık ve itibar içinde, 5 Haziran’dan başlayarak ulusçuların tutuklanmasına yeniden başlandı. O gece Milli Kongre’nin en faal üyesi olan göz hekimi Esat Paşa ile </span><span class="char-style-override-6" xml:lang="en-GB">Tasvir-i Efkar</span><span class="char-style-override-8" xml:lang="en-GB">’ın sahibi Ebüzziyazade Talha Bey tutuklandılar ve Esat Paşa Kütahya’ya sürüldü. 15 Mayıs öncesine büyük ölçüde dönülmüş bulunuluyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-39" id="footnote-225-39-backlink">39</a></span></p>
				<p class="paragraph" xml:lang="en-US"/>
				<p class="ARA-BASLIK" id="toc_marker-6-2-4">67 Tutuklunun İngilizlerce Götürülmesi</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">Geçen bölümde de değinildiği üzere (2. ayrım), İzmir’in işgalinden kısa bir süre önce Damat Ferit, Webb’i ziyaretle, hem kovuşturma yaptırmakta hem de özellikle hüküm giydirtmekte pek çok zorluk çektiğinden şikâyetle, savaş ve tehcir sorumlularının Malta’ya götürülmelerini istediğini söylemişti. Şimdi, yani İzmir’in işgalinden sonra Webb, bu isteği ele almayı gerekli görüyordu; çünkü olaylar –özellikle ulusçu bir direnmenin kadrolarını oluşturmak üzere– tutukluları salıvermek için bazı girişimlerin yapılmasını muhtemel kılıyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-40" id="footnote-225-40-backlink">40</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İzmir’den döndükten sonra, Calthorpe’un yazdığı 30 Mayıs günlü mektupta, 41 siyasal tutuklunun salıverildiğinin öğrenilmesi üzerine (22 Mayıs) Webb’in, Bekirağa Bölüğü’ne bir Fransız ve İngiliz nöbetçi birliği koydurduğu anlatılıyordu. Calthorpe, sonra bu tedbiri de yeterli görmeyerek ve 5 Şubat’ta, İngiliz hükümetinin savaş suçlularının teslimini isteyen, fakat pek uygulanmayan talimatına da sığınarak, Babıâli’ye haber bile vermeden 28 Mayıs’ta 67 tutukludan 55’ini Malta’ya ve 12’sini de Mondros’a gönderdi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-41" id="footnote-225-41-backlink">41</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat bu iş ne Londra’ya ne de Fransızlara danışılmadan yapıldığından, Fransızların protestolarına ve Calthorpe’un zor duruma düşmesine yol açtı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-42" id="footnote-225-42-backlink">42</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Vahdettin, haberi aldıktan sonra, “Elhamdülillâh ki ben alet olmadım,” diye şükretmiş.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-43" id="footnote-225-43-backlink">43</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Osmanlı yargı hakkına vurulan bu darbenin, Padişah’ı rahatsız etmediği anlaşılıyor. Hükümet şeklen de olsa bu olayı protesto etmeyi gerekli görmedi. Refi Cevat bu davranışı adeta haklı görerek, Avrupa’nın savaş sorumlularının cezalandırılmasını beklediğini, oysa mahkemelerde araba atlarının rengiyle uğraşıldığını öne sürüyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-44" id="footnote-225-44-backlink">44</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">Adliye Nazırı Vasfi Efendi dahi aynı havadaydı. Ona göre, sanıkların cezalandırılması konusunda süratle davranılsaydı ve “içlerinden beş-onunu feda etseydik” bütün ulusa sürülen leke temizlenmiş olur ve İngilizlerin bu müdahalesi “asla” olmazdı. Oysa şimdi, ceza göreceklerin sayısı yüzlere ulaşacaktı. İngilizlere bu davranışın nedenleri sorulmuş, onlar da açıklamada bulunmaya yetkili olmadıklarını söylemişlerdi; fakat nazır, akşama dek bu konuda bir “beyanname” alınacağını sanıyordu. Bu arada, nazırın, Tevfik Paşa hükümeti zamanındaki divan-ı harplerin usulsüz kurulup yavaş işlemiş olmalarından yakınması sonucunda, Tevfik Paşa hükümetten istifa etti (29 Mayıs). Saraya gönderdiği istifanamesinde, suçlamaları reddettikten başka, 67 sanığın ülke dışına götürülmelerinin “efendimiz hazretlerinin hakk-ı kaza-yi hilafet penahileri” ile ne ölçüde uzlaştığını soruyor ve İzmir olayının, hele sanıklara el konması olayının, hükümeti “alenen tenkide” yol açtığını belirtiyordu. Tevfik Paşa’nın istifası, gerek Vahdettin’i, gerekse Damat Ferit’i telaşlandırdı. Padişah, almaşık bir sadrazam adayı olarak elinin altında bulundurmak istediği, kendisine hısım olan bu bendesini gücendirmek istemezdi. Hele Barış Konferansı söz konusu oldukça, bu eski ve gün görmüş diplomatın onun gözünde Damat Ferit’e üstün olduğu şüphesizdi. Nitekim Vahdettin istifayı öğrenince, ilk önce, Tevfik Paşa’nın kabineden çıkınca Paris’e murahhas olarak da gitmek istemeyeceğini söylemişti. Böylece gerek padişah gerekse damadı, Tevfik Paşa’nın istifasını geri aldırmak için gerekirse Vasfi Efendi’yi istifa ettirmeyi dahi göze aldılar. Tevfik Paşa gibi bir bende, koşullar eşit de olsa her zaman Hürriyet ve İtilaflı bir siyaset adamına tercih edilirdi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-45" id="footnote-225-45-backlink">45</a></span><span class="char-style-override-10" xml:lang="en-GB"> </span></p>
				<p class="paragraph" xml:lang="en-US"/>
				<p class="ARA-BASLIK" id="toc_marker-6-2-5">Başka Tür Tepki - Daha da İngilizci Olmak</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’ın 21 Mayıs günlü sayısı İzmir olayına karşı yeni bir tepkiyi haber veriyordu. İngilizcilik çevresinde toplanıp örgütlenerek, İngilizlerin dostluğunu kazanmak için çalışılacak ve böylece İngilizlerin İzmir’in işgali gibi olayları önlemesi sağlanacaktı. Refi Cevat “İngilizleri İstiyoruz!” yazısında o güne dek bizi birçok siyasal “badirelerden” kurtaran İngiltere’nin, bu son badireden de bizi “elimizden tutmak suretiyle” kurtaracağını ileri sürüyordu. Ayrıca, İngiltere ile hareket ederek “asri düşünce” ile donatılmış bir Türkiye olunacağını da söylüyordu. Aynı sayıda, İngiliz Muhipleri Cemiyeti’nin kurulmuş olduğu ve bir gün önce beyannamesini Dahiliye Nezareti’ne verdiği haber veriliyor ve </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB"> bu girişim için, “cidden şayan-ı şükrandır” diyordu. Cemiyet’in amacı, yönetiminde milyonlarca İslam nüfusu bulunan “İngiltere Devlet-i fahimesiyle Hilâfet ve Saltanatı câmi Devleti Osmaniye” arasında eskiden beri var olan bağları ve dostluğu doğrulamak ve güçlendirmekti (md. 1). Bundan başka, uygar ulusların ve özellikle İngiltere’nin “ilmi, edebi, içtimai, iktisadi” ilerlemeleri tanıtılacak, buna karşılık Osmanlılar hakkındaki önyargıları düzeltecek faaliyette bulunulacaktı (md. 2 ve 3). Cemiyet’e “harp ve harp facialarına” yol açanlar alınmayacaktı (md. 5).</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-46" id="footnote-225-46-backlink">46</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">23 Mayıs’ta Sait Molla, cemiyet adına belediye reislerine çektiği bir telgrafla, cemiyetin kurulduğunu ve bu “yegâne” kurtuluş yolunu, yani İngiliz müzaheretini istediklerini bütün İtilaf temsilcilerine, hükümete ve gazetelere derhal telgrafla bildirmelerini talep etti.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-47" id="footnote-225-47-backlink">47</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">Sonra </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’ın, İngilizciliği daha yaygınlaştırmak için bir girişimi oldu. İngiliz siyasal “müzaheret”i (destek, koruma) isteyen bu muhtıra hazırlandı ve idarehanede imzaya açıldı.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-48" id="footnote-225-48-backlink">48</a></span><span class="char-style-override-10" xml:lang="en-GB"> </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’a göre, muhtırayı binlerce kişi imzalamıştı. Bu kısa belgeye göre, “muhterem” İtilaf hükümetleri Osmanlı Devleti’nin bütünlüğü aleyhinde, “Avrupa siyaset-i âliyesi” açısından, “gayri kabil-i rücu olarak” karar almışlarsa, Osmanlı Devleti, siyasal erginliğini kanıtlayıncaya değin, İngiltere’nin müzahereti sağlanarak ulus birliğinin ve hükümet varlığının yaşatılması arz ve “istitaf” (yardım ve merhamet dilemek) olunuyordu. Buradaki zavallı pazarlık denemesi dikkati çekiyor. Ancak İtilaf devletlerinin Osmanlı Devleti aleyhinde geri dönülmez bir kararları varsa, o zaman Osmanlı bağımsızlığı –ulus birliği ve hükümet varlığı tanınmak şartıyla– İngiltere’ye peşkeş çekilecekti. Bununla ilgili birçok itiraz akla gelmektedir. Böyle bir karar olup olmadığı nereden anlaşılacaktı? Bu işin tespiti İtilaf devletlerinin insafına bırakılmış ve Osmanlı Devleti pazarlık gücünden yoksun bırakılmış olmuyor muydu? Böylesine bir teslim belgesiyle, olsa olsa İtilaf devletlerinin arasındaki rekabetlerden medet umulabilirdi. Şunu da belirtmeli ki, ulus birliği ve hükümet varlığı formülünden, muhtırayı hazırlayanların kafasında Mısır’daki İngiliz himaye düzeninin bulunduğu belli olmaktadır.</span></p>
				<p class="paragraph" xml:lang="en-US"><span class="char-style-override-8" xml:lang="en-GB">Bu muhtırayla İngiliz Muhipleri’nin beyannamesi ve programı karşılaştırıldığında, o belgelerin çok daha ihtiyatlı olduğu göze çarpmaktadır. Program, en çok aradaki dostluğu güçlendirmekten, beyanname ise, bunun ötesinde Osmanlı ülke bütünlüğü ve hukuk birliği için İngiltere’nin “muavenet-i hayırhanesinden” söz ediyordu. Herhalde çok ileri gidilmiş olduğu anlaşılmış olacak ki 30 Mayıs günü </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’da çıkan üç yıldız imzalı “İngiltere ve Biz” yazısında, meşruti bir hayat tarzını telkin etmiş bulunan İngiltere’nin, gene de bizi kurtaracak “yegâne bir halaskârımız” olabileceği söylendikten sonra, “gözlerimizi dört değil, sekiz açmalıyız” deniyor ve şu siyaset düsturu öneriliyordu: “Evvela tamamiyet ve istiklaliyet ve ondan sonra İngiltere’den taleb-i himayet ve muavenet.” Görülüyor ki, yine de “himaye” sözcüğünden vazgeçilmiyordu.</span></p>
				<p class="paragraph" xml:lang="en-US"><span class="char-style-override-8" xml:lang="en-GB">28 Mayıs günü Cemiyet’ten iki kişi, eski Sadaret Müsteşarı Adil Bey ile Ziraat Bankası Müdürü Kâmil Paşazade Şevket Bey, Ryan’ı ziyaret ettiler ve İngiltere’nin yardımını elde etmek için ne yapmaları gerektiğini sordular. Ryan, hiçbir umut vermemek amacıyla, olumsuz tepki gösterince, onlar, büyük devletler arasında rekabeti körüklemek istemediklerini, ABD ile Fransa’nın iyi niyetini kabul etmekle birlikte İngiltere’nin Osmanlı yönetimine katılmasını gerçekten arzu ettiklerini, amaçlarının devletin bölünmesini önlemek olduğunu ve mümkünse ülkenin bağımsız kalmasını, olmazsa İngiliz himayesini istediklerini söylediler.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-49" id="footnote-225-49-backlink">49</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">Mustafa Kemal’in bu cemiyet üzerindeki görüşlerini de dikkatle incelememiz gerekir.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-50" id="footnote-225-50-backlink">50</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Ona göre, “bu bedbahtların” İngiltere’nin, bir bütün halinde Osmanlı Devleti’ni muhafaza edip korumak emeli olup olmadığını bir kez düşünüp düşünmedikleri sorulabilirdi. Gerçekten de Osmanlı Devleti’ni parçalamaya ve ezmeye kararlı bir İngiltere karşısında cemiyetin içten olan çabaları –var idiyse– gülünç duruma düşüyordu. Zaten İngiltere, resmi tutumunda bu tür yaklaşma girişimlerine karşı soğuk davranmaya kararlıydı – bu, Ryan’ın tutumundan belliydi. Atatürk, cemiyete girenler arasında Vahdettin, Damat Ferit, Ali Kemal, Adil Bey, Mehmet Ali ve Sait Molla’nın bulunduğunu, içlerinde, başta Frew olmak üzere bazı İngiliz “sergüzeştçileri” olduğunu söylüyor. Vahdettin ve Damat Ferit’in resmen üye olduklarını kanıtlayabilecek durumda değiliz, ama onların bu işe en azından “kalben” bağlı oldukları muhakkaktır. Atatürk, Frew’u, cemiyetin gerçek başı olarak değerlendiriyor ve cemiyetin asıl faaliyetinin gizli ve amacının ulusçu akımı her türlü yoldan baltalamak olduğunu belirtiyor.</span></p>
				<p class="ARA-BASLIK" id="toc_marker-6-2-6">Daha da Amerikancı Olma Tepkisi</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">Wilson Prensipleri Cemiyeti’nin kurucularından Halide Edip, aralık başında kurulan bu derneğin iki ay içinde tümüyle söndüğünü söylüyor. Fakat İzmir’in işgali üzerine, birçok kimsenin yeniden ABD’yi bir çare olarak görmeye başladıkları anlaşılıyor. Erol’a göre İngiliz Muhipleri Cemiyeti’nin kurulması da bir kısım ulusçuyu daha faal Amerikancı olmaya itmiştir.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-51" id="footnote-225-51-backlink">51</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bunların özellikle Sivas Kongresi sırasındaki çabaları aşağıda görülecektir. Paris Konferansı’ndan durumu yerinde görmek için gelen ABD’li King-Crane Komisyonu, ABD’ci düşüncelerin ortaya konmasına vesile olmuştur. Aslında, bu komisyona Fransız ve İngiliz temsilcilerinin de katılması gerekiyordu. Ne var ki Fransızlar, Suriye’deki İngiliz kuvvetlerinin yerine kendi askerlerini gönderemediklerinden komisyona katılmayı reddetmişler, bu durumda İngilizler de katılmamayı uygun görmüşlerdi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-52" id="footnote-225-52-backlink">52</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">3-4 Haziran’da İstanbul’a gelen bu komisyona herhalde hazırlık olmak üzere, ABD Komiserliği’nde yapılan bir toplantıya (31 Mayıs) Genelkurmay Başkanı Cevat Paşa, Mahmut Paşa ve İzzet Paşa geldiler ve bütün Türkiye üzerinde bir ABD mandası istediler. Cevat Paşa, ordunun ABD mandasını destekleyeceğine güvenilebileceğini söyledi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-53" id="footnote-225-53-backlink">53</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Daha önce belirtilmiş nedenlerle, Saray’ın bu girişimden habersiz olduğu kabul edilebilir.</span></p>
				<p class="paragraph" xml:lang="en-US"/>
				<p class="ARA-BASLIK" id="toc_marker-6-2-7">Dinsel Tutuculuk Tepkisi</p>
				<p class="paragraph" xml:lang="en-US"/>
				<p class="paragraph" xml:lang="en-US"><span class="char-style-override-8" xml:lang="en-GB">İttihat ve Terakki’nin özellikle savaş içindeki icraatla belirginleşen laik niteliğine karşı da, 1918 yenilgisiyle bir tepki doğacağı beklenebilirdi. Hürriyet ve İtilaf’ın önder kadrosunda ulemadan olanların hayli ağır basması, öte yandan Mebusan’ın kapanmasıyla fiilen kurulan mutlakıyette at koşturan Padişah’ın, devletin ve tahtının kurtuluşunu daha çok halifelik sıfatına yaslanarak elde edebileceğine inanması, dinsel tepkinin etkili olmasını sağlayacak unsurlardı. Bunun ilk işaretlerinden biri, 19 Şubat’ta kurulan ve sonradan Teali-i İslam Cemiyeti adını alan Cemiyet-i Müderrisin oldu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-54" id="footnote-225-54-backlink">54</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İlk yönetim kurulunda, başkanın Fatih Dersiâmı Mustafa Sabri Efendi oluşu, üyeler arasında İttihad-ı Muhammedi Cemiyeti’nin önderlerinden ve Derviş Vahdeti’nin yakını Darülhikmetül İslamiye üyesi Said-i Kürdi’nin bulunuşu, cemiyetin dinsel-siyasal rengini belli ediyordu. Ayrıca, ikinci başkan olan Darülhilafetülâliye İbtida-i Dahil Medreseleri Genel Müdürü İskilipli Mehmet Atıf Efendi belki de 31 Mart Olayı’nda 31 Martçı ulemanın yayın organı olan </span><span class="char-style-override-6" xml:lang="en-GB">El İslam</span><span class="char-style-override-8" xml:lang="en-GB">’ın yazarlarından Atıf ile aynı kişidir.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-55" id="footnote-225-55-backlink">55</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu cemiyetin daha sonra Milli Mücadele’ye karşı tavır aldığı anlaşılıyor. Dikkati çeken başka bir olay, Damat Ferit’in ilk kabinesini kurmasından hemen sonra Darülhikmetül İslamiye’nin organı olup dört yıllık bir geçmişi olan </span><span class="char-style-override-6" xml:lang="en-GB">Ceride-i İslamiye</span><span class="char-style-override-8" xml:lang="en-GB">’nin yeni bir hamle yapmasıydı. Merkez müftülüklerine yazılan bir genelgeye göre (8 Mart) müftülerle Darülhikmetül İslamiye taşra encümenlerinin bu dergiyi ve Darülhikmet’in yayınlarını izlemeleri bir talimatnameye göre “muktazi” idi. Genelgede bu hatırlatılıyor ve müftülerin abone yazdırmak konusunda çaba göstermeleri isteniyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-56" id="footnote-225-56-backlink">56</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Saray’ın dinsel tutuculuğa karşı tavrı ise, Cemiyet-i Tedrisiye-i İslamiye’nin Damat Ferit başkanlığında toplanmasından açıkça belli olmaktadır.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-57" id="footnote-225-57-backlink">57</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">Önemli olan başka bir tutuculuk örneği, fıkır esaslarından esinlenen, fakat erkeğin mutlak boşama hakkına ve çok karılılığa birtakım sınırlamalar koyan, Hukuk-u Aile Kararnamesi’yle ilgilidir. 25 Ekim 1917’de kabul edilen bu kararnamenin önemli bir özelliği de, azınlıkları tam anlamıyla yurttaş kılmak üzere, Hıristiyan ve Yahudilerin de evlenme hukukunu düzenlemesiydi.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-58" id="footnote-225-58-backlink">58</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Damat Ferit’in ilk hükümeti ve eski Aydın Mebusu Sıtkı Bey’in adliye nazırlığı zamanında kararnamenin kaldırılması için Vükela Meclisi’ne başvuruldu ve iş, Şûra-yı Devlet’e havale edildi (22 Mart).</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-59" id="footnote-225-59-backlink">59</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat bu isteğe karşı muhalefetin içinde bir direnme oldu. </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">, mayıs başında, hükümetin kesinlikle kararnameyi değiştirmeyi düşünmediğini bildirdi; çünkü dünyanın “en medeni memleketlerinde, hatta Fransa’da da” bu kanun uygulanıyordu. Yalnız Ermeni ve Rumlara ilişkin bölümlerinde bazı değişiklikler yapılacaktı ki, bu henüz görüşülmekte olan bir konuydu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-60" id="footnote-225-60-backlink">60</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat İzmir’in işgalinin tepkilerinden biri de ortalığı büyük bir dinsel tutuculuğun kaplaması oldu. 31 Mayıs’ta ramazanın başlaması ve 6 Haziran’da Damat Ferit’in Paris’e hareketle yerine vekil olarak Şeyhülislam Mustafa Sabri’yi bırakması da herhalde, sonuç olarak, 19 Haziran 1919’da kararnamenin kaldırılmasını daha da kolaylaştıran etkenler olmuştur. Bundan on gün önce de şer-i mahkemelerin “merbutat ve levazımı” ile Adliye Nezareti’nden alınarak Şeyhülislamlığa bağlanması ilke olarak kabul edildi ve bu mahkemelerin yetkilerini saptamak üzere bir komisyon kuruldu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-61" id="footnote-225-61-backlink">61</a></span></p>
				<p class="paragraph" xml:lang="en-US"><span class="char-style-override-8" xml:lang="en-GB">Daha Damat Ferit hareket etmeden de, Şeyhülislamlık’tan gelen bir yazı üzerine Sadaret, “geçen senelerde” gerek resmi dairelerde, gerekse halk arasında, alenen oruç yiyenlerin görüldüğünü belirtiyor, oysa memurların halka örnek olması gerektiği ve genel yerlerde oruç yemek Ceza Kanunu’nun kapsamına girdiğinden zabıtanın dikkatli olması ve “mütecasirleri” kovuşturması zorunluluğu hatırlatılıyordu (29 Mayıs).</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-62" id="footnote-225-62-backlink">62</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">İstanbul Muhafızı ve 25. Kolordu Komutanı Mirliva Seyit Paşa da bu akıma katıldı. Bildirgesinde, bir ulusun bireylerini birbirine bağlayan ve güç veren “yegâne zincirin ancak habl-i metin-i diyanet” olduğuna dikkati çektikten sonra, oruç yiyenleri, tesettüre uymayan ve dinsel görenek sınırlarını aşan kadınları, yabancılar önünde “bizi mevmid” edecek durumda olanları, uygunsuz yer ve toplantılara giden gençleri cezalandırmakla tehdit ediyordu.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-63" id="footnote-225-63-backlink">63</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Daha sonra gazetelerde, seferberlik bittiği için orduda oruç tutulacağı, bazı laf atanların tutuklandıkları haberine, Meşihat’ın herkesi oruç tutmaya çağıran bir bildirgesine rastlanıyor.</span><span class="dipnot" style="font-size:0.8em;" xml:lang="en-GB"><a class="footnote-link" href="#footnote-225-64" id="footnote-225-64-backlink">64</a></span></p>
				<p class="last-paragraph" xml:lang="en-US">Çok ilginç başka bir olay da, 31 Mart Olayı sırasında askerin isteklerini Mebusan Meclisi’nde dile getiren Rasim Hoca’nın da bu sırada olay üzerine yazı yazmasıydı. Musa Kâzım Efendi’nin, muhakemesi sırasında, 31 Mart’ın bir gericilik olayı olduğunu söylemesi üzerine, 1919’da Darülhikmet üyesi olan Ahmet Rasim Efendi, yazdığı bir yazıda bunun öyle olmadığını açıkladı.<span class="dipnot" style="font-size:0.8em;"><a class="footnote-link" href="#footnote-225-65" id="footnote-225-65-backlink">65</a></span><span class="char-style-override-11"> </span>Sonuç olarak denebilir ki, dinsel tutuculuk tepkisi olağanüstü dar zamanlarda insanoğlunun alışılagelmiş bir tepkisi olmakla birlikte, bunun özellikle bu sırada teşvik edilmesinden Saray yarar ummuş olabilirdi. Zira dinsel tepki, birçoklarının heyecanını bir ölçüde de olsa yatıştırmak gibi, dinsel önder Halife ile bağları daha sıkılamak gibi, Saray’ın o sırada olumlu karşılayacağı sonuçlar doğurabilirdi. </p>
				<p class="paragraph" xml:lang="en-US"/>
				<p class="paragraph" xml:lang="en-US"/>
				<p class="paragraph" xml:lang="en-US"/>
				<div class="footnotes">
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-16-backlink" id="footnote-225-16">16</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 33-4.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-17-backlink" id="footnote-225-17">17</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 212.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-18-backlink" id="footnote-225-18">18</a>	<span>Mitingler için bkz. K. Arıburnu, </span><span class="char-style-override-6">Milli Mücadelede İstanbul Mitingleri</span><span> (Ankara, 1951). Adıvar’ın anıları: Edip, </span><span class="char-style-override-6">a.g.e.</span><span>, s. 26-41. Ferit Bey için: R. H. Karay, </span><span class="char-style-override-6">Minelbab İlelmihrab</span><span>, s. 99, 136-7.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-19-backlink" id="footnote-225-19">19</a>	<span>Edip, </span><span class="char-style-override-6">a.g.e.</span><span>, s. 33. Yazar, Sultanahmet mitinginin gününü yanlış olarak 6 Haziran diye veriyor (s. 30).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-20-backlink" id="footnote-225-20">20</a>	<span>Adıvar, </span><span class="char-style-override-6">a.g.e.</span><span>, s. 35-40.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-21-backlink" id="footnote-225-21">21</a>	<span>M. K. Atatürk, </span><span class="char-style-override-6">Nutuk</span><span>, C. I, s. 22-4.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-22-backlink" id="footnote-225-22">22</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 39.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-23-backlink" id="footnote-225-23">23</a>	<span>Foreign Office 371/4227, 82458; 371/4219, 96976. Hariciye Nazırı Vekili Sefa’nın 10 Haziran cevabında, Calthorpe’un isteğinin yerine getirildiği bildiriliyor; fakat miting yasağının mutlak ve süresiz olması hükümet için nazik bir durum yaratacağından, gereken tedbirler alınarak bunlara yine izin verilmesi dileği öne sürülüyordu.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-24-backlink" id="footnote-225-24">24</a>	<span class="char-style-override-6">Alemdar</span><span>, 2/6/1335, 160-1470.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-25-backlink" id="footnote-225-25">25</a>	<span class="char-style-override-6">Documents on British Foreign Policy</span><span>, C. IV, s. 643; M. T. Gökbilgin, </span><span class="char-style-override-6">Milli Mücadele Başlarken</span><span>, C. I, s. 119; G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 39. Mustafa Kemal, Osmanlı hükümetinin Paris’e çağrılması konusunda, “Efkâr-ı milleti mevakkaten uyuşturmak emeliyle olacak...” diyor. </span><span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 14; A. F. Cebesoy, </span><span class="char-style-override-6">Milli Mücadele Hatıraları</span><span>, s. 102. Fakat, göreceğimiz üzere, Fransızların bu sırada Türkiye’ye açmış oldukları “dostluk taarruzunun” da söz konusu kararın alınmasında etkili olduğu savunulabilir.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-26-backlink" id="footnote-225-26">26</a>	<span class="char-style-override-6">Alemdar</span><span>, 22/5/1335, 150-1460; </span><span class="char-style-override-6">İkdam</span><span>, 23/5/1335, 8005. Türkgeldi’nin “mütelevvin ül-mizac bûkalemun-meşreb” diye tanımladığı Damat Ferit, havaya ayak uydurmakta hiçbir zorluk çekmiyor, kendi kurduğu ilk kabineyi –suçu Hürriyet ve İtilaf’a yükleyerek– rahatça eleştiriyordu. A. F. Türkgeldi, </span><span class="char-style-override-6">Görüp İşittiklerim</span><span>, s. 214-5.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-27-backlink" id="footnote-225-27">27</a>	<span class="char-style-override-6">Takvim-i Vekayi</span><span>, 9, 1/6/1335, 3570, 3563.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-28-backlink" id="footnote-225-28">28</a>	<span>Ahmet Emin (Yalman), </span><span class="char-style-override-6">Turkey in the World War</span><span> (New Haven, 1930), s. 59-60.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-29-backlink" id="footnote-225-29">29</a>	<span>Foreign Office 371/4177, 52455. Webb, bu önerileri benimsiyor, fakat bunların uygulanabilmesi için barış şartlarının belli olmasını ve yeterince asker sağlanmasını gerekli görüyordu. Heathcote Smith, savaştan önce İzmir konsolosuydu. Savaşta Ege’deki İngiliz haber alma örgütünü yönetmişti. C. Bayar, </span><span class="char-style-override-6">Ben de Yazdım</span><span>, C. V, s. 1614-5.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-30-backlink" id="footnote-225-30">30</a>	<span>Foreign Office 371/4155, 8871 (29 Mayıs yüksek komiserler toplantısı). 16 Mayıs’ta, Selanik’ten gelen bir İngiliz vapurunun ambarından pasaportsuz sekiz Rum çıkmış, bunlar tutuklanmıştı. </span><span class="char-style-override-6">Alemdar</span><span>, 17/5/1335, 145-1455.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-31-backlink" id="footnote-225-31">31</a>	<span class="char-style-override-6">Meclis-i Vükela Mazbataları</span><span>, 216-269.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-32-backlink" id="footnote-225-32">32</a>	<span>Foreign Office 371/4155, 90537, 96985 (5, 12 Haziran toplantıları).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-33-backlink" id="footnote-225-33">33</a>	<span>Foreign Office 371/4156, 96988 (19 Haziran toplantısı).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-34-backlink" id="footnote-225-34">34</a>	<span>R. H. Karay, </span><span class="char-style-override-6">Minelbab İlelmihrab</span><span>, s. 125.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-35-backlink" id="footnote-225-35">35</a>	<span>Adıvar, </span><span class="char-style-override-6">a.g.e.</span><span>, s. 34-5; U. Kocatürk, </span><span class="char-style-override-6">Atatürk ve Türk Devrimi Kronolojisi</span><span> (Ankara, 1973), s. 33.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-36-backlink" id="footnote-225-36">36</a>	<span class="char-style-override-6">Alemdar</span><span>, 24/5/1335, 152-1462.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-37-backlink" id="footnote-225-37">37</a>	<span class="char-style-override-6">Alemdar</span><span>, 25/5/1335, 153-1463.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-38-backlink" id="footnote-225-38">38</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 217; </span><span class="char-style-override-6">Alemdar</span><span>, 2/6/1335, 160-1470. Damat Ferit, Türkgeldi’ye teknik bazı engellerden söz ederek, muhakemeye ara verme nedenini bilmez görünmüş.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-39-backlink" id="footnote-225-39">39</a>	<span class="char-style-override-6">Alemdar</span><span>, 6, 7, 13/6/1335, 164-1474, 165-1475, 171-1481.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-40-backlink" id="footnote-225-40">40</a>	<span>Foreign Office 371/4173, 76582 (19 Mayıs teli).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-41-backlink" id="footnote-225-41">41</a>	<span>Foreign Office 371/4174, 88761, 102588; 371/4173, 81368 (Calthorpe’un 29 Mayıs teli); İngilizlerin götürdükleri tutukluların listesi: T. M. Göztepe, </span><span class="char-style-override-6">Vahideddin Mütareke Gayyasında</span><span>, s. 170-2. Mitinglerden sonra, halkın Bekirağa Bölüğü’ne saldırarak tutukluları salıvereceği söylentisi üzerine, hükümetin İngilizlere başvurarak bu tedbiri istediği “bilahare tahakkuk” etmiş. L. Simavi, </span><span class="char-style-override-6">Gördüklerim</span><span>, s. 237-8; Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 25/5/1919 (9/11/1945). İngiliz belgelerine göre tutukluları götürme işi Babıâli’ye haber vermeden yapıldı. Türkgeldi, Damat Ferit’in önceden haberi olduğu görüşündedir. A.F. Türkgeldi, </span><span class="char-style-override-6">Görüp İşittiklerim</span><span>, s. 219. Karay ise İngiliz belgelerini doğruluyor. Fakat Ali Kemal götürülmelerini iyi karşılamış. R. H. Karay, </span><span class="char-style-override-6">Minelbab İlelmihrab</span><span>, s. 134.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-42-backlink" id="footnote-225-42">42</a>	<span>Foreign Office 371/4155, 8871 (29 Mayıs toplantısı); 371/4173, 81880, 84188, 102588.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-43-backlink" id="footnote-225-43">43</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 218-9. Yazar, tutuklular için bu durumun, Kürt Mustafa Harp Divanı’nın vereceği karardan daha hayırlı olduğu görüşündedir.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-44-backlink" id="footnote-225-44">44</a>	<span class="char-style-override-6">Alemdar</span><span>, 29/5/1335, 157-1467. Divan-ı Harp’in İngilizlerin karşısındaki haysiyetsiz tavrı: C. Bayar, </span><span class="char-style-override-6">Ben de Yazdım</span><span>, C. V, s. 1533-6.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-45-backlink" id="footnote-225-45">45</a>	<span class="char-style-override-6">Alemdar</span><span>, 31/5/1335, 159-1409 (</span><span class="char-style-override-6">Journal d</span><span>’</span><span class="char-style-override-6">Orient</span><span>); A. F. Türkgeldi, </span><span class="char-style-override-6">Görüp İşittiklerim</span><span>, s. 219-21.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-46-backlink" id="footnote-225-46">46</a>	Beyanname ve program: T. Z. Tunaya, <span class="char-style-override-6">Türkiye</span>’<span class="char-style-override-6">de Siyasi Partiler</span> (1952), s. 437-8; <span class="char-style-override-6">Alemdar</span>, 28/5/1335,156-1466. 25 Mayıs günlü <span class="char-style-override-6">Alemdar</span>’da şu üyelere çağrı yer alıyordu: Eski Beyoğlu Mutasarrıfı İhsan Bey, Erkân-ı Harp mirlivası Ahmet Hamdi Paşa, Muharrir Ekrem Bey, eski Adliye Müfettişi Emin Ali Bey, Erkân-ı Harp Bahriye Miralayı Enver Bey, tüccar Tevfik Cenap Bey, “eshab-ı emlakten” Celal Dino Bey, Kadıköy Gaz Şirketi Hukuk Müşaviri emekli Amasya Mutasarrıfı Cemal Bey, Beyoğlu Hukuk Müşaviri Hakkı Bey, Matbaa-i Osmaniye Müdürü Saim Bey, eski Muş Mutasarrıfı Saffet Paşa, Kıbrıs İngiliz Mektebi eski Doğu dilleri muallimi Ali Rıza Bey, Fatih dersiâmı Abdülmümin Efendi, emekli (?) Erkân-ı Harp Miralayı Abdürrauf Bey, emekli Burdur Mutasarrıfı İzzet Paşa, eski Selanik Valisi Nazım Paşa, Şirketler Komiseri Nebil Bey, emekli Vali Nüzhet Paşa, Piyade Miralayı Mehmet Galip Bey. Bunlardan başka bazı yazar hanımlar da çağırılıyordu. Cemiyet’in başına şunlar geçti: Defter-i Hakanî Emini Adil Bey (fahri reis), eski Selanik Valisi Mehmet Nazım Paşa (1. reis), Hamdi Paşa (2. reis), eski Suriye Valisi Nâzım Paşa (reis vekili). <span class="char-style-override-6">Alemdar</span>, 25/5/1335, 153-1463. Ayrıca bkz. C. Bayar, <span class="char-style-override-6">Ben de Yazdım</span>, C. VII, s. 2203-6.</p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-47-backlink" id="footnote-225-47">47</a>	<span>K. Karabekir, </span><span class="char-style-override-6">İstiklal Harbimiz</span><span>, s. 33; M. K. Atatürk, </span><span class="char-style-override-6">Nutuk</span><span>, C. I, s. 27 ve C. III, s. 914-5. Mustafa Kemal, Sait Molla’nın girişimi hakkında Damat Ferit’ten bilgi istediğini, fakat cevap alamadığını açıklıyor. </span><span class="char-style-override-6">Atatürk</span><span>’</span><span class="char-style-override-6">ün Söylev ve Demeçleri</span><span>, C. I, s. 13. Eskişehir Belediye Müdürü Mehmet Ali Bey’in Sait Molla’nın isteğine uygun faaliyetleri: Foreign Office 371/4158, 96940 (İngiliz denetim subayı Stone’un 1 Haziran raporu).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-48-backlink" id="footnote-225-48">48</a>	<span class="char-style-override-6">Alemdar</span><span>, 29/5/1335, 157-1467.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-49-backlink" id="footnote-225-49">49</a>	<span>Foreign Office 371/4156, 92709. Ryan, 1909 Adana Ermeni olayında karanlık bir rolü olduğu söylenen ve İngilizci bir ünü bulunmayan Adil Bey’in kendilerine gönderilmiş olmasına şaştığını yazıyordu. Cemiyet üzerine yazdığı bir mütalaada, W.S. Edmonds, bunun gerçekten İttihat ve Terakki’ye karşı ve İngiltere’den yana sayılabileceği gibi “olumlu” yönlerini belirttikten sonra, yine de ulusçulara karşı duygudaşlığı olması gerektiğini ve herhalde barış antlaşması yapılıncaya dek cemiyetle yakınlığın ancak kendilerini zor duruma düşürebileceğini söylüyordu. Foreign Office 371/4227, 152011 (17/11/1919). Görülüyor ki, ne yapılsa, İngilizlere yaranmak imkânsız derecede zordu.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-50-backlink" id="footnote-225-50">50</a>	<span>M. K. Atatürk, </span><span class="char-style-override-6">Nutuk</span><span>, C. I, s. 6-7.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-51-backlink" id="footnote-225-51">51</a>	<span>Erol, </span><span class="char-style-override-6">a.g.e.</span><span>, s. 48. Ege’de bulunan Bayar’ın görüşü, ABD mandacılığının “en yüksek seviyede” bazı aydınlar arasında çerçevelenip kaldığı, asıl tehlikenin İngilizcilik olduğu merkezindeydi. C. Bayar, </span><span class="char-style-override-6">Ben de Yazdım</span><span>, C. VII, s. 2227. Bununla birlikte, daha kuzeyde Amerikancılığın biraz daha yaygın olmuş olabileceği anlaşılıyor. Hacim Muhittin Çarıklı, </span><span class="char-style-override-6">Balıkesir ve Alaşehir Kongreleri ve Hacim Muhittin Çarıklı</span><span>’</span><span class="char-style-override-6">nın Kuva-yı Milliye Hatıraları </span><span>(Ankara, 1967), s. 37, 43, 58, 76.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-52-backlink" id="footnote-225-52">52</a>	<span>Foreign Office 371/4180, 83067.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-53-backlink" id="footnote-225-53">53</a>	<span>L. Evans, </span><span class="char-style-override-6">United States Policy and the Partition of Turkey</span><span>, s. 174. Komisyon hakkında bilgiler: Adıvar, </span><span class="char-style-override-6">a.g.e.</span><span>, s. 52-3.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-54-backlink" id="footnote-225-54">54</a>	<span>T. Z. Tunaya, </span><span class="char-style-override-6">Türkiye</span><span>’</span><span class="char-style-override-6">de Siyasi Partiler</span><span> (1952), s. 462-3; nizamname ve beyanname ile ilk yönetim kurulu: </span><span class="char-style-override-6">Alemdar</span><span>, 20/2/1335, 62-1372.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-55-backlink" id="footnote-225-55">55</a>	<span>Akşin, </span><span class="char-style-override-6">a.g.e.</span><span>, s. 91, 113. Yine, üyelerden Seydişehirli Hasan Fehmi’nin 1909’da mebus olan Hasan Fehmi olması ihtimali vardır. Tunaya’nın kaydettiği ve daha sonraki bir döneme ait olması gereken yönetim kurulunda, başkanlık, İskilipli Mehmet Atıf’da, 2. başkanlık Sahn Medresesi Edebiyat-ı Arabiye Müderrisi Konyalı Abdullah Atıf’tadır. T. Z. Tunaya, </span><span class="char-style-override-6">Türkiye</span><span>’</span><span class="char-style-override-6">de Siyasi Partiler</span><span> (1952), s. 462.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-56-backlink" id="footnote-225-56">56</a>	<span class="char-style-override-6">Takvim-i Vekayi</span><span>, 20/3/1335, 3501.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-57-backlink" id="footnote-225-57">57</a>	<span>G. Jaeschke, </span><span class="char-style-override-6">Türk Kurtuluş Savaşı Kronolojisi</span><span>, s. 25,12 Nisan (</span><span class="char-style-override-6">Memleket</span><span>).</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-58-backlink" id="footnote-225-58">58</a>	<span>H. V. Velidedeoğlu, </span><span class="char-style-override-6">Türk Medeni Hukukunun Umumi Esasları</span><span> (İstanbul, 1951), s. 69.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-59-backlink" id="footnote-225-59">59</a>	<span class="char-style-override-6">Meclis-i Vükela Mazbataları</span><span>, 22/3/1335, 214/103.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-60-backlink" id="footnote-225-60">60</a>	<span class="char-style-override-6">Alemdar</span><span>, 2/5/1335, 130-1440.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-61-backlink" id="footnote-225-61">61</a>	<span class="char-style-override-6">Meclis-i Vükela Mazbataları</span><span>, 9/6/1335, 216/290.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-62-backlink" id="footnote-225-62">62</a>	<span class="char-style-override-6">Takvim-i Vekayi</span><span>, 4/6/1335, 3566.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-63-backlink" id="footnote-225-63">63</a>	<span class="char-style-override-6">Alemdar</span><span>, 4/6/1335, 162-1472. Seyit Paşa için bkz. T. M. Göztepe, </span><span class="char-style-override-6">Vahideddin Mütareke Gayyasında</span><span>, s. 169.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-64-backlink" id="footnote-225-64">64</a>	<span class="char-style-override-6">Alemdar</span><span>, 5, 8, 9/6/1335, 163-1473, 166-1476, 167-1477. Daha sonra, 15 Temmuz’da çıkan Darülhikmetül İslamiye’nin bir bildirgesi, İslam’ın ne sağlam bir bağ olduğu üzerinde duruyordu. </span><span class="char-style-override-6">Alemdar</span><span>, 200-1512.</span></p>
					</div>
					<div class="footnote">
						<p class="dipnotlar" xml:lang="en-US"><a class="footnote-anchor" href="#footnote-225-65-backlink" id="footnote-225-65">65</a>	<span>Rasim Hoca şöyle diyordu: “Avcılar müracaatlarını Meclis-i Mebusan’a yapmış ve binaenaleyh Meclis-i Mebusan’ı tanımış ve kabul eylemiş oldukları halde mürteci olamayacaklarını, çünkü Meşrutiyet’in Meclis-i Mebusan’dan, Meclis-i Mebusan’ın Meşrutiyet’ten infikâk eyleyemeyeceğini o vakitki Meclis-i Mebusan düşünmüş ve takdir eylemiş olsaydı ta o vakit o dördüncü kuvvet, o melun oligarşi kuvveti mahvolup kuva-yı selase-i meşrua kendilerini (Avcılar sayesinde) o melun kuvvetin tahakkümünden kurtaracaktı da memleket Meşrutiyet-i sâdıkayı, subh-u sâdıkı görecekti. Müddet-i nizamiyelerini ikmal etmiş olan avcıları terhis eyledikten sonra Meclis-i Milli onların sayesinden de kurtularak gerçekten bir Meclis-i Milli olacaktı.” Bu yazı üzerine </span><span class="char-style-override-6">Akşam</span><span>’dan bir itiraz sesi yükseldiğinde, Rasim Hoca şunları yazdı: “Azizim! İttihatçıların kuvvetle hâkim olmasına (sebep?) 31 Mart değil, sizin gibi okumuş yazmış münevverlerin yürekten ürkmesi ve Hareket Ordusu dedikleri o gayri şuuri kuvveti umumi bir şevk ile karşılamasıdır.” Bu cümleler, bizim “31 Mart Olayı”nda savunduğumuz tezi, yanı olayın ne Abdülhamit’in, ne İttihat ve Terakki’nin eseri olmayıp, muhalefetin yaptığı, fakat yapanların amacından sapan bir hükümet darbesi olduğu tezini destekler mahiyettedir. </span><span class="char-style-override-6">Alemdar</span><span>, 9, 11/6/1335, 167-1477, 169-1479.</span></p>
					</div>
				</div>
			</div>
		</div>
	</body>
</html>