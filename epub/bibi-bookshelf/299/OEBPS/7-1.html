<html xmlns="http://www.w3.org/1999/xhtml">
	<head>
		<title>7-1.html</title>
		<link href="template.css" rel="stylesheet" type="text/css"/>
	</head>
	<body>
		<div id="x7-1.html" xml:lang="en-GB">
			<div class="Basic-Text-Frame">
				<p class="Konu-Ba-l----5" id="toc_marker-4-1">1. Kabinenin Kuruluşu ve Karşılaştığı Bazı Sorunlar</p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"/>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">12 Ocak 1919 akşamı Tevfik Paşa istifa etti ve kabineyi kurma görevi yeniden ona verildi. Amaç, kabinede bazı değişiklikler yapmaktı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-1" id="footnote-225-1-backlink">1</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bu değişiklikleri genel olarak Vahdettin’e ve onun çizgisine daha yakın bir kabine kurmak yönünde diye yorumlamak mümkündür. Cevat Paşa’nın yerine getirilen emekli Ferik Ömer Yaver Paşa İttihat ve Terakki hükümetlerince emekliye ayrılmış, Saray’a, Cevat Paşa’dan daha çok bağlı olabilecek bir adamdı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-2" id="footnote-225-2-backlink">2</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Adliye Nazırı Arif Hikmet Paşa’nın da, damat olarak Saray’a yakın olduğu gibi, savaştan önce Kâmil Paşa kabinesinde bulunmuş bir insan olarak da, Hürriyet ve İtilaf çizgisinde olmasına güvenilebilirdi. Fakat herhalde en önemli atama, Evkaf Nazırı İzzet Bey’in Dahiliye Vekâleti’ne getirilmesi oldu. Böylece Saray’ın doğrudan doğruya buyruğunda bir adam güvenlik örgütünün başına geçiyordu. Bu İttihat ve Terakkililerin tutuklanmalarına başlanacağına işaretti. Yeni kabine listesinin İzzet Bey’in elyazısıyla yazılmış olması onun önemli durumuna işaretti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-3" id="footnote-225-3-backlink">3</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Cavit Bey kabine değişikliğinin un rezaletinden ötürü olacağını hesaplarken, değişikliğin “büsbütün makûs” biçimde olması karşısında hayretler içinde kalmış. Suçlanan nazırlar işbaşında kalmış, üstelik Abdurrahman Bey İaşe Nezareti vekâletine getirilmişti. Cavit Bey, Abdurrahman Şeref, İzzet Paşa, Çürüksulu Mahmut Paşa gibilerinin de pek hayret ettiğini yazıyor. Kimse padişahın gerçek rengini ve gidişin yönünü kavrayamamıştı henüz. Bununla birlikte, padişahın un işinde ortak olduğu söylentisi yayılmakta gecikmedi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-4" id="footnote-225-4-backlink">4</a></span></p>
				<p class="paragraph-6" xml:lang="en-US"/>
				<p class="ARA-BASLIK-4" id="toc_marker-4-1-1">Tutuklamalar</p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">Yukarıda gördüğümüz üzere, Vahdettin, İngilizlerle bir pazarlığa girmek istemişti. Buna göre, onlar kendisini iç siyaset tepkilerine karşı, gerektiğinde silahlı olarak destekleyecekler ve onun halifeliğini tanıyacaklardı. Buna karşılık, o, İttihat ve Terakki’ye karşı şiddetle harekete geçecek ve en azından bu konuda, tamamen İngilizlerin emrine girecekti. Vahdettin, ancak böyle bir pazarlık sonucu İngilizlerin hizmetine girmek istiyordu. İngilizler ise, görülebildiği kadarıyla, bu türlü bir bağlantıya girmeden Vahdettin’i ve Babıâli’yi kullanmak istiyorlardı. Bu konuda, yanlarında güçlü bir müttefik bulmakta gecikmediler. Bu, bu sıralarda yeniden örgütlenmekte olan Hürriyet ve İtilaf idi. Hürriyet ve İtilaf, İttihat ve Terakkililerin derhal –ve karşılıksız olarak– tutuklanmalarını ve cezalandırılmalarını istiyordu. Muhalif gazeteler dahi, padişahın aklından geçenleri bilmediklerinden, hükümetin harekete geçmemesinden yakınıyorlardı.</span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">18 Ocak’ta Calthorpe, sadrazam ve hariciye nazırına, İngiliz tutsaklara kötü muamele edenlerle Ermeni kırımıyla ilgisi olanların cezalandırılmaları konusunu açtığında, onlar bu konuda harekete geçmeye hazır olduklarını bildirdiler. Vahdettin’in görevlendirdiği Damat Ferit, 21 Ocak’ta Yüksek Komiserlik’ten Hohler’le görüştü. (Bu, Vahdettin’in İngilizlerle “özel ilişki” için dördüncü girişimi olmaktadır.) Görüşmede cezalandırma işine niyetli olduğunu ve o sıradaki nazırların daha gayretlilerinden bir kabine düşündüğünü, yalnız söz konusu suçluların ülkenin “en büyük ve en güçlü” örgütüne mensup olduklarını, bunlara karşı şiddetle harekete geçildiği takdirde, kendisine ve kendisi gibi –yani, İngiltere’yle dostluğu ve ona bağımlılığı– düşünenler aleyhinde bir tepkiden çekindiğini, bu bakımdan böyle bir durumda İngilizlerin tutumunu öğrenmek istediğini bildirdi. Calthorpe, bu ameliyenin ancak başta padişah olmak üzere Türk hükümeti aracılığıyla yapılabileceğini belirtiyor, bu bakımdan “suçluların” yakalanması için kesin bir istek öne sürmeden önce, padişaha, destekleneceği konusunda “kesin, özel bir ihsasta” bulunmak yetkisinin kendisine verilmesini istiyordu. Bu yetki, ilgili başka makamların da onayı alındıktan sonra, 5 Şubat günlü telle verildi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-5" id="footnote-225-5-backlink">5</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Böylece Vahdettin, İngilizlere yanaşma girişimlerinin ilk olumlu karşılığını almış oluyordu. Fakat, bu teminat verme müsaadesi gitmeden de, Babıâli geniş çapta tutuklamalara girişmek ihtiyacını duydu.</span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Padişah’ın, İngiliz Yüksek Komiserliği’ne Damat Ferit’i göndermesi, Paşa’nın onun ne denli yakını olduğunu gösterdiği gibi, “daha gayretli” bir kabineden söz etmesi de, herhalde Paşa’nın sadrazamlığını tasarladığının ve İngilizleri kendisiyle pazarlığa ve anlaşmaya isteklendirmek için onu kullanmak niyetinin bir belirtisidir.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-6" id="footnote-225-6-backlink">6</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Tutuklamalar konusunda ortaya çıkan baskılardan biri, 24 Ocak’ta bazı gazetelerde (örneğin </span><span class="char-style-override-6" xml:lang="en-GB">Sabah</span><span class="char-style-override-8" xml:lang="en-GB">) yayımlanan ve hükümeti uyuşuklukla suçlayan Hürriyet ve İtilaf bildirgesiydi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-7" id="footnote-225-7-backlink">7</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat, belki daha önemli olan, 23 Ocak günü </span><span class="char-style-override-6" xml:lang="en-GB">Alemdar</span><span class="char-style-override-8" xml:lang="en-GB">’da yayımlanan ve “rical-i siyasiyeden” on kişinin imzasıyla padişaha sunulduğu bildirilen arizaydı. Bu yazıdan öğreniyoruz ki, aralarından bazılarının İtilaf devletlerinden kişilerle yaptıkları temaslarda, bunlar, bu denli zaman geçmesine rağmen, bunca insan öldürmüş olanlardan hiçbirine “icra-ı adalet” edilmediğine, İttihat ve Terakki’nin henüz feshedilmediğine, Halil, Cavit, Cahit, Kemal, Canbulat, Mithat Şükrü, Ahmet Şükrü, Sait Halim, Hayri, Musa Kâzım, Rahmi, Ahmet Nesimi, Ali Münif “ve daha birçoklarının,” sanki İttihat ve Terakki önderleri gibi kaçmaları isteniyormuşçasına, tutuklanmadıklarına işaret etmişlerdi. Oysa, bu yabancı “rical ve ekâbire” göre, Osmanlılar hakkında verilmiş kararı değiştirebilmek, İstanbul’da kalabilmek, hatta bu “güzel memlekette” oturmak ve “bu biçare halkı” yönetmek hakkını elde etmek için, bu şarttı. Bu yapılırsa, mesela, arada harp hali bulunmayan ABD’nin başkanı Wilson’a başvurmak imkânı doğardı. Ne yazık ki bu yazıyı veren on kişinin adlarını bilmiyoruz; çünkü bu ilginç yazı, Cavit, Canbulat, Sait Halim Beyler gibi ılımlı İttihat ve Terakkilileri bile tutuklanmak üzere jurnal ederken, öte yandan somut bir örnek olarak ancak Wilson’a başvurulmasını öneriyordu. Oysa bilindiği gibi, en faal Wilson’cular İttihat ve Terakkililer ya da en azından milliyetçilerdi ki, bunların böyle bir Cavit Bey’i ya da bir Hüseyin Cahit’i, hem de ad vererek öne sürmeleri beklenmezdi. Bunu yapabilecek muhaliflerin ise Wilson’cu değil, İngilizci bir çözüm önermeleri beklenirdi. Belki bunlar, henüz İngilizci çizgiye gelmemiş bazı muhalif Wilson’culardı ki, Wilson Prensipleri Cemiyeti’nde gördüğümüz üzere, böyleleri vardı. Bunlar arasında Ali Kemal ve Refik Halit bulunuyordu. Fakat derneğin kurulmasından bu yana geçen bir buçuk ay içinde bunların gerçek çizgilerine oturmuş olmaları beklenirdi.</span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Fakat hükümeti asıl acele harekete iten, tehcir olaylarının ileri gelen sanıklarından olduğu için tutuklu bulunan eski Diyarbakır Valisi Dr. Reşit’in 25 Ocak’ta hapisten kaçmasıydı. Bu olay, neredeyse İttihat ve Terakki paşalarının kaçması denli tepkiler yarattı. Harekete geçilmesi için muhalif basının baskısı yanında, artık kendini iktidara aday gören Hürriyet ve İtilaf’ın olay üzerine, ikinci bir Babıâli baskını düzenleyecek bir havaya girdiği anlaşılıyor. Nuruosmaniye’de toplanan büyük bir kalabalık adına, bir Hürriyet ve İtilaf heyeti, Tevfik Paşa’yı ziyaretle, Dr. Reşit’in kaçmasını protesto etti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-8" id="footnote-225-8-backlink">8</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yine akla gelen bir unsur, aşağıda göreceğimiz, Ahmet Rıza’nın fırkaların birleşmesi, Şûra-yı Saltanat, hükümette tasfiye gibi konular uğrunda giriştiği çok yönlü “taarruzdur.” Tutuklamalar, kısmen, İttihat ve Terakki’nin bir “ayaklanması” olarak yorumlanabilmesi muhtemel bu hareketleri durdurmak için de öne alınmış olabilir. Aynı zamanda, İngilizlerin de baskısı arttı. Ryan, olaydan sonra, sadrazamla görüştü ve durumun vahametini ona onaylattı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-9" id="footnote-225-9-backlink">9</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Zaten daha önce de İzzet Bey, ilk elde tutuklanacak altmış kişinin listesini yapmış ve Yüksek Komiserliğe, önerilerini beklediğini söylemişti. Calthorpe’a göre, padişahın çekingenliğinden iş gecikiyordu; fakat kendisi, İzzet Bey’e teşebbüsü ele almasını telkin ediyor ve ona “bilgi” vererek yardım ediyordu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-10" id="footnote-225-10-backlink">10</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Dr. Reşit kaçınca, padişah, İngiltere’den beklemekte olduğu güvence verilmeden de harekete geçmeyi uygun bulmuş olacak ki</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-11" id="footnote-225-11-backlink">11</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">29 Ocak’ı 30 Ocak’a bağlayan gecede, otuz kadar tutuklama oldu. Bunlar arasında Hüseyin Cahit, Rahmi, Kara Kemal, Karasu, Mithat Şükrü, Hüseyin Kadri, Tevfik Rüştü, Canbulat vardı. Vahdettin, Türkgeldi’ye, oldubitti karşısında kaldığını, Ahmet Rıza’ya ise tutuklamalardan hiç haberi olmadığını bildirerek sıkılmadan yalan söyledi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-12" id="footnote-225-12-backlink">12</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Calthorpe, 30 Ocak teliyle tutuklamaların yapılabilmesinden, özellikle padişah ve dahiliye nazırının sorumlu olduğunu “sandığını,” hariciye nazırının İngilizlerden resmi bir talebin gelmesini beklemekten yana olduğunu bildirdi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-13" id="footnote-225-13-backlink">13</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Cavit Bey’in öğrendiğine göre, tutuklama listesini kabineye harbiye ve dahiliye nazırları getirmişti. Gerek İzzet Bey, gerekse Tevfik Paşa, listenin İngilizler tarafından verildiğini söylüyorlarmış.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-14" id="footnote-225-14-backlink">14</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">27 Ocak günü, Vahdettin, Türkgeldi’yle yaptığı “acıklı bir hasbihalde,” yabancıların amansızlığından, onların kendisine “doğrudan doğruya... müracaat” etmelerinden yakınmış ve böylece, orada, İngilizlerle ne denli senlibenli bir ilişkiye girmiş olduğunu da itiraf etmiş oldu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-15" id="footnote-225-15-backlink">15</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mebusan’ın feshini bu baskıya bağladığı gibi, bu konuyu açması herhalde yaklaşan tutuklamalara “kılıf hazırlamak” içindi. Oysa biz bunların onun faal işbirliğiyle kararlaştırılan, muhtemelen, zaman zaman, yer yer, onun tarafından İngilizlere önerilen tedbirler olduğunu biliyoruz. Muhakkak ki tutuklama listesini de kendisi görmüş, onaylamıştı. Listenin İzzet Bey tarafından hazırlandığını Calthorpe’un yukarıda sözü edilen telinden biliyoruz. Mamafih orada anılan “yardım,” bir İngiliz “işbirliğinin” işareti sayılabilir.</span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Fakat İttihat ve Terakkililere karşı başka tedbirleri de kısaca anmak gerekir. 1 Şubat günü Vükela Meclisi’nin aldığı bir kararla, ileride gereği yerine getirilmek üzere, İttihat ve Terakki’nin bütün mallarına el kondu. Aynı gün alınan başka bir kararla, Müdafaa-i Milliye ve Donanma cemiyetleri Harbiye ve Bahriye nezaretlerine bağlandı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-16" id="footnote-225-16-backlink">16</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Öte yandan, 29 Ocak günü İngilizler Türk bankalarına denetçiler gönderdiler ve denetleme işi bitinceye dek bankaları kapattılar. Anlaşılan İngilizler, İttihat ve Terakki’nin tutuklamalara misilleme olarak, bankalardaki paraları kullanarak “köprü uçurmak” gibi bazı baltalama hareketlerine girişeceklerinden çekinmişlerdi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-17" id="footnote-225-17-backlink">17</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Yine bu sıralara rastlayan bir tedbir de sıkıyönetim uygulanan yerlerde süreli ya da süresiz her türlü yayınla ilgili hükümlerin 5 Şubat günlü bir kararname ile adamakıllı sıkılaştırılması olmuştur. Fakat buna karşı büyük bir tepki doğdu. 14 Şubat’ta toplanan bir Basın Kongresi, Mahmut Sadık, Ahmet Rauf, Celal Nuri, Ahmet Emin’den kurulu bir heyet seçerek, hükümetle temas etmek üzere görevlendirdi. Kanun-ı Esasi’nin buyruğu yerine getirilmezse bütün gazete ve dergiler protesto olarak derhal tatil edilecekti. Sonuç olarak, hükümet kararnameyi değiştirmeyi kabul etti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-18" id="footnote-225-18-backlink">18</a></span></p>
				<p class="paragraph-6" xml:lang="en-US"/>
				<p class="ARA-BASLIK-4" id="toc_marker-4-1-2">İngilizlerin Kendilerine Teslimini İstedikleri Kişiler</p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">Bundan sonra, İngilizler bir adım daha attılar ve 1 Şubat’ta İngiliz savaş tutsaklarına kötü muamele ettiklerini ileri sürdükleri 23 kişilik bir “ilk liste” vererek, Osmanlı hükümetinin bunları kendilerine teslim etmesini istediler. Londra’dan gönderilen 5 Şubat telinde ise, Türk hükümetinden şu işlerden sorumlu olan subay ve memurların tesliminin istenmesi buyruldu: 1) Bırakışmaya uymamak; 2) bırakışmanın uygulanmasını önlemek; 3) İngiliz komutan ve subaylarına küstahlık; 4) tutsaklara kötü muamele; 5) Türkiye ve Kafkasya’da Ermenilere ya da diğer uyruklardan uluslara tecavüzler; 6) mal ve mülkleri yağmalamaya, yıkmaya katılmak; 7) savaş yasa ya da âdetlerinin diğer ihlalleri. Bu gibiler Malta’ya gönderilecekti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-19" id="footnote-225-19-backlink">19</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Ne var ki, bu sırada pek hesapta olmayan bir unsur işe karıştı. General d’Esperey, Calthorpe’a, işgal altında olmayan yerlerde cezalandırma işleminin Türklere bırakılması gerektiği yolunda bir mektup yazdı. Öte yandan, İngilizlerden geri kalmamak için de, İzzet Bey’i çağırıp Türkiye’yi savaşa sokanlara karşı şiddetle harekete geçmek gerektiğini söyledi. İzzet Bey bu bilgiyi “özel olarak” Webb’e yetiştirmişti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-20" id="footnote-225-20-backlink">20</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Şubat sonuna doğru, d’Esperey de tutuklanması gerekenlerin bir listesini İzzet Bey’e verdi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-21" id="footnote-225-21-backlink">21</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Bu sırada Babıâli, Mondros’tan bu yana pek nadir olarak rehber edinmiş olduğu haysiyetini hatırlayarak, önemli bir konuda ilk kez “hayır” diyebildi. İngiliz savaş tutuklularına kötü muamele edenlerin teslimi isteğini “hukuk-u esasiye-i devlete” aykırı olduğu ve bırakışmada da yeri olmadığı gerekçesiyle reddetti. Bu gibiler Osmanlı mahkemelerinde yargılanacaklardı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-22" id="footnote-225-22-backlink">22</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Babıâli’nin bu tutumunu nasıl yorumlamak gerekir? Şüphesiz ki bunda Fransızların işe karışmış olmalarının hükümeti yüreklendirmiş olmasının payını görmek gerekir. Ayrıca Vahdettin’in bu çıkışı bir pazarlık taktiği olarak değerlendirmek istemiş olması da kuvvetle muhtemeldir. Gerçi İngilizler yine de Feyzi ve Zülfü Beylerle Nuri Paşa’nın muhakemelerinin gecikmesi ve İngiliz tutsaklarına kötü muamele ettiği öne sürülen Mazlum Bey’e hükmedilen cezanın az olduğu gerekçesiyle bu kişileri kendileri yargılamak üzere alıp götürdüler.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-23" id="footnote-225-23-backlink">23</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bununla birlikte, daha sonra Damat Ferit kabinesi kurulduğunda, Calthorpe, “daha iyi ya da daha dost” bir kabine elde etme ihtimali bulunmadığından, tutukluların teslimi konusunda üstelemenin doğru olmayacağını merkeze bildirecekti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-24" id="footnote-225-24-backlink">24</a></span></p>
				<p class="paragraph-6" xml:lang="en-US"/>
				<p class="ARA-BASLIK-4" id="toc_marker-4-1-3">Fransız-İngiliz Yarışı ve Çekişmesi</p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">Yukarıda gördüğümüz gibi, 11 Ocak’ta İstanbul’da polis ve sağlık işlerine el konması için Londra’dan emir gitmişti. Vükela, 23 Ocak’ta, İngilizlerin “müttefikin memurini ile biliştirak” bu hizmetleri “fiilen kontrol etmek” için yaptığı talebi görüştü. Kararda, sağlık denetiminin hastanelerde eksik olan ilaç gibi şeyleri bütünlemeyi ve hastaların iyi tedavisini amaçladığı, polis denetiminin ise polis “muamelatının hüsn-ü tensik ve itmamı” hedefini güttüğü için, esas maddenin “şayan-ı itiraz” olmadığı belirtildi ve “hal-i hazır” gereğince teklif şekline de bir şey denemeyeceğinden, İngiliz isteği kabul edildi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-25" id="footnote-225-25-backlink">25</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Mustafa Reşit Paşa’nın notasında da adeta güler yüzle, Müttefikler’in amacının sağlık ve polis hizmetlerinin düzelmesi için “iyi niyetli bir işbirliği” sağlamak olduğuna inandığından, Osmanlı imparatorluk hükümetinin “öneriye memnuniyetle katıldığı” bildirildi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-26" id="footnote-225-26-backlink">26</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Oysa bu sırada, Fransızlarla İngilizler bu konuda birbirlerini “yiyorlar”dı. Fransızlar d’Esperey’den habersiz iş yapılmasından yakınıyor ve Suriye’de Allenby’ye karşı böyle davranmadıklarını, İngilizler de İstanbul’da güvenlik sorunlarının kendilerine ait olduğunu öne sürüyorlardı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-27" id="footnote-225-27-backlink">27</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fransızlar, İngiliz “darbesini” hafifletmek için İstanbul’a polis görevlileri gönderdiler. İngilizler de bundan pek rahatsız oldular.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-28" id="footnote-225-28-backlink">28</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Zaten Fransızlar daha önce Albay Foulon aracılığıyla jandarmaya el atmış bulunuyorlardı. Şimdi, şubat ortasında Fransızlar, Osmanlı jandarmasının yönetimini fiilen ellerine almak için İzzet Bey ve sadrazam nezdinde girişimde bulundular. Bu da Fransız subaylarının Anadolu’ya girmesine yol açacağından, İngilizleri pek tedirgin etti.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-29" id="footnote-225-29-backlink">29</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Karşı tedbir olarak, karışıklık çıkması ve bırakışmanın 20. maddesinin uygulanması için baskı yapmak bahanesiyle Şile, Samsun, Trabzon, Amasya, Sivas, Kayseri, Aydın gibi yerlere asker göndermeyi kararlaştırdılar.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-30" id="footnote-225-30-backlink">30</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat, bir ulusun yazgısı söz konusu olmasa, pek gülünç sayılabilecek olay, Allenby-d’Esperey’in gösteriş yarışıydı. İngiliz Askeri İstihbaratı, d’Esperey’in “resmen” (daha önce 23 Kasım’da gelmişti) İstanbul’a gireceğini öğrendi ve bu generalin ayarında muzaffer bir generali, Allenby’yi, ondan önce İstanbul’a büyük tantana ve gösterişle getirerek onu gölgelemeye karar verdi. Fransızlar bunu duyunca d’Esperey’in planlarını değiştirmişler, İngilizler de aynı şeyi yapmışlardı. Sonuç olarak bu meraklı yarışı bir gün farkla İngilizler kazandı: Allenby 7 Şubat’ta, d’Esperey ise 8 Şubat’ta İstanbul’a varmıştı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-31" id="footnote-225-31-backlink">31</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">D’Esperey’in girişi, o denli gürültülü ve küstahça yapılmıştı ki, Süleyman Nazif’in </span><span class="char-style-override-6" xml:lang="en-GB">Hadisat</span><span class="char-style-override-8" xml:lang="en-GB">’ta ünlü “Kara Bir Gün” yazısını yazmasına yol açmıştı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-32" id="footnote-225-32-backlink">32</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB"> Allenby’nin İstanbul’a gelişi başka bir bakımdan pek aşağılatıcı muamelelere vesile olmuştu; şöyle ki, kendisini ziyarete gelen hariciye ve harbiye nazırlarına bir uşağa yapılmayacak şeyler yapmıştı. Onları terslemiş, konuşturmamış ve kendilerine 12 maddelik bir “buyruk” vermişti. Bunda 6. Ordu’nun lağvı ve terhisi, bütün silahlarının teslimi, istediği memurların azledilmeleri, atananların kendisine onaylattırılması gibi maddeler vardı. Türklerin vereceği şifreli tellerin kabul edilmemesi ve “her istediği yeri” işgal hakkı gibi bırakışma hükümleriyle hiçbir ilgisi olmayan istekler de yer alıyordu. Bekleneceği üzere, hariciye nazırının bu “görüşme” konusunda Sadaret’e verdiği 9 Şubat günlü raporda, Allenby’nin “tavr-ı mütehakkimani ve mütekkebiranesinin” bırakışmanın uygulanmasının savsaklanmasından ileri geldiği öne sürülüyordu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-33" id="footnote-225-33-backlink">33</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Göreceğimiz gibi, özellikle Harbiye’nin istekleri sonucu, bir ölçüde böyle bir savsaklama vardı, ancak burada bu, ancak bir bahaneydi. İtilafçılar daha başta –gördüğümüz üzere– bırakışmayı ciddiye almama kararlarını belli etmişlerdi. Allenby’nin Mısır’dan kalkıp gelmesi ise d’Esperey’in gelmesine karşı, “asıl efendiniz biziz” demek için bir tiyatro gösterisiydi. D’Esperey’in tekmelediği zavallıyı, ondan “geri kalmamak” için Allenby de tekmeliyordu. Akıl almaz, hukuka sığmaz istekler ise daha çok o tiyatro oyununun bir dekoruydu, başka bir şey değil. Yoksa o isteklerin bizatihi acil bir önemi olsaydı, Allenby Mısır’dan gelmek zahmetine katlanmaz, aynı sonuca daha acele olarak telgrafla ve İstanbul’daki İngiliz makamları eliyle ulaşabilirdi.</span></p>
				<p class="paragraph-6" xml:lang="en-US"/>
				<p class="ARA-BASLIK-4" id="toc_marker-4-1-4">Osmanlı Devleti’nin Bağımlılaşma Süreci</p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">Bu alanda en önemli gelişme, Cihan Savaşı’nın başında Osmanlı Devleti’nin tek yanlı olarak kaldırdığı kapitülasyonların yeniden uygulamaya sokulması oldu. Aralık 1918 başlarında, Fransız hükümeti, İstanbul’daki yüksek komiserine, kapitülasyonların hemen yeniden yürürlüğe sokulması için talimat ve bu sistemin nasıl daha da düzeltilebileceğini araştırmak için yetki verdi. Bu sırada, İngiliz yetkilileri bu konuyu açmanın sırası olmadığı ve işin barışa dek ertelenmesi düşüncesindeydiler.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-34" id="footnote-225-34-backlink">34</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Fakat 19 Ocak 1919’da Müttefikler, ortak bir notayla 1914’ten bu yana kapitülasyonlara aykırı olarak alınmış tedbirleri –10 Eylül 1914 notalarında belirttikleri gibi– tanımadıklarını bildirim uyruklarının zararını artırmamak için (bunu Osmanlı Devleti tazmin edecekti) kapitülasyonlara aykırı mevzuatın onlara uygulanmamasını istediler.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-35" id="footnote-225-35-backlink">35</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Nota karşısında Vükela, İttihat ve Terakki hükümetinin o kararına karşı, Almanya ve Avusturya’nın bile kendi kabullerini öbür devletlerin kabullerine bağladıklarına göre, kararın apaçık “nabehengâm” (vakitsiz) ve “gayri müvecceh” (uygunsuz) olduğu, buna bir de savaşın ulaştığı “ahval-i muhimme-i fevkaladenin” eklendiği görüşüne vardı. Onun için “ne yapılsa” istenilenin tersine bir sonuçtan başkası elde edilemeyeceği açık olduğundan, bu işin barıştan sonraya kalması için çalışmasına karar verildi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-36" id="footnote-225-36-backlink">36</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Babıâli Hariciyesi’nin Mustafa Reşit imzasıyla gönderdiği 15 Şubat notası bundan çok daha cesurdu ve savaş dolayısıyla itiraza yer kalmayacak biçimde ve kendiliğinden antlaşmaların hükümsüz kaldığını belirttikten sonra, o sırada böyle önemli bir sorunu tartışmak için uygun olmadığından, işin barıştan sonraya bırakılmasını öneriyordu. İtilaf uyrukları, kısıtlayıcı mevzuatın kalkmasıyla artık devletler hukukunun “olağan” ilkelerine göre işlem görüyorlardı. Buna gelen 6 Mart günlü ortak cevapta, kapitülasyonların sözde kaldırıldığı ilanının savaş ilanından önce olduğu ve bu kararın İtilaf devletleri denli, yansız devletlere de zarar verdiği ve bütün devletlerin protestolarına yol açtığı belirtiliyordu. Müttefikler, önceki notalarındaki isteklerini tekrarlıyor ve antlaşmaların ihlaline dayanan adli ve mali bir düzenden çıkan herhangi bir işlemin “derhal yaptırımlara” neden olabileceğini haber veriyorlardı.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-37" id="footnote-225-37-backlink">37</a></span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Bu haber, Cavit Bey’in kulağına gittiğinde, onu, tahmin edileceği üzere çok sarsmıştı. Anılarında şöyle diyor: “Son ümit de sönmek üzere gibi görünüyor. İşte mütarekeden beri vurulan en müthiş darbe. Eski esareti iktisadiye ki bunun altında artık yaşamak imkânı kalmıyor.” Fakat yadırganacak olan nokta şu ki, bu onun beklemediği bir davranış oldu. Kendisi, yalnız adli kapitülasyonların söz konusu olacağını sanıyormuş, fakat iktisadi kapitülasyonların söz konusu edilmeyeceğinden “hiç şüphe” etmiyormuş.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-38" id="footnote-225-38-backlink">38</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Demek ki, bu çok tecrübeli maliyeci, emperyalist ülkelerin yırtıcı iştahını iyi kavrayamamış ya da savaş içinde yapılan atılımların Türkiye’yi o iştahın hedefi olamayacak bir aşamaya yükselttiğini sanmış.</span></p>
				<p class="paragraph-6" xml:lang="en-US"><span class="char-style-override-8" xml:lang="en-GB">Kapitülasyon düzeninin ihya edilmesi üzerine, 13 Şubat’ta Müttefikler’in ortak bir notası, Düyun-u Umumiye, Osmanlı Bankası ve Reji’de çalışan Müttefik uyrukluların maaşlarından 1914’ten bu yana uygulamaya sokulmuş temettü vergisi gibi vergilerin kesilmeyeceğini haber verdi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-39" id="footnote-225-39-backlink">39</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Bunun ardından da, şirketlerde Türkçe kullanma zorunluluğunun kaldırılması; gazete kapatma talebi; Hıristiyanlara ait olup da “emval-i metruke” sayılarak satılmış mallarla ilgili istekler; bırakışmanın, demiryollarının denetimi ile ilgili hükmünün bir yönetme hakkı olarak öne sürülmesi; İstanbul, Edirne ve Çatalca’da halkın silahlarının toplatılması gibi işler geldi.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-40" id="footnote-225-40-backlink">40</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Vükela yalnız Türkçe konusunda biraz direnmek ister gibi oldu; bu da herhalde isteğin yalnız Fransızlarca ileri sürülmüş olmasındandı. İngiliz Yüksek Komiserliği, sadrazama yazdığı 24 Şubat günlü mektupta, Kayseri mutasarrıfının “derhal” değiştirilerek yerine davranışlarıyla İngiliz hükümetinin hedeflerini yerine getirecek birisinin atanmasını istedi. Ankara’ya gelince, “derhal” durumda bir düzelme olmazsa, oradaki bazı memurların azlinin de isteneceği duyuruluyordu. Başlıca şikâyet konusu, Hıristiyanların haklarını iadede gösterilen yavaşlıktı. Babıâli’nin, 26 Mart’ta verdiği cevapta, gereken buyrukların verildiğini ve yalnız Kayseri mutasarrıfının değil, Ankara valisinin de değiştiğini öğreniyoruz.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-41" id="footnote-225-41-backlink">41</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">19 Ocak’ta Webb’in merkezde Ronald Graham’e yazdığı bir mektupta, vali atamalarının, basının, demiryollarının sıkıca ellerinde bulunduğunu, hapishanelerden istedikleri Rum ve Ermenileri serbest bıraktıklarını, Ermeni kız ve kadınlarını Türk evlerinden diledikleri gibi “kurtardıklarını,” istedikleri her şeye el koyduklarını bildiriyordu. Webb, askeri işgal sözü “yasak” olmakla birlikte bu siyasetin, sonu nereye varacağı belli olmayan büyük gelişmeler vaat ettiğine “memnunlukla” işaret ediyor ve Müslümanların yüzde 60’ının bir İngiliz yönetimi istediklerini kaydediyordu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-42" id="footnote-225-42-backlink">42</a></span></p>
				<p class="paragraph-6" xml:lang="en-US"/>
				<p class="ARA-BASLIK-4" id="toc_marker-4-1-5"><span>Azınlık Siyaseti</span></p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"><span class="char-style-override-8" xml:lang="en-GB">Yukarıda da görüldüğü üzere, İtilaf devletleri azınlıklar lehinde icraat sağlamak üzere baskı yaparlarken, bu baskı gerek Avrupa basını, gerekse azınlıkların kendileri tarafından da sürdürülüyordu. Osmanlı basınında, yurtlarına, hükümetin yardımıyla ya da kendi kendilerine dönen azınlıkların sayısı ilan edilirken, </span><span class="char-style-override-6" xml:lang="en-GB">The Times</span><span class="char-style-override-8" xml:lang="en-GB">, Türklerin bu işi nasıl engelledikleri konusunda haberler yayıyordu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-43" id="footnote-225-43-backlink">43</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Azınlıkların bu sırada en önemli girişimi, Yahudi, Ermeni ve Rum milletlerinin askere alınmamaları için İtilaf Yüksek Komiserlerine yaptıkları başvuruydu.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-44" id="footnote-225-44-backlink">44</a></span><span class="char-style-override-10" xml:lang="en-GB"> </span><span class="char-style-override-8" xml:lang="en-GB">Komiserler bu başvuruyu ilk önce uygun karşılayarak, bu konuda Babıâli’ye bir nota gönderdiler; fakat sonra, nasıl olduysa, Türk hükümetinin Müslüman olmayanları askere alabileceğine karar verdiler.</span><span class="dipnot-5" style="font-size:0.8em;" xml:lang="en-GB"><a class="footnote-link" href="#footnote-225-45" id="footnote-225-45-backlink">45</a></span><span class="char-style-override-10" xml:lang="en-GB"> </span></p>
				<p class="last-paragraph-5" xml:lang="en-US">Atamalarda da azınlıkların kayırılmasına devam ediliyordu. Ticaret ve Ziraat Nazırı Kostaki Vayani görevinden ayrıldığında, İzzet Bey, yerine, yine “bir Rum’un bulunmasını arzu” ettiklerini söylemiştir.<span class="dipnot-5" style="font-size:0.8em;"><a class="footnote-link" href="#footnote-225-46" id="footnote-225-46-backlink">46</a></span><span class="char-style-override-11"> </span>Ayrıca Dahiliye Nezareti Heyet-i Teftişiye Müdüriyet-i Umumiyesi’ne Timo Leon, Dahiliye Memurin ve Sicil-i Ahval Müdürlüğü’ne Ohannes Ferit, Maliye Nezareti müsteşarlığına Mihran, 1. sınıf mülkiye müfettişliğine Haraçya Efendiler atandılar.<span class="dipnot-5" style="font-size:0.8em;"><a class="footnote-link" href="#footnote-225-47" id="footnote-225-47-backlink">47</a></span><span class="char-style-override-11"> </span>Kasaba-Aydın demiryollarında da savaşta işe alınan Türklere yol verilip, yerlerine eski azınlık memurları getiriliyordu.<span class="dipnot-5" style="font-size:0.8em;"><a class="footnote-link" href="#footnote-225-48" id="footnote-225-48-backlink">48</a></span><span class="char-style-override-11"> </span>Fakat öte yandan, Ermeni Patriği Zaven Efendi’nin bir İngiliz savaş gemisiyle İstanbul’a gelişi Galata’dan Kumkapı’ya dek süren öyle büyük gösterilere vesile olmuştu ki, Polis Genel Müdürlüğü bir duyuru ile böyle “yalnız hissiyat-ı diniye ve milliyeyi rencide değil, memleketimizde mevcut bilcümle kuva-yı itilafiyenin bile enzar-ı hayret ve istigrabını calip” bir biçimdeki bu gösteriye karşı çıkmak zorunluluğunu duydu.<span class="dipnot-5" style="font-size:0.8em;"><a class="footnote-link" href="#footnote-225-49" id="footnote-225-49-backlink">49</a></span><span class="char-style-override-11"> </span></p>
				<p class="paragraph-6" xml:lang="en-US"/>
				<p class="paragraph-6" xml:lang="en-US"/>
				<div class="footnotes">
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-1-backlink" id="footnote-225-1">1</a>	<span>Meşihat: Haydarizade İbrahim Efendi (ipkaen); Dahiliye: Evkaf Nazırı Ahmet İzzet Bey (vekâleten); Hariciye</span><span>: Mustafa Reşit Paşa (ipkaen); Harbiye: Mütekait Ferik Ömer Yaver Paşa; Maliye: Abdurrahman Bey (ipkaen); Adliye: II. Abdülhamit’in damadı Arif Hikmet Paşa; Bahriye: Ali Rıza Paşa (ipkaen); Evkaf: Ahmet İzzet Bey (ipkaen); Maarif: Yusuf Ziya Paşa; Nafıa: Mehmet Ziya Paşa (ipkaen); Ticaret ve Ziraat: Kostaki Vayani Efendi (ipkaen); Şûra-yı Devlet Reisi: Mehmet Şerif Paşa (ipkaen); Posta Telgraf Telefon (PTT):</span><span> Yusuf Franko Paşa (ipkaen); İaşe: Maliye Nazırı Abdurrahman Bey (ipkaen). </span><span class="char-style-override-6">Takvim-i Vekayi</span><span>, 14/1/1335, 3445.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-2-backlink" id="footnote-225-2">2</a>	<span>Yaver Paşa daha sonra saraya başmabeyinci olmuştur. Daha önce, saraydaki bir törende saçak öpmek konusunda Hüseyin Cahit’le kavga etmiş. </span><span class="char-style-override-6">Sabah</span><span>, 14/1/1335, 10475.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-3-backlink" id="footnote-225-3">3</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 180. Yazar, kabine değişikliğinin nedeninin ne padişah, ne Tevfik Paşa tarafından açıklanmadığını belirttikten sonra, herhalde amacın İzzet Bey’i Dahiliye’ye getirmek olduğunu söylüyor. Oysa l Ocak’ta Dahiliye nazırı istifa etmiş ve görev, Cenevre İtalyan Konsolosluğu aracılığıyla eski Dahiliye Nazırı Reşit Bey’e önerilmiş, o da, gelebilmek şartıyla bunu kabul etmişti. İzzet Bey’in vekâlet etmesi bundandı. Rey, </span><span class="char-style-override-6">a.g.e.</span><span>, s. 239. Kabine değişikliğinde en güçlü etken, Cevat Paşa’yı tasfiye edip yerine Yaver Paşa gibi bir bendeyi getirmek olsa gerektir. Calthorpe da, bu konuda merkeze yazdığı yazıda, bu noktayı gözden kaçırmış gibidir. Yazısında, ayrıca İzzet Bey’in Şerif Paşa’nın amcası, eski kuşaktan ve entrikacı olduğu, Bağdat ve Keşmir’de (?) çıkarları olup İngilizlerle çalışmaya hazır bulunduğu, yalnız Ermeni sorununda Kürtlerin görüşüne eğilim gösterdiği bildiriliyordu. Foreign Office 371/4141, 11783 (19 Ocak yazısı).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-4-backlink" id="footnote-225-4">4</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 12-3, 16/1/1919 (22, 25/9/1945).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-5-backlink" id="footnote-225-5">5</a>	<span>Foreign Office 371/4172, 13694, (22 Ocak teli), 17682, 21128 (5 Şubat teli). Damat Ferit’in bu görüşmesi, aynı gün Cavit Bey’in günlüğüne yansıdı. Sabri Bey gelip, İngilizlerle “sulh” yapıldığını, hilafetin bizde kalacağını, Tevfik Paşa’nın ömür boyunca sadrazam olacağını, sarayda bir İngiliz siyasal temsilcisinin bulunacağını haber verdi. “İngiliz hilafeti” temasının bu haberde baş köşeyi işgal ettiği dikkati çekiyor. Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 21/1/1919 (30/9/1945).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-6-backlink" id="footnote-225-6">6</a>	<span>Cavit Bey, daha 31 Aralık’ta, günlüğünde, Hürriyet ve İtilaf ile Sulh ve Selamet fırkalarının bu konuda baskı yapmaya karar verdiklerini yazıyor. Padişahı da harekete geçirmek için, dolaylı yoldan İttihat ve Terakki’nin kendisine suikast hazırladığı haberini göndermişler. Cavit Bey, Vlora Hanı’nın “bitpazarı” gibi olduğunu da ekliyordu; hükümet adamları, muhalifler ve Ryan oraya geliyorlarmış. Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 21/1/1919 (30/9/1945).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-7-backlink" id="footnote-225-7">7</a>	<span class="char-style-override-6">Alemdar</span><span>, sansürün yasakladığı bu yazıyı yine de bastığı için, bir gün tatile uğradı, 24/1/1335, 41-1351.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-8-backlink" id="footnote-225-8">8</a>	<span>R. H. Karay, </span><span class="char-style-override-6">Minelbab İlelmihrab</span><span>, s. 70-3; </span><span class="char-style-override-6">Sabah</span><span>, 27/1/1335, 10488.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-9-backlink" id="footnote-225-9">9</a>	<span>Foreign Office 371/4172, 16321 (28 Ocak teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-10-backlink" id="footnote-225-10">10</a>	<span>Foreign Office 371/4172, 13694 (24 Ocak teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-11-backlink" id="footnote-225-11">11</a>	<span>Bununla birlikte, Cavit Bey’in işittiğine göre, tutuklamalardan önceki gün, Yaver Paşa, Murphy’yi çağırarak, ihtilal hazırlığı olduğunu söyledi ve ona ihtiyacı olacağından İstanbul’dan ayrılmamasını istedi. Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 3/2/1919 (9/10/1945). Fakat Türkgeldi, tutuklamalar yüzünden ihtilal çıkacağından korktuğunu söyleyince, Vahdettin, “Korkmayın, çıkmaz,” demiş. A. F. Türkgeldi, </span><span class="char-style-override-6">Görüp İşittiklerim</span><span>, s. 179.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-12-backlink" id="footnote-225-12">12</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 178-9; Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 1/2/1919 (5/10/1945). Türkgeldi, kendisini “çocuk ve bunak” yerine koyduğu için Vahdettin’e sinirlenmiş. Dr. Reşit’in kaçması dolayısıyla Refi Cevat, “Bütün cihana karşı rezil ve hacil olduk,” diye yazdı. </span><span class="char-style-override-6">Alemdar</span><span>, 26/1/1335, 43-1335, 43-1353. Padişah’ın kolayca yalan söylediğini (özellikle Ahmet Rıza’ya), hatta İzzet Paşa’ya yalancılıktan hastaymış gibi yaptığını Simavi saptamıştı. L. Simavi, </span><span class="char-style-override-6">Gördüklerim</span><span>, s. 202-3, 188-9. Mustafa Kemal de Vahdettin’in Almanya gezisi işinde nasıl bir düzmece olduğunu fark etmişti. F. R. Atay, </span><span class="char-style-override-6">Atatürk</span><span>’</span><span class="char-style-override-6">ün Bana Anlattıkları</span><span>, s. 26-9. Vahdettin’in bu davranışlarının gerekçesi, ocak başında saraya gelen İngiliz’e söylediği gibi, uzun süredir İttihat ve Terakki ajanlarıyla çevrilmiş olması ya da kendisinin öyle sanması olabilir.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-13-backlink" id="footnote-225-13">13</a>	<span>Foreign Office 371/4172, 17682. Webb’in Dışişleri’nde R. Graham’e yazdığına göre, tutuklamalar, o zamana dek olmuş olan en sevindirici olaydı. Padişah ve sadrazam bu konuda çok çekingen davranmışlardı. Hükümet, başladığı bu icraatı sürdürecek olursa, taşradaki edilgen direncin çoğu çöker, hükümet sözünü geçirebilirdi. Foreign Office 371/4164, 22-149 (30 Ocak mektubu).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-14-backlink" id="footnote-225-14">14</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 30-1/1, 1/2/1919 (3, 5/10/1945). Cavit Bey haklı olarak, resmi bir İngiliz listesinin hariciye nazırına verilmesi gerektiğini düşünüyordu. Tevfik Paşa, Ahmet Rıza, Mahmut Paşa ve Abdurrahman Şeref’e, listenin daha uzun olduğunu, nazırların bulunduğunu, Vükela’nın tutuklamaların kapsamını daralttığını söylemiş.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-15-backlink" id="footnote-225-15">15</a>	<span>Vahdettin şöyle konuşmuştu: “Ecnebiler pek bî-aman! Gece gündüz ne çektiğimi bir Allah bilir, bir ben bilirim. Bizi tazyik ile Meclis-i Mebusan’ı dağıttırdılar. Fikirlerini ihsas değil, adeta açıktan açığa ibraz ediyorlar. Ben meşruti bir hükümdar olduğum halde güya mutlak bir hükümdar imişim gibi muamelede bulunuyorlar ve doğrudan doğruya bana müracaat ediyorlar. Meşrutiyetten bahsedince, ‘Hangi meşrutiyet!’ diye mukabele ediyorlar. ‘Karşımızda müracaat edecek kuvvet olarak yalnız sizi tanırız ve sizi pak addederiz,’ diyorlar. Yani sözlerimizi isga etmezseniz sizi de tanımayız demek istiyorlar. İstiklalimizi kurtarmak için zaruri olarak bu hallere tahammül ediliyor. Diğer taraftan bir şey için kendilerine müracaat edilince, ‘Henüz münasebât-ı siyasiyyemiz iade olunmadı; buradaki memurlarımız askeri memurlardır,’ diye cevap veriyorlar.” A.F. Türkgeldi, </span><span class="char-style-override-6">Görüp İşittiklerim</span><span>, s. 182-3.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-16-backlink" id="footnote-225-16">16</a>	<span class="char-style-override-6">Meclis-i Vükela Mazbataları</span><span>, 1/2/1335, 214/50-1; L. Simavi, </span><span class="char-style-override-6">Gördüklerim</span><span>, s. 201-2; </span><span class="char-style-override-6">Takvim-i Vekayi</span><span>, 3, 15/2/1335, 3462, 3472. Müdafaa-i Milliye ve Donanma cemiyetleri Damat Ferit zamanında kapatıldı. </span><span class="char-style-override-6">Meclis-i Vükela Mazbataları</span><span>, 22/3/1335; 214-105; </span><span class="char-style-override-6">Takvim-i Vekayi</span><span>, 6/4/1335, 3515.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-17-backlink" id="footnote-225-17">17</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 29/1, l, 2, 6/2/1919 (3, 5, 11/10/1945). </span><span class="char-style-override-6">The Times</span><span>’ın Osmanlı hükümet çevrelerinden edindiği bilgiye göre, merkezin buyruklarının taşrada dinlenmemesinin başlıca nedeni, çoğu açıktaki subaylardan oluşan ve İttihat ve Terakki’nin bir devamı olan gizli Ulusal Savunma Komitesi’nin entrikasıydı. Dr. Reşit’i kaçıranlar bunlar olduğu gibi, bunlar taşraya götürmek üzere silah gizliyor, telefon grevi için para ayırıyor, demiryollarını ve elektrik santrallerini baltalamaya çalışıyor ve son olarak propaganda için büyükçe paralar harcamaya hazırlanıyorlardı. Bundan ötürü, önce Merkez Devletleri bankaları, ondan sonra da savaş başladıktan sonra kurulmuş olan ileri gelen Türk bankaları işgal edilmişti. 10, 19/2/1919 (5, 16 Şubat haberleri). Sözü edilen örgüt, Kasım 1918’de kurulan Karakol Cemiyeti olabilirse de örgütün adı farklıdır. T. Z. Tunaya, </span><span class="char-style-override-6">Türkiye</span><span>’</span><span class="char-style-override-6">de Siyasal Partiler</span><span> (1952), s. 520-3.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-18-backlink" id="footnote-225-18">18</a>	<span class="char-style-override-6">Takvim-i Vekayi</span><span>, 9/2/1335, 3467; </span><span class="char-style-override-6">Alemdar</span><span>, 15, 17/2/1335, 57-1367, 59-1369. Güya bu işte de d’Esperey’in isteği söz konusu olmuştu. İ. M. K. İnal, </span><span class="char-style-override-6">Osmanlı Devrindeki Son Sadrazamlar</span><span>, s. 520-3.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-19-backlink" id="footnote-225-19">19</a>	<span>Foreign Office 371/14172, 29167, 21128.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-20-backlink" id="footnote-225-20">20</a>	<span>Foreign Office 371/4172, 24082 (12 Şubat teli), 24783 (13 Şubat teli). Fransız hükümeti d’Esperey’in tutumunu destekliyordu; fakat İngilizler buna pek aldırmadılar. 371/4172, 28138, 31389.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-21-backlink" id="footnote-225-21">21</a>	<span>Foreign Office 371/4172, 31824 (25 Şubat teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-22-backlink" id="footnote-225-22">22</a>	<span class="char-style-override-6">Meclis-i Vükela Mazbataları</span><span>, 6/2/1335, 214/63; Foreign Office 371/4172, 29167 (19 Şubat teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-23-backlink" id="footnote-225-23">23</a>	<span>A. F. Türkgeldi, </span><span class="char-style-override-6">Görüp İşittiklerim</span><span>, s. 190. Cavit Bey’e göre, Diyarbakır mebuslarının bu denli üzerinde durulması, bu ilin ilhak edileceği söylentisini pekiştiriyordu. Cavit’in, bu mebusların İngilizlerin elinde bulunmasını kendileri için “en iyi zamanı emniyet ve selamettir” sayması ilginçtir. Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 12/2/1919 (15/10/1945). Ayrıca bkz. Foreign Office 371/3420, 202996; </span><span class="char-style-override-6">Meclis-i Vükela Mazbataları</span><span>, 2261/1335, 214/26.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-24-backlink" id="footnote-225-24">24</a>	<span>Foreign Office 371/4172, 41634 (11 Mart yazısı).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-25-backlink" id="footnote-225-25">25</a>	<span class="char-style-override-6">Meclis-i Vükela Mazbataları</span><span>, 23/1/1335, 214/29; </span><span class="char-style-override-6">Alemdar</span><span>, 23, 26/2, 3/3/1335, 65-1375, 68-1378, 73-1383. 25 Şubat’ta “müşterek zabıta” uygulaması başladı.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-26-backlink" id="footnote-225-26">26</a>	<span>Foreign Office 371/4164, 23456 (31 Ocak notası). 30 Ocak günlü resmi tebliğ: </span><span class="char-style-override-6">The Times</span><span>, 31/1/1919.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-27-backlink" id="footnote-225-27">27</a>	<span>Foreign Office 371/4164, 234484 (6 ve 11 Şubat notaları); bkz. ayrıca: 371/4164, 16150. Fransız yakınması basına da yansıdı. </span><span class="char-style-override-6">The Times</span><span>, 24/1/1919.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-28-backlink" id="footnote-225-28">28</a>	<span>Foreign Office 371/4164, 14659, 22207.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-29-backlink" id="footnote-225-29">29</a>	<span>Foreign Office 371/4164, 25902, 27 Şubat’ta d’Esperey Jandarma Komutanlığı’nı ziyaret etti. </span><span class="char-style-override-6">Alemdar</span><span>, 28/2/1335, 70-1380.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-30-backlink" id="footnote-225-30">30</a>	<span>Foreign Office 371/4157, 27993 (Webb’in 17 Şubat teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-31-backlink" id="footnote-225-31">31</a>	<span>Foreign Office 371/4172, 9795, 19184; </span><span class="char-style-override-6">Sabah</span><span>, 6/2/1335, 10498: “Mevkiine layık bilcümle ihtiramat ve tantana ile istikbal edilecektir.”</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-32-backlink" id="footnote-225-32">32</a>	Yazı üzerine, general çok kızarak, Süleyman Nazif’i kurşuna dizdirmeye kalkışmış, maiyetindekiler engel olmuş. Ali Türkgeldi, <span class="char-style-override-6">a.g.e.</span>, s. 109-10; T. M. Göztepe, <span class="char-style-override-6">Vahideddin Mütareke Gayyasında</span>, s. 63-8. Farklı bir anlatım. Söylemezoğlu, <span class="char-style-override-6">a.g.e.</span>, s. 30-3.</p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-33-backlink" id="footnote-225-33">33</a>	<span>Y. H. Bayur, </span><span class="char-style-override-6">Atatürk</span><span>, s. 254-8; Allenby’nin davranışı: Foreign Office 371/4173, 44216 (27 Şubat Deedes raporu). Türkgeldi, Yaver Paşa’nın Allenby’nin muamelesi karşısında ağlayarak sadrazamın yanına gidip istifa ettiğinden söz ediyorsa da, bunu doğrulayan başka bir kaynağa rastlanmadı. Yalnız, Yaver Paşa’nın, 26 Şubat’ta kurulan kabinenin dışında bırakıldığını biliyoruz. A. F. Türkgeldi, </span><span class="char-style-override-6">Görüp İşittiklerim</span><span>, s. 185.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-34-backlink" id="footnote-225-34">34</a>	<span>Foreign Office 371/3420, 205090 (Webb’in 11 Aralık teli).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-35-backlink" id="footnote-225-35">35</a>	<span>Foreign Office 371/4190, 23452. 30/1/1919 ortak notasıyla Belçika, Yunanistan, Karadağ, Romanya, Sırbistan için de aynı ayrıcalıklar isteniyordu.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-36-backlink" id="footnote-225-36">36</a>	<span class="char-style-override-6">Meclis-i Vükela Mazbataları</span><span>, 26/1/1335, 214/32.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-37-backlink" id="footnote-225-37">37</a>	<span>Foreign Office 371/4190, 47768.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-38-backlink" id="footnote-225-38">38</a>	<span>Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 16/2/1919 (16/10/1945). Cavit Bey’in çok içerlediği bir başka davranış da, İtilaf devletlerinin iç istikrazın üçüncü kuponunun altın faizine el koymalarıydı. Bu, kişiler için ayrılmış bir para olduğundan, onun gözünde “şekavetti,” böyle bir şey yapacaklarını sanmamıştı. Bunun için sadrazamı görmeye gitti (2 Mart). Mehmet Cavit, </span><span class="char-style-override-6">Cavit Bey</span><span>’</span><span class="char-style-override-6">in Notları</span><span>, 2/3/1919 (25/10/1945). Müttefikler’in ortak notası 27 Şubat günlüydü. Foreign Office 371/4169, 48125.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-39-backlink" id="footnote-225-39">39</a>	<span>Foreign Office 371/4155, 38735. Müttefikler, daha önce de bu konuyu kurcalamışlardı. </span><span class="char-style-override-6">Meclis-i Vükela Mazbataları</span><span>, 3/2/1335, 214/54.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-40-backlink" id="footnote-225-40">40</a>	<span class="char-style-override-6">Meclis-i Vükela Mazbataları</span><span>, 5, 6, 10, 12, 17/2/1335, 61, 65, 68, 70, 75. 10 Ocak günlü bir haberde, Bağdat ve Aydın demiryolunun İngiliz, Trakya ve Kasaba demiryolunun Fransız denetimine geçtiği bildiriliyordu. </span><span class="char-style-override-6">The Times</span><span>, 23/1/1919. Müttefikler Arası Demiryolu Komisyonu’nun Türk demiryollarının yüksek yönetimini üzerine almak üzere kurulduğunu bildiren ortak nota, 16 Ocak komiserler toplantısında karara bağlandı. Foreign Office 371/4155, 22094. Babıâli’nin buna yaptığı itiraz karşılıksız bırakıldı. Foreign Office 371/4155, 68099 (yüksek komiserlerin 17 Nisan toplantısı).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-41-backlink" id="footnote-225-41">41</a>	<span>Foreign Office 371/4157, 64441. 23 Şubat’ta Adana valiliğine atanan eski Kastamonu Valisi Ali Galip Bey’in, Abdülhamit zamanında Berlin büyükelçiliğinde bulunduğunu saptayan İngilizler, onu Adana’ya sokmayacaklarını, atanacak kimsenin kendilerince onaylanması gerektiğini bildirdiler. </span><span class="char-style-override-6">Takvim-i Vekayi</span><span>, 25/12/1334, 3428; Hariciye Karton 1, Calthorpe’un 13 Ocak yazısı; Foreign Office 371/4201, 6157. Bu zatın adı Mehmet Galip olarak da geçmektedir. </span><span class="char-style-override-6">Sabah</span><span>, 31/12/1334, 10461.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-42-backlink" id="footnote-225-42">42</a>	<span>Foreign Office 371/4164, 19127.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-43-backlink" id="footnote-225-43">43</a>	<span class="char-style-override-6">Sabah</span><span>, 1/3/1335, 10521. Hükümet yardımıyla 62.721 Rum, 75.749 Ermeni dönmüştü. Kendi kendine dönenlerin sayısı 35 bin idi. Adana’ya, İngiliz nezaretinde, her hafta bin Ermeni geliyormuş. </span><span class="char-style-override-6">Sabah</span><span> 6/2/1335, 10498. </span><span class="char-style-override-6">The Times</span><span>’ın aleyhte yayını: 16, 22/1/1919. Dönenler, evlerini işgal edilmiş buluyorlarmış.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-44-backlink" id="footnote-225-44">44</a>	<span>Foreign Office 371/4155, 29152; </span><span class="char-style-override-6">Sabah</span><span>, 262/1335, 10494.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-45-backlink" id="footnote-225-45">45</a>	<span>Foreign Office 371/4155, 29842 (23 Ocak toplantısı); 47772 (6 Mart toplantısı).</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-46-backlink" id="footnote-225-46">46</a>	<span class="char-style-override-6">Akşam</span><span>, 30/1/1335, 133. Aristidi Paşa’ya teklif yapıldı.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-47-backlink" id="footnote-225-47">47</a>	<span class="char-style-override-6">Takvim-i Vekayi</span><span>, 29/1, 8, 20/2/1335, 3458, 3466, 3477.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-48-backlink" id="footnote-225-48">48</a>	<span class="char-style-override-6">Sabah</span><span>, 6/2/1335, 10498.</span></p>
					</div>
					<div class="footnote">
						<p class="dipnotlar-5" xml:lang="en-US"><a class="footnote-anchor" href="#footnote-225-49-backlink" id="footnote-225-49">49</a>	<span class="char-style-override-6">Alemdar</span><span>, 21/2/1335, 63-1373; </span><span class="char-style-override-6">The Times</span><span>, 4/3/1919.</span></p>
					</div>
				</div>
			</div>
		</div>
	</body>
</html>