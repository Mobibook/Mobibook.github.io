<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_17" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018456"><span class="font"><i class="calibre5"><span class="calibre6">Bahar 1527</span></i></span></a></p>

    <p class="calibre8"><span class="font"><span class="calibre1">Kraliçenin güçten düşüşü gittikçe daha da bariz oldu. Şubat ayında saray Fransa’dan gelen delegeleri ağırladı. Onlar kâğıtları incelenirken bekletilmedi, ziyafetlerle, şenliklerle, türlü&nbsp;partilerle ağıdandılar ve kısa süre içinde İngiltere’ye Prenses Mary’nin ya Fransa Kralı ya da&nbsp;kralın oğluyla yapılacak evlilik anlaşması için geldikleri anlaşıldı. Prenses Mary, Ludlow&nbsp;Şatosu’ndaki sakin inzivasından çıkartılıp delegelere sunuldu, dans etmeye, şarkı söylemeye ve&nbsp;yemek yemeye teşvik edildi. Tanrım! O çocuğa neler yedirdiler! Sanki böylece gözlerinin&nbsp;önünde şişip müzakerelerin yapıldığı birkaç ay içinde evlenecek ölçülere gelebilecekmiş gibi.&nbsp;Fransa’dan treniyle eve dönen babam her yerdeydi, krala danışmanlık yapıyor, delegelere&nbsp;tercümanlık ediyor, kardinalle Avrupa’nın yeni ittifakını nasıl kurmaları gerektiği üzerine gizli&nbsp;toplantılar düzenliyor, son olarak da dayımla bu kargaşayı nasıl ailenin çıkarları adına&nbsp;kullanabilecekleri üzerine entrikalar planlıyordu.</span></span></p>

    <p class="calibre3"><span class="font"><span class="calibre1">Aralarında Anne’in yeniden saraya dönmesi gerektiğine karar verdiler. İnsanlar onun neden gittiğini merak etmeye başlamıştı. Babam Fransız delegelerinin onu görmesini istiyordu. Dayım kraliçenin odalarına giden basamaklarda beni durdurup Anne’in geri döneceğini söyledi.</span></span></p>

    <p class="calibre8"><span class="font"><span class="calibre1">“Neden?” diye sordum cesaretimin yettiği kabalıkla. “Henry, daha geçen gece bana bir oğlan istediğinden bahsediyordu. Anne geri dönerse her şeyi mahvedecek.”</span></span></p>

    <p class="calibre8"><span class="font"><span class="calibre1">“Senin oğlundan bahsetti mi peki?” diye sordu bana sözünü sakınmadan ve ben ağzımı açmayınca başını iki yana salladı. “Hayır. Kral konusunda hiç ilerleme kaydetmiyorsun, Mary.&nbsp;Anne haklıydı. Hiç ilerleyemiyoruz.”</span></span></p>

    <p class="calibre8"><span class="font"><span class="calibre1">Başımı çevirip pencereden dışarı baktım. Öfkeli ama sessiz göründüğümün farkındaydım. “Peki, Anne sizi nereye götürecek sizce?” diye patladım. “Ailenin iyiliği için çalışmayacak,&nbsp;söyleneni yapmayacak. Kendi kazançları, kendi arazileri, kendi unvanları için çalışacak.”</span></span></p>

    <p class="calibre8"><span class="font"><span class="calibre1">Dayım burnunun kenarını kaşıyarak beni başıyla onayladı. “Evet, o kendine çalışan bir kadın. Ama kral onu isteyip duruyor, ona karşı bir bakıma sana hiç olmadığı kadar aç.”</span></span></p>

    <p class="calibre8"><span class="font"><span class="calibre1">“Benden iki çocuğu var!”</span></span></p>

    <p class="calibre8"><span class="font"><span class="calibre1">Dayımın kara kaşları sesimin yükselmesiyle birlikte yukarı kalktı. Anında başımı tekrar önüme eğdim. “Özür dilerim. Ama daha ne yapabilirim? Anne benim yapmadığım ne yapabilir? Onu&nbsp;sevdim, onunla yattım, ona sağlıklı iki bebek verdim. Hiçbir kadın daha fazlasını yapamazdı.&nbsp;Anne bile. Herkes için çok değerli olmasına rağmen.”</span></span></p>

    <p class="calibre8"><span class="font"><span class="calibre1">“Belki o daha fazlasını yapabilir,” dedi dayım, naçar öfkemi görmezden gelerek. “Şimdiye ondan gebe kalmış olsa Henry onunla evlenebilirdi. Onun için öyle yanıp tutuşuyor ki bunu&nbsp;yapabilir. Anne için ölüp bitiyor, bir çocuk için ölüp bitiyor, bu iki arzu bir araya gelebilir.”</span></span></p>

    <p class="calibre8"><span class="font"><span class="calibre1">“Ya ben?” diye haykırdım.</span></span></p>

    <p class="calibre8"><span class="font"><span class="calibre1">Omuz silkti. “William’a geri dönersin,” dedi sanki hiç önemli değilmiş gibi.</span></span></p>

    <p class="calibre8"><span class="font"><span class="calibre1">Birkaç gün sonra Anne saraya giderken olduğu kadar tedbirli bir halde geri döndü ve hemen ardından herkesin ilgisini üzerine çekti. Benim içinse yatak arkadaşım ve eşlikçim geri&nbsp;dönmüştü. Kendimi sabahları uyandığımızda onun korsesini bağlarken, geceleri saçını&nbsp;fırçalarken yakaladım. Bana hizmet etmesi söylenir söylenmez bana da ona hizmet etmemi&nbsp;emretmişti.</span></span></p>

    <p class="calibre8"><span class="font"><span class="calibre1">“Onu tekrar elde edeceğimden hiç korkmadın mı?” diye sordum merakla, yatağa girmeden evvel onun saçlarını fırçalarken.</span></span></p>

    <p class="calibre8"><span class="font"><span class="calibre1">“Senin hiçbir önemin yok,” dedi kendinden emin. “Hiç de olmayacak. Bu benim baharım, benim yazım olacak. Hiçbir şey onu büyümden kurtaramayacak. Sen ne yaparsan yap, bütün&nbsp;kadınlar ne yaparsa yapsın. Onu sersem ettim. Bu sefer sıra benim.”</span></span></p>

    <p class="calibre8"><span class="font"><span class="calibre1">“Sadece bahar ve yaz boyunca mı?”</span></span></p>

    <p class="calibre8"><span class="font"><span class="calibre1">Anne düşünceli düşünceli durdu. “Ah, kim bir erkeği daha fazla elinde tutabilir ki? Arzularının dalgasının tepe noktasında, onu orada tutabilirim ama sonunda dalga mutlaka kırılır. Hiçbir aşk&nbsp;sonsuza dek sürmez.”</span></span></p>

    <p class="calibre8"><span class="font"><span class="calibre1">“Onunla evlenmek istiyorsan onu birkaç mevsimden daha fazla elinde tutman gerekecek. Sence onu bir sene elinde tutabilir misin? Ya da iki sene?”</span></span></p>

    <p class="calibre8"><span class="font"><span class="calibre1">Yüzündeki güvenin bir anda silindiğini gördüğümde koca bir kahkaha patlatabilirdim.</span></span></p>

    <p class="calibre3"><span class="font"><span class="calibre1">‘Serbest kalıp evlenecek konuma gelene kadar, tabii eğer böyle bir şey olursa, artık sana karşı eskisi gibi ateşli olmayacak. Yıldızın sönmüş olacak, Anne. Unutulmak üzere olacaksın. En güzel yılları harcanmış, yirmilerinin ortasına gelmiş ve hâlâ evlenmemiş bir kadın.”</span></span></p>

    <p class="calibre8"><span class="font"><span class="calibre1">Yatakta gürültüyle dönüp yastığa bir tokat patlattı. “Benim için kötü şeyler dileme,” dedi bozuk bir sesle. “Tanrım, bazen Edenbridge kocakarısı gibi konuşuyorsun. Her şey lehime işleyebilir,&nbsp;her şeyi lehime döndürebilirim. Yıldızı sönen sen olacaksın çünkü kendi kaderini çizmeye&nbsp;üşenen sensin. Ama ben her sabah kendi yolumu çizmeye kararlı bir halde uyanıyorum. Her&nbsp;şey lehime işleyebilir.”</span></span></p>

    <p class="calibre8"><span class="font"><span class="calibre1">Mayıs ayı geldiğinde Fransız delegeleriyle olan iş çoktan bitmişti. Prenses Mary kadınlığa adım atar atmaz ya Fransız kralının kendisiyle, ya da, ikinci oğluyla evlenecekti. Kutlamak için büyük&nbsp;bir tenis turnuvası düzenlendi ve Anne oyuncuları belirleyecek leydi olarak seçildi. Sarayın&nbsp;bütün erkeklerinin isimlerinin küçük sancaklara yazıldığı bir liste çıkararak muazzam bir iş&nbsp;becerdi. Kral onu elindeki küçük sancağı farkında olmadan kalbine götürmüş halde listenin&nbsp;üzerine eğilirken yakaladı.</span></span></p>

    <p class="calibre8"><span class="font"><span class="calibre1">“Orada ne tutuyorsunuz, Bayan Boleyn?”</span></span></p>

    <p class="calibre8"><span class="font"><span class="calibre1">“Tenis turnuvası listesini,” dedi. “Her beyefendiyi uygun bir eşle eşleştirmem gerekiyor, böylece hepsi oynayabilecek ve biz de gerçek bir şampiyon görebileceğiz.”</span></span></p>

    <p class="calibre8"><span class="font"><span class="calibre1">“Yani orada, elinizde ne var demek istemiştim?”</span></span></p>

    <p class="calibre8"><span class="font"><span class="calibre1">Anne irkildi. “Bunun elimde olduğunu unutmuşum,” dedi hemen. “İsimlerden biri. Oyun sırasına göre isimleri diziyorum.”</span></span></p>

    <p class="calibre8"><span class="font"><span class="calibre1">“O kadar kendinize yakın tuttuğunuz beyefendi kim peki?”</span></span></p>

    <p class="calibre8"><span class="font"><span class="calibre1">Kızarmayı becerdi. “Bilmiyorum. İsme bakmadım.”</span></span></p>

    <p class="calibre8"><span class="font"><span class="calibre1">“İzin verir misiniz?” Henry elini uzattı.</span></span></p>

    <p class="calibre8"><span class="font"><span class="calibre1">Anne sancağı ona vermedi. “Bir anlamı yok. Tam şaşkın anımda öylesine elimde tuttuğum bir sancak. Listedeki yerine koymama izin verin, sonra birlikte oyun sırasına karar veririz,&nbsp;Majesteleri.”</span></span></p>

    <p class="calibre8"><span class="font"><span class="calibre1">Henry tetikteydi. “Utanmış gibisiniz, Bayan Boleyn.”</span></span></p>

    <p class="calibre8"><span class="font"><span class="calibre1">Anne biraz öfkelenir gibi yaptı. “Utandığım falan yok. Sadece aptal durumuna düşmek istemiyorum.”</span></span></p>

    <p class="calibre8"><span class="font"><span class="calibre1">“Aptal durumuna mı?”</span></span></p>

    <p class="calibre8"><span class="font"><span class="calibre1">Anne başını çevirdi. “Lütfen izin verin şu ismi yerine koyayım. Böylece oyun sırası için görüşlerinizi söyleyebilirsiniz.”</span></span></p>

    <p class="calibre8"><span class="font"><span class="calibre1">Bir an boş bulunup rol yapmadığını sandım. Bir an boş bulunup Henry’nin ağabeyimiz George’un sıralamada en iyi yerde olması için Anne’in hile yaptığını yakalamak üzere olduğunu&nbsp;sandım. Ablam kralın ismi öğrenmek için üstelemesinden öyle rahatsız olmuş ve ne yapacağını&nbsp;şaşırmış görünüyordu ki, bu kez yakalandığını düşündüm. Kral iyi koku alan bir tazı gibiydi. Bir&nbsp;şeylerin ondan saklandığını sezmişti ve meraktan kuduruyordu.</span></span></p>

    <p class="calibre8"><span class="font"><span class="calibre1">“Emrediyorum,” dedi alçak sesle.</span></span></p>

    <p class="calibre8"><span class="font"><span class="calibre1">Daha fazla itiraz etmeden Anne sancağı Henry’nin ona uzattığı eline bıraktı, reverans yaptı ve yürüdü gitti. Arkasına dönüp bakmadı ama gözden uzaklaşır uzaklaşmaz topuklarının sesini,&nbsp;tenis kortundan saraya giden taş patikada elbisesinin koşarken çıkardığı hışırtıyı hepimiz&nbsp;duyduk.</span></span></p>

    <p class="calibre3"><span class="font"><span class="calibre1">Henry elini açtı ve Anne’in göğsüne yasladığı sancağın üzerindeki isme baktı. Kendi ismiydi.</span></span></p>

    <p class="calibre8"><span class="font"><span class="calibre1">Anne’in tenis turnuvası iki gün sürdü ve Anne her yerdeydi. Gülüyor, insanlara ne yapmaları gerektiğini söylüyor, hakemlik ediyor, puanlan tutuyordu. Sonunda geriye dört maç kalmıştı.&nbsp;Kralla George’un karşılaşması, kocam William Carey’nin Francis Weston’la karşılaşması ve biz&nbsp;yemek yerken oynanacak olan birilerinin iki maçı.</span></span></p>

    <p class="calibre8"><span class="font"><span class="calibre1">“Kralı Thomas Wyatt’la eşleştirmemekle çok iyi yaptın,” diye mırıldandım Anne’e, ağabeyimiz George ve kral birlikte korta çıkarken.</span></span></p>

    <p class="calibre8"><span class="font"><span class="calibre1">“Öyle mi? Neden?” diye sordu masumca. “Çünkü çok fazla şey ortada dönüyor. Kral Fransız delegelerin önünde, Thomas Wyatt da senin önünde yenmek isteyecekti. Kral herkesin önünde&nbsp;Thomas Wyatt’a yenilmeyi hoş karşılamazdı.”</span></span></p>

    <p class="calibre8"><span class="font"><span class="calibre1">Yüzünü buruşturdu. “O bir saraylı. Ve asıl büyük oyunu aklından asla çıkarmaz.”</span></span></p>

    <p class="calibre8"><span class="font"><span class="calibre1">“Asıl büyük oyunu mu?”</span></span></p>

    <p class="calibre8"><span class="font"><span class="calibre1">“Tenis, mızrak dövüşü, okçuluk, flörtleşme, bunların hepsi kralı hoş tutmak amacıyla oynanan oyunlar,” dedi. “Hepimiz bunun için buradayız ve önemli olan tek şey kralın eğlenmesi. Ve&nbsp;bunu hepimiz biliyoruz.”</span></span></p>

    <p class="calibre8"><span class="font"><span class="calibre1">Öne eğildi. Ağabeyimiz yerini almış, servis atmaya hazır, kralsa tetikte ve hazır bekliyordu. Beyaz mendilini kaldırdı ve yere bıraktı. George servisini attı, güzel bir atıştı, ağda hafifçe&nbsp;takılıp tam Henry’nin güçlükle ulaşabileceği bir noktaya düştü. Henry öne atıldı ve topu ağın&nbsp;tepesinden aşırdı. George çevik ayaklan ve kraldan on iki yaş küçük olmanın verdiği avantajla&nbsp;topu karşısındaki adamın tepesine fırlattı. Henry elini uzattı ama puanın George’a gitmesini&nbsp;kabul etmek zorunda kaldı.</span></span></p>

    <p class="calibre8"><span class="font"><span class="calibre1">Bir sonraki servis atışı kralın rahatlıkla ulaşabileceği bir noktaya gitti, Henry topu öyle dümdüz karşıya fırlattı ki, George koşma zahmetinde bile bulunmadı.. Oyun görünüşte kıran kırana,&nbsp;amansızca, inişli çıkışlı devam ediyordu. George aynı tempoda ve sürekli kaybediyor ama bunu&nbsp;öyle dikkatli yapıyordu ki, oyunu seyreden herkes kralın daha iyi oynadığını düşünürdü.&nbsp;Gerçekten de kral yetenek ve taktik açısından büyük olasılıkla George’dan daha iyiydi. Sadece&nbsp;George onun iki katı hızlı koşabiliyordu. Sadece George zayıf, fit, daha yirmi dördünde genç bir&nbsp;delikanlıyken kral vücudu durmadan genişleyen, yaşamının orta yaşlarına yaklaşmış bir&nbsp;adamdı.</span></span></p>

    <p class="calibre8"><span class="font"><span class="calibre1">İlk setin sonlarına gelmek üzereyken George topu tepeden karşıya yolladı. Henry topu George’un gerisine gönderip puan kazanabilmek için zıpladı, ama feci bir çığlıkla kortun&nbsp;ortasında yere yapışıverdi.</span></span></p>

    <p class="calibre8"><span class="font"><span class="calibre1">Sarayın bütün kadınları çığlık çığlığa bağırmaya başladı, Anne anında ayaklandı, George ağın tepesinden atlayıp kralın yanına koşan ilk kişi oldu. “Tanrım, nesi var?”</span></span></p>

    <p class="calibre8"><span class="font"><span class="calibre1">George’un yüzü bembeyazdı. “Doktor çağır,” diye bağırdı. Uşaklardan biri uçarak saraya yöneldi, Anne ve ben kortun kapısına koştuk, kapıyı çarparak açıp içeri girdik.</span></span></p>

    <p class="calibre8"><span class="font"><span class="calibre1">Henry’nin yüzü kıpkırmızıydı ve acıdan küfür ediyordu. Elime uzanıp iyice yapıştı. “Kahretsin Mary. Bu insanların hepsi gitsin buradan.”</span></span></p>

    <p class="calibre8"><span class="font"><span class="calibre1">George’a döndüm. “Herkesi dışarı çıkarın.” Henry’nin nasıl utanarak yan gözle Anne’e baktığını fark ettim ve Anne’in onu yerde yatar vaziyette gözünden yaşlar akarken görmesinin verdiği&nbsp;acının çektiği fiziksel acıya kıyasla daha büyük olduğunu anladım.</span></span></p>

    <p class="calibre8"><span class="font"><span class="calibre1">“Git buradan Anne,” dedim alçak sesle. Benimle tartışmadı. Tenis kortunun gerisine çekilip bütün saray eşrafıyla birlikte kralı zafer atışı sırasında neyin yere yıktığını duymak için bekledi.&nbsp;”Neren acıyor?” diye sordum hemen. Göğsünü ya da belini gösterecek, içinde bir şeylerin&nbsp;yırtılmış olacak ya da kalbi düzensiz atacak diye ödüm patlıyordu. İçeride bir yerlerin zarar&nbsp;görmesinden ve onarılamayacak olmasından korkuyordum.</span></span></p>

    <p class="calibre3"><span class="font"><span class="calibre1">“Ayağım,” dedi, kelimeyi yutarak. “Ne aptalım. Ayağımın yan tarafına bastım. Sanırım kırıldı.”</span></span></p>

    <p class="calibre3"><span class="font"><span class="calibre1">“Ayağın mı?” Öyle rahatlamıştım ki, neredeyse bir kahkaha patlatacaktım. “Tanrım, Henry,&nbsp;neredeyse ölmek üzere olduğunu sandım!”</span></span></p>

    <p class="calibre8"><span class="font"><span class="calibre1">Başını kaldırıp çatılan kaşlarının arasından bana gülümsedi. “Tenis oynamaktan mı öleceğim? Kendimi garantiye almak için mızrak dövüşünü bıraktım, şimdi sen bana tenisten ölebileceğimi&nbsp;mi söylüyorsun?”</span></span></p>

    <p class="calibre8"><span class="font"><span class="calibre1">Öyle rahatlamıştım ki, nefes nefeseydim. “Tenisten ölmek mi! Hayır tabii ki! Ama düşündüm ki belki... o kadar aniydi ve sen öyle hızla yere yapıştın ki...”</span></span></p>

    <p class="calibre8"><span class="font"><span class="calibre1">“Ve ağabeyinin eli öyle ağır ki!” diye tamamladı. Aniden üçümüz de başına toplaşıp kahkahalara boğulduk. Henry’nin başı kucağımdaydı, George onun ellerine yapışmıştı ve kral&nbsp;kırılan ayağının verdiği acıyla Boleynlerin tenis maçında ona suikast düzenlediği gibi abes bir&nbsp;fikrin arasında kalmıştı.</span></span></p>

    <p class="calibre3"><span class="font"><span class="calibre1">Fransız delegeleri anlaşmalarını imzalamış, gitmek üzereydi ve büyük bir maskeli baloyla onlara hoşçakal partisi&nbsp;verecektik. Parti kraliçenin odalarında ama kraliçenin kendisi davet edilmeden, hatta rızası bile alınmadan yapılacaktı. Balonun düzenleyicisi aniden odaya geldi ve kralın balonun kraliçenin&nbsp;odalarında yapılmasını emrettiğini söyledi. Kraliçe sanki o anda tek istediği şey buymuş gibi&nbsp;gülümsedi ve adamın perdeler, halılar ve sahne için ölçü almasına izin verdi. Kraliçenin&nbsp;hanımları altın ya da gümüş elbiseler giyip maskeli halde sahneye gelecek olan kral ve&nbsp;dostlarıyla dans edecekti.</span></span></p>

    <p class="calibre8"><span class="font"><span class="calibre1">İçimden kraliçenin kocasını kaç kez maskeyle odasına girdiğinde tanımazdan geldiğini, kaç kez başka kadınlarla dans edişini seyrettiğini, kralın kaç kez onun önünde beni dansa kaldırdığını&nbsp;ve şimdi ikimizin birlikte onun Anne’le dans edişini seyredeceğimizi düşündüm. Yüzünde en&nbsp;ufak bir öfke belirtisi bile olmadı. Hiç olmazsa ufak bir patronluk taslayıp her zamanki gibi&nbsp;dansçıları kendisinin seçeceğini düşünmüştü ve bu sarayı kontrol altında tutmanın pek çok&nbsp;yolundan biriydi. Ama dans başkanının elinde zaten kimin neyi oynayacağını belirten bir liste&nbsp;mevcuttu. Dansçılar kral tarafından seçilmişti ve kraliçeye yapacak hiçbir şey kalmamıştı.&nbsp;Kendi odalarında hiçe sayılmıştı.</span></span></p>

    <p class="calibre8"><span class="font"><span class="calibre1">Baloya hazırlanmaları bütün günlerini aldı, onlar tahta panellere perdelerini iğnelerken kraliçeye oturacak yer kalmamıştı. Biz yapılan işin gürültüsünden müziği bile duymamamıza&nbsp;rağmen heyecanla dansımızı çalışırken o özel odasına çekildi. Biz geç vakitte salonda&nbsp;kendimize ziyafet çekerken o gürültüden ve verdiğimiz rahatsızlıktan kaçabilmek için&nbsp;erkenden yattı.</span></span></p>

    <p class="calibre3"><span class="font"><span class="calibre1">Ertesi gün Fransız delegeleri öğlen vakti yemek yemek üzere büyük salona geldi. Kraliçe Henry’nin sağ yanına oturmuştu ama Henry’nin gözü Anne’deydi. Borazanlar çaldı, hizmetçiler üzerlerinde parlak üniformaları, askerler gibi uygun adımlarla içeri girdi, yüksek masaya yemekleri götürüp sonra salondaki diğer masalara servis yaptı. Bu komik&nbsp;denecek kadar abartılı bir ziyafetti, kralın zenginliğinin ve kraliyetinin refahının gözler önüne&nbsp;serilmesi amacıyla her tür hayvan öldürülmüş, temizlenmiş ve görücüye çıkmıştı. Ziyafetin en&nbsp;şaşalı yemeği içinde başka kümes hayvanlarıyla birlikte sunulan ve tüylerinin ihtişamıyla göz&nbsp;kamaştıran tavus kuşuydu. Tavus kuşunun içine bir kuğu, kuğunun içine bir tavuk, tavuğun&nbsp;içine de bir tarla kuşu yerleştirilmişti. Uşağın görevi yemeğin güzelliğini bozmadan her bir&nbsp;kuştan bir parça servis edebilmekti. Henry hepsinden tattı ama Anne’in sunulan bütün&nbsp;yemekleri reddettiğini fark ettim.</span></span></p>

    <p class="calibre8"><span class="font"><span class="calibre1">Henry eliyle uşağı yanına çağırıp kulağına bir şeyler fısıldadı. Anne’e yemeğin tam göbeğini, tarlakuşunu gönderdi. Anne şaşırmış gibi, sanki kralın her hareketini izleyen o değilmiş gibi&nbsp;başını yukarı kaldırdı, Henry’ye gülümseyerek başıyla teşekkür etti. Sonra etin tadına baktı.&nbsp;Anne gülümseyen dudaklarının arasından ufak bir dilim eti ağzına atarken Henry’nin şehvetle&nbsp;titrediğini gördüm.</span></span></p>

    <p class="calibre8"><span class="font"><span class="calibre1">Yemekten sonra kraliçe ve nedimeleri, Anne de aralarında olmak üzere, büyük salondan çekilip üzerlerini değişmek için odalarımıza koştuk. Anne ve ben altından elbiselerimizin içine&nbsp;giydiğimiz sıkı göbek korselerini bağlarken birbirimize yardım ettik. Ben bağcıklarını çekerken&nbsp;Anne hoşnutsuzlukla yakındı.</span></span></p>

    <p class="calibre8"><span class="font"><span class="calibre1">“Çok fazla tarlakuşu yemektendir,” dedim bozuk bir sesle.</span></span></p>

    <p class="calibre8"><span class="font"><span class="calibre1">“Beni nasıl seyrettiğini gördün mü?”</span></span></p>

    <p class="calibre8"><span class="font"><span class="calibre1">“Herkes gördü.”</span></span></p>

    <p class="calibre8"><span class="font"><span class="calibre1">Başındaki Fransız başlığını siyah saçları görünecek biçimde arkaya itip boynundan hiç ayırmadığı altın ‘B’ harfini düzeltti.</span></span></p>

    <p class="calibre8"><span class="font"><span class="calibre1">“Başlığımı böyle geriye atınca ne görüyorsun?”</span></span></p>

    <p class="calibre8"><span class="font"><span class="calibre1">“Sinsi bir yüz.”</span></span></p>

    <p class="calibre8"><span class="font"><span class="calibre1">“Üzerinde tek bir kırışıklık bile olmayan bir yüz. Parlak, aralarında tek bir beyaz bile olmayan saçlar.” Aynadan geriye çekilip hayran hayran altın elbiseye baktı. “Ve kraliçe gibi giyinmiş&nbsp;genç bir kadın.”</span></span></p>

    <p class="calibre8"><span class="font"><span class="calibre1">Kapıya vuruldu ve Jane Parker başını içeri uzattı. “Gizli bir şeyler mi konuşuyorsunuz?” dedi aç bir ifadeyle. “Hayır,” dedim onu sevindirmeyerek. “Hazırlanıyoruz.” Kapıyı açıp içeri sızdı.&nbsp;Göğüs kısmı oldukça açık gümüş bir elbise giymiş, tatmin olmayıp göğüs kısmını iyice aşağı&nbsp;çekmişti. Başında da gümüş rengi bir başlık vardı. Anne’in şapkasını nasıl taktığını görür&nbsp;görmez aynanın önüne gidip o da kendi başlığı aynı biçimde geriye itti. Anne onun arkasından&nbsp;bana göz kırptı.</span></span></p>

    <p class="calibre8"><span class="font"><span class="calibre1">“Seni diğer herkesten daha çok beğeniyor,” dedi Anne’e. “Seni arzuladığını herkes biliyor.”</span></span></p>

    <p class="calibre8"><span class="font"><span class="calibre1">“Öyle gerçekten.” Jane bana döndü. “Kıskanmıyor musun? Ablanı arzulayan bir adamın&nbsp;yatağına girmek tuhaf değil mi?”</span></span></p>

    <p class="calibre8"><span class="font"><span class="calibre1">“Hayır,” dedim uzatmadan.</span></span></p>

    <p class="calibre3"><span class="font"><span class="calibre1">Hiçbir şey bu kadını durdurmayacaktı. Söyledikleri salyangozun arkasında bıraktığı sümüksü iz gibiydi. “Bana çok tuhaf gelirdi. Ama bunun yanında kralın yatağından geldiğinde de Anne’le&nbsp;yatıyorsun, yan yana, çıplak. Eminim bu odaya gelip ikinizle birden yatmak istiyordur!”&nbsp;Donakaldım. “Bu çok rezil bir düşünce tarzı. Majesteleri duysa fazlasıyla alınırdı.” Jane Parker,&nbsp;hanımefendiden çok&nbsp;bir fahişeye yakışacak bir gülümsemeyle bana baktı. “Tabii bu iki güzel kız kardeşin odasına yatak vaktinden sonra gelen tek bir erkek var, o da benim kocam. Çoğu geceler burayı ziyaret&nbsp;ettiğini biliyorum. Benim yatağımda olmadığına&nbsp;göre.”</span></span></p>

    <p class="calibre8"><span class="font"><span class="calibre1">“Yüce Tanrım, onu kim suçlayabilir ki?” diye haykırdı Anne kuvvede. “Ben olsam bütün gece kulağıma fısıldadıklarını dinlemek yerine bir fareyle uyumayı tercih ederdim. Git haydi Jane&nbsp;Parker, o bozuk ağzınla sapık beynini de kendinle birlikte ait olduğu yere taşı. Mary’yle ben&nbsp;dans edeceğiz.”</span></span></p>

    <p class="calibre8"><span class="font"><span class="calibre1">Neredeyse Fransız delegeleri gider gitmez, sanki sessizlik ve gizlilik olmasını bekliyormuş gibi, Kardinal Wolsey gizli bir hukuk heyeti oluşturup şahitler, infazcılar ve sanıkları topladı. Tabii ki&nbsp;kendisi yargıçtı. Böylece Wolsey, sadece talimatlara değil prensiplere göre davranıyor olacaktı.&nbsp;Böylece kral tarafından istenmiş değil, Papa tarafından emredilmiş bir boşanma izni çıkacaktı.&nbsp;Şaşırtıcı bir biçimde Wolsey’nin mahkeme heyeti gizli kaldı. Kayıklarla sessizce nehrin&nbsp;aşağısına, Westminister’a gidenler dışında kimsenin bundan haberi olmadı. Ne ailenin&nbsp;menfaatleri için her an tetikte olan Annemin, ne casusların casusu Howard Dayımın. Ne kralın&nbsp;yatağını ısıtan ben, ne de Anne, kralın güvenine layık görüldük. Daha da önemlisi, kraliçenin&nbsp;bile bundan haberi olmadı.</span></span></p>

    <p class="calibre3"><span class="font"><span class="calibre1">Çünkü Wolsey’nin Westminister’daki gizli mahkemesinin görevi, ölen ağabeyi Arthur’un karısını kanunlara aykırı olarak kendine eş aldığı için Henry’nin kendisini yargılamaktı. Bu öyle komik bir suçlama, dava öyle akıl dışı bir davaydı ki, üyeler her yemin edişlerinde, kralları kendi finans bakanı tarafından suçlandığı için pişmanlıkla boynu eğik her&nbsp;önlerinden geçip sanık yerinde dikildiğinde kendilerini çimdikliyor olmalılardı. Henry ağabeyinin&nbsp;karısıyla papalığın yanlışlıkla verdiği ayrıcalıklı izne dayanarak evlendiğini itiraf etti. O sırada ve&nbsp;daha sonrasında ‘vahim endişelerle’ boğuştuğunu söyledi. Wolsey gözünü bile kırpmadan bu&nbsp;meselenin papanın elçisine, yani kendisine bırakılması gerektiğini emretti, kral bunu uygun&nbsp;gördü, bir avukat ismi bahşedip sonraki davalardan çekildi. Mahkeme heyeti üç gün ara verdi,&nbsp;sonra ölen bir ağabeyin eşiyle evlenilmesinin kanuna aykırı olduğuna dair kanıtlar gösterecek&nbsp;olan din adamlarını bir araya topladı. Dayımın casusluk ağı Lincoln Piskoposunun çağırıldığını&nbsp;duyduğunda sonunda gizli mahkeme haberini de ucundan yakalamış oldu. Hemen Anne, ben&nbsp;ve George Windsor’daki odalarına çağırıldık.</span></span></p>

    <p class="calibre8"><span class="font"><span class="calibre1">“Ne amaçla boşanıyor?” diye sordu bize sesi heyecandan gergin.</span></span></p>

    <p class="calibre8"><span class="font"><span class="calibre1">Anne bu habere neredeyse kalp krizi geçirecekti. “Benim için yapıyor olmalı. Kraliçeyi benim için ekarte ediyor olmalı.”</span></span></p>

    <p class="calibre8"><span class="font"><span class="calibre1">Dayım başıyla onayladı. “Onu daha ne kadar elinde tutabilirsin?”</span></span></p>

    <p class="calibre8"><span class="font"><span class="calibre1">“Ne kadar sürer ki?” diye sordu Anne. “Mahkeme şu anda işler vaziyette. Bir karar çıkaracak, kraliçe aradan çekilecek ve kral sonunda serbest kalacak. Ve sonra voila. Benim&nbsp;kollarıma!”</span></span></p>

    <p class="calibre8"><span class="font"><span class="calibre1">Dayım onun bu kendine güvenine elinde olmadan gülümsedi. “Voila. Senin kollarına,” diye onayladı.</span></span></p>

    <p class="calibre8"><span class="font"><span class="calibre1">“Demek onaylıyorsunuz, demek ben olacağım.” Anne onunla pazarlığa oturdu. “Mary isteğime göre sarayda kalacak ya da gidecek. Aile ihtiyacım olduğu sürece krala karşı beni&nbsp;destekleyecek. Bu oyunu yalnızca benim çıkarlarım doğrultusunda oynayacağız. Başka&nbsp;şansımız yok, Mary eski yerine geri dönemez, onu da ortaya itmeyin. Öne sürülen tek Boleyn&nbsp;kızı ben olacağım.”</span></span></p>

    <p class="calibre8"><span class="font"><span class="calibre1">Dayım babama baktı. Babam bir kızından diğerine baktı. “İkisinden de şüpheliyim,” dedi çekinmeden. “Tabii ki, alıştığının ötesinde bir yerler hedefleyecek. Çok aşikar ki bu Mary&nbsp;olmayacak. O şaşalı devrini yaşayıp bitirdi ve kral ondan artık soğudu.”</span></span></p>

    <p class="calibre8"><span class="font"><span class="calibre1">Bu sevgi ve anlayıştan uzak yargılamayla içimin buz kestiğini fark ettim. Babam bana bakmadı bile. Bu onun işiydi. “Bu yüzden Mary olmayacak. Ama Anne’e olan tutkusunun onu bir Fransız&nbsp;prensesine yönlendireceğinden de çok emin değilim.”</span></span></p>

    <p class="calibre8"><span class="font"><span class="calibre1">Dayım bir an düşündü. “Hangisini destekleyeceğiz?”</span></span></p>

    <p class="calibre8"><span class="font"><span class="calibre1">Anne,” diye buyurdu Annem. “Adam Anne’e deli oluyor. Bu ay kendini karısından kurtarırsa sanırım Anne’i almak isteyebilir.”</span></span></p>

    <p class="calibre3"><span class="font"><span class="calibre1">Dayım birazdan yemek için bir elma seçiyormuş gibi bir ablama bir bana baktı. “Anne o zaman,” dedi. Sandalyesini geriye itip ayağa kalktı. “Ya ben?” dedim beceriksizce. Hepsi sanki&nbsp;orada olduğumu unutmuş gibi bir an dönüp&nbsp;bana baktı.</span></span></p>

    <p class="calibre8"><span class="font"><span class="calibre1">“Ya ben? Beni çağırttığında yatağına gidecek miyim? Yoksa onu geri mi çevireceğim?”</span></span></p>

    <p class="calibre8"><span class="font"><span class="calibre1">Dayım buna karar veremedi. O an Anne’in üstünlüğünü kesinlikle hissettim. Dayım, ailenin reisi, dünyamın tartışmasız otoritesi kararını öğrenmek için ablama baktı.</span></span></p>

    <p class="calibre8"><span class="font"><span class="calibre1">“Geri çeviremez,” dedi Anne. “Zillinin tekinin onun yatağına girip aklını çelmesine izin veremeyiz. Mary’yi geceleri metresi olarak tutup gündüzleri bana âşık olmaya devam etmeli.&nbsp;Ama sıkıcı olman lazım, Mary, sıkıcı bir eş gibi davranman lazım.”</span></span></p>

    <p class="calibre8"><span class="font"><span class="calibre1">“Yapabilir miyim, bilmiyorum,” dedim sinirle.</span></span></p>

    <p class="calibre8"><span class="font"><span class="calibre1">Anne o seksi kahkahalarından birini patlattı. “Kesinlikle yapabilirsin,” dedi yandan yandan dayıma gülümserken. “Fazlasıyla sıkıcı olabilirsin, Mary. Kendini hiç küçümseme.”</span></span></p>

    <p class="calibre8"><span class="font"><span class="calibre1">Dayımın gülümsemesini bastırmaya çalıştığını gördüm ve yanaklarımın alev alev yandığını hissettim. George sanki karşı koymanın bir işe yaramayacağını söylemeye çalışır gibi hemen&nbsp;bana yaslandı, onun o rahatlatan sıcaklığını omzumda hissettim.</span></span></p>

    <p class="calibre8"><span class="font"><span class="calibre1">Anne dayıma bakıp kaşını kaldırdı, dayım gidebileceğimizi başıyla onayladı. Ablam önümüzden odayı terk etti, hep bir gün yapmak zorunda kalmaktan korktuğum biçimde elbisesinin&nbsp;eteklerini takip ettim. O önden giderek bizi günışığına çıkarırken gözlerimi hiç yukarı&nbsp;kaldırmadım, okçuluk alanını geçtim, sonra başımı kaldırıp tepeden bahçeye, hendeğe doğru&nbsp;uzanan dik taraçalara, arkadaki küçük kasabaya ve ötesindeki nehre baktım. George&nbsp;parmaklarıma dokundu ama onu neredeyse hissetmedim bile. Ablam yüzünden bir kenara&nbsp;fırlatıldığım için öfkeden kuduruyordum. Kendi ailem benim fahişe, onunsa eş olmasına kara&nbsp;vermişti.</span></span></p>

    <p class="calibre8"><span class="font"><span class="calibre1">“Ve kraliçe olacağım,” dedi hayallere dalarak.</span></span></p>

    <p class="calibre8"><span class="font"><span class="calibre1">“Ben de İngiltere Kralının kayınçosu olacağım,” dedi George, inanamıyormuş gibi.</span></span></p>

    <p class="calibre8"><span class="font"><span class="calibre1">“Ya ben ne olacağım?” diye yapıştırdım. Kralın gözdesi, sarayın ilgi odağı olmayacaktım. On iki</span></span> <span class="font"><span class="calibre1">yaşımdan beri uğruna çabaladığım yerimi kaybedecektim. Geçen senenin fahişesi olacaktım.</span></span></p>

    <p class="calibre8"><span class="font"><span class="calibre1">“Sen nedimem olacaksın,” dedi Anne en tatlı sesiyle. “Diğer Boleyn kızı olacaksın.”</span></span></p>

    <p class="calibre8"><span class="font"><span class="calibre1">Kraliçenin, başına gelecek felaketlerin ne kadarından haberdar olduğunu kimse bilmiyordu. Kardinalin tamamıyla masum bir eş aleyhine Avrupa’nın üniversitelerini dolaşarak delil topladığı&nbsp;şu bahar günlerinde kraliçe buz ve taştan yapılmış gibiydi. Yazgısına meydan okur gibi yeni bir&nbsp;sunak giysisi daha diktirmeye girişmişti, daha önce başladığı elbiseye uygun bir elbise. Bu iki&nbsp;elbise yıllar sürecek ve bütün nedimelerin çalışacağı dev bir projeydi. Sanki her şey, dikişi bile,&nbsp;onun İngiltere kraliçesi olarak yaşadığını ve İngiltere kraliçesi olarak öleceğini dünyaya ilan&nbsp;etmeliydi. Başka nasıl olabilirdi ki? Daha öncesinde hiçbir kraliçe böyle ekarte edilmemişti.</span></span></p>

    <p class="calibre8"><span class="font"><span class="calibre1">Ona meleklerin gerisindeki mavi gökyüzünün taslağını yapmakta yardımcı olmamı istedi. Resim onun için Floransalı bir ressam tarafından yapılmıştı ve meleklerin tüyleriyle yarı örtünmüş&nbsp;yuvarlak bedenleri, hayvanların yemlikleri etrafındaki çobanların parlak, ifade dolu yüzleriyle&nbsp;tarz olarak oldukça yeniydi. Ressamın yaptığı resme bakmak tiyatro seyrediyormuş kadar&nbsp;güzel, insanlar yaşıyormuş kadar canlıydı. İğnesiyle detayları takip etmek zorunda olanlardan&nbsp;birinin ben olmayacağıma sevinmiştim. Gökyüzü bittikten hemen sonra Wolsey kararını&nbsp;açıklayacak, Papa bu kararı onaylayacak, kraliçe boşanacak ve Boleynler serbest kalan kralı&nbsp;kafeslemekle uğraşırken o bir manastırda&nbsp;rahibeleriyle birlikte zor olan işlemeleri, tüylü kanatlan yapacaktı. Gökyüzünün küçücük bir parçası olarak uzun mavi bir ipek kumaşı işlemeyi bitirip iğnemi dar pencerenin ışığına doğru&nbsp;tutmuştum ki, aniden ağabeyimin hendeğin etrafındaki basamakları fişek gibi çıkıp gözden&nbsp;kaybolduğunu gördüm. Neden koştuğunu öğrenmek için meraktan kuduruyordum.</span></span></p>

    <p class="calibre3"><span class="font"><span class="calibre1">“Ne oldu Bayan Carey?” diye sordu kraliçe arkamdan, sesinde en ufak bir ifade olmaksızın. “Ağabeyim koşarak içeri girdi de,” dedim. “Gidip onunla konuşabilir miyim, Majesteleri?”</span></span></p>

    <p class="calibre8"><span class="font"><span class="calibre1">“Tabii,” dedi sakinlikle. “Eğer önemli bir haberse hemen bana gel, Mary.”</span></span></p>

    <p class="calibre8"><span class="font"><span class="calibre1">Odadan çıkarken elimdeki iğneyi bırakmadım ve kapıdan çıkar çıkmaz taş basamaklardan telaşla büyük salona doğru ilerledim. George kapıdan yeni girmişti içeri.</span></span></p>

    <p class="calibre8"><span class="font"><span class="calibre1">“Ne oldu?” diye sordum.</span></span></p>

    <p class="calibre8"><span class="font"><span class="calibre1">“Babamı bulmam lazım,” dedi. “Papa esir alınmış.”</span></span></p>

    <p class="calibre8"><span class="font"><span class="calibre1">“Ne?”</span></span></p>

    <p class="calibre8"><span class="font"><span class="calibre1">“Babam nerede? Nereye gitti?”</span></span></p>

    <p class="calibre8"><span class="font"><span class="calibre1">“Belki de papazlarla beraberdir.”</span></span></p>

    <p class="calibre8"><span class="font"><span class="calibre1">Anında George dönüp onların ofisine doğru yöneldi. Ben peşinden koşup gömleğinin manşetini çekiştirdim ama o kendini kurtardı. “Bekle, George! Kimler tarafından kaçırılmış?”</span></span></p>

    <p class="calibre8"><span class="font"><span class="calibre1">“İspanyol ordusu tarafından,” dedi. “İspanyol Kralı Charles’ın paralı askerleri tarafından. Söylenene göre askerler kontrolden çıkıp Kutsal Şehri yağmalamış, Kutsal Papayı da esir&nbsp;almış.”</span></span></p>

    <p class="calibre3"><span class="font"><span class="calibre1">Bir an şokla olduğum yerde buz kestim. “Bırakırlar,” dedim. “O kadar da şey olamazlar...”Kelimeyi bulamadım. George yoluna devam etme telaşıyla neredeyse yerinde hopluyordu.</span></span></p>

    <p class="calibre8"><span class="font"><span class="calibre1">“Bir düşün!” dedi bana. “Papanın İspanyol ordusu tarafından esir alınması ne demek? Ne demek?”</span></span></p>

    <p class="calibre8"><span class="font"><span class="calibre1">Başımı iki yana salladım. “Kutsal Pederimiz tehlikede demek,” dedim şapşal şapşal. “Papa esir alınamaz ki...”</span></span></p>

    <p class="calibre8"><span class="font"><span class="calibre1">George bir kahkaha patlattı. “Seni ahmak!” Elimden tutup beni peşinden basamaklardan yukarıya, papazların odalarına götürdü. Kapıyı dövdükten sonra başını içeri uzattı. “Babam&nbsp;burada mı?”</span></span></p>

    <p class="calibre8"><span class="font"><span class="calibre1">“Kralın yanında,” diye cevapladı biri. “Kralın özel odasında.”</span></span></p>

    <p class="calibre8"><span class="font"><span class="calibre1">George topuklarının üzerinde döndü. Ben de elbisemin uzun eteklerini toplayıp peşinden koşturdum. “Anlamıyorum.”</span></span></p>

    <p class="calibre8"><span class="font"><span class="calibre1">“Krala kim boşanma hakkı verebilir?” diye sordu George, basamaklara dönmeden evvel durarak. Kahverengi gözleri heyecanla pırıldayarak bana baktı. Döner basamakların&nbsp;koruyucusu gibi tepesinden ona bakarken duraksadım.</span></span></p>

    <p class="calibre8"><span class="font"><span class="calibre1">“Sadece Papa,” diye kekeledim.</span></span></p>

    <p class="calibre8"><span class="font"><span class="calibre1">“Peki, Papa şimdi kimlerin elinde?”</span></span></p>

    <p class="calibre8"><span class="font"><span class="calibre1">“Dediğine göre İspanya Kralı Charles’ın.”</span></span></p>

    <p class="calibre8"><span class="font"><span class="calibre1">“İspanya Kralı Charles’ın teyzesi kim?”</span></span></p>

    <p class="calibre8"><span class="font"><span class="calibre1">“Kraliçe.”</span></span></p>

    <p class="calibre8"><span class="font"><span class="calibre1">“O zaman Papa sence Krala boşanma izni verir mi dersin?”</span></span></p>

    <p class="calibre8"><span class="font"><span class="calibre1">Durakladım. George iki basamak yukarı fırlayıp açık duran dudaklarımı öptü. “Şapşalım benim,” dedi sıcacık bir tavırla. “Bu kral için feci bir haber. Asla kraliçeden kurtulamayacak.&nbsp;Her şey ters gitti, dolayısıyla Boleynlerin planları da ters gitti.”</span></span></p>

    <p class="calibre8"><span class="font"><span class="calibre1">Tam benden kaçacakken eline yapıştım. “O zaman neden bu kadar mutlusun? George! Ya planlarımız mahvolursa? Neden bu kadar sevinçlisin?”</span></span></p>

    <p class="calibre8"><span class="font"><span class="calibre1">Bana bakıp güldü. “Mutlu değil, öfkeden kudurmuş haldeyim,” diye neredeyse bağırdı. “Bir an kendi çılgınlığımıza inanmaya başlamıştım. Anne’in onun karısı ve bir sonraki İngiltere Kraliçesi&nbsp;olacağına inanmaya başlamıştım. Şimdi aklım tekrar yerine geldi. Tanrıya şükür. Bu yüzden&nbsp;gülüyorum. Şimdi bırak gideyim de babama söyleyeyim. Haberi kardinale mesajı iletmek için&nbsp;nehrin yukarısına gelen bir kayıkçıdan aldım. İlk duyanın kendisi olması babamın hoşuna&nbsp;gidecektir, tabii onu bulabilirsem.”</span></span></p>

    <p class="calibre8"><span class="font"><span class="calibre1">Elini bıraktım. O çılgın ruh haliyle onu daha fazla tutmanın anlamı yoktu.</span></span></p>

    <p class="calibre8"><span class="font"><span class="calibre1">Çizmelerinin taş basamaklarda çıkardığı sesi, sonra büyük salonun açılırken çıkardığı sesi, aynı taş zeminde atılan birkaç telaşlı adımı, önünden çekilmesi için tekmelediği köpeğin sesini,&nbsp;sonra kapının kapandığını duydum. Elimde hâlâ kraliçenin oya iğnesi, beni bıraktığı yere,&nbsp;basamaklara çöküp şimdi tüm güç yeniden kraliçenin eline geçtiğine göre biz Boleynler&nbsp;neredeyiz acaba, diye düşünmeye başladım.</span></span></p>

    <p class="calibre8"><span class="font"><span class="calibre1">George kraliçeye söyleyip söylememem konusunda herhangi bir şey dememişti ve onun odalarına geri döndüğümde hiçbir şeyden bahsetmemeyi uygun gördüm. Kapıyı açmadan evvel&nbsp;yüzümün şeklini düzelttim, korsemi biraz aşağı indirip görünüşüme çekidüzen verdim.</span></span></p>

    <p class="calibre3"><span class="font"><span class="calibre1">Zaten biliyordu. Sunak örtüsünün kenara fırlatılışından anlamıştım. Pencerenin yanında durmuş dışarı bakıyor, sanki İtalya’yı ve onu sevip saymaya söz veren muzaffer yeğeninin&nbsp;zaferle atını Roma’ya sürüşünü görebiliyordu. İçeri&nbsp;girdiğimde üzerime ihtiyatlı bir bakış fırlattı, sonra o şaşkın ifademi görünce elinde olmadan kıkırdadı. “Haberi duydun mu?” diye sordu. “Evet. Ağabeyim babama yetiştirmeye gidiyordu.”</span></span></p>

    <p class="calibre3"><span class="font"><span class="calibre1">“Bu her şeyi değiştirecek,” dedi. “Her şeyi.”</span></span></p>

    <p class="calibre3"><span class="font"><span class="calibre1">“Biliyorum.”</span></span></p>

    <p class="calibre3"><span class="font"><span class="calibre1">“Ve ablan duyduğunda çok zor durumda kalacak.” Kendimi tutamayıp kıkırdadım. “Kendine&nbsp;fırtınayla havalanan bakire diyordu!” dedim kahkahayla.</span></span></p>

    <p class="calibre8"><span class="font"><span class="calibre1">Kraliçe ellerini ağzına götürdü. “Anne Boleyn mi fırtınayla havalanmış?”</span></span></p>

    <p class="calibre8"><span class="font"><span class="calibre1">Başımla onayladım. “Tanrı fırtınayla havalanan bir kayıkta, krala üzerinde bir bakire olan bir mücevher vermiş!” Kraliçe ellerini yumruk yapıp ağzına götürdü. “Şşşt! Şşşt!” Kapının dışındaki&nbsp;insanların sesini duyduk, kıvrak bir hareketle kraliçe hemen yerini aldı, kocaman gergefini&nbsp;önüne çekti, üçgen biçimindeki başlığını işlemenin üzerine eğip suratını astı. Göz ucuyla bana&nbsp;bakıp başıyla yerime geçmemi işaret etti. Bütün bu olanlar sırasında zaten yanımda taşıdığım&nbsp;iğne ipliği elime aldım, muhafızlar kapıyı açtığında kraliçe ve ben sessizlik içinde hamaratça&nbsp;dikiş dikiyorduk.</span></span></p>

    <p class="calibre8"><span class="font"><span class="calibre1">Gelen kralın kendisiydi ve yanında başka kimse yoktu. İçeri girdi, beni gördü, bir an durakladı, sonra bu kadar senelik karısına söyleyeceklerine şahit olmama sevinmiş gibi yoluna devam&nbsp;etti.</span></span></p>

    <p class="calibre8"><span class="font"><span class="calibre1">“Görünüşe bakılırsa yeğeniniz en büyük suçlardan birini işlemiş,” dedi selam sabah etmeden, sert ve öfkeli bir sesle. Kraliçe başını kaldırdı. “Majesteleri,” dedi ve reveransa geçti.</span></span></p>

    <p class="calibre8"><span class="font"><span class="calibre1">“En büyük suç diyorum.”</span></span></p>

    <p class="calibre8"><span class="font"><span class="calibre1">“Niye? Ne yapmış ki?”</span></span></p>

    <p class="calibre8"><span class="font"><span class="calibre1">“Ordusu Kutsal Pederi esir alıp tutsak etmiş. Bu kendi değerlerine karşı gelmek demek, bu Aziz Peter’ın bizzat kendisine karşı işlenmiş bir günah.”</span></span></p>

    <p class="calibre8"><span class="font"><span class="calibre1">Kraliçe hafifçe kaşlarını çattı. “Eminim Kutsal Pederi bir an evvel serbest bırakıp geri dönmesine izin verecektir,” dedi. “Neden bırakmasın ki?”</span></span></p>

    <p class="calibre8"><span class="font"><span class="calibre1">“Bırakmayacak çünkü Papayı avucunda tuttuğunda bizi de avucunda tutacağını biliyor! Amaçlarını yerine getirecek aracın biz olduğunu biliyor! Papayı yöneterek bizi yönetmenin&nbsp;yollarını arıyor!”</span></span></p>

    <p class="calibre8"><span class="font"><span class="calibre1">Kraliçe başını tekrar işine çevirmişti ama ben gözlerimi Henry’den alamıyordum. Önümdeki başka bir adamdı, daha önce hiç görmediğim yeni biriydi. Her zamanki gibi kıpkırmızı suratla&nbsp;öfke akıtmıyordu. Yüzündeki soğuk bir öfkeydi. Bugün on sekizinden beri hükümdarlık yapan&nbsp;olgun bir erkeğin bütün gücü üzerinde toplanmıştı.</span></span></p>

    <p class="calibre8"><span class="font"><span class="calibre1">“Charles hırslı ve genç bir adam,” diye kraliçe tatlı bir sesle kocasını onayladı. “Tıpkı hatırladığım kadarıyla o yaşlardayken senin de olduğun gibi.”</span></span></p>

    <p class="calibre8"><span class="font"><span class="calibre1">“Ben, bütün Avrupa’ya hükmedip benden daha büyüklerin planlarını mahvetmenin yollarını aramıyordum!” dedi kral imalı imalı.</span></span></p>

    <p class="calibre8"><span class="font"><span class="calibre1">Kraliçe başını kaldırıp her zamanki hoş, güvenli ifadesiyle gülümsedi. “Haklısın,” dedi. “O yüzden sanki ilahi bir güçten ilham almış gibi hareket ediyor, değil mi?”</span></span></p>

    <p class="calibre3"><span class="font"><span class="calibre1">Dayım hiç yenilgiye uğramamış gibi davranmamızı istedi. Böylece, sanki planlarımız bozulmamış gibi, sanki Boleynler bozguna uğramamış gibi, Anne’in odasındaki kahkahalar, müzikler ve flörtleşmeler devam etti. Bir zamanlar bana verilmiş, benim için döşenmiş o odaları artık kimse benim&nbsp;odalarım olarak görmüyordu. Tıpkı kraliçenin hayalete dönüştüğü gibi ben de bir gölgeye&nbsp;dönüşmüştüm. Anne benimle birlikte yaşayıp benimle birlikte yatmıştı ama şimdi asıl karakter&nbsp;oydu ve ben onun gölgesiydim. Kartlar onun isteğine göre oynanıp şarap onun isteğine göre&nbsp;içiliyordu ve kral odaya girdiğinde yüzünde o kaypak, güvenli tebessümüyle başını kaldırıp&nbsp;bakan oydu.</span></span></p>

    <p class="calibre3"><span class="font"><span class="calibre1">İkinci plandaki yerimi kabul edip gülümsemekten başka yapabileceğim hiçbir şey yoktu. Kral geceleri benimle yatıyor olabilirdi ama bütün günü Anne’indi. Onca yıldır metresi olmama&nbsp;rağmen ilk defa kendimi gerçekten bir fahişe gibi hissediyordum ve beni bu duruma düşüren&nbsp;kendi öz&nbsp;ablamdı.</span></span></p>

    <p class="calibre8"><span class="font"><span class="calibre1">Çoğu zaman kendi haline terk edilen kraliçe sunak kumaşını bitirmekle uğraşıyor, gergefinin başında saatler harcıyor ve durmadan Rochester Piskoposu John Fisher’la görüşüyordu. Adam&nbsp;saatlerce kraliçeyle odada kalıyor, sonra sessizce ve asık suratla dışarı çıkıyordu. Arnavut&nbsp;taşlarıyla döşenmiş yokuştan aşağı, nehirdeki kayığına gidişini seyreder, yavaş adımlarıyla&nbsp;dalga geçerdik. Başı hep sanki düşüncelerinin ağırlığıyla öne düşmüş gibiydi.</span></span></p>

    <p class="calibre8"><span class="font"><span class="calibre1">“Kraliçenin günahları şeytanınkiler kadar çok olmalı,” dedi Anne. Herkes espriyi bekleyerek sustu.</span></span></p>

    <p class="calibre8"><span class="font"><span class="calibre1">“Neden ki?” diye üsteledi George.</span></span></p>

    <p class="calibre8"><span class="font"><span class="calibre1">“Her gün saatlerce günah çıkarıyor,” diye haykırdı Anne. “Kadıncağız neler yaptı Tanrı bilir ama günah çıkartması benim akşam yemeğimden daha uzun sürüyor!”</span></span></p>

    <p class="calibre8"><span class="font"><span class="calibre1">Umursamaz, dalkavukluk kokan bir kahkaha dalgası duyuldu, Anne ellerini çırparak müzik çalınmasını istedi. Çiftler dans etmek için yerlerini aldı. Ben pencere kenarında durup&nbsp;piskoposun şatodan, kraliçeden uzaklaşmasını seyredip içimden acaba onca saat gerçekten ne&nbsp;konuştular, diye geçirdim. Kraliçenin kralın neler planladığını tam tamına bilmesi mümkün&nbsp;müydü? Kilisenin, İngiliz kilisesinin kendisinin krala karşı durmasını umut ediyor olabilir miydi?&nbsp;Dansçıların arasından geçip kraliçenin odasına gittim. Bugünlerde olduğu üzere içeride yine bir&nbsp;sessizlik vardı. Her zaman içeriyi müzik dolduran açık pencereler örtülü, ziyaretçilere ardına&nbsp;kadar açık duran kapılar iyice kapalıydı. Kapıları açıp içeri girdim.</span></span></p>

    <p class="calibre8"><span class="font"><span class="calibre1">Kraliçenin kabul odası boştu. Sunak örtüsü bıraktığı yerde, taburelerin üzerinde duruyordu. Gökyüzünün yarısı bile bitmemişti, ona yardım edecek birileri olmadıkça da hiç bitmeyecekti.&nbsp;Bir köşede tek başına dikiş dikip önündeki o metrelerce uzanan boş kumaşlara bakmaya nasıl&nbsp;tahammül edebildiğini merak ettim. Ateşin göbeği sönmüştü, içerisi soğuktu. Birden feci bir&nbsp;endişeye kapıldım. Ya götürülmüşse? Sadece bir an için odanın sessizliği ve soğukluğunun tek&nbsp;bir anlama gelebileceğini, Henry’nin aniden bir dakika daha beklemek istemeyip parmaklarını&nbsp;şaklattığını ve kraliçenin askerler tarafından alınıp götürüldüğünü düşündüm.</span></span></p>

    <p class="calibre8"><span class="font"><span class="calibre1">Sonra zayıf bir ses duydum. Öyle acıklı bir sesti ki, çocuk inliyor sandım. Ses kraliçenin özel odasından geliyordu.</span></span></p>

    <p class="calibre8"><span class="font"><span class="calibre1">Durup düşünmedim bile, öyle iç burkan bir iniltiydi ki, kimden olursa olsun yardım istiyor gibiydi, kapıyı açıp içeri girdim.</span></span></p>

    <p class="calibre8"><span class="font"><span class="calibre1">Ses kraliçenindi. Başlığı geriye atılmış, başı yatağının şık battaniyeleri arasına gömülmüştü. Sanki dua eder gibi dizüstü çökmüştü ama battaniyeleri ağzına tıkmıştı ve çıkartabildiği tek ses o berbat, yürek burkan iniltiydi. Kral onun arkasında durmuş, Green Kulesi’ndeki cellatlar gibi ellerini beline dayamıştı.&nbsp;Omzunun üzerinden sesle birlikte açılan kapıya döndü, beni gördü, ama kılı kıpırdamadı. Suratı&nbsp;sanki kendini kaybetmiş birinin yüzü gibi kaskatı ve bomboştu.</span></span></p>

    <p class="calibre8"><span class="font"><span class="calibre1">“Söylemeliyim ki, evliliğimiz kanunlara aykırıydı ve bu yüzden feshedilmelidir ve feshedilecektir.”</span></span></p>

    <p class="calibre3"><span class="font"><span class="calibre1">Kraliçe yaşlarla dolu yüzünü yataktan kaldırdı. “Bizim ayrıcalığımız vardı.”</span></span></p>

    <p class="calibre3"><span class="font"><span class="calibre1">“Papa Tanrının kanunlarında ayrıcalık tanıyamaz,” dedi Henry sertçe.</span></span></p>

    <p class="calibre8"><span class="font"><span class="calibre1">“Bu Tanrının kanunları değil...” diye fısıldadı kraliçe.</span></span></p>

    <p class="calibre8"><span class="font"><span class="calibre1">“Benimle tartışmayın, hanımefendi,” diye araya girdi Henry. Karısının zekâsından korkuyordu. “Bilmelisiniz ki, artık eşim ve kraliçem değilsiniz. Çekilmelisiniz.”</span></span></p>

    <p class="calibre8"><span class="font"><span class="calibre1">Kraliçe yaşlarla dolu yüzünü ona döndü. “Çekilemem,” dedi. “İstesem bile çekilemem. Ben</span></span> <span class="font"><span class="calibre1">eşiniz ve kraliçeyim. Bunu hiçbir şey engelleyemez. Bunu hiçbir şey alıp kenara</span></span> <span class="font"><span class="calibre1">atamaz.”</span></span></p>

    <p class="calibre8"><span class="font"><span class="calibre1">Henry onun acılarından bir an evvel uzaklaşmak için kapıya yöneldi. “Size söyledim, benim ağzımdan kendiniz duydunuz,” dedi eşikte. “Size karşı dürüst olmadığımı iddia edemezsiniz.&nbsp;Size olması gerekenin ne olduğunu söyledim.”</span></span></p>

    <p class="calibre8"><span class="font"><span class="calibre1">“Seni yıllarca sevdim,” diye haykırdı kraliçe peşinden. “Sana kadınlığımı verdim. Söyle bana, seni kızdıracak ne yaptım? Hoşuna gitmeyecek ne yaptım?”</span></span></p>

    <p class="calibre8"><span class="font"><span class="calibre1">Henry neredeyse gitmek üzereydi, geçebilmesi için lambriye iyice yaslandım ama son yakarışta durdu, bir an için geri döndü.</span></span></p>

    <p class="calibre8"><span class="font"><span class="calibre1">“Bana bir oğlan vermen gerekirdi,” dedi. “İşte bunu yapmadın.”</span></span></p>

    <p class="calibre8"><span class="font"><span class="calibre1">“Denedim! Tanrı biliyor, Henry! Denedim! Sana bir oğlan doğurdum ama yaşamadı ve benim suçum değildi. Tanrı küçük prensimizi cennetine istedi. Bu benim suçum olamaz.”</span></span></p>

    <p class="calibre8"><span class="font"><span class="calibre1">Sesindeki acı kralı sarsmıştı ama duraklamadı. “Bana bir oğlan vermeliydin,” diye tekrarladı. “İngiltere için bir oğlum olmalı, Katilerine. Biliyorsun.”</span></span></p>

    <p class="calibre8"><span class="font"><span class="calibre1">Kraliçenin yüzü buz gibiydi. “Tanrının isteklerine boyun eğmelisin.”</span></span></p>

    <p class="calibre8"><span class="font"><span class="calibre1">“Beni buna iten Tanrının ta kendisi,” diye bağırdı Henry. “Tanrının kendisi bu günahkâr ve&nbsp;aykırı evliliği feshetmem, yeniden başlamam için beni uyardı. Ancak o zaman bir oğlum olacak.&nbsp;Bunu biliyorum, Katherine. Ve sen-”</span></span></p>

    <p class="calibre8"><span class="font"><span class="calibre1">“Ve ben?” dedi kraliçe aniden cesareti yerine gelip koku avına çıkan gri bir tazı gibi. “Ne olacak bana? Manastıra mı gideceğim? Yaşlıların yanına mı? Yoksa ölüme mi? Ben İspanya Prensesi&nbsp;ve İngiltere Kraliçesiyim. Bana bunların dışında ne önerebilirsin?”</span></span></p>

    <p class="calibre8"><span class="font"><span class="calibre1">“Bu Tanrının isteği,” diye tekrarladı Henry.</span></span></p>

    <p class="calibre8"><span class="font"><span class="calibre1">Kraliçe buna ağlayışı kadar acıklı bir kahkahayla güldü. “Tanrı asıl karına arkanı dönüp sıradan biriyie evlenmeni mi istiyor? Bir şıllıkla mı? Kendi fahişenin ablasıyla mı?”</span></span></p>

    <p class="calibre8"><span class="font"><span class="calibre1">Olduğum yerde donup kaldım ama Henry yanımdan geçip kapıdan çıktı. “Tanrının isteği ve benim isteğim!” diye bağırdı diğer odadan ve kapının kapandığını duyduk.</span></span></p>

    <p class="calibre8"><span class="font"><span class="calibre1">Beni görmemesi, benim, kocasının fahişesi olarak adlandırdığı kişinin onu ağlarken gördüğümü bilmemesi için geri geri çıkmaya çalıştım ama o başını ellerinden kaldırıp bana, “Yardım et,&nbsp;Mary,” dedi.</span></span></p>

    <p class="calibre8"><span class="font"><span class="calibre1">Sessizce öne yürüdüm. Bu yedi seneden beri onu yardım isterken ilk görüşümdü. Ayağa kalkabilmek için kolunu bana attı ve güçlükle ayakta durabildiğini fark ettim. Gözleri&nbsp;ağlamaktan kıpkırmızıydı.</span></span></p>

    <p class="calibre8"><span class="font"><span class="calibre1">“Dinlenmeniz gerek, Majesteleri,” dedim. “Dinlenemem,” diye cevapladı. “Bana dua iskemleme gidebilmem için yardım et ve tespihimi ver.”</span></span></p>

    <p class="calibre8"><span class="font"><span class="calibre1">“Majesteleri...”</span></span></p>

    <p class="calibre8"><span class="font"><span class="calibre1">“Mary,” dedi çatlak bir sesle, sesi ağzı açık inlemekten boğuktu. “Beni mahvedecek, kızımızı veliahtlıktan men edecek, bu ülkeyi mahvedecek ve o ölümsüz ruhunu cehenneme&nbsp;gönderecek. Onun için, kendim için ve bu ülke için dua etmeliyim. Ve sonra yeğenime mektup&nbsp;yazmalıyım.”</span></span></p>

    <p class="calibre3"><span class="font"><span class="calibre1">“Majesteleri, o mektubun yeğeninizin eline geçmesine asla izin vermezler.”</span></span></p>

    <p class="calibre8"><span class="font"><span class="calibre1">“Benim gönderecek aracılarım var.”</span></span></p>

    <p class="calibre8"><span class="font"><span class="calibre1">“Kendi aleyhinizde kullanılabilecek hiçbir şey yazmayın.”</span></span></p>

    <p class="calibre8"><span class="font"><span class="calibre1">Sesimdeki korkuyu sezip durdu. Sonra gözlerine ulaşmayan boş ve acı bir gülümsemeyle gülümsedi. “Neden?” diye sordu. “Bundan daha kötüsü olabilir mi sanıyorsun? Vatan hainliğiyle&nbsp;yargılanamam, ben İngiltere Kraliçesiyim, ben İngiltere’yim. Beni boşatamazlar, ben kralın&nbsp;karışıyım. Bu bahar aklını oynattı, sonbaharda kendine gelir. Tek yapmam gereken yazı&nbsp;atlatmak.”</span></span></p>

    <p class="calibre8"><span class="font"><span class="calibre1">“Boleyn yazını,” dedim Anne’i düşünerek.</span></span></p>

    <p class="calibre3"><span class="font"><span class="calibre1">“Boleyn yazını,” diye tekrarladı. “Bir mevsimden uzun sürmez.”</span></span></p>

    <p class="calibre3"><span class="font"><span class="calibre1">Yaş lekeleriyle dolu elleri dua iskemlesinin üzerindeki kadife dua minderini kavradı. Biliyordum ki, artık bu dünyaya ait hiçbir şeyi ne görüyor, ne duyuyordu. Tanrıya yaklaşmıştı. Sessizce dışarı çıkıp kapıyı arkamdan kapattım.</span></span></p>

    <p class="calibre8"><span class="font"><span class="calibre1">George kraliçenin halka açık odalarının karanlığında casus gibi bekliyordu. “Dayım seni istiyor,” dedi lafı uzatmadan.</span></span></p>

    <p class="calibre8"><span class="font"><span class="calibre1">“George gidemem. Benim adıma bir şeyler uydur.”</span></span></p>

    <p class="calibre8"><span class="font"><span class="calibre1">“Haydi.”</span></span></p>

    <p class="calibre8"><span class="font"><span class="calibre1">Açık pencereden içeri sızan ışığa bir adım attım ve yüzüme vuran parlaklıkla gözlerimi kırpıştırdım. Dışarıdan müzik sesi ve Anne’in o pervasız kahkahası duyuluyordu.</span></span></p>

    <p class="calibre8"><span class="font"><span class="calibre1">“Lütfen George. Ona beni bulamadığını söyle.”</span></span></p>

    <p class="calibre8"><span class="font"><span class="calibre1">“Kraliçeyle birlikte olduğunu biliyor. Bana sen çıkana kadar beklemem emredildi. Ne kadar uzun sürerse sürsün.”</span></span></p>

    <p class="calibre8"><span class="font"><span class="calibre1">Başımı iki yana salladım. “Ona ihanet edemem.”</span></span></p>

    <p class="calibre8"><span class="font"><span class="calibre1">George üç adımda hızla yanıma geldi, dirseğimin altından beni yakaladığı gibi kapıya götürdü. Öyle hızlı yürüyordu ki yetişmek için koşuyordum, basamaklardan aşağı inerken dengemi&nbsp;kaybettim ama o beni sıkıca kavradı.</span></span></p>

    <p class="calibre8"><span class="font"><span class="calibre1">“Ailen kim?” diye sordu dişlerinin arasından.</span></span></p>

    <p class="calibre8"><span class="font"><span class="calibre1">“Boleyn.”</span></span></p>

    <p class="calibre8"><span class="font"><span class="calibre1">“Akrabaların?”</span></span></p>

    <p class="calibre8"><span class="font"><span class="calibre1">“Howardlar.”</span></span></p>

    <p class="calibre8"><span class="font"><span class="calibre1">“Evin?”</span></span></p>

    <p class="calibre8"><span class="font"><span class="calibre1">“Hever ve Rochford.”</span></span></p>

    <p class="calibre8"><span class="font"><span class="calibre1">“Krallığın?”</span></span></p>

    <p class="calibre8"><span class="font"><span class="calibre1">“İngiltere.”</span></span></p>

    <p class="calibre8"><span class="font"><span class="calibre1">“Kralın?”</span></span></p>

    <p class="calibre8"><span class="font"><span class="calibre1">“Henry.”</span></span></p>

    <p class="calibre8"><span class="font"><span class="calibre1">“O zaman onlara hizmet et. Ve aynı bu sırayla. Bu listede bir kerecik olsun İspanyol kraliçesinin adı geçti mi?”</span></span></p>

    <p class="calibre8"><span class="font"><span class="calibre1">“Hayır.”</span></span></p>

    <p class="calibre8"><span class="font"><span class="calibre1">“Bunu unutma.”</span></span></p>

    <p class="calibre8"><span class="font"><span class="calibre1">Bu kararlılığı karşısında duraksadım. “George!”</span></span></p>

    <p class="calibre8"><span class="font"><span class="calibre1">“Her gün bu aile için isteklerimden vazgeçiyorum,” dedi altından öfke fışkıran bir sesle. “Her gün ya bir kardeşim ya da diğerine&nbsp;eşlik ediyor, krala yaltaklık yapıyorum. Her gün kendi arzularımı, kendi tutkularımı, kendi&nbsp;ruhumu reddediyorum! Hayatımı kendi kendime sır yapıyorum. O yüzden şimdi içeri&nbsp;giriyorsun.”</span></span></p>

    <p class="calibre8"><span class="font"><span class="calibre1">Kapıyı çalmadan beni Howard Dayımın özel odasından içeri itti. Dayım üzerinde gül goncaları duran masasının başına oturmuştu, güneş önündeki kâğıtlara vuruyordu. İçeri girdiğimde&nbsp;başını kaldırdı ve hemen hızla nefes alışımı, huzursuz yüzümü kayda geçirdi.</span></span></p>

    <p class="calibre8"><span class="font"><span class="calibre1">“Kralla kraliçe arasında neler olduğunu öğrenmem lazım,” dedi, herhangi bir giriş yapmaya gerek duymadan. “Hizmetçilerden biri onlarla beraber olduğunu söyledi.” Başımla onayladım.&nbsp;”Ağladığını duyup içeri girdim.”</span></span></p>

    <p class="calibre8"><span class="font"><span class="calibre1">“Ağladı mı?” diye sordu inanamayarak. Başımla onayladım.&nbsp;“Anlat.”</span></span></p>

    <p class="calibre3"><span class="font"><span class="calibre1">Bir an öylece durdum. Bana o siyah gözlerinde insanın içine işleyen bir güçle tekrar bakıp, “Anlat,” dedi.</span></span></p>

    <p class="calibre8"><span class="font"><span class="calibre1">“Kral ona evlilikleri geçersiz olduğu için feshetmenin yollarını aradığını söyledi.”</span></span></p>

    <p class="calibre8"><span class="font"><span class="calibre1">“Ya kraliçe?”</span></span></p>

    <p class="calibre8"><span class="font"><span class="calibre1">“Onu Anne’le birlikte olmakla suçladı ve Henry inkâr etmedi.”</span></span></p>

    <p class="calibre8"><span class="font"><span class="calibre1">Dayımın gözlerine pırıl pırıl bir sevinç dalgası vurdu. “Sen bıraktığında ne durumdaydı?”</span></span></p>

    <p class="calibre8"><span class="font"><span class="calibre1">“Dua ediyordu.”</span></span></p>

    <p class="calibre8"><span class="font"><span class="calibre1">Dayım masasından kalkıp etrafımdan dolaştı. Düşünceli düşünceli elimi eline aldı ve alçak sesle lafına devam etti. “Yazları çocuklarını görmek hoşuna gidiyor, değil mi, Mary?”</span></span></p>

    <p class="calibre8"><span class="font"><span class="calibre1">Hever’a duyduğum özlem, küçük Catherine’e, minik oğluma duyduğum özlem bir an başımı döndürdü, gözlerimi yumdum, onları görebiliyor, kollarımda hissedebiliyordum. Temiz saçlı,&nbsp;yanık tenli o bebek kokusu burnumun uçundaydı.</span></span></p>

    <p class="calibre8"><span class="font"><span class="calibre1">“Bize iyi hizmet edersen saray yolculuk ederken bütün bir yaz boyu Hever’da kalmana izin verebilirim. Bütün bir yazı çocuklarınla geçirirsin ve kimse sana ayak bağı olmaz. Burada işin&nbsp;bitmiş olur, seni saraydan azat edebilirim. Ama bu konuda bana yardım etmelisin, Mary. Bana&nbsp;kraliçenin tam olarak ne planladığını söylemek zorundasın.”</span></span></p>

    <p class="calibre8"><span class="font"><span class="calibre1">Hafif bir iç çektim. “Yeğenine mektup yazacağını söyledi. Mektubu ona ulaştırmanın bir yolunu biliyormuş.”</span></span></p>

    <p class="calibre8"><span class="font"><span class="calibre1">Gülümsedi. “Senden mektuplarını İspanya’ya nasıl ulaştırdığını öğrenmeni ve bana gelip anlatmanı bekliyorum. Bunu yap, bir hafta sonra çocuklarının yanındasın.” Gırtlağımdaki ihanet&nbsp;hissini çabucak yutkundum. Masasının başına gidip kâğıtlarına döndü. “Gidebilirsin,” dedi&nbsp;umursamaz bir tavırla.</span></span></p>

    <p class="calibre8"><span class="font"><span class="calibre1">Odasına girdiğimde kraliçe masasının başındaydı. “Ah, Bayan Carey, bana bir mum yakabilir misin? Yazdıklarımı zor görüyorum.”</span></span></p>

    <p class="calibre3"><span class="font"><span class="calibre1">Bir mum daha yakıp kâğıdına yaklaştırdım. İspanyolca yazdığını gördüm.</span></span></p>

    <p class="calibre3"><span class="font"><span class="calibre1">“Bana Senyör Felipez’i çağırtabilir misin?” dedi. “Ona yükleyeceğim bir ayak işi var da.” Duraksadım ama o kâğıttan başını kaldırıp beni gözleriyle ikna etti, hemen reveransa geçip&nbsp;kapıya gittim ve nöbetteki erkek hizmetçiye, “Senyör Felipez’i çağır,” dedim.</span></span></p>

    <p class="calibre8"><span class="font"><span class="calibre1">Adam o dakika geldi. Katherine evlendiğinde İspanya’dan gelmiş orta yaşlı bir uşaktı. Kraliçenin hizmetinden hiç çıkmamış, İngiliz bir kadınla evlenmesine, İngiliz çocukları olmasına&nbsp;rağmen İspanyol aksanını ve İspanya’ya olan sevgisini hiç yitirmemişti.</span></span></p>

    <p class="calibre8"><span class="font"><span class="calibre1">Onu odaya aldım, kraliçe göz ucuyla bana baktı. “Bizi yalnız bırak,” dedi. Mektubu katladığını, kendi mührüyle, İspanyol mührüyle mühürlediğini gördüm.</span></span></p>

    <p class="calibre8"><span class="font"><span class="calibre1">Kapının dışına çıkıp pencere kenarında oturarak bir casus gibi adamın elindeki mektubu yeleğine sokarak çıkmasını bekledim. Sonra bitkin bir halde Howard Dayıma gidip her şeyi&nbsp;anlattım.</span></span></p>

    <p class="calibre8"><span class="font"><span class="calibre1">Senyör Felipez ertesi gün saraydan ayrıldı. Dayım Windsor Şatosunun tepesine giden</span></span> <span class="font"><span class="calibre1">dolambaçlı patikada buldu beni.</span></span></p>

    <p class="calibre8"><span class="font"><span class="calibre1">“Hever’a gidebilirsin,” dedi lafı uzatmadan. “Görevini tamamladın.”</span></span></p>

    <p class="calibre8"><span class="font"><span class="calibre1">“Dayı?”</span></span></p>

    <p class="calibre3"><span class="font"><span class="calibre1">“Senyör Felipez’i Dover’dan Fransa’ya açılırken yakalayacağız,” dedi. “Kraliçeyle konuşamayacak kadar saraydan uzakta olmuş olacak. Yeğenine yazdığı mektubu alacağız&nbsp;ve bu kraliçenin sonu olacak. Vatan hainliğinin delili. Wolsey Roma’da, kraliçe kendi canını kurtarmak için boşanmaya razı olacak. Kral bekâr kalacak ve tekrar evlenebilecek. Bu yaz.”&nbsp;Kraliçenin sonbahara kadar dayanabilirse tehlikeyi atlatmış olacağını söylediğini hatırladım.</span></span></p>

    <p class="calibre8"><span class="font"><span class="calibre1">“Bu yaz nişan, hep birlikte sonbaharda Londra’ya döndüğümüzde de halk önünde düğün ve taç giyme töreni.”</span></span></p>

    <p class="calibre8"><span class="font"><span class="calibre1">Yutkundum. Ablamın İngiltere Kraliçesi olacağı ve benim kralın kenara atılmış fahişesi olarak kalacağım fikri içimi dondurdu. “Ya ben?”</span></span></p>

    <p class="calibre8"><span class="font"><span class="calibre1">“Sen Hever’a gidebilirsin. Anne kraliçe olduğunda saraya geri dönebilir, nedimesi olarak ona hizmet edebilirsin. O zaman ailesinin yanında olmasına ihtiyacı olacak. Ama şimdilik görevini&nbsp;tamamladın.”</span></span></p>

    <p class="calibre8"><span class="font"><span class="calibre1">“Bugün gidebilir miyim?” Bu ondan tek isteğimdi.</span></span></p>

    <p class="calibre8"><span class="font"><span class="calibre1">“Seni götürecek birini bulursan evet.”</span></span></p>

    <p class="calibre8"><span class="font"><span class="calibre1">“George’dan istesem?”</span></span></p>

    <p class="calibre8"><span class="font"><span class="calibre1">“Olur.”</span></span></p>

    <p class="calibre8"><span class="font"><span class="calibre1">Reverans yapıp hızlı adımlarla tepeyi tırmanmaya başladım.</span></span></p>

    <p class="calibre8"><span class="font"><span class="calibre1">“Felipez konusunda iyi iş becerdin,” dedi dayım ben telaşla uzaklaşırken. “Bize ihtiyacımız olan zamanı kazandırdı. Kraliçe yardım gelecek sanıyor ama tamamen tek başına.”</span></span></p>

    <p class="calibre8"><span class="font"><span class="calibre1">“Howardlar’a hizmet edebildiğime sevindim,” dedim uzatmadan. George hariç Howardlar’ın hepsini teker teker büyük aile mezarlığına gömdüğümü ve hiçbirinin asla bir kayıp olmadığını&nbsp;düşündüğümü kimsenin bilmesi gerekmiyordu.</span></span></p>

    <p class="calibre8"><span class="font"><span class="calibre1">George kralla ata binmişti ve yeniden semerinin üstüne oturmaya hevesli değildi. “Kafam sepet gibi. Dün gece kumar oynayıp içki içtim. Francis’i yenmek imkânsız...” Durdu. “Bugün&nbsp;Hever’a yola çıkamam, Mary, o kadarını kaldıramam.”</span></span></p>

    <p class="calibre8"><span class="font"><span class="calibre1">Ellerini elime aldım ve bana bakmasını istedim. Gözlerimde yaşlar vardı ve yanaklarımdan akmasını durdurmak için hiçbir çaba harcamadım. “George, lütfen,” dedim. “Ya dayım fikrini&nbsp;değiştirirse? Lütfen bana yardım et. Lütfen beni çocuklarıma götür. Lütfen beni Hever’a götür.”</span></span></p>

    <p class="calibre8"><span class="font"><span class="calibre1">“Üf, yapma,” dedi. “Ağlama. Buna dayanamadığımı biliyorsun. Götüreceğim. Tamam&nbsp;götüreceğim. Ahırlara birini gönderip hemen atlarımıza semer vurmalarını söyle.”</span></span></p>

    <p class="calibre8"><span class="font"><span class="calibre1">Çantanın birine bir şeyler tıkıp arkamdan arabayla gönderilmesi için hazırladığım sandığın bağlanmasını izlerken Anne odamıza girdi. “Nereye gidiyorsun?”</span></span></p>

    <p class="calibre8"><span class="font"><span class="calibre1">“Hever’a. Dayım izin verdi.”</span></span></p>

    <p class="calibre8"><span class="font"><span class="calibre1">“Ya ben ne olacağım?” dedi.</span></span></p>

    <p class="calibre8"><span class="font"><span class="calibre1">Sesindeki o acıklı tonlamayı duyduğumda ona biraz daha yakından baktım. “Ne olmuş sana? Her şeyin var. Tanrıdan daha ne istiyorsun?”</span></span></p>

    <p class="calibre8"><span class="font"><span class="calibre1">Küçük aynanın önündeki tabureye oturup başını ellerinin arasına aldı ve kendini seyretti. “Bana âşık,” dedi. “Bana deli oluyor. Bütün vaktimi onu kendime yaklaştırıp benden uzak tutmaya&nbsp;çabalayarak geçiriyorum. Benimle dans ederken erkekliğinin kaya gibi olduğunu&nbsp;hissedebiliyorum. Bana sahip olmak için ne yapacağını şaşırmış durumda.”</span></span></p>

    <p class="calibre8"><span class="font"><span class="calibre1">“Eee?”</span></span></p>

    <p class="calibre8"><span class="font"><span class="calibre1">“Onu aynen öyle orada tutmam lazım, korların üzerindeki bir tencere gibi. Hep fokurdaması&nbsp;lazım. Fazla kaynarsa akıbetim ne olur? Yanana ve öylece ölene dek kaynar dururum. Yok,&nbsp;soğur da gidip çükünü başka birine sokarsa bu sefer rakibim olmuş olur. O yüzden burada&nbsp;kalman lazım.”</span></span></p>

    <p class="calibre8"><span class="font"><span class="calibre1">“Çükünü sokarsa, öyle mi?” diye tekrarladım onun kaba tabirini. “Evet.”</span></span></p>

    <p class="calibre8"><span class="font"><span class="calibre1">“Bensiz başarmak durumunda kalacaksın,” dedim. “Sadece birkaç haftan kaldı. Dayım bu yaz nişanlanıp sonbahara evleneceğini söylüyor. Ben kendi rolümü tamamladım, artık gidebilirim.”&nbsp;Ne tür bir rol tamamladığımı sormadı bile. Anne her zaman panjurları kapalı bir fener gibiydi.&nbsp;Sadece tek bir yönde parlıyordu. Onun için her zaman önce Anne, sonra Boleynler, sonra&nbsp;Howardlar’di. George’un bana sadakatimi hatırlatmak için haykırdığı o sıralamaya Anne’in asla&nbsp;ihtiyacı olmayacaktı. O kendi çıkarlarının nerede yattığını biliyordu. “Birkaç hafta daha idare&nbsp;edebilirim,” dedi. “Sonra hepsi benim olacak.”</span></span></p>
  </div>
</body>
</html>
