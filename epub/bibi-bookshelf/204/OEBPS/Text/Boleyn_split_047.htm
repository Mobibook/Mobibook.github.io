<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_46" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018485"><span class="font"><i class="calibre5"><span class="calibre6">Kış 1536</span></i></span></a></p>

    <p class="calibre8"><span class="font"><span class="calibre1">Noel’in on iki gününde de daha önce hiç eğlenmediğim kadar çok eğlendim. Anne bebek bekliyordu ve hem sağlık, hem de kendine duyduğu güvenle dimdikti. William resmi kocam&nbsp;olarak kabul ediliyordu ve hep yanımdaydı. Beşikte güzeller güzeli bir bebeğim ve sarayda&nbsp;genç, güzel bir kızım vardı. Anne Noel tatilinde Henry’yi de saraya getirebileceğime dair söz&nbsp;verdi. On ikinci gece akşam yemeğine oturduğumda kız kardeşim İngiltere tahtında, ailemse&nbsp;salonun en iyi masalarında oturuyordu.</span></span></p>

    <p class="calibre8"><span class="font"><span class="calibre1">“Mutlu görünüyorsun,” dedi William, dans etmek üzere karşıma geçerken.</span></span></p>

    <p class="calibre3"><span class="font"><span class="calibre1">“Mutluyum,” dedim. “En azından Boleynler olmak istedikleri yere ulaşmış gibi görünüyor ve bunun keyfini çıkarabiliriz.”</span></span></p>

    <p class="calibre3"><span class="font"><span class="calibre1">Göz ucuyla Anne’in nedimelerini toplayıp karmaşık dans figürlerine başlamak üzere liderlik edişini izledi. “Bebek mi bekliyor?” diye sordu çok alçak sesle.</span></span></p>

    <p class="calibre8"><span class="font"><span class="calibre1">“Evet,” diye fısıldadım. “Nereden anladın?”</span></span></p>

    <p class="calibre8"><span class="font"><span class="calibre1">“Gözlerinden,” dedi. “Ancak öyle bir şey varsa Jane Seymour’a karşı kibar olabiliyor.”</span></span></p>

    <p class="calibre3"><span class="font"><span class="calibre1">Bu yorumuna gülüp dans edenlerin oluşturduğu halkaya, Jane’in krem sarı bir elbisenin içinde, bir bakire beyazlığıyla gözleri önünde eğik dans sırasını beklediği yere baktım. Halkanın</span></span> <span class="font"><span class="calibre1">ortasına adım attığında kral ona sanki bir lokmada yutuvereceği bir ekmek tatlısıymış gibi baktı.</span></span></p>

    <p class="calibre8"><span class="font"><span class="calibre1">“Melek gibi bir kadın,” dedi William.</span></span></p>

    <p class="calibre8"><span class="font"><span class="calibre1">“Çıngıraklı yılan,” dedim çekinmeden. “Yüzündeki o ifadeyi yok etsen iyi olur çünkü tahammül edemiyorum.”</span></span></p>

    <p class="calibre8"><span class="font"><span class="calibre1">“Anne tahammül edebiliyor ama,” dedi beni kışkırtarak.</span></span></p>

    <p class="calibre8"><span class="font"><span class="calibre1">“İnan bana, kralın izni yok.”</span></span></p>

    <p class="calibre8"><span class="font"><span class="calibre1">“Bu kadın bir gün beklemediği yerlere gelecek,” dedi William. “Bir gün kral bütün bu tantanadan bıkacak ve Jane Seymour gibi bir kadın ona dinlenebileceği hoş bir liman gibi&nbsp;görünecek.”</span></span></p>

    <p class="calibre8"><span class="font"><span class="calibre1">Başımı iki yana salladım. “Bir haftada adamı gözyaşlarına boğacak kadar sıkar,” dedim. “O bir kral, avlanmayı, mızrak dövüşünü ve eğlenceyi seviyor. Sadece bir Howard kızı bütün bunları&nbsp;başarabilir. Bize bir bak.”</span></span></p>

    <p class="calibre8"><span class="font"><span class="calibre1">William Anne’e, bana, Madge Shelton’a ve son olarak oturmuş dans edenleri seyrederken aynı Anne’in cilveli tavırlarıyla başını sağa sola çeviren güzel kızım Catherine’e baktı. Gülümsedi.&nbsp;”Ekinlerin var olan tek çiçeğini almakla ne büyük akıllılık etmişim,” dedi. “Boleyn kızlarının en&nbsp;iyisini.”</span></span></p>

    <p class="calibre3"><span class="font"><span class="calibre1">Ertesi sabah Catherine ve Anne’le birlikte kraliçenin odalarındaydık. Anne nedimelerine kocaman bir sunak örtüsü işlettiriyordu. Manzara bana Kraliçe Katherine’in kaderi belirlenirken&nbsp;işlediğimiz sunak örtüsünü ve hiç bitmeyecekmiş gibi uzadıkça uzayan o mavi gökyüzü işlemesini hatırlattı. Diğer hanımlar yere çökmüş ya da taburelerine oturmuş işlemenin ana kısmını yaparken en yeni ve en düşük seviyeli nedime&nbsp;olarak Catherine’in dev dikdörtgen örtünün sadece eteklerini bastırmasına izin verilmişti.&nbsp;Nedimeler yaz kumruları gibi dedikodu yapıyor, sadece Jane Parker’ın sesi aralarında uyumsuz&nbsp;bir tınıyla çınlıyordu. Anne’in elinde bir dikiş iğnesi vardı, oysaki arkasına yaslanmış&nbsp;müzisyenleri dinliyordu. Böyle takım halinde Çalışmaktan bıkmıştım. Pencere kenarındaki&nbsp;koltuğa oturup dışarıya, bahçeye baktım.</span></span></p>

    <p class="calibre8"><span class="font"><span class="calibre1">Kapı sertçe vuruldu ve savrularak açıldı. Dayım içeri girip gözleriyle Anne’i aradı. Ablam ayağa kalktı.</span></span></p>

    <p class="calibre8"><span class="font"><span class="calibre1">“Ne oldu?” dedi selam sabah etmeden.</span></span></p>

    <p class="calibre8"><span class="font"><span class="calibre1">“Kraliçe ölmüş,” dedi dayım. Prenses Dowager yerine Kraliçe demesi ne kadar şok olduğunu ele veriyordu.</span></span></p>

    <p class="calibre8"><span class="font"><span class="calibre1">“Ölmüş mü?”</span></span></p>

    <p class="calibre8"><span class="font"><span class="calibre1">Dayım evet anlamında başını salladı.</span></span></p>

    <p class="calibre8"><span class="font"><span class="calibre1">Anne kıpkırmızı kesildi, yavaşça yüzünde gizleyemediği bir gülümseme belirdi. “Tanrıya şükür,” dedi çekinmeden. “Bitti gitti demek.”</span></span></p>

    <p class="calibre8"><span class="font"><span class="calibre1">“Tanrı onu kutsasın ve Rahmetini ondan esirgemesin,” diye fısıldadı Jane Seymour.</span></span></p>

    <p class="calibre8"><span class="font"><span class="calibre1">Anne’in siyah gözleri öfkeyle parladı. “Tanrı seni de kutsasın, Bayan Seymour çünkü Prenses Dowager’in kralın kardeşini ayartan, onu geçersiz bir evliliğe ikna eden ve başına büyük bir&nbsp;dert açıp ona acı veren kadın olduğunu unuttun sanırım.”</span></span></p>

    <p class="calibre3"><span class="font"><span class="calibre1">Jane hiç gerilmeden ona karşılık verdi. “Tıpkı sizin gibi ben de ona hizmet ettim,” dedi kibarca. “Çok nazik ve saygıdeğer bir hanımdı. Tabii ki ‘Tanrı onu kutsasın,’ diyeceğim. Hatta izin verirseniz gidip onun için dua etmek isterim.”</span></span></p>

    <p class="calibre8"><span class="font"><span class="calibre1">Anne, Jane’in bu isteğini reddetmek istermiş gibi göründü fakat George’un karısının hin bakışlarını görünce içeride yaşanan herhangi bir dalaşın hemen rapor edileceğini ve birkaç saat&nbsp;içinde bütün saraya yayılacağını hatırladı.</span></span></p>

    <p class="calibre8"><span class="font"><span class="calibre1">“Tabii,” dedi en tatlı sesiyle. “Ben kralla bu olayı kutlamaya giderken Jane’e katılıp dua etmek isteyen başka kimse var mı?”</span></span></p>

    <p class="calibre8"><span class="font"><span class="calibre1">Seçim yapmak hiç de zor değildi. Jane Seymour kendi başına gitti, geri kalan herkes büyük salondan kralın odalarına doğru yol aldı.</span></span></p>

    <p class="calibre8"><span class="font"><span class="calibre1">Kral, Anne’i sevinçle kükreyerek karşılayıp ayaklarını yerden kesti ve dudaklarına bir öpücük kondurdu. Onu bu halde görenler bütün gençliği boyunca Kraliçe Katherine’e sadık kalan&nbsp;erkeğin o olmadığını sanırdı. Onu bu haliyle görenler yirmi yedi sene kocasını sadakatle seven&nbsp;ve dudaklarında onun adıyla ölen bir kadının değil, kralın en büyük düşmanının öldüğünü&nbsp;sanırdı. Hemen eğlenceleri düzenleyen uşağını çağırttı ve alelacele bir ziyafet düzenlenmesini&nbsp;emredip akşama eğlence yapılacağını ve dans edileceğini ilan etti. İngiltere sarayı eğlenmeliydi&nbsp;çünkü hiçbir günahı olmayan bir kadın kızından uzakta, kocası tarafından terk edilmiş halde&nbsp;tek başına ölmüştü. Anne ve Henry sarı giyeceklerdi. Renklerin en coşkulu, en parlak olanını.&nbsp;Sarı aynı zamanda İspanya’nın resmi yas rengiydi, bu yüzden efendisine, İspanyol&nbsp;imparatoruna bu üstü kapalı hakareti iletmek zorunda kalacak olan İspanyol elçisine büyük bir&nbsp;jest yapmış olacaklardı.</span></span></p>

    <p class="calibre3"><span class="font"><span class="calibre1">Henry ve Anne zafer dolu yüzleriyle pırıl pırıl parlarken yüzüme bir gülümseme yerleştirmeyi başaramadım. Arkamı&nbsp;dönüp kapıya doğru ilerledim. Dirseğime dokunan bir el beni durdurdu. Başımı çevirdiğimde dayım yanı basımdaydı.</span></span></p>

    <p class="calibre8"><span class="font"><span class="calibre1">“Sen gitme,” diye fısıldadı.</span></span></p>

    <p class="calibre8"><span class="font"><span class="calibre1">“Bu büyük bir hakaret.”</span></span></p>

    <p class="calibre8"><span class="font"><span class="calibre1">“Evet. Belki. Ama yine de gitme.”</span></span></p>

    <p class="calibre8"><span class="font"><span class="calibre1">Kolumu çekip kurtarabilirdim ama beni olanca gücüyle tutuyordu. “Kraliçe ablanın düşmanıydı, bu bizim de düşmanımızdı demek. Neredeyse hepimizi alaşağı ediyordu. Neredeyse&nbsp;kazanıyordu.”</span></span></p>

    <p class="calibre8"><span class="font"><span class="calibre1">“Çünkü haklıydı,” diye fısıldadım. “Ve hepimiz bunu biliyorduk.”</span></span></p>

    <p class="calibre8"><span class="font"><span class="calibre1">İçten bir gülümsemeyle bana baktı. Öfkem onu gerçekten eğlendiriyor gibiydi. “Haklı olsun, olmasın artık ölü ve ablanın kraliçe olduğunu kimse inkâr edemez. İspanya bizi işgal&nbsp;edemeyecek, Papa aforoz kararını geri almak zorunda kalacak. Haklı bir davası olabilir ama&nbsp;davası da onunla birlikte öldü gitti. Artık tek ihtiyacımız olan şey Anne’in bir oğlan doğurması,&nbsp;böylece hepimiz sırtımızı sağlama alacağız. O yüzden kal ve mutluymuş gibi görün.”</span></span></p>

    <p class="calibre8"><span class="font"><span class="calibre1">Ben kuzu kuzu onun yanında dururken Henry ve Anne pencere kenarına çekilerek bir şeyler konuşmaya başladı. Baş başa verip hiç durmadan bir şeyler mırıldanmaları herkese ülkenin en&nbsp;büyük komplosunun planlandığını ilan ediyordu. İçimden Jane Seymour şimdi onları bu halde&nbsp;görse bu birliği asla bozamayacağını anlardı, diye geçirdim. Henry karşısında onunki kadar hızlı&nbsp;ve şeytani bir beyin istediğinde bu her zaman Anne’in beyni olacaktı. Jane gidip ölen kraliçeye&nbsp;dua edebilirdi. Anne o kraliçenin mezarının tepesinde dans ederdi.</span></span></p>

    <p class="calibre8"><span class="font"><span class="calibre1">Kendi haline bırakılan saray ahalisi ikili üçlü küçük gruplar oluşturup kraliçenin ölümü hakkında konuşmaya</span></span> <span class="font"><span class="calibre1">başladı. William odanın diğer ucundan bakıp asık suratla dayımın yanında dikildiğimi görünce beni almaya yanıma geldi.</span></span></p>

    <p class="calibre8"><span class="font"><span class="calibre1">“Burada kalacak,” dedi dayım. “Dolaşmak yok.”</span></span></p>

    <p class="calibre8"><span class="font"><span class="calibre1">“Karım ne istiyorsa onu yapar,” dedi William. “Ona emredilmesine izin veremem.”</span></span></p>

    <p class="calibre8"><span class="font"><span class="calibre1">Dayım kaşlarını kaldırdı. “Garip bir eş.”</span></span></p>

    <p class="calibre3"><span class="font"><span class="calibre1">“Bana böyle eş yakışır,” dedi William. Sonra bana döndü. “Gitmek mi istersin, kalmak mı?”</span></span></p>

    <p class="calibre3"><span class="font"><span class="calibre1">“Şimdilik kalacağım,” diye aralarını buldum. “Ama dans etmeyeceğim. Bu kraliçenin anısına&nbsp;hakaret olur ve böyle bir şeyin parçası olmayacağım.”</span></span></p>

    <p class="calibre8"><span class="font"><span class="calibre1">Jane Parker, William’ın dirseğinin ucunda belirdi. “Zehirlenmiş diyorlar,” dedi. “Dowager Prensesi yani. Aniden büyük bir acıyla ölmüş, yemeğine katılan bir şey yüzünden. Sizce kim&nbsp;böyle bir şey yapabilir?”</span></span></p>

    <p class="calibre8"><span class="font"><span class="calibre1">Üçümüz de bilinçli bir tavırla kraliyet çiftine, Katherine’in ölümünden şu dünyada en büyük çıkarı elde edecek olan o ikiliye doğru gözümüzü kaydırmadık.</span></span></p>

    <p class="calibre8"><span class="font"><span class="calibre1">“Bu skandal yaratacak bir yalan. Yerinde olsam bir daha böyle bir şey söylemezdim,” diye salık verdi dayım.</span></span></p>

    <p class="calibre8"><span class="font"><span class="calibre1">“Çoktan bütün saraya yayılmış bile,” diye savundu Jane kendini. “Herkes eğer zehirlendiyse bunu kimin yaptığını merak ediyor.”</span></span></p>

    <p class="calibre8"><span class="font"><span class="calibre1">“O zaman onlara zehirlenmediğini ama fazla huysuz olduğu için öldüğünü söyle,” dedi dayım. “Tıpkı bence bir kadının fazla iftiradan ölebileceği gibi. Hele hele güçlü bir aileye iftira&nbsp;atıyorsa.”</span></span></p>

    <p class="calibre8"><span class="font"><span class="calibre1">“O aile benim de ailem,” diye hatırlattı Jane.</span></span></p>

    <p class="calibre3"><span class="font"><span class="calibre1">“Sürekli unutuyorum,” diye karşılık verdi dayım. “Seni George’un yanında o kadar az görüyorum, menfaatlerimiz&nbsp;için o kadar az şey yapıyorsun ki, akrabamız olduğunu toptan unutuyorum.”</span></span></p>

    <p class="calibre8"><span class="font"><span class="calibre1">Jane sadece bir an onun bakışlarına karşılık verebildi, sonra gözleri yere döndü. “Hep ablasının yanında olmasa George’la daha fazla zaman geçirebilirdim,” dedi alçak sesle.</span></span></p>

    <p class="calibre8"><span class="font"><span class="calibre1">“Mary’yle mi?” Dayım bilerek onu anlamamış gibi davrandı.</span></span></p>

    <p class="calibre8"><span class="font"><span class="calibre1">Jane başını kaldırdı. “Hayır, kraliçeyle. Ayrılmaz ikililer.”</span></span></p>

    <p class="calibre8"><span class="font"><span class="calibre1">“Çünkü George kraliçeye ve aileye hizmet edilmesi gerektiğini biliyor. Senin de kraliçenin emrinde ve hizmetinde olman gerekir. George’un da emrinde ve hizmetinde olman gerektiği&nbsp;gibi.”</span></span></p>

    <p class="calibre8"><span class="font"><span class="calibre1">“Bence George herhangi bir kadının onun emrinde ve hizmetinde olmasını istemiyor,” dedi Jane isyan ederek. “Kraliçenin dışında hiçbir kadın ona uygun değil. Ya kraliçeyle, ya da Sör&nbsp;Francis’le.”</span></span></p>

    <p class="calibre8"><span class="font"><span class="calibre1">Yerimde dondum. Dönüp William’a bakmaya cesaretim yoktu.</span></span></p>

    <p class="calibre8"><span class="font"><span class="calibre1">“Seni istese de, istemese de görevin onun emrinde ve hizmetinde olmak,” dedi dayım lafı uzatmadan.</span></span></p>

    <p class="calibre8"><span class="font"><span class="calibre1">Bir an Jane’in dönüp dayıma şarlayacağını sandım ama o her zamanki gibi sinsice gülümseyip seğirterek uzaklaştı.</span></span></p>

    <p class="calibre8"><span class="font"><span class="calibre1">Anne yemekten önce beni özel odasına çağırdı. İçeri girer girmez ziyafet için sarı elbisemi giymediğimi fark etti. “Elini çabuk tutsan iyi olur,” dedi.</span></span></p>

    <p class="calibre8"><span class="font"><span class="calibre1">“Ben gelmiyorum.”</span></span></p>

    <p class="calibre3"><span class="font"><span class="calibre1">Bir an bana kafa tutacağını sandım ama tartışmaktan çekinmeyi tercih etti. “Tamam o zaman,” dedi. “Herkese hasta olduğunu söyle. Kimsenin bana bir şey sormasını istemiyorum.”</span></span></p>

    <p class="calibre3"><span class="font"><span class="calibre1">Aynada kendine baktı. “Anlaşılıyor mu?” diye sordu. “Bu kez diğer hepsinde olduğumdan daha kiloluyum. Bu bebek daha iyi büyüyor demek, değil mi? Oğlan güçlü olacak demek, değil mi?”</span></span></p>

    <p class="calibre3"><span class="font"><span class="calibre1">“Evet,” diyerek ona güven verdim. “Gayet iyi görünüyorsun.”</span></span></p>

    <p class="calibre8"><span class="font"><span class="calibre1">Aynanın karşısına oturdu. “Saçlarımı fırçala. Kimse senin gibi yapamıyor.”</span></span></p>

    <p class="calibre8"><span class="font"><span class="calibre1">Sarı başlığını başından çıkarıp parlak gür saçlarını omuzlarına bıraktım. İki gümüş fırçası vardı ve at tımarlar gibi bir birini, bir diğerini kullanarak saçlarını fırçaladım. Anne başını geriye verip&nbsp;işin keyfini çıkardı. “Oğlan güçlü olmalı,” dedi. “Kimse bu oğlan için neler yaptığımı bilmiyor,&nbsp;Mary. Kimse asla bilmeyecek.”</span></span></p>

    <p class="calibre8"><span class="font"><span class="calibre1">Aniden ellerimin ağırlaşıp beceriksizleştiğini hissettim. Aklıma bu konuda danışması muhtemel olan cadılar, cadıların yapması muhtemel olan büyüler geldi.</span></span></p>

    <p class="calibre8"><span class="font"><span class="calibre1">“İngiltere’nin en büyük prenslerinden biri olacak,” dedi alçak sesle. “Çünkü onun için cehennemin kapılarına gidip geri geldim. Tahmin bile edemezsin.”</span></span></p>

    <p class="calibre8"><span class="font"><span class="calibre1">“O zaman hiç bana anlatma,” dedim korkuyla.</span></span></p>

    <p class="calibre8"><span class="font"><span class="calibre1">Hafifçe güldü. “Ah, tabii. Pisliklerime hiç bulaşma, küçük kardeşim. Ben ülkem için senin hayal bile edemeyeceğin işlere cesaret ettim.”</span></span></p>

    <p class="calibre8"><span class="font"><span class="calibre1">Saçlarını fırçalamaya devam etmek için kendimi zorladım. “Eminim öyledir,” dedim onu yatıştırmak amacıyla.</span></span></p>

    <p class="calibre8"><span class="font"><span class="calibre1">Bir an sesi çıkmadı, sonra aniden gözlerini açtı. “Kımıldadı, dedi hayret dolu bir sesle. “Mary, kımıldadığını hissettim.”</span></span></p>

    <p class="calibre8"><span class="font"><span class="calibre1">“Neyin kımıldadığını?”</span></span></p>

    <p class="calibre8"><span class="font"><span class="calibre1">“Tam seninle konuşurken kımıldadı. Bebeği hissettim. Kımıldadı.”</span></span></p>

    <p class="calibre8"><span class="font"><span class="calibre1">“Nerede?” dedim. “Göster bana.”</span></span></p>

    <p class="calibre8"><span class="font"><span class="calibre1">Elini çaresizlikle sert korsesinin üstüne yapıştırdı. “Tam burada! Tam burada! Onu hissettim.” Durdu. Yüzünün o güne dek hiç görmediğim bir ifadeyle parladığını gördüm. “Tekrar&nbsp;kımıldadı,” diye fısıldadı. “Minicik bir kıpırtı. O benim bebeğim, canlandı. Tanrıya şükür&nbsp;bebeğim karnımda, canlı bir bebek.”</span></span></p>

    <p class="calibre8"><span class="font"><span class="calibre1">Siyah saçları hâlâ omuzlarında yalpalanırken sandalyesinden kalktı. “Koş, hemen George’u çağır.”</span></span></p>

    <p class="calibre8"><span class="font"><span class="calibre1">Aralarındaki o özel bağı bilmeme rağmen şaşırdım. “George’u mu?”</span></span></p>

    <p class="calibre8"><span class="font"><span class="calibre1">“Kralı demek istemiştim,” diyerek hemen lafını toparladı. “Bana kralı çağır.”</span></span></p>

    <p class="calibre8"><span class="font"><span class="calibre1">Odasından çıkıp kralın odalarına koştum. Akşam yemeği için Henry’yi giydiriyorlardı ama buna rağmen özel odasında yarım düzine erkek vardı. Hemen reverans yaptım, Henry bana dönüp&nbsp;sevinçle kocaman gülümsedi. “Vay vay, diğer Boleyn kızı gelmiş!” dedi. “Tatlı huylu olanı.”</span></span></p>

    <p class="calibre8"><span class="font"><span class="calibre1">Erkeklerin çoğu bu espriye kıkırdadı. “Kraliçe hemen sizi görmek için sabırsızlanıyor efendim,” dedim. “İçinde tutamayacağı güzel bir haberi var.”</span></span></p>

    <p class="calibre8"><span class="font"><span class="calibre1">Sarı kaşlarının biri yukarı kalktı, son günlerde gittikçe güçlenen bir kral gibiydi. “Demek köpek yavrusu çağırır gibi beni çağırman için uşak yerine seni gönderdi?”</span></span></p>

    <p class="calibre8"><span class="font"><span class="calibre1">Tekrar reveransa geçtim. “Efendim, haber öyle güzel bir haber ki, sevinçle size koştum. Ne olduğunu bilseydiniz siz de bir ıslıkla kraliçeye koşardınız.”</span></span></p>

    <p class="calibre8"><span class="font"><span class="calibre1">Birileri arkamda bir şeyler mırıldandı ve kral altın rengi pelerini giyip as tüyünden manşetlerini düzeltti. “Tamam öyleyse, Bayan Mary. Bu köpek yavrusunu ıslığa götür. Beni istediğin yere&nbsp;götürebilirsin.”</span></span></p>

    <p class="calibre8"><span class="font"><span class="calibre1">Elimi hafifçe bana uzattığı koluna koydum ve beni kendine çektiğinde itiraz etmedim. “Evlilik sana yaramış, Mary,” dedi hoş bir fısıltıyla, arkamızda odadaki erkeklerin yarısıyla birlikte&nbsp;basamaklardan aşağı inerken. “Küçük bir kızken, benim tatlı sevgilimken olduğun kadar&nbsp;güzelsin.”</span></span></p>

    <p class="calibre8"><span class="font"><span class="calibre1">Henry böyle mahrem fısıltılara giriştiğinde hep temkinli davranıyordum. “Bu çok uzun zaman önceydi,” dedim ihtiyatla. “Ve siz Majesteleri o zamanki prensin iki katısınız.”</span></span></p>

    <p class="calibre8"><span class="font"><span class="calibre1">Sözler ağzımdan dökülür dökülmez salaklığım için kendime lanet ettim. Şimdi çok daha güçlü ve çok daha yakışıklı olduğunu ima etmeye çalışmıştım ama şapşallıktan öyle kelimeler&nbsp;seçmiştim ki, sanki o günlerde olduğunun iki katı şişman olduğunu söylemeye çalışıyormuşum&nbsp;gibi görünmüştü, bu da şaşırtıcı olmakla beraber, en az söylemeye çalıştığım şey kadar&nbsp;doğruydu.</span></span></p>

    <p class="calibre3"><span class="font"><span class="calibre1">Henry sondan üçüncü basamakta olduğu yerde dondu. İçimden dizlerimin üzerine kapanmak geldi. Başımı kaldırıp ona bakmaya cesaretim yoktu. Biliyordum ki, tüm dünyada benim gibi&nbsp;hoş bir laf etmeye çalışıp her şeyi iyice yerin dibine batıran beceriksiz bir saraylı daha yoktu.&nbsp;Koca bir ses gürledi. Göz ucuyla ona baktım ve aniden rahatlayarak kralın katıla katıla&nbsp;güldüğünü fark ettim. “Bayan Mary, sen aklını mı kaçırdın?”</span></span></p>

    <p class="calibre3"><span class="font"><span class="calibre1">Sinirlerimin gevşemesiyle birlikte neredeyse ben de gülmeye başlayacaktım. “Sanırım evet, Majesteleri,” dedim. “Tek söylemeye çalıştığım, o günlerde genç bir erkektiniz&nbsp;ve ben de küçük bir kızdım, şimdiyse prenslerin arasında kocaman bir kralsınız. Ama ağzımdan öyle bir çıktı ki...”</span></span></p>

    <p class="calibre8"><span class="font"><span class="calibre1">Kralın o şen kahkahası tekrar lafımı böldü, arkamızda basamaklardan inerek bizi izleyen saraylılar öne eğilip başlarını uzatarak kralı böyle eğlendiren şeyin ne olduğunu, benim neden&nbsp;böyle bir gülüp bir utançla kızarıp bozardığımı anlamaya çalıştı.</span></span></p>

    <p class="calibre8"><span class="font"><span class="calibre1">Henry beni belimden yakalayıp sıkı sıkı sarıldı. “Mary, sana hayranım,” dedi. “Boleynlerin en tatlısısın, hiçbiri beni senin gibi güldüremiyor. Kafanı uçurtmak zorunda kalacağım bir şeyler&nbsp;saçmalamadan hemen beni karımın yanına götür.”</span></span></p>

    <p class="calibre8"><span class="font"><span class="calibre1">Kollarından yavaşça sıyrılıp onu kraliçenin odalarına götürdüm ve peşinden gelen beylerle birlikte onu içeri aldım. Anne henüz kabul odasına geçmemişti, hâlâ özel odasındaydı. Kapıya&nbsp;vurup kralın geldiğini ilan ettim. Hâlâ saçları açıktı, başlığını elinde tutuyor ve yüzünde aynı&nbsp;pırıltıyla parlıyordu.</span></span></p>

    <p class="calibre8"><span class="font"><span class="calibre1">Henry içeri girince peşinden kapıyı kapatıp kimsenin yanaşıp kulak misafiri olmaması için kapının önünde durdum. Bu Anne’in kariyerinin en önemli anıydı, bunu doya doya yaşamasını&nbsp;istiyordum. Krala hamile olduğunu ve Elizabeth’ten sonra ilk kez bebeğinin rahminde&nbsp;kımıldadığını hissettiğini söyleyebilirdi.</span></span></p>

    <p class="calibre8"><span class="font"><span class="calibre1">William odaya girdi ve beni kapının önünde dikilirken gördü. Önündeki kalabalığın eline omzuna dokuna dokuna kendine yol açarak yanıma geldi. “Nöbet mi tutuyorsun?” diye sordu.&nbsp;”Kollarını kovasını kollayan balıkçı karıları gibi iki yana açmışsın.”</span></span></p>

    <p class="calibre8"><span class="font"><span class="calibre1">“Krala hamile olduğunu söylüyor. Bu güzel haberi o lanet Seymour kızı içeri dalmadan söylemeye hakkı var.”</span></span></p>

    <p class="calibre8"><span class="font"><span class="calibre1">George, William’ın yanında beliriverdi. “Söylüyor mu?”</span></span></p>

    <p class="calibre8"><span class="font"><span class="calibre1">“Bebek canlandı,” dedim, başımı kaldırıp onun da benim gibi sevinç içinde olmasını bekleyerek. “Kımıldadığını hissetti ve hemen kralı çağırttı.”</span></span></p>

    <p class="calibre8"><span class="font"><span class="calibre1">Yüzünde bir coşku ifadesi görmeyi bekliyordum ama onun yerine başka bir ifade belirdi: Kötü bir şey yaptığında yüzüne yerleşen o karanlık ifade. Bu George’un suçlu bakışıydı. Öyle kısa bir&nbsp;süre gözlerinde belirip kayboldu ki, gördüğümden emin bile olamadım ama bir an da olsa&nbsp;vicdanının rahat olmadığından adım gibi emindim. Anne’in İngiltere için bu bebeğe hamile&nbsp;kalmak amacıyla cehennemin kapılarına yaptığı yolculukta ağabeyimin ona eşlik ettiğini tahmin&nbsp;ettim.</span></span></p>

    <p class="calibre8"><span class="font"><span class="calibre1">“Aman Tanrım, ne var? İkiniz neler karıştırdınız?”</span></span></p>

    <p class="calibre8"><span class="font"><span class="calibre1">Anında yüzünde o saraylı gülümsemesi belirdi. “Hiçbir şey! Hiçbir şey. Ne kadar mutlu olacaklar. Ne müthiş günler yaşıyoruz! Katilerine öldü ve yeni prens rahimde kımıldadı. Viva&nbsp;Boleynler!”</span></span></p>

    <p class="calibre8"><span class="font"><span class="calibre1">William ona gülümsedi. “Aileniz olan biten her şeyi kendi çıkarları açısından görme yeteneğiyle her zaman beni şaşırtmıştır,” dedi nezaketle.</span></span></p>

    <p class="calibre8"><span class="font"><span class="calibre1">“Kraliçenin ölümüne sevinmemizden mi bahsediyorsun?”</span></span></p>

    <p class="calibre8"><span class="font"><span class="calibre1">“Prenses Dowager,” dedim William’la aynı anda.</span></span></p>

    <p class="calibre8"><span class="font"><span class="calibre1">Gülümsedi sırıttı. “Ya evet. O işte. Tabii ki, kutladık. Senin sorunun ne biliyor musun, William, içinde hiç hırs olmaması. Yaşamın sadece tek bir amacı olduğunun farkında değilsin.”</span></span></p>

    <p class="calibre8"><span class="font"><span class="calibre1">“Neymiş o?” diye sordu William.</span></span></p>

    <p class="calibre8"><span class="font"><span class="calibre1">“Daha fazlası,” dedi George lafı uzatmadan. “Her şeyin daha fazlası. Ve daha fazlası.”</span></span></p>

    <p class="calibre8"><span class="font"><span class="calibre1">Ocak ayının o soğuk kasvetli günleri boyunca Anne’le birlikte oturup kitaplar okuduk, kart oyunları oynadık ve müzisyenlerini dinledik. George sürekli Anne’in yanında ve sadık bir koca&nbsp;kadar ilgiliydi, devamlı içecek bir şeyler ya da sırtına minderler getiriyordu. Anne onun ilgisiyle&nbsp;gürbüzleşti. Catherine’i sevmişti ve onun da yanımızda olmasını istiyordu. Kızımın aynı onlar&nbsp;gibi zarif bir tavırla kart desteleriyle oynamayı ya da lavta çalmayı becerene dek saraylı&nbsp;hanımları nasıl taklit ettiğini seyrettim.</span></span></p>

    <p class="calibre8"><span class="font"><span class="calibre1">“Gerçek bir Boleyn kızı olacak,” dedi Anne kızımı takdir ederek. “Tanrıya şükür senin değil, benim burnumu almış.”</span></span></p>

    <p class="calibre8"><span class="font"><span class="calibre1">“Bunun için her gece Tanrıya şükrediyorum,” dedim ama istihzalar Anne’e dokunmuyordu.</span></span></p>

    <p class="calibre8"><span class="font"><span class="calibre1">“Ona uygun bir eş bakabiliriz,” dedi Anne. “Yeğenim olarak çok iyi iş çıkarır. Kral bu konuyla bizzat ilgilenebilir.”</span></span></p>

    <p class="calibre8"><span class="font"><span class="calibre1">“Ne henüz evlenmesini, ne de istemediği biriyle evlenmesini istiyorum,” dedim.</span></span></p>

    <p class="calibre8"><span class="font"><span class="calibre1">Anne güldü. “O bir Boleyn kızı. Ailesine uygun bir evlilik yapmalı.”</span></span></p>

    <p class="calibre8"><span class="font"><span class="calibre1">“O benim kızım,” dedim. “Ve en yüksek pahayı biçene satılmasını istemiyorum. Sen Elizabeth’ine beşik kertmesi bulabilirsin, bu senin hakkın. O bir gün prenses olacak. Ama&nbsp;benim çocuklarım evlenmeden evvel çocukluklarını yaşayacaklar.”</span></span></p>

    <p class="calibre8"><span class="font"><span class="calibre1">Anne uzatmayıp peki anlamında başını salladı. “Ama oğlun hâlâ benim,” dedi skoru eşitleyerek. Dişlerimi sıktım. “Bunu hiç unutmuyorum,” dedim alçak sesle.</span></span></p>

    <p class="calibre8"><span class="font"><span class="calibre1">Hava oldukça iyi gitti. Her sabah yerler beyaz bir buz tabakasıyla kaplıydı ve geyik kokusu parkı geçerek taşraya gidip gelen tazıların alabileceği kadar keskindi. Yolculuk atlar için&nbsp;yorucuydu. Henry kalın kış pelerininin içinde sıcaktan bunaldığından sabırsızlıkla seyisin yuların&nbsp;ucunda dans eden iri güçlü atını getirmesini bekliyordu. Genç bir erkekmiş gibi ata biniyor&nbsp;çünkü kendini yeniden genç, güzel karısının rahmine bir oğlan bırakabilen genç bir erkek gibi&nbsp;hissediyordu. Katherine ölmüştü, böylece onun varlığını tamamen unutabilirdi. Anne onun&nbsp;bebeğini taşıyordu ve bu kralın kendine olan inancını geri getirmişti. Tanrı Henry’ye&nbsp;gülümsüyordu, aynı Henry’nin artık gülümsemesi gerektiğini düşündüğü gibi. Ülke barış&nbsp;içindeydi ve kraliçe öldüğüne göre artık İspanyolların ülkeyi istila etmeleri gibi bir ihtimal&nbsp;yoktu. Kanıtı sonucun kendisiydi. Ülke barış içinde olduğuna ve Anne bebek beklediğine göre&nbsp;Tanrı Henry’yle hemfikir olmalı ve lanetini Papa’yla İspanyol İmparatoruna yöneltmeliydi.&nbsp;Tanrının her konuda olduğu gibi bu konuda da onunla hemfikir olduğuna inanarak kendini&nbsp;güvende hisseden Henry mutluydu.</span></span></p>

    <p class="calibre8"><span class="font"><span class="calibre1">Anne de huzurluydu. Daha önce hiç dünyanın bu kadar parmaklarının ucunda olduğunu hissetmemişti. Katherine rakibiydi, Anne’in tahta giden adımlarını sürekli karartan gölge&nbsp;kraliçeydi ama artık mevta olmuştu. Katherine’in kızı yerini Anne’in kızına bırakarak ikinci&nbsp;plana geçmeye zorlanmış, Anne’in kızı Elizabeth’e ülkedeki bütün erkeklerin, kadınların,&nbsp;çocukların sadakati vaat edilmişti. Bunu vaat etmeyi reddedenler ya kuleye gönderiliyor, ya da&nbsp;darağacı</span></span> <span class="font"><span class="calibre1">tahtasında boyunları vuruluyordu. Dahası şimdi Anne’in karnında büyüyen güçlü bir bebeği vardı.</span></span></p>

    <p class="calibre8"><span class="font"><span class="calibre1">Henry mızrak dövüşü yapılacağını ilan etti ve kendini erkekten sayan bütün herkesin zırhıyla atını alıp ismini listeye yazdırmasını buyurdu. Henry’nin bizzat kendisi de turnuvaya katılacaktı,&nbsp;kendini yeniden genç hissetmesiyle birlikte içinde duyduğu güven ona dövüşlere katılma&nbsp;cesareti vermişti. William masrafın büyüklüğünden yakınarak güçten düşmüş bir şövalyenin&nbsp;zırhını ödünç aldı ve turnuvanın ilk gününde atına büyük bir özen göstererek dövüşlere katıldı.&nbsp;Attan düşmedi ama rakibi kolayca galip ilan edildi.</span></span></p>

    <p class="calibre8"><span class="font"><span class="calibre1">“Tanrım bana yardım et, bir korkakla evlenmişim,” dedim, hanımların çadırında beni bulmaya geldiğinde. Anne önde, güneşliğin altında oturuyor, diğer hepimiz kürklerimize sıkı sıkı&nbsp;sarınmış onun gerisinde duruyorduk.</span></span></p>

    <p class="calibre8"><span class="font"><span class="calibre1">“Böyle bir kocan olduğu için Tanrı seni kutsasın,” dedi. “Atımı dövüşten sıyrık bile almadan kurtardım ve bunun asıl kahramanlık olarak algılanmasını tercih ederim.”</span></span></p>

    <p class="calibre8"><span class="font"><span class="calibre1">“Gerçekten sıradan birisin,” dedim, gülümseyerek.</span></span></p>

    <p class="calibre8"><span class="font"><span class="calibre1">Kolunu belime atıp gizli bir öpücük almak için beni kendine çekti. “Evet, sıradan zevklerim var,” diye fısıldadı. “Karımı seviyorum, huzur ve sessizliği seviyorum, çiftliğimi seviyorum ve&nbsp;benim için bir parça domuz etiyle bir lokma ekmekten daha güzel bir yemek yok.”</span></span></p>

    <p class="calibre8"><span class="font"><span class="calibre1">Ona iyice sokuldum. “Eve mi gitmek istiyorsun?”</span></span></p>

    <p class="calibre8"><span class="font"><span class="calibre1">“Sen de benimle gelebildiğinde evet,” dedi sükûnetle. “Bebek doğduğunda ve kraliçe gitmemize izin verdiğinde.”</span></span></p>

    <p class="calibre3"><span class="font"><span class="calibre1">Henry turnuvanın birinci gününde dövüştü ve ikinci gün de dövüşmeye hak kazandı. Anne onu seyretmek istemesine rağmen sabah midesi bulanıyordu ve öğlene doğru geleceğini söyledi.&nbsp;Bana hanımlarının çoğuyla birlikte yanında kalmamı emretti. Diğerleri en parlak giysileri içinde listeleri yapıyor ve beylerin bazıları çoktan zırhlarına bürünmüş vaziyette onların yanında at biniyordu.</span></span></p>

    <p class="calibre8"><span class="font"><span class="calibre1">“Seymour dilberiyle George ilgilenecek,” dedi Anne, pencereden dışarıyı seyrederek.</span></span></p>

    <p class="calibre8"><span class="font"><span class="calibre1">“Ve kral mızrak dövüşünden başka bir şey düşünmeyecek,” diye ona güven verdim. “Kazanmayı her şeyden daha çok seviyor.”</span></span></p>

    <p class="calibre8"><span class="font"><span class="calibre1">Sabah saatlerini onun odasında huzur içinde geçirdik. İşlenmesi için sunak örtüsü yeniden yayılmıştı. Ben kocaman ve sıkıcı bir yeşil çimenliğin üstesinden gelmeye çalışırken o da diğer&nbsp;uçta Meryem Ana’nın pelerinini işliyordu. Aramızda cennete giden azizler ve aşağıya,&nbsp;cehenneme düşen şeytanlarla kaplı uzun bir yol vardı. Sonra aniden pencerenin altında bir&nbsp;gürültü duydum. Saraya doğru dörtnala gelen bir atlı.</span></span></p>

    <p class="calibre8"><span class="font"><span class="calibre1">“Bu da ne?” diyerek Anne başını işlemesinden yukarı kaldırdı.</span></span></p>

    <p class="calibre8"><span class="font"><span class="calibre1">Pencerenin yanındaki koltuğumda dizlerimin üzerinde kalkarak dışarı baktım. “Biri çılgın gibi atını ahırlara sürüyor. Acaba ne oldu...”</span></span></p>

    <p class="calibre3"><span class="font"><span class="calibre1">Cümlenin gerisi boğazıma takıldı. Kraliyet sedyesini çeken iki güçlü at ahırlardan dışarı fırladı. “Ne olmuş?” diye sordu Anne arkamdan.</span></span></p>

    <p class="calibre8"><span class="font"><span class="calibre1">“Bir şey yok,” dedim, bebeği düşünerek. “Bir şey yok.”</span></span></p>

    <p class="calibre8"><span class="font"><span class="calibre1">Yerinden kalkıp omzumun üzerinden dışarı baktı ama sedye çoktan gözden kaybolmuştu.</span></span></p>

    <p class="calibre8"><span class="font"><span class="calibre1">“Biri ahırlara girdi,” dedim. “Belki de kralın atının nalı düşmüştür. Atsız olmaktan ne kadar nefret ettiğini bilirsin, bir an bile duramaz.”</span></span></p>

    <p class="calibre8"><span class="font"><span class="calibre1">Evet anlamında başını salladı ama arkamda durup yola bakmaya devam etti. “Howard Dayım geliyor.”</span></span></p>

    <p class="calibre8"><span class="font"><span class="calibre1">Önünde sancağı, yanında küçük bir grup adamıyla birlikte dayım saraya çıkan yolu izleyip atını ahırlara sürdü.</span></span></p>

    <p class="calibre8"><span class="font"><span class="calibre1">Anne koltuğuna geri döndü. Kısa bir süre sonra sarayın kapısının gümbürdeyerek çarpıldığını ve dayımla adamlarının basamaklardan gelen ayak seslerini duyduk. Odaya girdiklerinde Anne&nbsp;başını kaldırıp soran gözlerle ona baktı. Dayım başını eğerek onu selamladı. Bu selamda her&nbsp;zamankinden farklı bir şey vardı, her zamankinden daha alçak bir selamdı ki, durumu hemen&nbsp;anladım. Anne ayağa fırladı, kucağındaki dikiş yere yuvarlandı, bir eli ağzına, diğer eli de&nbsp;gevşek bağlanmış olan korsesinin üzerine kaydı.</span></span></p>

    <p class="calibre8"><span class="font"><span class="calibre1">“Dayı?”</span></span></p>

    <p class="calibre8"><span class="font"><span class="calibre1">“Üzülerek söylemek zorundayım ki, Majesteleri atından düştü.”</span></span></p>

    <p class="calibre8"><span class="font"><span class="calibre1">“Yaralandı mı?”</span></span></p>

    <p class="calibre8"><span class="font"><span class="calibre1">“Çok ciddi yaralandı.”</span></span></p>

    <p class="calibre3"><span class="font"><span class="calibre1">Anne bembeyaz kesildi, bacakları şöyle bir sendeledi.</span></span></p>

    <p class="calibre3"><span class="font"><span class="calibre1">“Hazırlanmamız gerek,” dedi dayım kararlı bir sesle.</span></span></p>

    <p class="calibre3"><span class="font"><span class="calibre1">Anne’in altına bir sandalye çektim ve başımı kaldırıp dayıma baktım. “Neye hazırlanıyoruz?”</span></span></p>

    <p class="calibre3"><span class="font"><span class="calibre1">“Eğer ölürse Londra ve kuzeyi kontrol altında tutmamız gerekecek. Anne mektup yazmalı. Bir&nbsp;kurul topallayana kadar tahtın vekili o olmalı. Ve onu ben temsil edeceğim.”</span></span></p>

    <p class="calibre3"><span class="font"><span class="calibre1">“Ölürse mi?” diye tekrarladı Anne.</span></span></p>

    <p class="calibre8"><span class="font"><span class="calibre1">“Ölürse ülkenin birliğini sağlamak zorundayız,” diye tekrarladı dayını. “Karnındaki bebeğin büyüyüp erkek olması uzun zaman alacak. Plan yapmalıyız. Ülkeyi savunmak için hazır&nbsp;olmalıyız. Henry ölürse...”</span></span></p>

    <p class="calibre3"><span class="font"><span class="calibre1">“Ölürse mi?” diye sordu Anne tekrar.</span></span></p>

    <p class="calibre3"><span class="font"><span class="calibre1">Howard Dayım bana döndü. “Kardeşin sana anlatır. Kaybedecek vaktimiz yok. Krallığı sağlama almalıyız.”</span></span></p>

    <p class="calibre8"><span class="font"><span class="calibre1">Anne’in yüzü şokla kocasınınki kadar bomboş ve anlamsız bir ifadeye bürünmüştü. Onsuz bir dünya hayal bile edemiyordu. Dayımın söylediklerini yapabilecek ya da ülkeyi yönetecek bir&nbsp;kral olmadan krallığı sağlama alabilecek durumda değildi.</span></span></p>

    <p class="calibre8"><span class="font"><span class="calibre1">“Ben yaparım,” dedim hemen. “Mektubu yazar imzalarım. Bunu şimdi ondan isteyemezsiniz, Howard Dayı. Şu anda hiçbir şeye üzülmemeli, bebeğin güvende olması gerekiyor. El&nbsp;yazılarımız çok benzer, daha önce de birbirimizin yazısını taklit etmişizdir. Onun adına hem&nbsp;yazıp hem de imzalayabilirim.”</span></span></p>

    <p class="calibre3"><span class="font"><span class="calibre1">Bu fikirle dayımın yüzü parladı. Onun için bir Boleyn kızıyla diğeri arasında bir fark yoktu. Yazı masasının yanına bir tabure çekti. “Başla,” dedi sertçe. “ ‘Sizi temin ederim ki...”</span></span></p>

    <p class="calibre8"><span class="font"><span class="calibre1">Anne koltuğunda geriye yaslandı, bir eli karnında, diğeri ağzında pencereden dışarı baktı. Kralın gelmesi ne kadar uzun sürerse durumu o kadar ağır olmalıydı. Attan düşüp yaralanan&nbsp;bir adam hemen eve getirilirdi. Ölüm döşeğindeki bir adamsa çok daha dikkatle taşınırdı. Anne&nbsp;ahırlara bakarken bütün güvenliğimizin, bütün düzenimizin paramparça olmak üzere olduğunu&nbsp;fark ettim. Kral ölürse hepimiz mahvolurduk. Ülke kendi çıkarları için çatışan lordların elinde&nbsp;dağılıp giderdi. Tıpkı Henry’nin babasının hepsini bir araya toplamadan önceki haline geri&nbsp;dönerdi. York’a karşı Lancaster ve kendi menfaati için çarpışan adamlar. Her bir eyaleti ayrı bir&nbsp;efendinin elinde, kimsenin gerçek krala boyun eğmeyeceği bir ülke.</span></span></p>

    <p class="calibre3"><span class="font"><span class="calibre1">Anne gözlerini tekrar odaya çevirince afallamış yüzümü tükürdü, kızı Elizabeth’in gençliği süresince kraliçeyi vekil tayin etmek üzere yazılan mektuba doğru eğildi.</span></span></p>

    <p class="calibre8"><span class="font"><span class="calibre1">“Ölmüş mü?” diye sordu bana.</span></span></p>

    <p class="calibre8"><span class="font"><span class="calibre1">Masadan kalkıp buz gibi ellerini ellerimin arasına aldım.</span></span></p>

    <p class="calibre8"><span class="font"><span class="calibre1">“Yalvarırım Tanrım ölmesin,” dedim.</span></span></p>

    <p class="calibre8"><span class="font"><span class="calibre1">Kralı öyle yavaş yürüyerek getirdiler ki, sanki sedye değil de tabut taşıyorlardı. George başındaydı, William ve mızrak dövüşü için zırhlara bürünmüş olan diğerleri korku dolu bir&nbsp;sessizlik içinde yalpalayarak onu takip ediyordu.</span></span></p>

    <p class="calibre8"><span class="font"><span class="calibre1">Anne inleyerek etekleri havalana havalana yere yığıldı. Hizmetkârlardan biri onu yakaladı ve hep birlikte kraliçeyi odasına götürüp yatağa yatırdık, ardından bir doktor ve baharatlı likör&nbsp;getirmesi için uşaklardan birini yolladık. İçimden bebeğin rahimde sağlam olması için dualar&nbsp;ederek korsesinin bağlarını gevşettim.</span></span></p>

    <p class="calibre3"><span class="font"><span class="calibre1">Annem elinde şarapla içeri girip bembeyaz suratıyla doğrulmaya çalışan Anne’e bir bakış fırlattı.</span></span></p>

    <p class="calibre8"><span class="font"><span class="calibre1">“Sessizce yerinde yat,” dedi sertçe. “Her şeyi mahvetmek mi istiyorsun?”</span></span></p>

    <p class="calibre8"><span class="font"><span class="calibre1">“Ya Henry?” diye sordu Anne.</span></span></p>

    <p class="calibre8"><span class="font"><span class="calibre1">“Ayıldı,” diye yalan söyledi annem. “Kötü düştü ama şimdi iyi.”</span></span></p>

    <p class="calibre8"><span class="font"><span class="calibre1">Göz ucuyla dayımın göğsünde haç işareti yapıp içinden bir dua mırıldandığını gördüm. Daha önce bu katı adamın kendinden başkasından yardım istediğine hiç şahit olmamıştım. Kızım&nbsp;Catherine kapıdan içeri bir göz attı, sonra çağırıldı ve Anne’e içirmesi için eline bir kupa şarap&nbsp;tutuşturuldu.</span></span></p>

    <p class="calibre3"><span class="font"><span class="calibre1">“Sen gel de şu vekalet mektubunu bitirelim,” dedi dayım mırıldanarak. “Bu şu an için herkesten daha önemli.”</span></span></p>

    <p class="calibre3"><span class="font"><span class="calibre1">Göz ucuyla uzun uzun Anne’e baktım, sonra kabul odasına geçip tekrar kalemi elime aldım. Üç mektup yazdık, biri şehre, biri kuzeye, diğeri de mecliseydi. Üçünü tie İngiltere Kraliçesi</span></span></p>

    <p class="calibre8"><span class="font"><span class="calibre1">Anne’miş gibi ben imzaladım. Bu sırada doktor ve birkaç eczacı geldi. Etrafımda paramparça olan bu dünyanın içinde başımı önüme eğmiş İngiltere Kraliçesi olarak imza atarak şeytana&nbsp;ayak uyduruyordum.</span></span></p>

    <p class="calibre8"><span class="font"><span class="calibre1">Kapı açıldı ve George afallamış bir suratla içeri girdi. “Anne nasıl?” diye sordu.</span></span></p>

    <p class="calibre8"><span class="font"><span class="calibre1">“Baygın,” dedim. “Ya kral?”</span></span></p>

    <p class="calibre3"><span class="font"><span class="calibre1">“Gidip geliyor,” diye fısıldadı. “Nerede olduğunu bilmiyor. Katherine’i yanına istiyor.”</span></span></p>

    <p class="calibre3"><span class="font"><span class="calibre1">“Katherine’i mi?” diye tekrarladı dayım hızla kılıcını çeken bir şövalye gibi. “Onu mu istiyor?”</span></span></p>

    <p class="calibre3"><span class="font"><span class="calibre1">“Nerede olduğunun farkında değil. Seneler önce attan düştüğü zamana geri dönmüş&nbsp;vaziyette.”</span></span></p>

    <p class="calibre8"><span class="font"><span class="calibre1">“İkiniz de onun yanına gidin,” dedi dayım bana. “Ve sessiz olmasını sağlayın. O kadının adını ağzına almasına izin vermeyin. Ölüm döşeğindeyken Katherine’in adını anmasına izin&nbsp;veremeyiz, bu dışarı sızarsa Elizabeth yerine Prenses Mary veliaht olur.”</span></span></p>

    <p class="calibre8"><span class="font"><span class="calibre1">George onu başıyla onaylayıp beni büyük salona çıkardı. Kralı yukarı taşımamışlardı, sedyeden düşürmekten korkuyorlardı. Oldukça ağırdı ve sürekli kımıldanıyordu. Seciyeyi, yan yana&nbsp;birleştirdikleri iki masanın üzerine koymuşlardı, kral masanın üzerinde bir o yana bir bu yana&nbsp;dönüyor, huzursuzca kımıldanıyordu. George beni korku dolu adamların arasından onun yanına&nbsp;itti ve kral beni gördü. Yüzümü tanımaya başladığında mavi gözleri yavaşça kısıldı.</span></span></p>

    <p class="calibre8"><span class="font"><span class="calibre1">“Attan düştüm, Mary,” dedi. Sesi küçük bir oğlan çocuğunun sesi gibi acıklıydı.</span></span></p>

    <p class="calibre8"><span class="font"><span class="calibre1">“Yazık sana.” Ona iyice yanaşıp elini avucuma aldım. “Acıyor mu?”</span></span></p>

    <p class="calibre8"><span class="font"><span class="calibre1">“Hem de her yanım,” dedi gözlerini kapatarak.</span></span></p>

    <p class="calibre8"><span class="font"><span class="calibre1">Doktor arkama yanaşarak fısıldadı. “Sor bakalım ayaklarıyla parmaklarını oynatabiliyor muymuş. Kolunu bacağını hissediyor muymuş.”</span></span></p>

    <p class="calibre8"><span class="font"><span class="calibre1">“Ayaklarını oynatabiliyor musun, Henry?”</span></span></p>

    <p class="calibre8"><span class="font"><span class="calibre1">Hepimiz çizmelerinin kıvrıldığını gürdük. “Evet.”</span></span></p>

    <p class="calibre8"><span class="font"><span class="calibre1">“Ya parmaklarını?”</span></span></p>

    <p class="calibre8"><span class="font"><span class="calibre1">Avucuma yapışan ellerin beni daha da sıkı tuttuğunu hissettim.</span></span></p>

    <p class="calibre8"><span class="font"><span class="calibre1">“Evet.”</span></span></p>

    <p class="calibre8"><span class="font"><span class="calibre1">“İçinde bir yerler acıyor mu, hayatım? Karnın acıyor mu?”</span></span></p>

    <p class="calibre8"><span class="font"><span class="calibre1">Başını iki yana salladı. “Hayır, her yanını acıyor.”</span></span></p>

    <p class="calibre8"><span class="font"><span class="calibre1">Doktora döndüm.</span></span></p>

    <p class="calibre8"><span class="font"><span class="calibre1">“Sülükler emmeli.”</span></span></p>

    <p class="calibre8"><span class="font"><span class="calibre1">“Neresinin acıdığını bilmemesine rağmen mi?”</span></span></p>

    <p class="calibre8"><span class="font"><span class="calibre1">“İç kanama olabilir.”</span></span></p>

    <p class="calibre8"><span class="font"><span class="calibre1">“Bırakın uyuyayım,” dedi Henry alçak sesle. “Benimle kal, Mary.”</span></span></p>

    <p class="calibre8"><span class="font"><span class="calibre1">Başımı doktordan çevirip Henry’nin yüzüne baktım. Öyle sessizce, yarı baygın yatarken o kadar genç görünüyordu ki, neredeyse bir zamanlar hayran olduğum o genç prens olduğuna&nbsp;inanacaktım. Sırtüstü yatarken yanaklarının şişkoluğu gitmiş, kaşlarının arasında o hoş çizgi&nbsp;yerinde kalmıştı. Bu adam bu ülkeyi bir arada tutabilecek tek adamdı. O olmadan hepimiz&nbsp;mahvolurduk. Sadece Boleyn ailesi değil, sadece Howard ailesi değil, bu ülkenin her&nbsp;köşesindeki çoluk çocuk bütün insanlar. Ondan başka hiç kimse lordların&nbsp;taht kavgasını durduramazdı. Sağlam sebeplerle tahta aday olan dört veliaht vardı: Prenses Mary, yeğenim Elizabeth, oğlum Henry ve piç kurusu Henry Fitzroy. Kilise zaten ayaklanmıştı,&nbsp;İspanyol ya da Fransız kralı ülkeyi yatıştırmak için Papa’dan izin alırdı ve sonra onlardan asla&nbsp;kurtulamazdık.</span></span></p>

    <p class="calibre8"><span class="font"><span class="calibre1">“Uyursan kendini daha mı iyi hissedeceksin?” diye sordum.</span></span></p>

    <p class="calibre8"><span class="font"><span class="calibre1">Mavi gözlerini açıp bana gülümsedi. “Kesinlikle evet,” dedi alçacık bir sesle.</span></span></p>

    <p class="calibre8"><span class="font"><span class="calibre1">“Seni sedyeyle yukarı yatağına taşısak kımıldamadan yatar mısın?”</span></span></p>

    <p class="calibre8"><span class="font"><span class="calibre1">Evet anlamında başını salladı. “Ama elimi tut.”</span></span></p>

    <p class="calibre8"><span class="font"><span class="calibre1">Doktora döndüm. “Yapsak mı? Yatağına götürüp uyumasına izin verelim mi?”</span></span></p>

    <p class="calibre8"><span class="font"><span class="calibre1">Korku dolu gözlerle bana baktı. İngiltere’nin geleceği onun ellerindeydi. “Sanırım evet,” dedi, kendinden hiç de emin olmayan bir sesle.</span></span></p>

    <p class="calibre8"><span class="font"><span class="calibre1">“Burada uyuyamaz herhalde,” diye fikrimi belirttim.</span></span></p>

    <p class="calibre8"><span class="font"><span class="calibre1">George öne çıkıp en güçlü adamların yarım düzinesini yanına toplayıp sedyenin etrafına dizdi. “Elini tutmaya devam et, Mary. Kımıldamamasına dikkat et. Siz de ben söylediğimde sedyeyi kaldırıp basamaklardan yukarı çıkartın. İlk merdiven sahanlığında dinlenip sonra tekrar devam edeceğiz. Bir, iki, üç, şimdi: Kaldırın.”</span></span></p>

    <p class="calibre3"><span class="font"><span class="calibre1">Kralı kaldırıp sedyeyi düz tutmakta zorlandılar. Elim kralın elinde onlarla birlikte yürüdüm. Birlikte yürüyebilmek için ayaklarını sürüye sürüye ilerlediler ve sonunda yukarı kralın&nbsp;odalarına vardık. Biri önden koşup Henry’nin kabul odalarına giden çift kanatlı kapıyı, sonra&nbsp;ardındaki özel odalarına giden kapıyı açtı. Sedyeyi yatağın üzerine bıraktılar ama bırakırlarken kralı fena halde sarstılar ve Henry acıyla inledi. Sonra o koca adamı sedyeden yatağa indirmemiz gerekti. Bunun tek yolu adamların yatağın üzerine çıkıp Henry’yi&nbsp;omuzlarından ve ayaklarından tutarak kaldırması ve bu arada diğerlerinin sedyeyi kralın&nbsp;altından çekmesiydi.</span></span></p>

    <p class="calibre8"><span class="font"><span class="calibre1">Bu kaba hareket karşısında doktorun yüz ifadesini gördüm ve anladım ki, eğer kralın iç kanaması varsa onu büyük olasılıkla çoktan öldürmüştük. Henry acıyla inledi, bir an bunun&nbsp;ölüm çığlığı olduğunu sandım. İşte o zaman hepimiz zan altında kalırdık. Ama sonra gözlerini&nbsp;açıp bana baktı.</span></span></p>

    <p class="calibre3"><span class="font"><span class="calibre1">“Katherine?” dedi.</span></span></p>

    <p class="calibre3"><span class="font"><span class="calibre1">Etrafımdaki bütün adamlar batıl bir inançla nefesini tuttu. George’a baktım. “Dışarı,” dedi George. “Herkes dışarı.”</span></span></p>

    <p class="calibre3"><span class="font"><span class="calibre1">Sör Francis Weston ona doğru gelip George’un kulağına bir şeyler fısıldadı. George onu dikkatle dinleyip teşekkür eder gibi Sör Francis’in koluna dokundu.</span></span></p>

    <p class="calibre3"><span class="font"><span class="calibre1">“Kraliçe kralın doktor, baldızı Mary ve benimle yalnız bırakılmasını emrediyor,” diye ilan etti George. “Diğer herkes dışarıda bekleyebilir.”</span></span></p>

    <p class="calibre8"><span class="font"><span class="calibre1">Gönülsüzce odayı terk ettiler. Dışarıda dayımın bağıra bağıra kral tahtta oturmaya devam edemeyecek durumdaysa o zaman kraliçenin Prenses Elizabeth adına tahtın vekili olacağını ve&nbsp;Prenses Elizabeth’e, kralın bizzat seçtiği tek meşru veliahdına sadakat yemini ettiğinin herkese&nbsp;ayrı ayrı hatırlatılmasına gerek olmadığını söylüyordu.</span></span></p>

    <p class="calibre3"><span class="font"><span class="calibre1">“Katherine?” diye sordu Henry başını kaldırıp bana bakarak.</span></span></p>

    <p class="calibre3"><span class="font"><span class="calibre1">“Hayır, benim, Mary,” dedim şefkatle. “Mary Boleyn’dim. Artık Mary Stafford’um.”</span></span></p>

    <p class="calibre3"><span class="font"><span class="calibre1">Titrek ellerle elimi tutup dudaklarına götürdü. “Aşkım,” dedi yumuşacık bir sesle ve hiçbirimiz pek çok aşkından hangisini onu hâlâ severek ölen kraliçeyi mi, aynı sarayın içinde korkudan tir&nbsp;tir titreyen diğer kraliçeyi mi, yoksa beni, bir zamanlar sevdiği kızı mı ima ettiğini bilemedik.&nbsp;”Uyumak ister misin?” diye sordum endişeyle.</span></span></p>

    <p class="calibre3"><span class="font"><span class="calibre1">Mavi gözlen buğuluydu, sarhoşmuş gibi bakıyordu. “Uyku. Evet,” diye mırıldandı.</span></span></p>

    <p class="calibre3"><span class="font"><span class="calibre1">“Yanında oturacağını.” George bana bir sandalye getirdi ve elimi kralın elinden çekmeden yanında oturdum.</span></span></p>

    <p class="calibre3"><span class="font"><span class="calibre1">“Tanrım ne olur, kendine gelsin,” dedi George, Henry’nin bulanık yüzüne, kırpışan gözkapaklarına bakarak.</span></span></p>

    <p class="calibre3"><span class="font"><span class="calibre1">“Amin,” dedim. “Amin.”</span></span></p>

    <p class="calibre8"><span class="font"><span class="calibre1">Yatağının ayakucunda doktorlarla birlikte akşamüzeri geç saatlere kadar yanında oturduk. George’la ben başucundaydık, annemle babam durmadan içeri girip çıkıyor, dayım bilinmeyen&nbsp;bir yerlerde entrikalar planlamakla uğraşıyordu.</span></span></p>

    <p class="calibre3"><span class="font"><span class="calibre1">Henry terliyordu ve doktorlardan biri üzerindeki örtüleri açmak için yanına geldi ama aniden durdu. Şişko bacağının uzun zaman önce mızrak dövüşünde yaralanan yerinde çirkin koyu bir&nbsp;kan lekesi ve irin vardı. Bunca zaman doğru düzgün iyileşmeyen yarası tekrar açılmıştı.&nbsp;”Sülükler emmeli,” dedi adanı. “Sülükleri getirin, zehri emsinler.”</span></span></p>

    <p class="calibre3"><span class="font"><span class="calibre1">“Bakamayacağım,” diye itiraf ettim George’a titreye litreye.</span></span></p>

    <p class="calibre3"><span class="font"><span class="calibre1">“Git pencerenin yanında otur ve sakın bayılmaya falan kalkma,” dedi kaba bir tavırla. “Yaratıkları götürdüklerinde sana seslenirim, tekrar yatağın yanına gelirsin.”</span></span></p>

    <p class="calibre8"><span class="font"><span class="calibre1">Pencere kenarına gidip arkamı dönmeye cesaret edemeden oturdum ve kavanozları açıp siyah böcekleri kralın bacağına koymalarını, yırtılan etin arasından böceğin kanı emmesini&nbsp;duymamaya çalıştım. Sonra George beni çağırdı. “Gel ve yanında otur, bir şey görmen&nbsp;gerekmiyor.” Yatağın başucundaki yerime geri döndüm ama böcekler karınlarını tıka basa&nbsp;doyurup yapışkan birer topa dönüştüğünde ve yaradan alınmaları gerektiğinde tekrar yerimi&nbsp;terk ettim.</span></span></p>

    <p class="calibre8"><span class="font"><span class="calibre1">Akşamüzeri geç vakit kralın elini hasta bir köpeği okşar gibi okşuyordum ki, aniden gözlerini açıp elimi kavradı, bu kez bakışları berraktı. “Yüce Tanrım,” dedi. “Her yanım acıyor.”</span></span></p>

    <p class="calibre3"><span class="font"><span class="calibre1">“Attan düştünüz,” dedim, nerede olduğunun farkında olup olmadığını anlamaya çalışarak. “Hatırlıyorum,” dedi. “Ama saraya getirildiğimi hatırlamıyorum.”</span></span></p>

    <p class="calibre8"><span class="font"><span class="calibre1">“Sizi taşıdık,” dedi George, pencere kenarından yanımıza gelirken. “Sizi yukarı taşıdık. Yanınızda Mary’nin kalmasını istediniz.”</span></span></p>

    <p class="calibre8"><span class="font"><span class="calibre1">Henry bana hafif şaşkın bir bakış fırlattı. “Öyle mi?”</span></span></p>

    <p class="calibre8"><span class="font"><span class="calibre1">“Kendinizde değildiniz,” dedim. “Aklınız gidip geliyordu. Tanrıya şükür şimdi iyisiniz.”</span></span></p>

    <p class="calibre8"><span class="font"><span class="calibre1">“Ben kraliçeye haber göndereyim.” George nöbetçilerden birine Anne’e kralın kendine geldiğini ve iyi olduğunu söylemesini emretti.</span></span></p>

    <p class="calibre8"><span class="font"><span class="calibre1">Henry kıkırdadı. “Hepinizi terletmiş olmalıyım.” Yatakta kımıldamak istedi ama acıyla yüzünü buruşturdu. “Tanrım! Bacağım!”</span></span></p>

    <p class="calibre8"><span class="font"><span class="calibre1">“Eski yaranız yeniden açıldı,” dedim. “Emsin diye sülükleri getirdiler.”</span></span></p>

    <p class="calibre8"><span class="font"><span class="calibre1">“Sülükleri mi? Yara lapası lazım ona. Katherine nasıl yapıldığını biliyor, ona sorun...” Dudağını ısırdı. “Binleri nasıl yapıldığını biliyordur,” dedi. “Tanrı aşkına. Biri nasıl yapıldığını biliyor&nbsp;olmalı.” Bir an sustu. “Bana şarap verin.”</span></span></p>

    <p class="calibre8"><span class="font"><span class="calibre1">Uşaklardan biri elinde bir kupayla koşarak geldi ve George kupayı kralın dudaklarına tuttu. Henry şarabı dipledi. Rengi yerine geldi ve dikkati tekrar bana yöneldi. “Kim önce davrandı?”&nbsp;diye sordu merakla. “Seymour mu, Howard mı, Percy mi? Tahtımı kızım devralana kadar kim&nbsp;ısıtıp o büyüyene kadar kendini tahtın vekili ilan etti?”</span></span></p>

    <p class="calibre8"><span class="font"><span class="calibre1">George, Henry’yi şen kahkahalı bir sohbete yöneltecek kadar iyi tanıyordu. “Bütün saray dizlerinin üstüne çöktü,” dedi. “Kimse sağlığınızdan başka bir şey düşünmedi.”</span></span></p>

    <p class="calibre8"><span class="font"><span class="calibre1">Henry bunun tek kelimesine bile inanmadan başını salladı.</span></span></p>

    <p class="calibre3"><span class="font"><span class="calibre1">“Gidip saraya ilan edeyim,” dedi George. “Bir şükran duası yapacaklar. Hepimiz çok korktuk.”</span></span></p>

    <p class="calibre3"><span class="font"><span class="calibre1">“Bana biraz daha şarap verin,” dedi Henry asık suratla. “Bedenimdeki bütün kemikler kırılmış&nbsp;gibi her yanım ağrıyor.”</span></span></p>

    <p class="calibre8"><span class="font"><span class="calibre1">“Yanınızdan ayrılayım mı?” diye sordum.</span></span></p>

    <p class="calibre3"><span class="font"><span class="calibre1">“Kal,” dedi umursamaz bir tavırla. “Ama şu arkamdaki yastıkları yukarı kaldır. Böyle yatarken sırtımın sızladığını hissediyorum. Hangi salak beni böyle dümdüz yatırdı?”</span></span></p>

    <p class="calibre8"><span class="font"><span class="calibre1">Bir an onu sedyeden yatağa aktarışımızı düşündüm. “Sizi kımıldatmaya korktuk.”</span></span></p>

    <p class="calibre3"><span class="font"><span class="calibre1">“Çiftliğin korkak tavuklarına dönmüşsünüz,” dedi tatminle, “horozunuz başınızdan gidince...”</span></span></p>

    <p class="calibre3"><span class="font"><span class="calibre1">“Tanrıya şükür neyse ki, gitmediniz.”</span></span></p>

    <p class="calibre8"><span class="font"><span class="calibre1">“Evet,” dedi, çok da memnunmuş gibi çıkmayan bir sesle. “Bugün ökseydim Boleynlerle Howardları zor günler bekliyor olacaktı. Yukarı tırmanırken aşağı yuvarlandığınızı görmek&nbsp;isteyecek bir sürü düşman edindiniz.”</span></span></p>

    <p class="calibre8"><span class="font"><span class="calibre1">“Aklım sadece sizinleydi,” dedim dikkatle.</span></span></p>

    <p class="calibre8"><span class="font"><span class="calibre1">“Benim isteklerimi yerine getirip Elizabeth’i tahtıma geçirecek miydiniz?” diye sordu aniden sert bir sesle. “Siz Howardlar kendinizden birinin arkasına geçmek istersiniz, değil mi? Ya&nbsp;diğerleri?”</span></span></p>

    <p class="calibre8"><span class="font"><span class="calibre1">Gözlerine baktım. “Bilmiyorum.”</span></span></p>

    <p class="calibre3"><span class="font"><span class="calibre1">“Eğer burada arkamda bir prens bırakamadan yatıyor olmasaydım bu yeminler batmazdı. Sence prensese sadık kalırlar mıydı?”</span></span></p>

    <p class="calibre3"><span class="font"><span class="calibre1">Başımı iki yana salladım. “Bilmiyorum. Bir şey diyemeyeceğim. Saray eşrafının yanına bile gitmedim, hep buradaydım, başınızda bekledim.”</span></span></p>

    <p class="calibre8"><span class="font"><span class="calibre1">“Siz Elizabeth’e sadık kalırdınız,” dedi. “Tahtın vekili Anne olur, dayın da onun arkasında olurdu, sanırım. Howardlar isimleri hariç her şeyleriyle İngiltere’yi yönetiyor olurdu. Ve bir&nbsp;kadın diğerini takip ederdi, yine Howardlar’ın yönetiminde.” Yüzü asıldı, başını iki yana salladı.&nbsp;”Bana bir oğlan vermeli.” Şakağındaki bir damar attı, elini başına koydu ve parmak uçlarıyla&nbsp;acıyı gidermeye çalışıyormuş gibi alnını ovdu. “Ben yine yatacağım,” dedi. “Şu lanet hapları&nbsp;kaldır gözümün önünden. Gözlerimin arkasındaki ağrı öyle kötü ki, göremiyorum. Tahtın vekili&nbsp;bir Howard kızı ve peşinden bir diğer Howard kızı. Felaketler zinciri gibi. Bu kez bana bir oğlan&nbsp;vermeli.”</span></span></p>

    <p class="calibre3"><span class="font"><span class="calibre1">Kapı açıldı ve Anne içeri girdi. Hâlâ bembeyazdı. Ağır adımlarla Henry’nin yatağına yürüyüp elini tuttu. Acıdan&nbsp;mahvolmuş gözleri dikkatle karısının bembeyaz yüzünü süzdü.</span></span></p>

    <p class="calibre8"><span class="font"><span class="calibre1">“Öleceksin sandım,” dedi Anne dosdoğru.</span></span></p>

    <p class="calibre8"><span class="font"><span class="calibre1">“Sen ne yapacaktın?”</span></span></p>

    <p class="calibre8"><span class="font"><span class="calibre1">“İngiltere Kraliçesi olarak elimden gelenin en iyisini,” diye karşılık verdi Anne. Konuşurken eli kanundaydı…</span></span></p>

    <p class="calibre8"><span class="font"><span class="calibre1">Henry kendi kocaman elini Anne’in elinin üzerine yasladı. “Umarım orada bir oğlan çocuğu vardır, leydi,” dedi soğuk bir sesle. “İngiltere Kraliçesi olarak elinden geleni yapman bence&nbsp;yetmez. Bu ülkeyi bir arada tutacak bir oğlana ihtiyacım var, ölüp gittiğimde arkamda Prenses&nbsp;Elizabeth ve entrikalar çeviren dayını bırakmak istemiyorum.”</span></span></p>

    <p class="calibre8"><span class="font"><span class="calibre1">“Bana bir daha asla mızrak dövüşlerine katılmayacağına dair yemin etmeni istiyorum,” dedi Anne tutkuyla.</span></span></p>

    <p class="calibre8"><span class="font"><span class="calibre1">Henry başını öteye çevirdi. “Bırak beni de dinleneyim,” dedi. “Sözlerin ve yeminlerin. Tanrım bana yardım et, kraliçeyi başımdan atarken ondan daha iyi bir şey geleceğini sanıyordum.”&nbsp;Aralarında geçen ve şahit olduğum en tatsız anlardan biriydi. Anne tartışmadı bile. Onun yüzü&nbsp;de en az Henry’ninki kadar bembeyazdı. İkisi de hayalet gibiydi, korkuları yüzünden yarı&nbsp;ölmüş hayaletler gibiydiler. Aşkla yeniden birleşmeleri onlara sadece ülke üzerinde ne kadar&nbsp;geçici bir hakimiyetleri olduğunu hatırlatmaya yarıyordu. Anne yatakta yatan ağır bedene karşı&nbsp;reverans yapıp kapıya gitti. Sanki muazzam bir yük taşıyormuş gibi ağır ağır yürüdü ve kapıda&nbsp;bir dakika durdu.</span></span></p>

    <p class="calibre3"><span class="font"><span class="calibre1">Ben onu seyrederken o kraliçeye dönüştü. Başını geriye attı, dudakları hafifçe gülümser gibi yukarı kıvrıldı. Omuzları dikleşti, azıcık, müzik başladığında parmak uçlarında yükselen bir&nbsp;dansçı gibi çok hafif yükseldi. Sonra kapıdaki&nbsp;nöbetçiye başıyla işaret etti, adam kapıyı savurarak açtı ve Anne şükran dolu bir suratla kralın iyi olduğunu, atından düşmesiyle ilgili kraliçeye espriler yaptığını, en kısa zamanda, kendini&nbsp;muktedir hisseder etmez tekrar mızrak dövüşünde ata bineceğini ve mutlu olduklarını&nbsp;söylemek üzere saray eşrafının hayhuyuna çıktı.</span></span></p>

    <p class="calibre8"><span class="font"><span class="calibre1">Henry iyileşme sürecinde sessiz ve düşünceliydi. Bedenindeki ağrılar ona yeni yaşlılık uyarıları gibiydi. Bacağındaki yaradan kanla karışık sarı bir irin aktı, sürekli kalın bir sargıyla dolaşmak&nbsp;zorunda kaldı ve otururken bacağını tabureye uzatır oldu. iler zaman güçlü bacakları ve sağlam&nbsp;duruşuyla gurur duyan biri olarak gördüğü manzaradan utanıyordu. Artık yürürken&nbsp;topallıyordu, bacağındaki sargı hantal giysilerinin duruşunu bozuyordu. Daha da kötüsü kümes&nbsp;horozu gibi kokuyordu. Henry, İngiltere’nin altın prensi, Avrupa’nın en yakışıklı erkeği kabul&nbsp;edilen adanı yaşlılığın ona doğru ilerlediğini, bir gün topallayacağını, vücudunun sürekli&nbsp;ağrılarla boğuşacağını ve kirli bir keşiş gibi kokacağını görebiliyordu.</span></span></p>

    <p class="calibre8"><span class="font"><span class="calibre1">Anne bunu anlamakta zorlanıyordu. “Tanrı aşkına kocacığım, yüzün gülsün biraz!” diye yapıştırıverdi. “Kurtardılar seni işte, daha ne?”</span></span></p>

    <p class="calibre8"><span class="font"><span class="calibre1">“İkimizi de kurtardılar,” dedi. “Ben burada olmasam halin nice olurdu?”</span></span></p>

    <p class="calibre8"><span class="font"><span class="calibre1">“Gayet iyi olurdum.”</span></span></p>

    <p class="calibre8"><span class="font"><span class="calibre1">“Sanırım hepinizin hali gayet iyi olurdu. Ölseydim, sen ve seninkiler tahtım hâlâ sıcakken yerleşiverirdiniz.”</span></span></p>

    <p class="calibre3"><span class="font"><span class="calibre1">Anne dilini tutabilirdi ama ona birden parlayıvermeyi huy edinmişti. “Beni aşağılamaya mı çalışıyorsun?” diye sordu. “Ailemi sana sadık olmak dışında bir şeyle mi suçluyorsun?”</span></span></p>

    <p class="calibre8"><span class="font"><span class="calibre1">Büyük salonda akşam yemeğine inmeyi bekleyen saray eşrafı tartışmayı duyabilmek için sesini iyice alçaktı.</span></span></p>

    <p class="calibre8"><span class="font"><span class="calibre1">“Howardlar önce başarılarına, sonra krallarına sadıktır,” diye gürledi Henry.</span></span></p>

    <p class="calibre8"><span class="font"><span class="calibre1">Sör John Seymour’un başını kaldırıp hafifçe gülümsediğini gördüm.</span></span></p>

    <p class="calibre8"><span class="font"><span class="calibre1">“Ailem hayatını yerlere sererek sana hizmet ediyor,” diye yapıştırdı Anne.</span></span></p>

    <p class="calibre8"><span class="font"><span class="calibre1">“Sen ve kız kardeşin serildi gerçekten,” diye araya girdi Henry’nin soytarısı kılıç gibi keskin zekâsıyla. Herkes bir kahkaha patlattı. Ben kıpkırmızı kesilirken William’la göz göze geldim.&nbsp;Elinin kılıcına uzandığını gördüm ama bir soytarıya kılıç çekmek aptalca olurdu, hele hele kral&nbsp;kahkahalarla gülerken.</span></span></p>

    <p class="calibre8"><span class="font"><span class="calibre1">Henry uzanıp neşeyle Anne’in karnını okşadı. “Ama sonuçta işe yaradı,” dedi. Anne öfkeyle onun elini itti. Henry neşesi anında sönerek olduğu yerde donakaldı.</span></span></p>

    <p class="calibre8"><span class="font"><span class="calibre1">“Ben at değilim,” dedi Anne sert bir sesle. “At gibi okşanmak hoşuma gitmiyor.”</span></span></p>

    <p class="calibre8"><span class="font"><span class="calibre1">“Haklısın,” dedi Henry soğuk bir sesle. “Senin gibi öfkeli bir atım olsa çoktan köpeklere yem&nbsp;etmiştim.”</span></span></p>

    <p class="calibre8"><span class="font"><span class="calibre1">“Haydi o öfkeli kısrağa bin de terbiye olsun,” diye kışkırttı Anne.</span></span></p>

    <p class="calibre8"><span class="font"><span class="calibre1">Henry’nin her zamanki ateşli cevabını bekledik. Sessizlikten başka bir şey gelmedi, hatta o kadar uzadı ki, Anne gülümsemesini yüzünde tutmakta zorlandı..</span></span></p>

    <p class="calibre8"><span class="font"><span class="calibre1">“Bazı kısraklara tecavüz etmeye değmez,” dedi kral alçak sesle.</span></span></p>

    <p class="calibre8"><span class="font"><span class="calibre1">Sadece yüksek masanın çok yakınındakiler bu cevabı duyabildi. Anne bembeyaz kesildi, hemen ardından başını döndürüp bir kahkaha attı, sanki kral çok komik bir şey söylemiş gibi tiz,&nbsp;çınlayan bir kahkaha. İnsanların çoğu başlarını çevirip yanındakiyle konuşuyormuş gibi yaptı.&nbsp;Anne’in gözleri beni pas geçip George’a uzandı, George yatıştırmak için onu okşayan bir el&nbsp;gibi bakışlarına uzun uzun karşılık verdi.</span></span></p>

    <p class="calibre8"><span class="font"><span class="calibre1">“Biraz daha şarap ister misin, kocacığım?” diye sordu Anne sesi azıcık bile titremeden, uşak öne atılıp kralla kraliçenin kupasını doldurdu ve akşam yemeği başladı.</span></span></p>

    <p class="calibre8"><span class="font"><span class="calibre1">Henry bütün yemek boyunca suratını astı. Dans ve müzik bile moralini yerine getirmedi ama her zamankinden daha çok yiyip içti. Ayağa kalkıp acıyla saray eşrafının arasında yürüdü, bir&nbsp;tarafa bir şeyler söyledi, diğer tarafta önünde eğilip ondan bir şeyler isteyen beyleri dinledi.&nbsp;Bizim masamıza, kraliçenin hanımlarının oturduğu masaya geldi ve Jane’le aramda durdu.&nbsp;İkimiz de ayağa kalktık, kafa kafaya, Henry’nin gözleri Jane’in ona reverans yaparken yere&nbsp;bakan gülümsemesine takıldı.</span></span></p>

    <p class="calibre8"><span class="font"><span class="calibre1">“Çok yorgunum, Bayan Seymour,” dedi. “Keşke Whitehall’da olsak da bana bahçendeki bitkilerle bir yara lapası yapsan.”</span></span></p>

    <p class="calibre8"><span class="font"><span class="calibre1">Jane reveransını gülümsemelerinin en güzeliyle tamamladı. “Ben de çok isterdim,” dedi. “Majestelerinin dinlendiğini ve acısının geçtiğini görmek için her şeyi yaparım.”</span></span></p>

    <p class="calibre3"><span class="font"><span class="calibre1">Benim bildiğim Henry hoş bir espri olsun diye hemen şöyle derdi: “Her şeyi mi?” Ama bu yeni Henry masadaki taburelerden birini çekip ikimizin de yanına oturmasını işaret etti. “Morlukları&nbsp;ve şişlikleri iyileştirebilirsin ama yaşlılığı iyileştiremezsin,” dedi. “Kırk beşime geldim ve yaşımı daha önce hiç bu kadar hissetmemiştim.”</span></span></p>

    <p class="calibre3"><span class="font"><span class="calibre1">“Sadece düştüğünüz için,” dedi Jane, ipek gibi yumuşacık ve güven verici bir sesle. “Tabii ki&nbsp;yaralandınız ve yorgunsunuz, ayrıca krallığın güvenliğini sağlamak için çalışmaktan bitkin&nbsp;düşüyorsunuz. Gece gündüz bunu düşündüğünüzden eminim.”</span></span></p>

    <p class="calibre8"><span class="font"><span class="calibre1">“Ülkeyi bırakacak bir oğlum olsa güzel bir mirasım olurdu,” dedi Henry yakınarak. İkisi de kraliçeye doğru baktı. Anne öfkeyle parlayan bakışlarıyla onlara karşılık verdi.</span></span></p>

    <p class="calibre8"><span class="font"><span class="calibre1">“Tanrı’ya dua ediyorum kraliçe bu kez oğlan doğursun diye,” dedi Jane tatlı sesiyle.</span></span></p>

    <p class="calibre8"><span class="font"><span class="calibre1">“Benim için gerçekten dua ediyor musun, Jane?” diye sordu kral çok alçak sesle.</span></span></p>

    <p class="calibre8"><span class="font"><span class="calibre1">Jane gülümsedi. “Kralım için dua etmek görevim.”</span></span></p>

    <p class="calibre8"><span class="font"><span class="calibre1">“Bu gece benim için dua eder misin?” dedi Henry daha da alçak sesle. “Böyle bedenimdeki bütün kemikler ağrırken ve korku içinde uyuyamazken bana dua ettiğini düşünmek hoşuma&nbsp;gider.”</span></span></p>

    <p class="calibre8"><span class="font"><span class="calibre1">“Bu gece sizin için dua edeceğim,” dedi Jane. “Tıpkı odanızdaymışım ve elimi başınıza koymuş, uyumanıza yardım ediyormuşum gibi hissedeceksiniz.”</span></span></p>

    <p class="calibre8"><span class="font"><span class="calibre1">Dudaklarımı ısırdım. Yandaki masada Catherine, yuvarlak gözleriyle ballı ilahiyat tadında ilerleyen bu garip flörtleşmeyi anlamaya çalışıyordu. Kral acıdan hafifçe inleyerek ayağa&nbsp;kalktı.</span></span></p>

    <p class="calibre3"><span class="font"><span class="calibre1">“Bana bir omuz verin,” dedi omzunun üzerinden. Yarını düzine adam Majestesinin kürsünün üzerindeki tahtına geri dönmesine yardım etme şerefine nail olmak için ayağa fırladı. Kral,&nbsp;ağabeyim George’u kenara itip onun yerine Jane’in ağabeyini seçti. Anne, ben ve George&nbsp;sessizlik içinde&nbsp;izlerken Seymour erkeği kralın tahtına geri dönmesine yardım etti.</span></span></p>

    <p class="calibre8"><span class="font"><span class="calibre1">“O kızı öldüreceğim,” dedi Anne asık suratla.</span></span></p>

    <p class="calibre8"><span class="font"><span class="calibre1">Ben yatağa uzanmış, aylak aylak tek kolumun üzerine yaslanmıştım. George ateşin yanına serilmişti, Anne aynanın önüne oturmuştu ve hizmetçisi saçlarını fırçalıyordu.</span></span></p>

    <p class="calibre8"><span class="font"><span class="calibre1">“Ben senin yerine öldürürüm,” dedim. “Kız azize olmaya hazırlanıyor.”</span></span></p>

    <p class="calibre8"><span class="font"><span class="calibre1">“İyi beceriyor,” diye yorum yaptı George, mükemmel bir dansçıdan bahsediyormuş gibi. “İkinizden de çok farklı. Krala devamlı şefkat gösteriyor. Bence bu fazlasıyla baştan çıkartıcı.”</span></span></p>

    <p class="calibre8"><span class="font"><span class="calibre1">“Sidikli küçük hanım,” dedi Anne dişlerinin arasından. Fırçayı hizmetçinin elinden kaptı.&nbsp;”Gidebilirsin.” George hepimize birer şarap daha doldurdu.</span></span></p>

    <p class="calibre8"><span class="font"><span class="calibre1">“Ben de gideyim,” dedim. “William bekliyordun”</span></span></p>

    <p class="calibre8"><span class="font"><span class="calibre1">“Sen kal,” dedi Anne emreder gibi.</span></span></p>

    <p class="calibre8"><span class="font"><span class="calibre1">“Peki, Majesteleri,” dedim boyun eğerek.</span></span></p>

    <p class="calibre8"><span class="font"><span class="calibre1">Bana sert, uyarı dolu bir bakış fırlattı.</span></span></p>

    <p class="calibre8"><span class="font"><span class="calibre1">“O Seymour şıllığını saraydan gönderteyim mi?” diye sordu George’a. “Bütün gün kralın etrafında sırıtmasını çekemeyeceğim. Beni deli ediyor.”</span></span></p>

    <p class="calibre8"><span class="font"><span class="calibre1">“Elleme,” diye salık verdi George. “Henry iyileştiğinde ondan daha ateşli birini isteyecek. Ama adama saldırmayı bırak. Bu gece sana öfkelendi, sen de barutla karşılık verdin.”</span></span></p>

    <p class="calibre8"><span class="font"><span class="calibre1">“Onun böyle acıklı olmasına dayanamıyorum,” dedi. “Ölmedi, değil mi? Ortada bir şey yokken neden böyle sefil halde?”</span></span></p>

    <p class="calibre8"><span class="font"><span class="calibre1">“Korktu. Ayrıca artık genç değil.”</span></span></p>

    <p class="calibre8"><span class="font"><span class="calibre1">“O kız bir daha krala sırıtırsa suratına bir tane yapıştıracağım,” dedi Anne. “Onu bu konuda uyarabilirsin, Mary. Eğer onu bir kere daha yüzünde o Tanrı Ana sırıtışıyla krala sırıtırken&nbsp;görürsem, suratına bir tane yapıştıracağımı söyle.”</span></span></p>

    <p class="calibre8"><span class="font"><span class="calibre1">Yataktan aşağı kaydım. “Tamam, bir şeyler söylerim. Tam olarak böyle söylemem herhalde. Artık gidebilir miyim, Anne? Çok yoruldum.”</span></span></p>

    <p class="calibre8"><span class="font"><span class="calibre1">“Üf, tamam,” dedi sinir içinde. “Benimle kalacaksın, değil mi, George?”</span></span></p>

    <p class="calibre8"><span class="font"><span class="calibre1">“Karın dırdırlanacak,” diye uyardım George’u. “Zaten sürekli burada olduğunu söyleyip duruyor.”</span></span></p>

    <p class="calibre8"><span class="font"><span class="calibre1">Anne’in buna burun kıvırıp geçeceğini sanıyordum ama George’la ikisi hızlıca birbirlerine baktılar, George gitmek üzere ayağa kalktı.</span></span></p>

    <p class="calibre8"><span class="font"><span class="calibre1">“Hep yalnız kalmak zorunda mıyım?” dedi Anne. “Yalnız yürümek, yalnız dua etmek, yalnız uyumak zorunda mıyım?”</span></span></p>

    <p class="calibre8"><span class="font"><span class="calibre1">George bu boş soru karşısında durakladı.</span></span></p>

    <p class="calibre8"><span class="font"><span class="calibre1">“Evet,” diye yapıştırdım çekinmeden. “Sen kraliçe olmayı tercih ettin. Mutluluk getirmeyeceğini çok önce sana söylemiştim.”</span></span></p>

    <p class="calibre8"><span class="font"><span class="calibre1">Sabah Jane Seymour’la duaya giderken yan yana geldik. Kralın açık kapısının önünden geçtik, Henry yaralı bacağını önündeki sandalyeye uzatarak masasına oturmuş, katibi yanında ona&nbsp;mektupları okuyor ve imzalaması için masaya bırakıyordu. Jane kapının önünden geçerken&nbsp;yavaşlayıp</span></span> <span class="font"><span class="calibre1">ona gülümsedi, kral elinde kalemi, ucundaki mürekkep kururken duraklayıp onu izledi.</span></span></p>

    <p class="calibre8"><span class="font"><span class="calibre1">Jane ve ben kraliçenin şapelinde yan yana diz çöküp alt kısımdaki kilise sunağının önünde duayı dinledik.</span></span></p>

    <p class="calibre8"><span class="font"><span class="calibre1">“Jane,” dedim alçak sesle.</span></span></p>

    <p class="calibre8"><span class="font"><span class="calibre1">Gözlerini açtı, belli ki kendini duaya kaptırmıştı.</span></span></p>

    <p class="calibre8"><span class="font"><span class="calibre1">“Efendim Mary? Özür dilerim, dua ediyordum.”</span></span></p>

    <p class="calibre8"><span class="font"><span class="calibre1">“O mide bulandırıcı sırıtışınla kralla flörtleşmeye devam edersen biz Boleynlerden biri yakında gözünü oyuverecek.”</span></span></p>

    <p class="calibre8"><span class="font"><span class="calibre1">Anne nehir kenarında yürüyüş yapmayı huy edinmişti, hamileliği boyunca bovling sahasına, oradan porsuk ağacı bulvarını geçerek tenis kortuna yürüyüp sonra saraya geri dönüyordu.&nbsp;Ben de onunla birlikte yürüyordum, George zaten hep yanındaydı. Hanımlarının çoğu ve kral&nbsp;akşamüzerleri ava çıkmaktan vazgeçtiğinden beri kralın beylerinin bir kısmı da bize&nbsp;katılıyordu. George ve Sör Francis Weston, Anne’in iki yanında yürüyüp onu güldürüyor,&nbsp;bovling sahasına çıkan basamaklarda ona yardım ediyordu. Halkamızın diğer elemanları, Henry&nbsp;Norris, Sör Thomas Wyatt ya da William da benimle yürüyordu.</span></span></p>

    <p class="calibre8"><span class="font"><span class="calibre1">Bir gün Anne yorulup yürüyüşü kısa kesti. O George’un kolunda, benle Henry Norris de birkaç adım arkalarına saraya geri döndük. Biz onlara doğru ilerlerken nöbetçiler kraliçenin odalarının&nbsp;kapılarını savurarak açtı ve öyle bir tablo ortaya çıktı ki, Jane Seymour kralın kucağından&nbsp;ayağa fırladı, kral ayaklanmaya çalışarak kayıtsız bir tavırla pelerinini silkeledi ama&nbsp;düştüğünden beri hâlâ topalladığından sendeledi ve iyice komik duruma düştü.</span></span></p>

    <p class="calibre8"><span class="font"><span class="calibre1">“Çık dışarı, şıllık,” dedi Anne sertçe Jane Seymour’a. Jane reverans yapıp odadan dışarı süzüldü. George, Anne’i içeri odaya almaya çalıştı ama ablanı kralın üstüne saldırdı.</span></span></p>

    <p class="calibre8"><span class="font"><span class="calibre1">“O şırfıntıyı kucağına oturtmuş ne yapıyordun öyle? Yara lapası mı?”</span></span></p>

    <p class="calibre8"><span class="font"><span class="calibre1">“Konuşuyorduk...” dedi kral beceriksizce.</span></span></p>

    <p class="calibre8"><span class="font"><span class="calibre1">“Herhalde çok alçak sesle konuşuyordu ki, duyman için dilini kulağına sokmuştu?”</span></span></p>

    <p class="calibre8"><span class="font"><span class="calibre1">“Ben... o...”</span></span></p>

    <p class="calibre8"><span class="font"><span class="calibre1">“Ben ne olduğunu iyi biliyorum!” diye bağırdı Anne. “Bütün sarayın biliyor. Hepimiz ne olduğunu görme şerefine erdik. Yürüyemeyecek kadar yorgun olduğunu söyleyen bu adam&nbsp;serilmiş, kendini akıllı sanan küçük bir kaltak da sinsi sinsi kucağına çıkıvermiş.”</span></span></p>

    <p class="calibre8"><span class="font"><span class="calibre1">“Anne-” dedi. Anne dışında herkes kralın sesindeki uyarı tonunu duydu.</span></span></p>

    <p class="calibre8"><span class="font"><span class="calibre1">“Buna müsamaha gösteremem. O kız bu saraydan gidecek!” diye yapıştırdı Anne.</span></span></p>

    <p class="calibre8"><span class="font"><span class="calibre1">“Seymourlar kraliyet tacının sadık dostları ve iyi hizmetkârlarımız,” dedi Henry gururla. “Kalacaklar.”</span></span></p>

    <p class="calibre8"><span class="font"><span class="calibre1">“O kız hamamdaki karılardan farksız,” diye gürledi Anne. “Ayrıca dostum falan değil. Onun nedimelerimin arasında olmasına izin veremem.”</span></span></p>

    <p class="calibre8"><span class="font"><span class="calibre1">“O nazik ve saf bir genç kadın.”</span></span></p>

    <p class="calibre8"><span class="font"><span class="calibre1">“Saf mı? Kucağında ne yapıyordu? Dua mı ediyordu?”</span></span></p>

    <p class="calibre8"><span class="font"><span class="calibre1">“Bu kadarı yeter!” dedi Henry öfkeyle kükreyerek. “Nedimelerinin arasında kalacak. Ailesi de sarayda. Yetkilerinizi aştınız, hanımefendi.”</span></span></p>

    <p class="calibre8"><span class="font"><span class="calibre1">“Hayır aşmadım!” diye karşılık verdi Anne. “Bana kimin hizmet edeceğine ben karar veririm.</span></span></p>

    <p class="calibre8"><span class="font"><span class="calibre1">Ben kraliçeyim ve</span></span> <span class="font"><span class="calibre1">bunlar benim odalarım. Burada sevmediğim bir kadını tutmayacağım.”</span></span></p>

    <p class="calibre8"><span class="font"><span class="calibre1">“Ben sana kimi seçersem onlar sana eşlik edecek,” diye inat etti Henry. “Ben kralım.”</span></span></p>

    <p class="calibre8"><span class="font"><span class="calibre1">“Bana emir verme,” dedi nefes nefese, eli kalbinde.</span></span></p>

    <p class="calibre8"><span class="font"><span class="calibre1">“Anne,” dedim. “Sakin ol.” Beni duymadı bile.</span></span></p>

    <p class="calibre8"><span class="font"><span class="calibre1">“Ben herkese emir veririm,” dedi kral. “Nasıl istersem öyle yapacaksın çünkü ben hem kocan, hem de kralım.”</span></span></p>

    <p class="calibre8"><span class="font"><span class="calibre1">“Yaparsam lanet olsun!” diye haykırdı Anne ve topuklarının üzerinde dönüp özel odasına ilerledi. Kapıyı açıp eşikten krala geri bağırdı. “Bana hükmedemezsin, Henry!”</span></span></p>

    <p class="calibre8"><span class="font"><span class="calibre1">Ama Henry artık onun peşinden koşamazdı. Bu onun ölümcül hatası oldu. Eğer koşabilecek durumda olsa Henry onu yakalar, daha önce defalarca yaptıkları gibi birlikte yatağa&nbsp;yuvarlanırlardı. Ama kralın bacağı yaralıydı, karısıysa genç ve iğneleyiciydi, Henry tahrik olmak&nbsp;yerine öfkelenmişti. Karısının gençliğine, güzelliğine güceniyor, artık o gençlik güzellikle&nbsp;coşamıyordu.</span></span></p>

    <p class="calibre8"><span class="font"><span class="calibre1">“Fahişe olan sensin, o değil!” diye bağırdı. “Kralın kucağına çıkabilmek için neler yaptığını unuttum sanma. Jane Seymour senin bana yaptığın numaraların yarısını bile bilmiyordur,&nbsp;hanımefendi! Fransız numaraları! Fahişe oyunları! Bunlar artık beni cezbetmiyor ama hiçbirini&nbsp;unutmuş değilim.”</span></span></p>

    <p class="calibre8"><span class="font"><span class="calibre1">Saray ahalisi şokla nefesini tuttu. George’la ben dehşet dolu bakışlarla birbirimize baktık. Anne’in kapısı çarpılarak kapandı, George’la ben kralın ateş püsküren bakışlarına hayret dolu&nbsp;boş bakışlarla karşılık verdik.</span></span></p>

    <p class="calibre3"><span class="font"><span class="calibre1">Zorlanarak ayağa kalktı. “Omuz verin,” dedi. Sör John Seymour, George’u kenara itip krala yanaştı, Henry ona yaslandı ve peşinde beyleriyle ağır adımlarla odalarına doğru ilerledi. Gidişini izlerken boğazımın kuruduğunu ve yutkunurken canımın yandığını fark ettim.</span></span></p>

    <p class="calibre8"><span class="font"><span class="calibre1">George’un karısı Jane Parker yanımdaydı. “Ne numaralar yapardı?”</span></span></p>

    <p class="calibre8"><span class="font"><span class="calibre1">Aniden tüm canlılığıyla gözümün önüne Anne’e saçlarını, dudaklarını, ellerini kralın üzerinde nasıl kullanacağını öğretişim geldi. George’la birlikte ona bildiğimiz her şeyi öğretmiştik.&nbsp;George Avrupa’nın her yerindeki fahişe evlerinde Fransız şıllıklarından, İspanyol&nbsp;madamlarından, İngiliz kaltaklarından öğrendiklerini anlatmış, ben de evlilikten, bir erkekle&nbsp;evli olup başka bir erkeği baştan çıkartırken öğrendiklerimi aktarmıştım ona. Anne’i alıp ona&nbsp;Henry’nin hoşlandığı, bütün erkeklerin hoşlandığı şeyleri öğretmiştik. Kilisenin kesinlikle yasak&nbsp;ilan ettiği şeyleri. Ona Henry’nin önünde soyunmasını, arada bir özel yerlerini göstermek için&nbsp;eteklerini açmasını, erkeklik organını kökünden ucuna kadar uzun uzun okşayarak yalamasını&nbsp;öğretmiştik. Ona kralın sevdiği kelimeleri ve kafasında yaratmak isteyeceği resimleri&nbsp;öğretmiştik. Onu bir fahişenin yetenekleriyle donatmıştık ve şimdi bu yetenekleri yüzünden&nbsp;kınanıyordu. George’la göz göze geldim, kafasından aynı anıların geçtiğini biliyordum.</span></span></p>

    <p class="calibre8"><span class="font"><span class="calibre1">“Ah, Tanrı bizi korusun, Jane,” dedi yorgun bir sesle. “Bilmez misin, kral öfkeliyken her şeyi söyler işte. Hiçbir şey yapmadı. Öpüşüp koklaşmaktan öte bir şey yapmadı. Cicim aylarında&nbsp;bütün karı kocaların yapacağı türden şeyler yani.” Duraklayıp hemen düzeltti. “Biz yapmadık&nbsp;tabii, senle ben yapmadık. Ama sen de çok öpülesi bir kadın değilsin, değil mi?”</span></span></p>

    <p class="calibre8"><span class="font"><span class="calibre1">Jane sanki kocası onu çimdiklemiş gibi bir an başını öteye çevirdi. “Ah, evet,” dedi, otların arasında ilerleyen bir yılan kadar sessiz, “ve sen de kız kardeşlerin dışında hiçbir kadınla&nbsp;öpüşmekten zaten hoşlanmıyorsun.”</span></span></p>

    <p class="calibre8"><span class="font"><span class="calibre1">Anne’i yarım saat kadar yalnız bıraktım, sonra kapısını çalıp içeri süzüldüm. Kapıyı dışarıdaki nedimelerin meraklı suratlarına kapattım ve ablamı bulmak için etrafıma bakındım. Odaya&nbsp;akşamüzerinin erken saatlerinin karanlığı basmıştı, Anne henüz mumları yakmamıştı ve&nbsp;şöminenin alevi duvarlarla tavanda dans ediyordu. Anne yüzüstü yatağına uzanmıştı, bir an&nbsp;uyuduğunu sandım. Sonra döndü, soluk yüzünü ve siyah gözlerini gördüm.</span></span></p>

    <p class="calibre8"><span class="font"><span class="calibre1">“Tanrım, çok öfkelendi gerçekten.” Sesi ağlamaktan kısılmıştı.</span></span></p>

    <p class="calibre8"><span class="font"><span class="calibre1">“Sen öfkelendirdin. Yangına körükle gidiyorsun, Anne.”</span></span></p>

    <p class="calibre8"><span class="font"><span class="calibre1">“Ne yapmalıydım? Hem de beni bütün saraya rezil ederken?”</span></span></p>

    <p class="calibre8"><span class="font"><span class="calibre1">“Kör ol biraz,” diye salık verdim. “Başka yerlere bak. Kraliçe Katherine öyle yapardı.”</span></span></p>

    <p class="calibre8"><span class="font"><span class="calibre1">“Kraliçe Katherine kaybetti. Başka yerlere baktı ve ben kralı kapıverdim. Onu elimde tutmak için ne yapmalıyım?”</span></span></p>

    <p class="calibre8"><span class="font"><span class="calibre1">İkimiz de bir şey söylemedik. Sorunun sadece tek bir cevabı vardı ve her şey dönüp dolanıp o aynı cevaba geliyordu.</span></span></p>

    <p class="calibre8"><span class="font"><span class="calibre1">“Öfkeden midem bulandı,” dedi. “Sanki bağırsaklarımı kusacakmışım gibi hissettim.”</span></span></p>

    <p class="calibre8"><span class="font"><span class="calibre1">“Sakin olmalısın.”</span></span></p>

    <p class="calibre8"><span class="font"><span class="calibre1">“Başımı çevirdiğim her yerde Jane Seymour’u görürken nasıl sakin olabilirim?”</span></span></p>

    <p class="calibre8"><span class="font"><span class="calibre1">Yatağa gidip başlığını çıkarttım. “Seni akşam yemeğine hazırlayalım,” dedim. “Güzel görünerek yemeğe in, her şey uçup gitsin ve unutulsun.”</span></span></p>

    <p class="calibre8"><span class="font"><span class="calibre1">“Ben unutmayacağım,” dedi acı acı. “Unutamayacağım.”</span></span></p>

    <p class="calibre8"><span class="font"><span class="calibre1">“O zaman unutmuş gibi davran,” diye salık verdim. “Sen unutmazsan seni taciz ettiğini kimse unutmaz. İyisi mi sanki hiç söylenmemiş, sanki sen hiç duymamışsın gibi davran.”</span></span></p>

    <p class="calibre8"><span class="font"><span class="calibre1">“Bana fahişe dedi,” dedi öfkeyle. “Bunu kimse unutmayacak.”</span></span></p>

    <p class="calibre8"><span class="font"><span class="calibre1">“Jane’e kıyasla hepimiz fahişeyiz,” dedim neşeyle. “Ne olmuş? Artık onun karışısın, değil mi? Karnında da meşru bebeğini taşıyorsun. Öfkeliyken sana istediğini söyleyebilir, sakinleştiğinde&nbsp;onu yeniden elde edebilirsin. Onu bu gece yeniden elde et, Anne.”</span></span></p>

    <p class="calibre8"><span class="font"><span class="calibre1">Hizmetçisini çağırdım, Anne elbisesini seçti. Saray fahişelikle suçlandığını duymuş olsa bile o etrafa saflığını saçmak istermiş gibi gümüş rengi ve beyaz bir elbise seçti. Korsesi inci ve&nbsp;elmaslarla işlenmiş, gümüşi eteğin uçları gümüş rengi bir şeritle bastırılmıştı. Başlığını siyah&nbsp;saçlarının üzerine geçirdiğinde her yanıyla bir kraliçe oldu, karlar kraliçesi, insanı soluksuz&nbsp;bırakacak kadar güzel bir kraliçe.</span></span></p>

    <p class="calibre8"><span class="font"><span class="calibre1">“Çok güzel.” dedim.</span></span></p>

    <p class="calibre8"><span class="font"><span class="calibre1">Tedbirle bana gülümsedi. “Böyle yapmalıyım ve hayatım boyunca hep böyle yapmak zorunda kalacağım,” dedi. “Henry’nin dikkatini üzerime çekmek için her daim böyle dans edeceğim.&nbsp;Dans edemeyecek kadar yaşlandığımda ne olacak? Odamdaki kızlar hâlâ genç ve güzel olacak.&nbsp;O zaman ne olacak?”</span></span></p>

    <p class="calibre8"><span class="font"><span class="calibre1">Onu rahatlatacak bir sözüm yoktu. “Bu geceyi bir atlatalım da. Gelecek yılları umursama. Ayrıca bir oğlan doğurduğunda ve sonra diğer oğlanlarını doğurduğunda yılları&nbsp;umursamayacaksın.”</span></span></p>

    <p class="calibre8"><span class="font"><span class="calibre1">Elini karnını örten korsenin üzerine koydu. “Oğlum,” dedi yumuşak bir sesle.</span></span></p>

    <p class="calibre8"><span class="font"><span class="calibre1">“Hazır mısın?”</span></span></p>

    <p class="calibre8"><span class="font"><span class="calibre1">Evet anlamında başını salladı ve kapalı kapıya doğru yürüdü. Omuzları geriye savruldu, çenesi hafifçe yukarı kalktı, o baş döndürücü kendinden emin gülümsemesiyle gülümsedi ve&nbsp;hizmetçiye kapıyı açmasını işaret etti, melek gibi parlayarak kendi odasının içindeki dedikodu&nbsp;çarkının içine daldı.</span></span></p>

    <p class="calibre8"><span class="font"><span class="calibre1">Ailemin ona destek olmak üzere yanına geldiğini gördüm ve dayımın korkacak kadar çok şey duyduğunu anladım. Annem oradaydı, babam da. Dayımın odanın diğer ucunda Jane&nbsp;Seymour’la dostça bir sohbete daldığını fark edince bir an durakladım. George eşikteydi, bana&nbsp;gülümsedi, sonra Anne’in yanına gidip elini eline aldı. Kraliçenin elbisesinin güzelliği,&nbsp;gülümsemesinin cüretkârlığı hakkında kısa bir mırıldanma oldu, sonra odanın düzeni değişti,&nbsp;minik konuşma grupları bozuldu, yeni dedikodu grupları kuruldu. Sör William Brereton yanına&nbsp;gelip Anne’in elini öptü ve dünyaya düşen bir melek hakkında bir şeyler fısıldadı. Anne&nbsp;gülümsedi, dünyaya düşmediğini, sadece ziyarete geldiğini söyleyerek söz sanatına kendi söz&nbsp;sanatıyla usturupluca karşılık verdi. Sonra kapıda bir gürültü oldu ve Henry saray eşrafının geri&nbsp;kalanıyla birlikte sakat bacağı yüzünden beceriksizce yürüyerek yuvarlak yüzünde yeni yaşlılık&nbsp;çizgileriyle odaya girdi. Asık suratıyla Anne’i selamdı.</span></span></p>

    <p class="calibre8"><span class="font"><span class="calibre1">“İyi günler hanımefendi,” dedi. “Akşam yemeğine inmeye hazır mısınız?”</span></span></p>

    <p class="calibre8"><span class="font"><span class="calibre1">“Tabii, kocacığım,” dedi Anne, bal gibi tatlı bir sesle. “Majestelerinin böyle iyi görünmesine sevindim.”</span></span></p>

    <p class="calibre3"><span class="font"><span class="calibre1">Anne’in bir ruh halinden diğerine böyle kolayca geçebilmesi Henry’yi hep afallatmıştı. Onun bu neşeli halini şöyle bir süzüp etrafına, sarayın hırslı yüzlerine göz gezdirdi. “Sör&nbsp;John Seymour’u selamladın mı?” diye sordu Anne’e, ablamın onurlandırmak isteyeceği son insanı seçerek.</span></span></p>

    <p class="calibre8"><span class="font"><span class="calibre1">Anne’in gülümsemesi bir an bile titremedi. “İyi akşamlar, Sör John,” dedi, adamın kızı kadar ılımlı bir sesle. “Umarım size bir hediye sunmama izin verirsiniz.”</span></span></p>

    <p class="calibre8"><span class="font"><span class="calibre1">Adam biraz beceriksizce onu selamladı. “Onur duyarım, Majesteleri.”</span></span></p>

    <p class="calibre8"><span class="font"><span class="calibre1">“Size özel odalarımdan oymalı küçük bir tabure vermek isterim. Minik bir Fransız mobilyası. Umarım beğenirsiniz.”</span></span></p>

    <p class="calibre8"><span class="font"><span class="calibre1">Adam tekrar selam verdi. “Minnettar olurum.”</span></span></p>

    <p class="calibre8"><span class="font"><span class="calibre1">Anne gülümseyerek kocasına dikti bakışlarını. “Kızınız için,” dedi. “Jane’e. Oturması için. Kendine ait oturacak bir yeri yokmuş, o yüzden benim koltuğumu ödünç almak istiyormuş gibi&nbsp;davranıyor da.”</span></span></p>

    <p class="calibre8"><span class="font"><span class="calibre1">Bir an herkes sessizlikle donakaldı, sonra Henry’nin kocaman kahkahası duyuldu. O an saray eşrafı gülebileceğini anladı ve kraliçenin odaları Anne’in Jane’le ilgili esprisiyle katıla katıla&nbsp;sarsıldı. Henry hâlâ gülerek Anne’e kolunu uzattı, ablam çapkın çapkın Henry’ye baktı. Kral onu&nbsp;odadan dışarı çıkarttı, saray halkı peşlerinde her zamanki yerini aldı, sonra birinin nefesini&nbsp;tuttuğunu ve alçak sesle, “Tanrım! Kraliçe!” diye fısıldadığını duydum.</span></span></p>

    <p class="calibre8"><span class="font"><span class="calibre1">George ot biçen tırpan gibi kalabalığı yarıp Anne’i elinden yakalayıp Henry’den öteye çekti. “Özür dilerim, Majesteleri, kraliçe iyi değil,” dediğini duydum hızla. Sonra dudaklarını Anne’in&nbsp;kulağına yapıştırıp alelacele bir şeyler fısıldadı. Merakla onlara dönen yüzlerin arasından&nbsp;Anne’in profilini gördüm, yüzündeki renk çekildi, sonra aynı kalabalığı yara yara odalarına&nbsp;ilerledi, George özel odasının kapısını açmak üzere önden gidip onu içeri çekti. Arkadakiler&nbsp;başlarını uzatmış onlara bakıyordu, ablamın elbisesinin arkasını gördüm. Kıpkırmızı bir leke vardı, gümüşi beyaz elbisesinin arkası kan kırmızısıydı. Kanaması başlamıştı. Bebeği düşürüyordu.</span></span></p>

    <p class="calibre8"><span class="font"><span class="calibre1">Peşinden gitmek için sarayın itiş kakışının arasına daldım. Annem arkamdan gelip küstah küstah içeri bakmaya çalışan suratlara, Anne’in aniden yanından yok olup ailesinin onunla&nbsp;birlikte bir şeyleri örtbas etmeye gitmesine sersemleyerek bakan kralın suratına kapıyı&nbsp;çarparak kapatıverdi.</span></span></p>

    <p class="calibre8"><span class="font"><span class="calibre1">Anne kendi başına George’a dönük durmuş, elbisesinin arkasındaki lekeyi görmeye çalışıyordu. “Hiçbir şey hissetmedim.”</span></span></p>

    <p class="calibre8"><span class="font"><span class="calibre1">“Doktor çağırayım,” dedi George kapıya yönelerek.</span></span></p>

    <p class="calibre8"><span class="font"><span class="calibre1">“Hiçbir şey söyleme,” diye uyardı annem.</span></span></p>

    <p class="calibre8"><span class="font"><span class="calibre1">“Söyle!” diye haykırdım. “Herkes gördü! Kralın kendisi gördü!”</span></span></p>

    <p class="calibre8"><span class="font"><span class="calibre1">“Hâlâ her şey yolunda olabilir. Uzan, Anne.”</span></span></p>

    <p class="calibre8"><span class="font"><span class="calibre1">Anne yüzü başlığı kadar bembeyaz yavaşça yatağa gitti, “Hiçbir şey hissetmiyorum,” diye tekrarladı.</span></span></p>

    <p class="calibre3"><span class="font"><span class="calibre1">“O zaman belki de hiçbir şey olmuyordur,” dedi annem. “Hafif bir kanamadır sadece.” Hizmetçilere Anne’in ayakkabılarıydı çoraplarını çıkarmalarını işaret etti. Onu yan döndürüp&nbsp;korsesinin bağlarını çözdüler. Arkasındaki kıpkırmızı lekesiyle bembeyaz elbisesini üzerinden&nbsp;çıkardılar. İç elbiseleri kana bulanmıştı. Anneme baktım.</span></span></p>

    <p class="calibre8"><span class="font"><span class="calibre1">“Hâlâ iyi olabilir,” dedi kendinden emin olmayan bir sesle.</span></span></p>

    <p class="calibre8"><span class="font"><span class="calibre1">Anne’in yanına gidip elini tuttum, belli ki annemin ona dokunması için ablamın ancak ölüm döşeğinde olması gerekiyordu.</span></span></p>

    <p class="calibre3"><span class="font"><span class="calibre1">“Korkma,” diye fısıldadım.</span></span></p>

    <p class="calibre8"><span class="font"><span class="calibre1">“Bu kez saklayanlayız,” diye fısıldayarak karşılık verdi. “Hepsi gördü.”</span></span></p>

    <p class="calibre8"><span class="font"><span class="calibre1">Her şeyi yaptık. Ayaklarına sıcak tava koyduk, doktorlar bir meyve suyu, iki meyve suyu, bir yara lapası ve keşişler tarafından kutsanmış özel bir battaniye getirdi. Sülükler gelip emdi,&nbsp;ayaklarına daha da sıcak bir tava kondu. Ama hiçbiri işe yaramadı. Gece yarısı sancıları başladı&nbsp;ve aynı doğum sancısı çeker gibi sancılarla boğuştu, yatağın direklerinden sarkan örtülerin&nbsp;birinden diğerine yapıştı, bebek kendini onun bedeninden ayırırken inim inim inledi. Sonunda&nbsp;gece iki civarları aniden haykırdı. Bebek dışarı fırlamıştı ve onu içeride tutmak için kimsenin&nbsp;yapabileceği bir şey yoktu.</span></span></p>

    <p class="calibre8"><span class="font"><span class="calibre1">Bebeğin ellerine düştüğü ebe bir çığlık attı.</span></span></p>

    <p class="calibre8"><span class="font"><span class="calibre1">“Ne oldu?” diye nefesini tuttu Anne, zorlanmaktan kıpkırmızı suratıyla, ensesinden terler akarak.</span></span></p>

    <p class="calibre8"><span class="font"><span class="calibre1">“Bu bir canavar!” dedi kadın. “Bir canavar.”</span></span></p>

    <p class="calibre8"><span class="font"><span class="calibre1">Anne korkuyla tısladı ve batıl bir dehşetle yataktan uzaklaştığımı fark ettim. Ebenin kanlı ellerinde gelişmemiş iğrenç bir bebek vardı, belkemiği sıyrılıp açılmış, başı minik bedeninin iki&nbsp;katı bir bebek.</span></span></p>

    <p class="calibre8"><span class="font"><span class="calibre1">Anne boğuk bir çığlık atıp yatağın tepesine çıkmaya çalışan korkmuş bir kedi gibi çarşaflarla yastıkların üzerinde kan lekeleri bıraka bıraka bebekten öteye emekledi. Yatağın direklerine&nbsp;sokulup büzülerek sanki havayı geri itmek ister gibi ellerini açtı.</span></span></p>

    <p class="calibre8"><span class="font"><span class="calibre1">“Sar hemen şunu!” diye haykırdım. “Sar götür!”</span></span></p>

    <p class="calibre8"><span class="font"><span class="calibre1">Ebe beter bir suratla Anne’e baktı. “Bu laneti üzerine almak için ne yaptın?”</span></span></p>

    <p class="calibre8"><span class="font"><span class="calibre1">“Hiçbir şey yapmadım! Hiçbir şey!”</span></span></p>

    <p class="calibre8"><span class="font"><span class="calibre1">“Bu bir erkeğin çocuğu değil, bu şeytanın çocuğu.”</span></span></p>

    <p class="calibre8"><span class="font"><span class="calibre1">“Ben bir şey yapmadım!”</span></span></p>

    <p class="calibre8"><span class="font"><span class="calibre1">İçimden ‘saçmalık’ demek geldi ama kendi korkularımla boğazım düğüm düğüm olmuştu. “Sar şunu!” Sesimdeki paniği duyabiliyordum.</span></span></p>

    <p class="calibre8"><span class="font"><span class="calibre1">Annem sanki Green Kulesi’ndeki darağacı tahtasından öteye yürüyormuş gibi kaskatı bir suratla yatağa arkasını dönüp kapıya yöneldi.</span></span></p>

    <p class="calibre8"><span class="font"><span class="calibre1">“Anne!” diye bağırdı Anne çatlak bir sesle.</span></span></p>

    <p class="calibre8"><span class="font"><span class="calibre1">Annem ne ona baktı, ne de durakladı. Tek kelime etmeden odadan dışarı çıktı. Kapı arkasından kapandığından içimden bu son işte, diye geçirdim. Bu Anne’in sonu.</span></span></p>

    <p class="calibre8"><span class="font"><span class="calibre1">“Hiçbir şey yapmadım,” diye tekrarladı Anne. Bana döndü, aklımdan cadıdan aldığımız o iksir ve yüzünde altın rengi maskeyle kuş gibi gizli odada yattığı o gece geçti. İngiltere için bu&nbsp;çocuğu doğurmak adına cehennemin kapılarına gidip geldiğini düşündüm.</span></span></p>

    <p class="calibre8"><span class="font"><span class="calibre1">Ebe başını öteye çevirdi. “Bunu krala söylemek zorundayım.”</span></span></p>

    <p class="calibre8"><span class="font"><span class="calibre1">Anında kapıyla kadının arasına girip yolunu kapattım. “Majestelerinin canını sıkmaya hiç hakkın yok,” dedim. “Bunu duymak istemeyecektir. Bunlar kadınların sırlarıdır, kadınlar arasında&nbsp;kalmalıdır. Gel bu sır aramızda kalsın, aramızda halledelim, hem kraliçe, hem de ben yanında&nbsp;oluruz. Bu geceki işin ve sağduyulu davranışın için sana bolca para ödenir. İyi maaş almanı&nbsp;temin ederim. Söz veririm.”</span></span></p>

    <p class="calibre3"><span class="font"><span class="calibre1">Bana göz ucuyla bile bakmadı. Çıkını kucağında tutuyordu, içindeki dehşet kundağın bağcıklarıyla örtülmüştü. Korku dolu kısacık bir an kundağın kımıldadığını gördüğümü sandım, derisi yüzülmüş minik bir elin kundağı araladığını hayal ettim. Kadın kundağı yüzüme doğru kaldırdı, kendimi kundaktan&nbsp;öteye attım. O bu arada kapıyı açıp dışarı çıktı.</span></span></p>

    <p class="calibre8"><span class="font"><span class="calibre1">“Krala gitmeyeceksin!” diye ant içtim, kolunu çekiştirerek.</span></span></p>

    <p class="calibre8"><span class="font"><span class="calibre1">“Bilmiyor musun?” diye sordu bana neredeyse acıyan bir tonla. “Onun hizmetlisi olduğumdan haberin yok mu? Beni buraya olan biteni görüp ona aktarmam için gönderdiğini bilmiyor&nbsp;musun? Kraliçe adet görmemeye başladığı gün bu görevle görevlendirilmiştim.”</span></span></p>

    <p class="calibre8"><span class="font"><span class="calibre1">“Neden?” diye sordum nefesimi tutarak.</span></span></p>

    <p class="calibre8"><span class="font"><span class="calibre1">“Çünkü kral ondan şüpheleniyor.”</span></span></p>

    <p class="calibre8"><span class="font"><span class="calibre1">Destek almak için elimi duvara dayadım, başım fıldır fıldır dönüyordu. “Şüpheleniyor mu?”</span></span></p>

    <p class="calibre8"><span class="font"><span class="calibre1">Omuz silkti. “Nesi olduğunu ve neden bebeği taşıyamadığını bilmiyordu.” Başıyla topak topak olmuş kumaşı gösterdi. “Şimdi öğrenecek.”</span></span></p>

    <p class="calibre8"><span class="font"><span class="calibre1">Kuruyan dudaklarımı yaladım. “O topağı yerine koyup krala gitmen ve kraliçenin bebeği düşürdüğünü ama yenisine hamile kalabileceğini söylemen için ne kadar para istersen&nbsp;veririm,” dedim. “O sana ne kadar veriyorsa iki katını vereceğim. Ben bir Boleyn’im, bizler de&nbsp;nüfuzlu ve varlıklı insanlarız. Hayatının geri kalanını bir Howard hizmetlisi olarak geçirebilirsin.”</span></span></p>

    <p class="calibre8"><span class="font"><span class="calibre1">“Bu benim görevim,” dedi. “Genç kızlığımdan beri bunu yapıyorum. İşimde asla başarısız&nbsp;olmayacağıma dair Meryem Ana’ya ciddi bir yemin ettim.”</span></span></p>

    <p class="calibre8"><span class="font"><span class="calibre1">“Ne işi?” dedim ılgın gibi. “Ne görevi? Şimdi neden bahsediyorsun?”</span></span></p>

    <p class="calibre8"><span class="font"><span class="calibre1">“Cadı avlamaktan,” dedi uzatmadan. Sonra kollarında şeytanın bebeğiyle kapıdan dışarı süzülüp gitti.</span></span></p>

    <p class="calibre8"><span class="font"><span class="calibre1">Kapıyı peşinden kapatıp sürgüyü sürdüm. Bu pislik temizlenene ve Anne yaşamı için yeniden savaşabilecek duruma gelene dek kimsenin odaya girmesini istemiyordum.</span></span></p>

    <p class="calibre8"><span class="font"><span class="calibre1">“Ne dedi?” diye sordu.</span></span></p>

    <p class="calibre8"><span class="font"><span class="calibre1">Teni bembeyaz ve yapış yapıştı. Gözleri çakmak çakmak olmuştu. Bu küçük sıcak odadan ve tehlike çanlarından çok uzaktaymış gibiydi.</span></span></p>

    <p class="calibre8"><span class="font"><span class="calibre1">“Önemli bir şey demedi.”</span></span></p>

    <p class="calibre8"><span class="font"><span class="calibre1">“Ne dedi?”</span></span></p>

    <p class="calibre8"><span class="font"><span class="calibre1">“Hiçbir şey. Neden biraz uyumuyorsun?”</span></span></p>

    <p class="calibre8"><span class="font"><span class="calibre1">Anne öfkeli gözlerini üzerime çevirdi. “Buna inanmıyorum,” dedi sanki benimle konuşmuyormuş da sorgu sırasında birilerine cevap veriyormuş gibi. “Buna beni asla&nbsp;inandıramazsınız. Bir tahta parçasıyla domuz kanı üzerine gözyaşı dökecek cahil bir kadın&nbsp;değilim. Aptalca korkularla yolumdan döndürülmeyeceğim. Düşüneceğim ve yapacağım,&nbsp;dünyayı kendi istediğim yöne çevireceğim.”</span></span></p>

    <p class="calibre8"><span class="font"><span class="calibre1">“Anne?”</span></span></p>

    <p class="calibre8"><span class="font"><span class="calibre1">“Hiçbir şeyden korkmuyorum,” dedi kuvvetle.</span></span></p>

    <p class="calibre8"><span class="font"><span class="calibre1">“Anne?”</span></span></p>

    <p class="calibre8"><span class="font"><span class="calibre1">Başını duvara, benden öteye çevirdi.</span></span></p>

    <p class="calibre8"><span class="font"><span class="calibre1">O uyur uyumaz kapıyı açıp onunla oturması için Howardlar’dan birini, Madge Shelton’i çağırdım. Hizmetçiler kan lekelerini silip odaya yeni saz otu getirdi. Dışarıda, kabul odasında&nbsp;saray haber bekliyordu, hanımların yarısı başları ellerinde kestiriyor, bazıları vakit öldürmek&nbsp;için kâğıt</span></span> <span class="font"><span class="calibre1">oynuyordu. George ve Sör Francis duvara yaslanıp âşıklar gibi baş başa vermiş, fısır fısır bir şeyler konuşuyordu.</span></span></p>

    <p class="calibre8"><span class="font"><span class="calibre1">William bana doğru gelip elimi tuttu, bir an elinden güç aldım.</span></span></p>

    <p class="calibre8"><span class="font"><span class="calibre1">“Haber kötü,” dedim uzatmadan. “Şimdi söyleyemem. Dayıma bir şey söylemem lazım. Benimle gel.”</span></span></p>

    <p class="calibre8"><span class="font"><span class="calibre1">George hemen yanı başımda bitti. “Durumu nasıl?”</span></span></p>

    <p class="calibre8"><span class="font"><span class="calibre1">“Bebek ölü,” dedim kısaca.</span></span></p>

    <p class="calibre8"><span class="font"><span class="calibre1">Süt gibi bembeyaz kesilip göğsünde haç işareti yaptı. “Dayım nerede?” diye sordum etrafıma bakınarak.</span></span></p>

    <p class="calibre8"><span class="font"><span class="calibre1">“Diğerleri gibi odasında haber bekliyor.”</span></span></p>

    <p class="calibre8"><span class="font"><span class="calibre1">“Kraliçe nasıl?” diye sordu biri bana.</span></span></p>

    <p class="calibre8"><span class="font"><span class="calibre1">“Bebek düştü mü?” diye sordu diğeri.</span></span></p>

    <p class="calibre8"><span class="font"><span class="calibre1">George öne çıktı. “Kraliçe uyuyor,” dedi. “Dinleniyor. Hepinizden yataklarınıza gitmenizi istiyorum ve yarın sabah durumuyla ilgili haberi size ileteceğim.”</span></span></p>

    <p class="calibre8"><span class="font"><span class="calibre1">“Bebek düşmüş mü peki?” diye sordu biri inatla George’a, gözlerini bana dikip.</span></span></p>

    <p class="calibre8"><span class="font"><span class="calibre1">“Ben nereden bileyim?” dedi George ağırbaşlılıkla. İnanmadıklarını gösteren öfkeli bir uğultu duyuldu.</span></span></p>

    <p class="calibre3"><span class="font"><span class="calibre1">“Bebek ölmüş demek,” dedi başka biri. “Kraliçenin nesi var da krala bir oğlan doğuramıyor?”</span></span></p>

    <p class="calibre3"><span class="font"><span class="calibre1">“Gel,” dedi William, George’a. “Buradan çıkalım. Ne kadar çok konuşursan işler o kadar kötüye&nbsp;gidecek.”</span></span></p>

    <p class="calibre8"><span class="font"><span class="calibre1">Bir yanımda kocam, diğer yanımda ağabeyimle saray halkını ite ite basamaklardan aşağı, Howard Dayımın odasına yürüdük. Siyah üniformalı hizmetkârı tek kelime etmeden bizi içeri&nbsp;buyur etti. Dayını büyük masanın başındaydı, önünde birtakım kâğıtlar vardı ve bir mum bütün&nbsp;odaya sarı bir ışık saçıyordu.</span></span></p>

    <p class="calibre8"><span class="font"><span class="calibre1">İçeri girdiğimizde başıyla hizmetçiye ateşi karıştırıp bir mum daha yakmasını emretti.</span></span></p>

    <p class="calibre8"><span class="font"><span class="calibre1">“Evet?” diye sordu.</span></span></p>

    <p class="calibre8"><span class="font"><span class="calibre1">“Anne doğum sancılarıyla ölü bir bebek doğurdu.”</span></span></p>

    <p class="calibre8"><span class="font"><span class="calibre1">Asık suratında en ufak bir duygu ifadesi olmadan başıyla onayladı.</span></span></p>

    <p class="calibre8"><span class="font"><span class="calibre1">“Bebekte başka tuhaf şeyler de vardı,” dedim.</span></span></p>

    <p class="calibre8"><span class="font"><span class="calibre1">“Ne gibi?”</span></span></p>

    <p class="calibre8"><span class="font"><span class="calibre1">“Sırtının derisi yoktu ve başı kocamandı,” dedim. Boğazımın tiksintiyle daraldığını ve William’ın koluna daha sıkı yapıştığımı hissettim. “Bir canavardı.”</span></span></p>

    <p class="calibre8"><span class="font"><span class="calibre1">Dayım sanki çok olağan ve doğal bir şeyden bahsediyormuşum gibi yine beni başıyla onayladı. Ama George’un gırtlağından bastıramadığı minik bir çığlık fırladı ve yere düşmemek&nbsp;için bir sandalyenin sırtından destek aldı. Dayım ilgilenmedi ama hepsini görüyordu.</span></span></p>

    <p class="calibre8"><span class="font"><span class="calibre1">“Bebeği alıp götürmemesi için ebeyi durdurmaya çalıştım.”</span></span></p>

    <p class="calibre8"><span class="font"><span class="calibre1">“Öyle mi?”</span></span></p>

    <p class="calibre8"><span class="font"><span class="calibre1">“Kralın onu kendi hizmetlisi olarak tuttuğunu söyledi.”</span></span></p>

    <p class="calibre8"><span class="font"><span class="calibre1">“Hımm.”</span></span></p>

    <p class="calibre8"><span class="font"><span class="calibre1">“Kalması ya da bebeği bırakması için para teklif ettiğimde bebeği götürmeyi Meryem Ana’ya karşı bir görev bildiğini çünkü bir...”</span></span></p>

    <p class="calibre8"><span class="font"><span class="calibre1">“Çünkü bir?”</span></span></p>

    <p class="calibre8"><span class="font"><span class="calibre1">“Cadı avcısı olduğunu söyledi,” diye fısıldadım.</span></span></p>

    <p class="calibre8"><span class="font"><span class="calibre1">Yerin ayağımın altında sallandığını, odadaki bütün seslerin çok uzaktan geldiğini hissettim. William beni bir koltuğa oturtup dudaklarıma bir kupa şarap dayadı. George bana hiç&nbsp;bulaşmadı, yüzü benimki gibi bembeyaz, hâlâ koltuklardan birinin sırtına tutunuyordu.</span></span></p>

    <p class="calibre8"><span class="font"><span class="calibre1">Dayımda hiçbir duygu ifadesi yoktu. “Kral, Anne’i gözlemesi için bir cadı avcısı mı tutmuş?” Şaraptan bir yudum daha alıp evet anlamında başımı salladım.</span></span></p>

    <p class="calibre8"><span class="font"><span class="calibre1">“O zaman Anne’in başı büyük dertte,” dedi.</span></span></p>

    <p class="calibre8"><span class="font"><span class="calibre1">“Dertte mi?” diye sordu George, kendini itip doğrularak.</span></span></p>

    <p class="calibre8"><span class="font"><span class="calibre1">Dayım başını salladı. “Şüphe duyan bir koca her zaman tehlikelidir. Şüphe duyan bir kralsa çok daha tehlikelidir.”</span></span></p>

    <p class="calibre3"><span class="font"><span class="calibre1">“Hiçbir şey yapmadı,” dedi George kararlılıkla. Yan gözle belli etmeden bedeninin yarattığı canavarı gördüğünde Anne’in içtiği andı aynı kelimelerle tekrarlayan ağabeyime baktım.&nbsp;”Olabilir,” dedi dayım. “Ama kral onun bir şeyler yaptığını düşünüyor ve bu Anne’in hayatının&nbsp;kayması için yeterli.”</span></span></p>

    <p class="calibre8"><span class="font"><span class="calibre1">“Onu korumak için ne yapacaksın?” diye sordu George temkinle.</span></span></p>

    <p class="calibre8"><span class="font"><span class="calibre1">“Biliyorsun, George,” dedi dayım yavaşça, “onunla son kez özel bir görüşme yaptığımda bana saraydan gidebileceğimi söyleyip lanet okumuştu. İstediği yere kendi çabalarıyla vardığını,&nbsp;bana hiçbir şey borçlu olmadığını söyleyip beni kuleye kapattırmakla tehdit etmişti.”</span></span></p>

    <p class="calibre8"><span class="font"><span class="calibre1">“O bir Howard,” dedim şarabımı kenara koyup.</span></span></p>

    <p class="calibre8"><span class="font"><span class="calibre1">Beni başıyla onayladı. “Öyleydi.”</span></span></p>

    <p class="calibre8"><span class="font"><span class="calibre1">“Anne’den bahsediyoruz!” diye haykırdım. “Onu buraya getirmek için hepimiz hayatımızı feda ettik.”</span></span></p>

    <p class="calibre8"><span class="font"><span class="calibre1">Dayım başıyla onayladı. “Ya o bize teşekkür etti mi? Hatırladığım kadarıyla sen saraydan ihraç edildin. Yardımına ihtiyacı olmasa hâlâ orada olurdun. Beni krala tavsiye etmek şöyle dursun,&nbsp;tam tersini yaptı. Sen George, seni seviyor evet, ama tahta çıktığından beri sana bir kuruşluk&nbsp;faydası oldu mu? Kralın metresiyken de zaten şimdiki kadar kazanıyordun, değil mi?”</span></span></p>

    <p class="calibre8"><span class="font"><span class="calibre1">“Bu sevip sevmeme meselesi değil, ölüm kalım meselesi,” dedi George ateşli bir sesle.</span></span></p>

    <p class="calibre8"><span class="font"><span class="calibre1">“Oğlan doğurur doğurmaz yeri sağlamlaşacaktır.”</span></span></p>

    <p class="calibre8"><span class="font"><span class="calibre1">“Ama adam oğlan çocuğu veremiyor işte!” diye bağırdı George. “Katherine’e de veremedi, Anne’e de veremiyor. Adam iktidarsız! Bu yüzden Anne öyle korku içinde...”</span></span></p>

    <p class="calibre8"><span class="font"><span class="calibre1">Ölümcül bir sessizlik oldu. “Hepimizi böyle bir tehlikenin içine attığınız için Tanrı sizi affetsin,” dedi dayım soğuk bir sesle. “Böyle bir şey söylemek vatana ihanettir. Bunu duymamış olayım.&nbsp;Hiç söylemedin. Şimdi gidin.”</span></span></p>

    <p class="calibre8"><span class="font"><span class="calibre1">William ayağa kalkmama yardım etti ve üçümüz ağır ağır odadan dışarı çıktık. Eşikte George yakınmak için arkasına döndü fakat ağzını açamadan kapı suratına kapandı.</span></span></p>

    <p class="calibre8"><span class="font"><span class="calibre1">Anne sabah geç vakte kadar uyanmadı ve uyandığında inanılmaz öfkeliydi. Kralı bulmaya gittim. Saray halkı Greenwich Sarayı’na doğru yola çıkmak için eşya topluyordu ve kral bütün&nbsp;o gürültü ve uğultudan uzak bahçede, bovling sahasında, en sevdikleri tarafından kuşatılmıştı&nbsp;ki, Seymourlar bunların arasında en göze çarpandı. George’u onun yanında güven içinde&nbsp;gülümseyerek gördüğümde rahatladım, dayım da izleyiciler arasındaydı. Babam krala yüklü bir&nbsp;bahis önerdi ve kral bahsi kabul etti. Son top fırlatılana dek bekledim ve babam gülerek krala&nbsp;yirmi altın saydıktan sonra öne çıkıp reverans yaptım.</span></span></p>

    <p class="calibre8"><span class="font"><span class="calibre1">Kral beni görünce kaşlarını çattı. Biz Boleynlerin hiçbirinin artık onun gözdesi olmadığımızı hemen anladım. “Bayan Mary,” dedi sakin bir sesle.</span></span></p>

    <p class="calibre8"><span class="font"><span class="calibre1">“Majesteleri, beni ablam kraliçe hazretleri gönderdi.”</span></span></p>

    <p class="calibre8"><span class="font"><span class="calibre1">Başıyla onayladı.</span></span></p>

    <p class="calibre8"><span class="font"><span class="calibre1">“Sarayın Greenwich’e bir hafta geç gitmesini ve o iyice iyileşene kadar beklenmesini rica ediyor.”</span></span></p>

    <p class="calibre8"><span class="font"><span class="calibre1">“Geç kaldı artık,” dedi. “İyileştiğinde oraya gelip bize katılabilir.”</span></span></p>

    <p class="calibre8"><span class="font"><span class="calibre1">“Daha toplanmaya başlamamışlar bile.”</span></span></p>

    <p class="calibre8"><span class="font"><span class="calibre1">“Artık kraliçe için çok geç,” diye hatamı düzeltti. Anında bovling sahasında fısır fısır bir uğultu oldu. “Benden bir şeyler rica etmesi için artık çok geç. Öğreneceğimi öğrendim.”</span></span></p>

    <p class="calibre8"><span class="font"><span class="calibre1">Durakladım. İçimden güçlü bir ses onu yakasından yakala ve o şişko bencilliğini doya doya sars diyordu. Ablam karabasan gibi bir doğum sonrasında hasta olmuştu ve kocası burada gel&nbsp;keyfim gel güneşin altında bovling oynayıp bütün saraya artık kraliçenin onun için özel&nbsp;olmadığını ilan ediyordu.</span></span></p>

    <p class="calibre8"><span class="font"><span class="calibre1">“O zaman bilmelisiniz ki o, ben ve bütün Howardlar size ettiğimiz sadakat yemininden ve sevgimizden bir an bile dönmedik,” dedim. Dayımın bu akrabalık işlerini karıştırdığım için&nbsp;kaşlarını çatıp bana baktığını gördüm.</span></span></p>

    <p class="calibre8"><span class="font"><span class="calibre1">“Bunun hepiniz için bir sınama olmadığını umalım,” dedi hoşnutsuz bir tavırla. Sonra dönüp Jane Seymour’u yanına çağırdı. Kız gözlerini yere dikip hava atmadan parmak uçlarının&nbsp;üzerinde nedimelerin arasından sıyrılıp onun yanına geldi.</span></span></p>

    <p class="calibre8"><span class="font"><span class="calibre1">“Benimle yürür müsün?” diye sordu Henry farklı bir ses tonuyla.</span></span></p>

    <p class="calibre3"><span class="font"><span class="calibre1">Kız sanki cevap vermek bile onun için fazla büyük bir şerefmiş gibi reverans yaptı, sonra minik elini kralın mücevherlerle kaplı manşetinin üzerine yerleştirdi ve birlikte&nbsp;uzaklaştılar. Saray da arada belli bir mesafe bırakıp sıraya dizilerek onların peşinden gitti.</span></span></p>

    <p class="calibre8"><span class="font"><span class="calibre1">Saray halkı söylentiler yayıp duruyordu ve George’la ben tek başımıza üstesinden gelemiyorduk. Bir zamanlar Anne aleyhine söz söylemek ölüm cezasına kadar giden bir suçtu.&nbsp;Şimdiyse onun flörtleşen saray eşrafıyla ilgili espriler yapılıp şarkılar uyduruluyor, karnında&nbsp;bebek tutmaması skandal yaratacak imalı ağızlara alay konusu oluyordu.</span></span></p>

    <p class="calibre8"><span class="font"><span class="calibre1">“Henry neden bunları susturmuyor?” diye sordum William’a. “Tanrı biliyor ki, elinde bu konuda kanun çıkarma yetkisi var.”</span></span></p>

    <p class="calibre8"><span class="font"><span class="calibre1">Başını iki yana salladı. “İstedikleri her şeyi söylemelerine izin veriyor,” dedi. “Anne’in ruhunu şeytana sattığını söylüyorlar.”</span></span></p>

    <p class="calibre8"><span class="font"><span class="calibre1">“Aptallar!” diye gürledim.</span></span></p>

    <p class="calibre8"><span class="font"><span class="calibre1">Şefkatle ellerimi tutup sıktığım yumruklarımı açtı. “Ama Mary, bir düşünsene başka türlü nasıl canavar gibi bir bebek doğurabilir? Günah işlemiş olmalı.”</span></span></p>

    <p class="calibre8"><span class="font"><span class="calibre1">“Kiminle, Tanrı aşkına? Yoksa sen de mi onun şeytanla ilişkisi olduğuna inanıyorsun?”</span></span></p>

    <p class="calibre8"><span class="font"><span class="calibre1">“Eğer bu ona bir oğlan verecekse sence yapmaz mıydı?” diye sordu.</span></span></p>

    <p class="calibre8"><span class="font"><span class="calibre1">Bu beni durdurdu. Mutsuz mutsuz kahverengi gözlerine baktım. “Şşş,” dedim, kelimelerden bile korkarak. “Bunu düşünmek istemiyorum.”</span></span></p>

    <p class="calibre8"><span class="font"><span class="calibre1">“Ya gerçekten büyü yaptıysa ve sonunda o canavar bebek çıktıysa?”</span></span></p>

    <p class="calibre8"><span class="font"><span class="calibre1">“O zaman?”</span></span></p>

    <p class="calibre8"><span class="font"><span class="calibre1">“O zaman Henry’nin ondan boşanma hakkı doğar.”</span></span></p>

    <p class="calibre8"><span class="font"><span class="calibre1">Bir an gülmeye çalıştım. “Bu şu acıklı an için fazla acıklı bir espri oldu, William.”</span></span></p>

    <p class="calibre8"><span class="font"><span class="calibre1">“Şaka yapmıyorum, karıcığım.”</span></span></p>

    <p class="calibre8"><span class="font"><span class="calibre1">“Buna inanamıyorum!” diye haykırdım dünyanın böyle hızla ters düz oluşuna dayanamayarak.&nbsp;”Bize neler oluyor, anlayamıyorum!”</span></span></p>

    <p class="calibre8"><span class="font"><span class="calibre1">Bahçede olmamıza ve her an saraylılardan birinin çıkagelebileceğine aldırmayarak kolunu belime dolayıp sanki çiftlik evinin ahırındaymışız kadar mahrem bir pozisyonda beni kendine&nbsp;çekti. “Aşkım, benim canım aşkım,” dedi şefkatle. “O canavarı doğurduğuna göre çok kötü bir&nbsp;şeyler yapmış olmalı. Ne olduğunu bilmiyorsun bile. Onun gizli ayak işlerine koşmadın mı?&nbsp;Ebe getirmedin mi? İksir almadın mı?”</span></span></p>

    <p class="calibre8"><span class="font"><span class="calibre1">“Sen kendin...”</span></span></p>

    <p class="calibre8"><span class="font"><span class="calibre1">Başıyla onayladı. “Evet, ben de ölü bir bebek gömdüm. Lütfen Tanrım bu mesele sessizce çözümlensin ve fazla soru sormasınlar.”</span></span></p>

    <p class="calibre8"><span class="font"><span class="calibre1">Saray halkının kraliçesini geride bırakarak yola çıktığı tek vakit Anne’in gülerek atının üzerinde Henry’yle birlikte uzaklaştığı ve Kraliçe Katherine’i tek başına bıraktığı zamandı. Şimdi Henry&nbsp;aynı şeyi tekrar yapıyordu. Anne hâlâ ayakta duramayacak kadar güçsüz bir halde bir&nbsp;sandalyenin tepesine tüneyerek yatak odasının penceresinden görünmeden gizlice Henry’nin,&nbsp;yanında Jane Seymour’la saray eşrafını en sevdiği yere, Greenwich Sarayı’na götürüşünü&nbsp;izledi.</span></span></p>

    <p class="calibre8"><span class="font"><span class="calibre1">Gülen kralın ve yeni favorisi genç dilberin peşinden giden mutlu saray ahalisinin arasında ailem de vardı. Annem, babam, dayım ve ağabeyim kralın sevgisi için ata biniyordu. Benle William&nbsp;ise çocuklarımızlaydık. Catherine sessizdi ve içine kapanmıştı, başını kaldırıp önce saraya,&nbsp;sonra bana baktı.</span></span></p>

    <p class="calibre8"><span class="font"><span class="calibre1">“Ne oldu?” dedim.</span></span></p>

    <p class="calibre8"><span class="font"><span class="calibre1">“Kraliçe olmadan yola çıkmak bana doğru gelmiyor,” dedi.</span></span></p>

    <p class="calibre8"><span class="font"><span class="calibre1">“Bize sonra katılacak, kendini tekrar iyi hissettiğinde,” dedim içim rahat etmese de.</span></span></p>

    <p class="calibre3"><span class="font"><span class="calibre1">“Jane Seymour’un Greenwich’teki odaları nerede olacak, biliyor musun?” diye sordu bana. Başımı iki yana salladım. “Odasını başka bir Seymour kızıyla paylaşmayacak mı?”</span></span></p>

    <p class="calibre8"><span class="font"><span class="calibre1">“Hayır,” dedi küçük kızım uzatmadan. “Dediğine göre kral sadece ona ve nedimelerine ait olacak odalar verecekmiş, müzik çalmaya devam edebilmesi için.”</span></span></p>

    <p class="calibre8"><span class="font"><span class="calibre1">Catherine’e inanmak istememiştim ama söyledikleri doğru çıktı. Öğrendik ki, Bakan Cromwell, Bayan Seymour diğer hanımlar tarafından rahatsız edilmeden lavtasını çalabilsin diye&nbsp;Greenwich’teki odalarını ona vermişti. Aslında Bakan Crornwell’in odaları gizli bir tünelle kralın&nbsp;özel odalarına açılıyordu. Jane tıpkı daha önce Anne’in yaptığı gibi kraliçenin odalarına rakip bir&nbsp;alan, rakip bir saray oluşturmuştu. Kral sürekli oradaydı. Konuşuyor, kitap okuyor, müzik ya&nbsp;da şiir dinliyorlardı. Jane’le ya kendi odasında ya da onun odalarında gayrı resmi akşam&nbsp;yemekleri yiyor, masalarında ona eşlik eden Seymourlar kralın esprilerine gülüyor, onu kumara davet ediyordu veya Jane’i büyük salonda yemeğe götürüyor, onu yanına oturtuyordu. Sadece kraliçenin boş&nbsp;koltuğu insanlara boş sarayda kendi başına bırakılmış bir İngiltere Kraliçesi olduğunu&nbsp;hatırlatıyordu. Bazen Jane’in ablamın boş koltuğunun üzerinden eğilip Henry’ye bir şeyler&nbsp;söyleyişini seyrederken ben bile sanki Anne asla orada oturmamış ve Jane’in yan koltuğa&nbsp;geçişini durduracak hiçbir şey yokmuş gibi hissediyordum.</span></span></p>

    <p class="calibre8"><span class="font"><span class="calibre1">Henry’ye karşı o tatlı tavırları hiç değişmedi. Kızı Wiltshire’daki şekerkamışlarıyla beslemiş olmalılardı. Kral bacağının ağrısı yüzünden suratını da assa, bir geyik vurdu diye küçük bir&nbsp;oğlan çocuğu gibi zafer çığlıkları da atsa, Jane’in o tatlı, şefkat dolu hali asla değişmiyordu. Her&nbsp;zaman fazlasıyla sakindi, fazlasıyla dindardı. Henry onu hep küçük sunağının başında elinde&nbsp;sıkı sıkı tuttuğu tespihiyle dizlerinin üzerinde başı dimdik buluyordu ve kız olağanüstü&nbsp;alçakgönüllüydü.</span></span></p>

    <p class="calibre8"><span class="font"><span class="calibre1">Anne’in İngiltere’ye ilk geldiğinde saray halkına tanıttığı o şık yarım ay şeklindeki başlığı bir kenara fırlattı. Onun yerine Kraliçe Katherine’in yaptığı gibi yuvarlak başlıklar takmaya başladı,&nbsp;ki bunları takanlar daha bir sene önce inanılmaz rüküş ve kılıksız sayılıyordu. Henry bizzat&nbsp;kendi ağzıyla İspanyol giysilerinden nefret ettiğini söylemişti ama başlığın acımasızlığı Jane’in&nbsp;duru güzelliğine yaldızlı kâğıt gibi yakışıyordu. Kız bu başlığı, dünyevi gösterişlere olan&nbsp;tiksintisini kanıtlamak için bir rahibenin bonesini taktığı gibi takıyordu. Ama başlıklar açık mavi,&nbsp;açık yeşil, açık sarı, yani bütün berrak ve açık renklerdeydi, sanki arka plandaki tuvali&nbsp;bütünüyle ılımlıymış gibi.</span></span></p>

    <p class="calibre3"><span class="font"><span class="calibre1">Bir akşam Madge Shelton, cesur, cilveli, hafif meşrep yaşayan küçük Madge Shelton Fransız stili kesilmiş manşetleri&nbsp;düzeltilip İngiliz kesimine dönüştürülmüş yüksek yakalı elbisesine uygun açık mavi üçgen başlığıyla yemeğe indiğinde Jane’in ablamın yerine doğru yolun yarısını kat ettiğini anladım.&nbsp;Birkaç gün sonra saray kadınlarının hepsi üçgen başlıklara bürünüp gözlerini yere dikerek&nbsp;yürümeye başladı.</span></span></p>

    <p class="calibre8"><span class="font"><span class="calibre1">Anne bize şubat ayında katıldı. Saraya büyük bir gösteriyle, başının tepesinde dalgalanan kraliyet sancağı, arkasında Boleyn sancağı ve siyahlara bürünmüş bir alay uşakla at üstünde&nbsp;giden bir alay beyefendiyle geldi. George’la ben onu arkamızdaki büyük kapılar Henry’nin&nbsp;yokluğu görünecek biçimde ardına dek açık, kapının önünde bekliyorduk.</span></span></p>

    <p class="calibre3"><span class="font"><span class="calibre1">“Ona Jane’in odalarından bahsedecek misin?” diye sordu George bana.</span></span></p>

    <p class="calibre3"><span class="font"><span class="calibre1">“Ben söylemem,” dedim. “Sen söyle.”</span></span></p>

    <p class="calibre3"><span class="font"><span class="calibre1">“Francis ona insanların içinde söylememizin daha iyi olacağını düşünüyor. Öfkesini saray eşrafının önünde göstersin.”</span></span></p>

    <p class="calibre3"><span class="font"><span class="calibre1">“Francis’le kraliçeden mi konuşuyorsunuz?”</span></span></p>

    <p class="calibre3"><span class="font"><span class="calibre1">“Sen de William’la konuşuyorsun.”</span></span></p>

    <p class="calibre3"><span class="font"><span class="calibre1">“William benim kocam.”</span></span></p>

    <p class="calibre3"><span class="font"><span class="calibre1">George evet anlamında başını sallayıp Anne’in alayının kapıya yaklaşan ilk adamına doğru baktı.</span></span></p>

    <p class="calibre3"><span class="font"><span class="calibre1">“William’a güveniyor musun?”</span></span></p>

    <p class="calibre3"><span class="font"><span class="calibre1">“Tabii ki.”</span></span></p>

    <p class="calibre3"><span class="font"><span class="calibre1">“Ben de Francis’e karşı aynı hisleri duyuyorum.”</span></span></p>

    <p class="calibre3"><span class="font"><span class="calibre1">“Aynı şey değil.”</span></span></p>

    <p class="calibre3"><span class="font"><span class="calibre1">“Onun bana karşı olan sevgisinin ne düzeyde olduğunu nereden biliyorsun?”</span></span></p>

    <p class="calibre8"><span class="font"><span class="calibre1">“Bir kadının bir erkeği sevmesiyle aynı şey olmadığını biliyorum.”</span></span></p>

    <p class="calibre8"><span class="font"><span class="calibre1">“Evet. Onu bir erkeğin bir erkeği sevdiği gibi seviyorum.”</span></span></p>

    <p class="calibre8"><span class="font"><span class="calibre1">“Bu kutsal yazılara aykırı.”</span></span></p>

    <p class="calibre8"><span class="font"><span class="calibre1">Ellerimi tutup o karşı koyulmaz Boleyn gülümsemesiyle gülümsedi. “Mary, olan oldu. Bazı tehlikeli zamanlarda beni rahatlatan tek şey Francis’in bana olan sevgisi. Bırak bu kadarı&nbsp;benim olsun. Çünkü Tanrı şahidim birkaç başka eğlencem daha var ve sanırım büyük bir&nbsp;tehlikenin ortasındayız.”</span></span></p>

    <p class="calibre8"><span class="font"><span class="calibre1">Anne’in atlı alayı önümüzden geçti ve Anne ışıldayan bir gülümsemeyle atını bizim yanımızda durdurdu. Kopkoyu kırmızı bir binici giysisi giymiş, yine koyu kırmızı, önünde kocaman yakut&nbsp;bir broşla iliştirilmiş uzun bir tüyü bulunan bir başlığı başının gerisine yerleştirmişti.</span></span></p>

    <p class="calibre8"><span class="font"><span class="calibre1">“Vivat Anne!” diye bağırdı ağabeyim, onun bu vurgulu tarzına karşılık.</span></span></p>

    <p class="calibre3"><span class="font"><span class="calibre1">Anne’in bakışları arkamıza uzanıp kralın onu beklediğini umarak büyük salonu taradı. Henry’nin olmadığını görünce yüz ifadesi hiç değişmedi.</span></span></p>

    <p class="calibre12"><span class="font"><span class="calibre1">“İyi misin?” diye sordum, öne çıkıp.</span></span></p>

    <p class="calibre8"><span class="font"><span class="calibre1">“Tabii ki,” dedi neşeyle. “Neden iyi olmayayım ki?”</span></span></p>

    <p class="calibre3"><span class="font"><span class="calibre1">Başımı iki yana salladım. “Bir nedeni yok,” dedim temkinli temkinli. Belli ki, daha öncekilerde yaptığımız gibi bu seferki ölü bebekten de hiç bahsetmemeliydik.</span></span></p>

    <p class="calibre8"><span class="font"><span class="calibre1">“Kral nerede?”</span></span></p>

    <p class="calibre8"><span class="font"><span class="calibre1">“Avda,” dedi George.</span></span></p>

    <p class="calibre8"><span class="font"><span class="calibre1">Anne önünde uşaklar kapıyı açmak için koşarken sağlam adımlarla saraya girdi.</span></span></p>

    <p class="calibre8"><span class="font"><span class="calibre1">“Geleceğimi biliyor muydu?” diye sordu omzunun üzerinden.</span></span></p>

    <p class="calibre8"><span class="font"><span class="calibre1">“Evet,” diye cevapladı George.</span></span></p>

    <p class="calibre3"><span class="font"><span class="calibre1">Başıyla onayladı Anne ve odalarına geçip kapıları kapatana kadar bekledi. “Nedimelerim nerede?”</span></span></p>

    <p class="calibre3"><span class="font"><span class="calibre1">“Bazıları kralla ava gitti,” dedim. “Bazıları da...” Cümleyi nasıl tamamlayacağımı bilmediğimi fark ettim. “Bazıları da gitmedi,” dedim çaresizce.</span></span></p>

    <p class="calibre8"><span class="font"><span class="calibre1">Bakışları benden uzaklaşıp tek kaşı kalkarak George’a yöneldi. “Bana kız kardeşimin ne demeye çalıştığını açıklar mısın?” dedi. “Fransızca ve Latincesinin anlaşılmadığını biliyordum&nbsp;ama görünüşe bakılırsa artık İngilizceyi de beceremiyor.”</span></span></p>

    <p class="calibre8"><span class="font"><span class="calibre1">“Nedimelerin Jane Seymour’un başında,” dedi George lafı uzatmadan. “Kral ona Thomas&nbsp;Cromwell’in odalarını verdi, her akşam onunla yemek yiyor. Orada minik bir sarayı var.”</span></span></p>

    <p class="calibre8"><span class="font"><span class="calibre1">Anne bir an nefesini tuttu, gözleri ağabeyimden bana kaydı. “Bu doğru mu?”</span></span></p>

    <p class="calibre8"><span class="font"><span class="calibre1">“Evet,” dedim.</span></span></p>

    <p class="calibre8"><span class="font"><span class="calibre1">“Thomas Cromwell’in odalarını ona mı verdi? Kral kimseye haber vermeden onun odalarına mı girebiliyor?”</span></span></p>

    <p class="calibre8"><span class="font"><span class="calibre1">“Evet.”</span></span></p>

    <p class="calibre8"><span class="font"><span class="calibre1">“Sevgililer mi?”</span></span></p>

    <p class="calibre8"><span class="font"><span class="calibre1">George’a baktım.</span></span></p>

    <p class="calibre8"><span class="font"><span class="calibre1">“Bilmek mümkün değil,” dedi. “Ama bence değiller.”</span></span></p>

    <p class="calibre8"><span class="font"><span class="calibre1">“Değiller, öyle mi?”</span></span></p>

    <p class="calibre8"><span class="font"><span class="calibre1">“Görünüşe bakılırsa evli bir erkeğin yanında olmasını reddediyor,” dedi. “Erdemli kadını oynuyor.”</span></span></p>

    <p class="calibre8"><span class="font"><span class="calibre1">Anne sanki dünyasındaki bu değişimi çözmeye çalışırmış gibi ağır adımlarla pencereye yürüdü. “Ne umuyor olabilir?” diye sordu. “Eğer Henry’yi böyle yanında tutup aynı zamanda kendine&nbsp;elletmiyorsa?”</span></span></p>

    <p class="calibre8"><span class="font"><span class="calibre1">İkimiz de sorusunu cevaplayamadık. Bunu bizden daha iyi kim bilebilirdi?</span></span></p>

    <p class="calibre8"><span class="font"><span class="calibre1">Anne bir kedininki gibi gözlerle bize döndü. “Beni ortadan kaldırmayı mı düşünüyor? Bu kız deli mi?”</span></span></p>

    <p class="calibre8"><span class="font"><span class="calibre1">Yine cevaplayamadık.</span></span></p>

    <p class="calibre8"><span class="font"><span class="calibre1">“Ve Cromwell bu Seymour cümbüşü için saraydan gönderildi, öyle mi?”</span></span></p>

    <p class="calibre8"><span class="font"><span class="calibre1">Başımı iki yana salladım. “Odalarını Cromwell kendi teklif etti.”</span></span></p>

    <p class="calibre8"><span class="font"><span class="calibre1">Teselli arar gibi, tuhaf bir bakışla, sanki ondan emin değilmiş gibi George’a baktı. Ama George onu asla yanıltmamıştı. Şefkatle yanına gidip bir ağabey edasıyla elini onun omzuna koydu.&nbsp;Ona sarılmak için yüzünü dönmektense Anne onu arkasına alana dek gerileyip başını göğsüne&nbsp;yasladı. George bir iç çekip ona sarıldı ve ayakta, pencereden Thames’e vuran kış güneşinin&nbsp;parıltısına bakarak onu hafif hafif salladı.</span></span></p>

    <p class="calibre8"><span class="font"><span class="calibre1">“Bana dokunmaktan korkacağını sanıyordum,” dedi Anne yumuşacık bir sesle.</span></span></p>

    <p class="calibre8"><span class="font"><span class="calibre1">George başını iki yana salladı. “Ah, Anne. Ülke ve kilise kanunlarına kalırsak şimdiye dek yüzlerce defa aforoz edilmem gerekirdi.”</span></span></p>

    <p class="calibre8"><span class="font"><span class="calibre1">Bu lafla ürperdim, Anne’se küçük bir kız gibi kıkırdadı.</span></span></p>

    <p class="calibre8"><span class="font"><span class="calibre1">“Ayrıca yaptığımız her şey aşk adına yapıldı,” dedi George şefkatle.</span></span></p>

    <p class="calibre8"><span class="font"><span class="calibre1">Anne onun kollarında dönüp ağabeyimin yüzünü inceleyerek uzun uzun ona baktı. O an ablamın daha önce kimseye böyle baktığını görmediğimi fark ettim. Ona ağabeyimin&nbsp;duygularını umursar gibi bakıyordu. George onun için sadece hırslarına giden bir basamak&nbsp;değildi. George onun sevdiği erkekti. “Sonucu canavarımsı olsa bile mi?”</span></span></p>

    <p class="calibre8"><span class="font"><span class="calibre1">George omuz silkti. “Teolojiden anladığımı iddia edemem ama kısrağım bir bacağı diğerine yapışık bir tay doğurdu ve onu büyücülükle suçlamadım. Bu tür şeyler doğada oluyor, her&nbsp;zaman bir anlamı olamaz. Sen şanssızdın, o kadar.”</span></span></p>

    <p class="calibre8"><span class="font"><span class="calibre1">“Beni korkutmasına izin vermeyeceğim,” dedi Anne kararlılıkla. “Azizlerin kanı diye domuz kanı verdiklerini, kutsal suyu nehirden aldıklarını gördüm. Kilise öğretilerinin, yarısı insanları&nbsp;gütmek, yarısı da korkutup sindirmek için. Rüşvet kabul etmeyeceğim ve korkmayacağım.&nbsp;Hiçbir şeyden. Kendi yolumu çizme kararı aldım ve bunu yapacağım.”</span></span></p>

    <p class="calibre8"><span class="font"><span class="calibre1">George onu dinliyor olsaydı sesindeki o sert, gergin tonu fark edebilirdi ama Anne’in kesin, kararlı yüzünü seyrediyordu. “İleri ve yukarı Anna Regina!” dedi.</span></span></p>

    <p class="calibre8"><span class="font"><span class="calibre1">Anne kocaman bir gülümsemeyle ona gülümsedi. “İleri ve yukarı. Ve bir sonraki oğlan olacak.” George’un kollarında dönüp ellerini omuzlarına koydu ve ona sevgilisine bakar gibi baktı.&nbsp;”Şimdi ne yapmalıyım?”</span></span></p>

    <p class="calibre8"><span class="font"><span class="calibre1">“Onu yeniden elde etmelisin,” dedi George hevesle. “Sakın azarlama, korktuğunu görmesine izin verme. Bildiğin bütün oyunları oyna ve onu kendine çağır. Onu yeniden büyüle.”</span></span></p>

    <p class="calibre8"><span class="font"><span class="calibre1">Anne durakladı, sonra gülümseyip ona pırıl pırıl yüzünün gerisindeki gerçeği açıkladı. “George, onunla ilk oynaşmaya başladığım yaştan on yaş daha yaşlıyım. Neredeyse otuzuma geldim.&nbsp;Benden sadece bir canlı çocuğu var ve şimdi bir canavar doğurduğumu biliyor. Onu&nbsp;reddedeceğim.”</span></span></p>

    <p class="calibre8"><span class="font"><span class="calibre1">George ablamın omuzlarını daha sıkı kavradı. “Onu reddedemezsin,” dedi. “Yoksa hepimiz tepetakla oluruz. Onu kendine yeniden bağlaman lazım.”</span></span></p>

    <p class="calibre8"><span class="font"><span class="calibre1">“Ona arzularının peşinden gitmeyi ben öğrettim. Şimdiyse arzularının Tanrının direktifleri olduğunu sanıyor. Bir şeyin Tanrı’nın isteği olduğunu düşünmesi yeterli. Bunu papazların,&nbsp;piskoposların, hatta Papa’nın bile onaylamasına gerek yok. Saçma sapan arzularını kutsal&nbsp;sanıyor. Böyle bir insanı karısına kim geri döndürebilir?”</span></span></p>

    <p class="calibre8"><span class="font"><span class="calibre1">George yardım almak için ablamın başının tepesinden bana baktı. Onlara biraz yanaştım. “Keyfine düşkün,” dedim. “Biraz rahatlatacak bir şeyler yap. Onu okşa, harika olduğunu söyle,&nbsp;övgülere boğ ve ona nazik davran.”</span></span></p>

    <p class="calibre8"><span class="font"><span class="calibre1">Bana sanki İbranice konuşuyormuşum gibi baktı. “Ben onun sevgilisiyim, annesi değil,” dedi duraksamadan.</span></span></p>

    <p class="calibre8"><span class="font"><span class="calibre1">“Ama artık bir anne istiyor,” dedi George. “Yaralandı, kendini yaşlı ve yıpranmış hissediyor. Yaşlanmaktan korkuyor, ölümden korkuyor. Bacağındaki yara leş gibi kokuyor. İngiltere’ye bir&nbsp;prens bırakmadan ölmekten ödü patlıyor. İstediği tek şey yine kendini iyi hissedene kadar ona&nbsp;iyi davranacak bir kadın. Jane’in tek hilesi tatlı dilli olması. Ondan daha tatlı olmalısın.”</span></span></p>

    <p class="calibre8"><span class="font"><span class="calibre1">Anne sessizdi. Hepimiz taç gözünün önünde olduğu sürece kimsenin Jane Seymour’dan daha tatlı olamayacağını biliyorduk. O mükemmel baş döndürücülüğüyle Anne bile tatlılıkta Jane&nbsp;Seymour’u geçemezdi. Yüzündeki pırıltı söndü ve bir an o solgun yüzünde annemizin sert&nbsp;yüzünü gördüm.</span></span></p>

    <p class="calibre8"><span class="font"><span class="calibre1">“Tanrıdan diliyorum ölsün,” dedi aniden kin dolu bir sesle. “Eğer başına tacımı takıp kıçını tahtıma yerleştirirse umarım bu onun ölümü olur. Umarım genç ölür. Umarım ona bir oğlan&nbsp;doğururken ölür. Ve umarım oğlu da ölür.”</span></span></p>

    <p class="calibre8"><span class="font"><span class="calibre1">George gerildi. Pencereden av tayfasının dönmekte olduğunu görmüştü.</span></span></p>

    <p class="calibre8"><span class="font"><span class="calibre1">“Aşağı koş, Mary ve krala gelmek üzere olduğumu söyle,” dedi Anne, George’un kollarından ayrılmadan.</span></span></p>

    <p class="calibre8"><span class="font"><span class="calibre1">Kral atından inerken aşağı koştum. Yere inip bacağına ağırlık verdiğinde yüzünün buruştuğunu gördüm. Jane yanındaydı ve etrafları Seymour ordusuyla çevriliydi. Annemi, babamı, dayımı&nbsp;görmek için etrafıma bakındım, geride sönük sönük bekliyorlardı.</span></span></p>

    <p class="calibre8"><span class="font"><span class="calibre1">“Majesteleri,” dedim, reveransla eğilerek. “Ablam kraliçe hazretleri geldi ve benden Siz Majestelerine iyi dileklerini iletmemi istedi.”</span></span></p>

    <p class="calibre8"><span class="font"><span class="calibre1">Henry asık suratıyla bana baktı, alnı acıyla kırışmış, dudakları büzülmüştü. “Ata binmekten yorulduğumu ve onu akşam yemeğinde göreceğimi söyle.”</span></span></p>

    <p class="calibre8"><span class="font"><span class="calibre1">Ağır aksak adımlarla yaralı bacağına dikkat ederek yanımdan yürüyüp geçti. Sör John Seymour kızının atından inmesine yardım etti. Kızın yeni binici giysisi, yeni atı, eldivenli elinden bana&nbsp;göz kırpan pırlantası gözümden kaçmadı. İçimden ona zehrimi akıtmak geldi fakat bunun&nbsp;yerine, dilimi ısırıp gülümsedim ve babasıyla ağabeyi ona eşlik ederken odalarına, kralın&nbsp;gözdesi olan odalarına giden büyük kapıda onlara yol verdim.</span></span></p>

    <p class="calibre8"><span class="font"><span class="calibre1">Babamla annem Seymourlar’ın peşinden onların alanını takip etti. Bana Anne’in nasıl olduğunu sormalarını bekledim ama başlarıyla selamlamaktan öte bir şey yapmadan geçip gittiler. “Anne&nbsp;iyi,” dedim annem geçerken.</span></span></p>

    <p class="calibre8"><span class="font"><span class="calibre1">“İyi,” dedi soğuk bir tavırla.</span></span></p>

    <p class="calibre8"><span class="font"><span class="calibre1">“Onu görmeye gelmeyecek misin?”</span></span></p>

    <p class="calibre8"><span class="font"><span class="calibre1">Yüzü kısır bir kadın kadar bomboştu. Sanki hiçbirimiz ondan doğmamıştık. “Kral onun odalarına gittiğinde ben de onu görmeye giderim,” dedi.</span></span></p>

    <p class="calibre8"><span class="font"><span class="calibre1">Anladım ki Anne, George ve ben kendi başımıza kalmıştık.</span></span></p>

    <p class="calibre8"><span class="font"><span class="calibre1">Hanımlar nerede daha fazla bal olduğunu kestiremeyen eşek arıları gibi sürü halinde Anne’in odalarına geri üşüştü. Anne’in kendine güvenle geri dönüşünün yarattığı başlık kargaşasına&nbsp;gülsem mi ağlasam mı bilemedim. Bazıları tekrar Anne’in takmaya devam ettiği Fransız&nbsp;başlıklarına geri döndü. Bazıları Jane’in favorisi olan ağır üçgen başlıkları takmaya devam etti.&nbsp;Hepsi kraliçenin güzel odalarına mı geçmeli, yoksa Seymourlarla birlikte mi kalmalı sorusunun&nbsp;cevabını bulmaya çalışıyordu. Kral şimdi hangisine gidecekti? Hangisini tercih edecekti? Madge&nbsp;Shelton üçgen başlıklar takıyor ve Jane Seymour’un çemberine doğru yolunu yapmaya&nbsp;çalışıyordu. Hiç kimse değilse bile Madge, Anne’in düşüşe geçtiğini hissediyordu.</span></span></p>

    <p class="calibre8"><span class="font"><span class="calibre1">Odaya girdim, üç kadın da ben yaklaşır yaklaşmaz sustu. “Haber neymiş?” diye sordum.</span></span></p>

    <p class="calibre8"><span class="font"><span class="calibre1">Kimse bir şey söylemedi. Sonra Jane Parker, bütün skandal habercilerinin en güvenilir olanı yanıma geldi. “Kral Jane Seymour’a hediye göndermiş, koca bir kese dolusu akın ama Jane&nbsp;hediyeyi reddetmiş.”</span></span></p>

    <p class="calibre8"><span class="font"><span class="calibre1">Bekledim.</span></span></p>

    <p class="calibre8"><span class="font"><span class="calibre1">Jane’in gözleri sevinçle parlıyordu. “Evli olduğu sürece kraldan hediye kabul edemeyeceğini söylemiş. Böyle bir şey şerefini lekelermiş.”</span></span></p>

    <p class="calibre8"><span class="font"><span class="calibre1">Lafın gizemini çözmeye çalışarak bir an durakladım. “Şerefini lekelermiş?”</span></span></p>

    <p class="calibre8"><span class="font"><span class="calibre1">Jane başıyla onayladı.</span></span></p>

    <p class="calibre8"><span class="font"><span class="calibre1">“İzninle,” dedim. Kadınların arasından geçerek Anne’in özel odalarına doğru yollandım. George içeride onunlaydı ve Sör Francis de yanlarındaydı. “Seninle yalnız konuşmalıyım,” dedim&nbsp;dosdoğru.</span></span></p>

    <p class="calibre8"><span class="font"><span class="calibre1">“Sör Francis’in yanında konuşabilirsin,” dedi.</span></span></p>

    <p class="calibre8"><span class="font"><span class="calibre1">Derin bir nefes aldım. “Jane Seymour’un kralın hediyesini reddettiğini biliyor musunuz?”</span></span></p>

    <p class="calibre8"><span class="font"><span class="calibre1">Hayır anlamında başlarını salladılar. “Dediklerine göre evli bir kadın olana dek böyle bir hediyeyi kabul edemeyeceğini, şerefinin lekeleneceğini söylemiş.”</span></span></p>

    <p class="calibre8"><span class="font"><span class="calibre1">“Ah,” dedi Sör Francis.</span></span></p>

    <p class="calibre8"><span class="font"><span class="calibre1">“Bence erdemli kadını fazla abartmasından öte bir şey değil ama saray bununla çınlıyor,” dedim.</span></span></p>

    <p class="calibre8"><span class="font"><span class="calibre1">“Bu krala kızın başka biriyle evlenebileceğini hatırlatır,” dedi George. “Bu olasılıktan hiç hoşlanmamıştır.”</span></span></p>

    <p class="calibre8"><span class="font"><span class="calibre1">“Faziletleriyle hava atmış,” dedi Anne.</span></span></p>

    <p class="calibre8"><span class="font"><span class="calibre1">“Zamanla havası söner,” dedi Sör Francis. “Bunların hepsi tiyatro. Atı hiç de reddetmedi, değil mi? Ya da pırlanta yüzüğü? Ya da içinde kralın resmi olan madalyonu? Ama şimdi saray ve kısa&nbsp;zamanda bütün dünya kralın zenginlikte hiç gözü olmayan bir kıza gönlüğünü kaptırdığını&nbsp;konuşuyor olacak. Tam gözünden! Üstelik hepsi tek bir resimde.”</span></span></p>

    <p class="calibre8"><span class="font"><span class="calibre1">Anne dişlerini gıcırdattı. “Katlanılmaz bir kadın.”</span></span></p>

    <p class="calibre8"><span class="font"><span class="calibre1">“Ve ona bunları ödetmenin bir yolu yok,” dedi George. “O yüzden düşünme bile. Başını kaldır, gülümsemeye devam et ve becerebiliyorsan kralı büyüle.”</span></span></p>

    <p class="calibre8"><span class="font"><span class="calibre1">“Yemekte İspanya’yla yeniden ittifak yapılacağından bahsedilebilir,” diye uyardı Sör Francis, Anne sandalyesinden kalkarken. “Bence hiç karşı çıkma.”</span></span></p>

    <p class="calibre8"><span class="font"><span class="calibre1">Anne omzunun üzerinden ona baktı. “Eğer ben de bir Jane Seymour olup çıkacaksam kral beni de bir kenara atsın daha iyi,” dedi. “Beni ben yapan her şey, esprilerim, öfkem ve kilisenin&nbsp;reformuna olan tutkum reddedilecekse, o zaman kendi kendimi bir kenara kaldırıp atıvereyim.&nbsp;Kralın istediği söz dinleyen bir kadınsa, tahta başından heveslenmemem gerekirdi. Ben ben&nbsp;olamıyorsam, burada olmama da gerek yok.”</span></span></p>

    <p class="calibre8"><span class="font"><span class="calibre1">George onun yanına gidip elini kaldırdı ve öptü. “O seni istiyor,” dedi. “Bütün bunlar sadece kralın geçici hevesleri. Tıpkı Madge’i istediği gibi, tıpkı Leydi Margaret’i istediği gibi, şimdi de&nbsp;Jane’i istiyor. Aklı başına gelecek ve sana geri dönecektir. Kraliçe onu ne kadar uzun elinde&nbsp;tuttu, bir düşün. Henry bir düzine kere gidip ona geri döndü. Sen onun karışısın, prenseslerin&nbsp;anasısın, tıpkı Katherine’in olduğu gibi. Onu elinde tutabilirsin.”</span></span></p>

    <p class="calibre8"><span class="font"><span class="calibre1">Anne bu sözlere gülümsedi, omuzlarını dikleştirdi ve bana kapıyı açmamı işaret etti. Koyu yeşil kadife elbisesi, kulaklarında zümrütleri, başlığında parlayan pırlantaları, boynunda incilerinin&nbsp;arasına yerleştirilmiş ‘B’ harfiyle dışarı çıktığında saray halkından bir uğultu geldi.</span></span></p>

    <p class="calibre8"><span class="font"><span class="calibre1">Şubat sonuna doğru hava çok soğudu ve sarayın önündeki Thames dondu. İskele bembeyaz buzların bir uzantısıymış gibi göründü, iskelenin çitinin önündeki basamaklar pürüzsüz birer&nbsp;cam oldu. Nehir her yere gidebilecekmiş gibi görünen tuhaf bir yola benzedi. Buzun ince&nbsp;olduğu yerlerden aşağı baktığımda suyun hareket ettiğini görebiliyordum, berrak buz&nbsp;tabakasının altı yemyeşil ve tehlike doluydu.</span></span></p>

    <p class="calibre8"><span class="font"><span class="calibre1">Kar yağdıkça Greenwich’in etrafındaki bahçeler, iki yanı ağaçlıklı yürüyüş yolları, duvarlar, hepsi mucizevi bir beyazlığa bürünüp sonra donuyor, sonra tekrar karla kaplanıyordu. Keyif&nbsp;bahçelerinin meyve ağaçlarıyla çevrili yürüyüş yollan donmuştu. Güneşli sabahlarda beyaz&nbsp;kristallerle süslü örümcek ağları en ince dalların üzerine serilmiş danteller gibiydi. Her bir filiz,&nbsp;en ince dallar bile, sanki bir ressam her bir ağacın her bir detayını göstermek için hepsini&nbsp;özenle boyamış gibi beyaza boyanmıştı.</span></span></p>

    <p class="calibre8"><span class="font"><span class="calibre1">Geceleri doğudan gelen buz gibi bir rüzgâr, Rus rüzgârı etrafa dondurucu bir’ soğuk yayıyordu. Ama gündüzleri güneş pırıl pırıldı ve yürüyüş yolunun koyu renkli porsuk ağaçlarında kızıl&nbsp;gerdanlar zıplayıp ekmek kırıntısı beklerken, soğuğu seven kazlar başımızın tepesinde bağırıp&nbsp;uzun başlarıyla suda bir aralık bulmaya çalışırken bahçelerde koşup donmuş otların üzerinde&nbsp;bovling oynamak çok zevkliydi.</span></span></p>

    <p class="calibre8"><span class="font"><span class="calibre1">Kral kış eğlenceleri düzenlememiz gerektiğini ve buzlu sahada mızrak dövüşü olacağını, buz dansı yapılacağını, kızaklarla, ateş yutan sihirbazlarla, akrobatlarla maskeli balolu bir kış&nbsp;festivali düzenleneceğini ilan etti. Ayı tuzağı yapılacaktı ki, bu bilinen tuzak oyunundan on kat&nbsp;daha eğlenceli oldu. Zavallı hayvan buzun üzerinde kaydı, düştü, sonra kayan köpeklere doğru&nbsp;tekrar atıldı. Köpeklerden biri tekrar kaçabileceğini düşünerek bir ısırık almak üzere ayıya&nbsp;doğru koştu ama beceriksiz patilerinin buzun üzerinde işe yaramadığını anladı. Ayı hayvanın&nbsp;sırtına bir pati darbesi indirerek onu öbür dünyaya gönderdi. Kral bu görüntüye gürleye&nbsp;gürleye güldü.</span></span></p>

    <p class="calibre3"><span class="font"><span class="calibre1">Donan nehri yol gibi kullanarak Smithfield’dan öküzler getirip bunları nehrin kenarında yaktıkları dev ateşlerde şişte çevirdiler. Uşaklar ellerinde sıcak ekmeklerle mutfaktan nehir kenarına mekik dokurken köpekler, bir parça da onlara düşer umuduyla uşakların peşinde koşturup durdu.</span></span></p>

    <p class="calibre8"><span class="font"><span class="calibre1">Jane beyaz ve mavilere bürünmüş bir kış prensesiydi, boynuna ve başlığının etrafına beyaz kürk parçaları geçirilmişti. Buzun üzerinde yalpalaya yalpalaya kayıyordu ve babasıyla ağabeyi&nbsp;onu iki taraftan desteklemek için yanına gitti. Sonra kızı krala doğru götürüp ittiler, o pasif&nbsp;güzellik tahta doğru gönderiliyordu ve ben içimden Seymour kızı olmak, aynı Boleyn kızı olmak&nbsp;gibi olmalı, diye geçirdim, baba ve ağabey seni krala doğru iter ve sende kaçabilmek için ne&nbsp;yeterli yetenek, ne de yeterli bilgelik vardır.</span></span></p>

    <p class="calibre8"><span class="font"><span class="calibre1">Henry’nin yanında Jane için her zaman boş bir sandalye vardı. Kraliçenin tahtı olması gerektiği gibi sağında duruyordu ama solunda kaymaktan yorulduğunda oturabilmesi için Jane’e bir&nbsp;sandalye ayrılmıştı. Kral kaymıyordu, bacağı hâlâ iyileşmemişti ve ortalıkta acıyı dindirmek için&nbsp;Fransız doktorlara ya da Canterbury’ye yapılacak dini bir gezi söylentisi dolanıyordu. Adamın&nbsp;çatık kaşlarını sadece Jane düzeltebiliyordu ve bunu hiçbir şey yapmadan başarıyordu. Sadece&nbsp;kralın yanında durdu, insanların iki kolundan tutup onu kralın etrafında kaydırmalarına izin&nbsp;verdi, horoz dövüşünde gerildi, ateş yutan sihirbaza nefesini tuttu, her zaman davrandığı gibi,&nbsp;tam bir budala gibi davrandı ve bu kralı Anne’in yapamadığı bir şekilde yatıştırıyordu.</span></span></p>

    <p class="calibre3"><span class="font"><span class="calibre1">Anne her üç günde bir kralla akşam yemeği yemek üzere buza teşrif etti ve onu balina kemiğinden keskin patenleriyle Rus dansçısı gibi zarif buzun üzerinde kayarken gördüğümde&nbsp;içimden biz Boleynlerin her birinin bu mevsim ince buzda dans edeceğini düşündüm. Ablamın&nbsp;ağzından çıkan en masum laf bile kralın kaşlarını çatmasına neden&nbsp;oluyordu. Ağzıyla kuş tutsa kocasını memnun etmesi mümkün değildi. Adam sürekli o domuz gibi kısık gözleriyle şüphe içinde ablamı izliyor, bir yandan da küçük parmağına taktığı yüzükle&nbsp;oynayarak parmaklarını birbirine sürtüyordu.</span></span></p>

    <p class="calibre8"><span class="font"><span class="calibre1">Anne onu neşesi ve güzelliğiyle baştan çıkarmaya çabaladı. Henry sürekli mızmız ve sıkıcı olmasına rağmen ona karşı öfkesini tutmaya çalıştı. Dans etti, kumar oynadı, güldü, paten&nbsp;kaydı, her yanıyla neşe saçtı, her şeyiyle ışıl ışıklı. Jane Seymour’u arka plana atıverdi, Anne’in&nbsp;keyfi yerindeyken hiçbir erkek başka bir kadına bakamazdı. Başı dimdik dans pistine&nbsp;çıktığında, biri onunla konuşurken boynunu çevirdiğinde, erkekler onun güzelliğine yazdığı&nbsp;şiirlerle etrafını sardığında, müzisyenler ona şarkılar çaldığında, eğlenen sarayın ilgi odağı&nbsp;olduğunda kral bile gözünü ondan alamıyordu. Kral gözünü ondan alamıyordu ama bakışları&nbsp;eskisi gibi büyülenmiş değildi. Ona bakarken sanki Anne’i çözmeye çalışır gibiydi, cazibesiyle&nbsp;ihanet edişini böylece ona olan yemininin bozulduğunu görmek ister gibi, bir zamanlar&nbsp;kendisine çok hoş görünen her şeyden onu arındırmaya çalışır gibiydi. Ona bir erkeğin servet&nbsp;ödeyerek aldığı ama bir sabah kalktığında aniden ona değersiz görünen ve örgülerini çözüp&nbsp;atmak istediği bir halıymış gibi bakıyordu. Ona sanki kendisine bu kadar pahalıya mal olmasına&nbsp;rağmen karşılığında ne kadar az şey aldığına inanamazmış gibi bakıyordu. Ve Anne’in&nbsp;cazibesiyle canlılığı bile iyi bir alışveriş yaptığına ikna olmasına yetmiyordu.</span></span></p>

    <p class="calibre8"><span class="font"><span class="calibre1">Ben Anne’i izlerken George’la Francis de Cromwell’i izliyordu. Söylentilere göre kral, Anne’i evliliğin başından beri geçerli olmadığına dayanarak bir kenara atmayı planlıyordu. George’la&nbsp;ben bu fikre güldük ama Francis güzel bir</span></span> <span class="font"><span class="calibre1">noktaya parmak basarak meclisin nisanda elle tutulur bir nedene dayalı olmadan dağıtılacağını hatırlattı.</span></span></p>

    <p class="calibre8"><span class="font"><span class="calibre1">“Bu neyi değiştirir ki?” dedi George.</span></span></p>

    <p class="calibre8"><span class="font"><span class="calibre1">“Kral kraliçeye karşı harekete geçerse ülkenin bütün iyi eyalet şövalyeleri eyaletlerine geri dönmüş olacak,” diye cevapladı Francis.</span></span></p>

    <p class="calibre8"><span class="font"><span class="calibre1">“Hiçbiri kraliçeyi korumayacaktır,” dedim. “Hepsi ondan nefret ediyor.”</span></span></p>

    <p class="calibre8"><span class="font"><span class="calibre1">“Ama kraliçeliğin onurunu korumak isteyebilirler,” dedi. “Kraliçe Katherine aleyhine yemin etmeye zorlandılar, Prenses Mary’yi reddettiklerine, Prenses Elizabeth’i tanıdıklarına dair yemin&nbsp;etmeye zorlandılar. Kral eğer şimdi de Anne’i bir kenara atarsa kendilerini aptal yerine konmuş&nbsp;gibi hissedebilirler ve bu hoşlarına gitmeyecektir. Eğer kral tekrar Papa’nın sözüne dönerse,&nbsp;bunun yenip yutulamayacak kadar hızlı bir geri dönüş olduğunu düşünebilirler.”</span></span></p>

    <p class="calibre8"><span class="font"><span class="calibre1">“Ama kraliçe öldü,” dedim eski hanımım Katherine’i düşünerek. “Anne’le olan evliliği bitse bile kral artık eski karısına geri dönemez.”</span></span></p>

    <p class="calibre8"><span class="font"><span class="calibre1">George beynimin bu kadar yavaş işlemesine dayanamayıp mırıl mırıl söylendi ama Sör Francis daha sabırlıydı. “Papa’ya göre, Henry’nin Anne’le olan evliliği zaten geçersiz. Bu da Henry’nin&nbsp;dul olduğu ve yeniden evlenebileceği anlamına gelir.”</span></span></p>

    <p class="calibre8"><span class="font"><span class="calibre1">Elimizde olmadan üçümüz de dönüp krala baktık. Buz mavisi platformun üzerinde duran tahtından ayağa kalkmak üzereydi. Sör John Seymour’la Sör Edward Seymour iki tarafına&nbsp;geçmiş ona yardım ediyordu. Jane onun önünde duruyor, sanki hayatında karşısındaki bu&nbsp;şişko ve iktidarsız heriften daha yakışıklı birini görmemiş gibi hafifçe aralanmış dudaklarıyla&nbsp;gülümsüyordu.</span></span></p>

    <p class="calibre8"><span class="font"><span class="calibre1">Buzun diğer ucunda Thomas Wyatt ve Henry Norris’le kayan Anne ona doğru gelip öylesine sorar gibi, “Şimdi ne yapıyoruz, kocacığım? Kalmıyor musun?” dedi.</span></span></p>

    <p class="calibre8"><span class="font"><span class="calibre1">Kraliçe ona baktı. Ablamın yüzü soğuk rüzgârda pembe pembeydi, başında o uzun tüylü kırmızı başlığı vardı ve bir tel saç yanaklarına düşmüştü. Göz kamaştırıcı, inkâr edilemeyecek kadar&nbsp;güzel görünüyordu.</span></span></p>

    <p class="calibre8"><span class="font"><span class="calibre1">“Ağrım var,” dedi ağır ağır. “Sen orada kendini eğlendirirken ben burada acı çekiyordum. Dinlenmek için odama gidiyorum.”</span></span></p>

    <p class="calibre8"><span class="font"><span class="calibre1">“Ben de seninle geleyim,” dedi Anne hemen ona doğru kayarak. “Bilseydim yanında kalırdım ama sen git kay dedin. Yazık sana kocacığım. Sana bir ıhlamur yapayım, sonra da istersen&nbsp;yanında kalıp sana kitap okurum.”</span></span></p>

    <p class="calibre8"><span class="font"><span class="calibre1">Henry başını iki yana salladı. “Uyusam daha iyi olur,” dedi. “Okumanı dinlemektense sessizliği tercih ederim.”</span></span></p>

    <p class="calibre8"><span class="font"><span class="calibre1">Anne kızardı. Henry Norris ve Thomas Wyatt orada olduklarına pişman olup başlarını çevirdi. Seymourlar’ın yüzleri diplomatik bir ifadesizi iğe büründü.</span></span></p>

    <p class="calibre8"><span class="font"><span class="calibre1">“Akşam yemeğinde görüşürüz o zaman,” dedi Anne, öfkesini bastırarak. “İyi dinlenmen ve ağrının geçmesi için sana dua edeceğim.”</span></span></p>

    <p class="calibre3"><span class="font"><span class="calibre1">Henry onu başıyla onaylayıp öte tarafa döndü. Seymourlar onu kollarından kavrayıp kaymaması için buzun üzerine serilmiş olan gösterişli kilimlerde yürümesine yardım etti. Jane&nbsp;tercih edildiği için özür dilermiş gibi süklüm püklüm gülümseyerek Henry’nin peşinden ilerledi.&nbsp;”Nereye gittiğini zannediyorsun, Bayan Seymour?” Anne’in sesi kırbaç gibiydi.</span></span></p>

    <p class="calibre8"><span class="font"><span class="calibre1">Genç kadın dönüp kraliçenin önünde reveransa geçti. “Kral onunla gidip ona bir şeyler okumamı istedi,” dedi,</span></span> <span class="font"><span class="calibre1">gözleri yerde. “Latinceyi o kadar iyi okuyamıyorum. Ama azıcık Fransızca okuyabiliyorum.”</span></span></p>

    <p class="calibre8"><span class="font"><span class="calibre1">“Azıcık Fransızca mı okuyabiliyorsun!” diye haykırdı altı yaşından beri üç dil konuşup yazan&nbsp;ablam.</span></span></p>

    <p class="calibre8"><span class="font"><span class="calibre1">“Evet,” dedi Jane gururla. “Gerçi okuduğumdan bir şey anlamıyorum.”</span></span></p>

    <p class="calibre8"><span class="font"><span class="calibre1">“Bahse girerim hiçbir şey anlamıyorsun,” dedi Anne. “Gidebilirsin.”</span></span></p>
  </div>
</body>
</html>
