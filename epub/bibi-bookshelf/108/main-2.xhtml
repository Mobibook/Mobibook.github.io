<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre3">Doğru</span> - <span class="calibre3">Yanlış*</span></p>
<p class="calibre1">-398-</p>
<p class="calibre1">Bir soruya, ya da bir yanıta "yanlış" diyebilmek için uzun uzun düşünmeye hiç gerek yoktur; tartışmalar doğar, konu uzar gider..</p>
<p class="calibre1">Ama, "doğru" diyebilmek için çok, pek çok düşünmek gerekir.</p>
<p class="calibre1">-399-</p>
<p class="calibre1">Doğru, kısa ve kesin olarak kendine varır.</p>
<p class="calibre1">Yalan, gittikçe uzun ve karmaşıklaşarak kendini arar.</p>
<p class="calibre1">-400-</p>
<p class="calibre1">Doğru, yaşça yanlıştan gençtir. Şimdi elimizde bulunabilen doğruların bir bölüğü eski yanlışların gelişip doğurmuş olmasındandır.</p>
<p class="calibre1">Yanlışlar, doğrular üreten kaynaklardan biridir. Çünkü yanlış gökten inebilir, nereden nasıl geldiğini kimse bilmeyebilir. Ama doğru gökten (zembille ya da zembilsiz) inemez. Peki, nereye dayanacak? Akla.</p>
<p class="calibre1">•    -401-</p>
<p class="calibre1">Doğru hep biraz yalnızlıktır, öncülük olmasa bile, kesin ön-celliktir.</p>
<p class="calibre1">Doğrular, doğru yolcuları, bir doğrunun (diyelim) yolcuları, hep ileride buluşacaklardır. Doğru hiç yığın yapmamıştır tarihte.</p>
<p class="calibre1">Ama yanlış hep kümelenmiştir.</p>
<p class="calibre1">-402-</p>
<p class="calibre1">Doğru nedir? Yanlış nedir? Her ikisinin de üzerinde çok söz söylenebilir. Netekim söylendi, söyleniyor, söylenmekte ve (galiba) söylenecek de.</p>
<p class="calibre1">Bence, önemlisi ve sonuçlusu Doğru'nun üzerinde eksik ko<sub class="calibre6">nu</sub>şmak yanlışa birinci adım'dır. Çünkü Doğru, ilkin eksiklik'ten <sub class="calibre6">a</sub>zlanabilir: Biraz yanlışa dönüşür.</p>
<p class="calibre1">Yanlış'ın üzerinde de çok doğru konuşmak yanlışı çoklata-bilir:</p>
<p class="calibre1">Yanlış birazcık da olsa doğruya dönüşür yönelir.</p>
<p class="calibre1">Doğrunun da yanlışın da üzerinde insanlar konuşacağına göre.. yani açılar çoğalacağına göre..</p>
<p class="calibre1">-403-</p>
<p class="calibre1">Bir galiba demek bir doğruyu sakatlar, bir belki demek bir yanlışı kanlandırır.</p>
<p class="calibre1">-404-</p>
<p class="calibre1">Desem ki herkes yerini alsın. İki şey söylemiş olurum, yani:</p>
<p class="calibre1">Bazıları bulundukları yerden insin.</p>
<p class="calibre1">Bazıları da bulunacakları yere çıksın.</p>
<p class="calibre1">İki yanlış düzelmiş olur.</p>
<p class="calibre1">-405-</p>
<p class="calibre1">Yanlış konu yoktur. Konuyu yanlış algılamak, yanlış anlamak, yanlış yorumlamak vardır.</p>
<p class="calibre1">-406-</p>
<p class="calibre1">Konunun yanlışı doğrusu onu algılamak, anlamak, yorumlamakla ayrılır.</p>
<p class="calibre1">-407-</p>
<p class="calibre1">Bir saat hiçbir zaman doğru da olmaz, yanlış da.</p>
<p class="calibre1">Yakın ya da uzak olur.</p>
<p class="calibre1">XXIX</p>
<p class="calibre1"><a id="bookmark1"></a><span class="calibre3">Çağdan Çağa</span></p>
<p class="calibre1">-40819. yüzyıl maddeye iyice üstünlük sağlayan aklın başarısın gördü.</p>
<p class="calibre1">20. yüzyıl bu başarının sonuçlarının deneylerine sahre oldu.</p>
<p class="calibre1">Önümüzdeki yüzyıl, maddenin insan aklına karşı sağladığı başarının çağı olacak.</p>
<p class="calibre1">-409-</p>
<p class="calibre1">Çağımızın adı bulunamadıysa..</p>
<p class="calibre1">Çağımıza bir ad takmak üzerinde birleşilemediyse, bu, çağı mızın kesinlikten zengin oluşundan gelmeyor, bizlerin kesinlik ten yoksun oluşumuzdan geliyor.</p>
<p class="calibre1">Biz kesin olalım, çağımız kesin olacaktır.</p>
<p class="calibre1">Nasıl kesin olunur? Şimdiki bizler gibi değil.</p>
<p class="calibre1">20. yüzyılda biz kesin değiliz.</p>
<p class="calibre1">-410-</p>
<p class="calibre1">Düşünmenin nasılı Eski Yunan'daydı.</p>
<p class="calibre1">Davranmanın nasılı Eski Roma'da.</p>
<p class="calibre1">Yaygın kişisel, ya da kişisel yaygın şeylerdi bunlar oralarda.</p>
<p class="calibre1">Bunlar şimdi büyük özleyişlerdir.</p>
<p class="calibre1">-411-</p>
<p class="calibre1">Eski Yunan'dayım; düşünüyorlar.. neler konuşuyorlarsa konuşuyorlar; nasıl'ım arıyorum.</p>
<p class="calibre1">Eski Roma'dayım; davranıyorlar.. neler yapıyorlarsa yapıyorlar; nasıl'ını arıyorum.</p>
<p class="calibre1">Fazla ama söylemeli:</p>
<p class="calibre1">Düşüncenin davranışa kadar nasılı Yunan'daydı.</p>
<p class="calibre1">Davranışın düşünceye kadar nasılı Roma'da..</p>
<p class="calibre1">-413-</p>
<p class="calibre1">Tevfik Fikret'in şiirleri neden zamanımıza uydu. Tevfik Fikret kâhin miydi? Hayır. Sihirbaz mıydı? Hayır.</p>
<p class="calibre1">Başkalarına, eski zalimlere yöneldiği zaman dedikleri hpa-tıp zamanımıza niçin uyuyor?</p>
<p class="calibre1">Abdülhamid, Mektebi Tıbbiye talebelerinin ayaklarına ağırlık bağlayarak denize attırmış.</p>
<p class="calibre1">Tevfik Fikret'in şiirleri bu zamana şunun için uyuyor ki o eskilerin eşi aynı zihniyet ve davranışla başa geçmişti de ondan.</p>
<p class="calibre1">-414— Tevfik Fikret'in şiirleri okunuyor. Onları ne zaman yazmış?</p>
<p class="calibre1">— Çok önceden başkalarına yazmış.</p>
<p class="calibre1">— Bunları nereden bilmiş?</p>
<p class="calibre1">— Tevfik Fikret kâhin değildi. Bunlara uyan Tevfik Fikret'in şiirleri değil çocuğum, onlar Tevfik Fikret'in şiirlerine tıpatıp uydular da ondan.</p>
<p class="calibre1"><a id="bookmark2"></a>xxx</p>
<p class="calibre1"><a id="bookmark3"></a><span class="calibre3">Tarih</span></p>
<p class="calibre1">-415-</p>
<p class="calibre1">•.. YARIM KALMIŞ BİR KONUŞMA - AMA BİTMEMİŞ BİR YAZI YARIM KALMIŞ DEĞİL BİTMEMİŞ BİR YAZI</p>
<p class="calibre1">— Düşünce tarihi nedir?</p>
<p class="calibre1">— Düşünce sistemleri arasında bir yanlışı düzeltmek amacıyla gelip, o yanlışı doğrularken birçok yanlışlar yapanların birbiri ardından aynı şekilde gelmeleridir.</p>
<p class="calibre1">— Felsefe tarihi ne?</p>
<p class="calibre1">— Aynı şey.</p>
<p class="calibre1">— Sanat tarihi?</p>
<p class="calibre1">— Başka türlü bir aynı-şey.</p>
<p class="calibre1">— İnsanlık tarihi de mi öyle!</p>
<p class="calibre1">— Öyle, aynı şey.</p>
<p class="calibre1">— Ya tüm tarih?</p>
<p class="calibre1">— Aynı şey. Bir yanlışı düzeltmek için gelip, birçok yanlışlar, yanlışlıklar yapanların ardarda....</p>
<p class="calibre1">-416-</p>
<p class="calibre1">Tarihi, Tarih siler.</p>
<p class="calibre1">-417-</p>
<p class="calibre1">Yaşanmış tarihi öğretmenler bilir, yaşanacak tarihi öğrenciler.</p>
<p class="calibre1">Ama şimdiki öğrenciler hemen sevinmesinler, arkalarından yeni öğrenciler geliyor.</p>
<p class="calibre1">Nasıl ki öğretmenlerimiz de dünün öğrencileriydi, ve yaşanacak tarih'i biliyorlardı.</p>
<p class="calibre1">Sonuç: Tarih'i çoğunluğun gözünde ve belleğinde sevimsiz kılan da, onun bu tür sürekliliğidir.</p>
<p class="calibre1">Onun için tarih'den sınıf geçme zorunluluğu vardır.. Kimse kimseyi tarihten sınıfta bırakamaz, bırakmaya ilkin "tarih" açısından izinli değildir.</p>
<p class="calibre1">Tarih yalnız okullarda bölünür. Ondan sonra buna olanak yoktur.</p>
<p class="calibre1">Tarih'i okullarda bölmeyen sınıfta kalır, bölen, bölmeye yeltenen ölür.</p>
<p class="calibre1">-419-</p>
<p class="calibre1">Tarih şu dersi verir ki:</p>
<p class="calibre1">Başarıyı da başarısızlığı da belirli bir yerde bırakmalıdır insan.</p>
<p class="calibre1">İnsanlar sonlarını türlü türlü bitirmekteler ve bitirecekler ama bütün insanlığın sonu bir olacak - unutmamalı ve ona göre düşünüp, yaşayıp çalışmalı.</p>
<p class="calibre1">-420-</p>
<p class="calibre1">Alevsiz ve dumansız yanardağ olmadığı, olmayacağı gibi, öldürümsüz, ölümsüz savaş da yoktur (yaşam var mı ki).</p>
<p class="calibre1">Asmaya kesmeye; idam etmeye, kurşuna dizmeye gelince:</p>
<p class="calibre1">Bunlar her iki anlamdaki (olumlu, olumsuz) yanlışları, asılandan asana, idam edilenden edene karşılıklı etkili, (zaman ve alan içinde) geriye ve ileriye doğru gene karşılıklı ilişkilerdir....</p>
<p class="calibre1">"Bilip ettiklerime, bilmeyip ettiklerime.." gibi, bilip etmediklerime ile bilmeyip ettiklerime, eşittir tarihde.</p>
<p class="calibre1">Bu konuyu daha açık işlemek, dedikodu'ya girer.</p>
<p class="calibre1">-421-</p>
<p class="calibre1">Tarih açısından tarihsel yanlışlık nedir? "Yapılması gerekeni yapmamak ve yapılmaması gerekeni yapmak" değil midir?</p>
<p class="calibre1">Bunlar da, tarihde, önem ve etki yönünden eş değerdedirler (daha kesinlikle eşdeğerdirler). Bu eş'lik ya da eşitlik, onların birbirlerini etkilemesine varır.</p>
<p class="calibre1">Öbür dallarda, örneğin bilimlerde (gene aynı ikilemli) yanlışlık, içinde bulunduğu problemi doğrudan doğruya etkiler; (ilişkisi bulunmayan öbürlerine uzanmaz) tarihde hiç böyle değil. Birinin içinde bulunduğu problem, öbürlerinin tümüne uzanır, onları doğrudan doğruya etkiler.</p>
<p class="calibre1"><a id="bookmark4"></a>xxxı <span class="calibre3">Erkek</span> - <span class="calibre3">Kadın</span></p>
<p class="calibre1">-422-</p>
<p class="calibre1">İnsan: İkiz doğuran bir kavram-ana'dır. Her doğumunda bir kadın doğurur bir erkek.</p>
<p class="calibre1">-423-</p>
<p class="calibre1">Senin bana verdiklerinle benim senden aldıklarım arasında bazan birinciler bazan ikinciler yararına farklar oluyor.</p>
<p class="calibre1">Bunları sen de biliyorsun ben de.</p>
<p class="calibre1">Her şeyde bu böyle başlıyor, böyle bitiyor. Eksilenler nereye gidiyor? Fazlalıklar ne oluyor? En iyisi, bunlara takılmamalı. Bu sualler yersiz, bu hesaplar cüce.</p>
<p class="calibre1">-424— Kadın ile erkeğin iş bölümlerini tamamlamış bulunduğu toplumlar geridir.</p>
<p class="calibre1">— Anlamadım.</p>
<p class="calibre1">— Kadının erkek işlerinde, erkeğin kadın işlerinde çalıştığı toplumlar geridir.</p>
<p class="calibre1">— Anlamadım.</p>
<p class="calibre1">— Erkeğin garsonluk, dikişçilik yaptığı, kadının müstehlik olduğu toplumlar geridir, dedim.</p>
<p class="calibre1">— Anladım. Garson, bize iki çay getir.</p>
<p class="calibre1">-425-</p>
<p class="calibre1">Bir kadına erkek güzelliğinde olduğunu söylemek, ona siz çirkinsiniz demekten de öte'dir.</p>
<p class="calibre1">Aklımdan artlarda düşünceler geçiyordu, karşıma bir ayna geldi, durdu.</p>
<p class="calibre1">Aklından neler geçiyor diye sordu.</p>
<p class="calibre1">Ona dedim ki:</p>
<p class="calibre1">Sen git onu kadınlara sor.</p>
<p class="calibre1">-427-</p>
<p class="calibre1">Bir gevezesi vardır erkeklerin, bunları, akıllı ve güzel olsalar da olmasalar da hiçbir kadın, dinlemez. Dinleniyormuş gibi olmaları için onlarca gerekli durum zengin ya da paralı olmalarıdır. Yoksa yalnızdırlar.</p>
<p class="calibre1">Konuşan erkek yalnız kalmaz.</p>
<p class="calibre1">-428-</p>
<p class="calibre1">Bir kadın bir erkeğe, nesi olursa olsun, içinden yönelmiyorsa bir başkasına ondan yakınıyordur.</p>
<p class="calibre1">-429— Karın, beni bildiği halde kıskanmıyor mu?</p>
<p class="calibre1">— Hayır. Ama bir sevgilim var, seni kıskandığı için boyuna gözümden düşercesine konuşuyor.</p>
<p class="calibre1">— Öyleyse karın benden emin.</p>
<p class="calibre1">— Hayır.</p>
<p class="calibre1">— Ya da senden emin.</p>
<p class="calibre1">— Hayır.</p>
<p class="calibre1">— Böyle şey olur mu?</p>
<p class="calibre1">— Neden olmasın, kendisinden emin.</p>
<p class="calibre1">-430-</p>
<p class="calibre1">"Ama ben sizi tanımıyorum ki!"</p>
<p class="calibre1">Buna verdikleri karşılıkta erkekler kesin iki tutumlarıyla ayrılır:</p>
<p class="calibre1">1/ Çoğunluğu ve sıradan olanlar,</p>
<p class="calibre1">"Ama ben sizi tanımak istiyorum" der.</p>
<p class="calibre1">2/ İlginç ve akıllı erkekler;</p>
<p class="calibre1">"Ama ben, beni tanımanızı istiyorum" der.</p>
<p class="calibre1">Birincilerin alacağı sonuç kadına ve duruma bağlıdır, kesin bilinmez.</p>
<p class="calibre1">İkincilerin varacağı sonuç kesindir, ve şaşmaz.</p>
<p class="calibre1">-431-</p>
<p class="calibre1">Erkek “nasıl yapmamı istersin" diye sorar kadına, seviyor-ken toplumda.</p>
<p class="calibre1">Kadın "nasıl yapayım" der erkeğe, seviyorken, mutfakta.</p>
<p class="calibre1">-432-</p>
<p class="calibre1">Kadın, kocasının arkadaşlarının çok ve erkek olmasını diler. Erkek, karısının arkadaşlarının çok ve kadın olmasını ister.</p>
<p class="calibre1">-433-</p>
<p class="calibre1">Erkeklerin kimisi anlarlar diye çekindiğinden, yalan söyler. Kimisi de anlamazlar diye.</p>
<p class="calibre1">-434-</p>
<p class="calibre1">Bir genç kızın istekleri yüz delikanlının isteklerinden yüz kez çoktur.</p>
<p class="calibre1">Ben bunu ne ölçtüm, ne de bilirim. Niye yazdım şaşıyorum.</p>
<p class="calibre1">-435-</p>
<p class="calibre1">Kadınlar erkeklerin birçok yanlarına, yönlerine bakarlar. Erkekler kadınların birkaç yerine bakarlar.</p>
<p class="calibre1">-436-</p>
<p class="calibre1">Kadın çok çok güzel olursa, hiçbir şey onu tutamaz.</p>
<p class="calibre1">Erkek çok çok akıllı olursa, hiçbir şey tutamaz onu.</p>
<p class="calibre1">-437-</p>
<p class="calibre1">Kadın saklar, söylerse dinleme.</p>
<p class="calibre1">Erkek söyler, saklarsa inanma.</p>
<p class="calibre1">-438-</p>
<p class="calibre1">İçmeyen, ayakkabısını boyamayan, susan ya da konuşmayan erkek yorulmuş demektir. Kaçamaz - Bıktırır.</p>
<p class="calibre1">Süslenmeyen, konuşan, sokağı aramayan kadın yorulmuş d<sub class="calibre6">e</sub>mektir. Bıktırır - Kaçar.</p>
<p class="calibre1">-439-</p>
<p class="calibre1">Para ile gelecek arasındaki ilişkiler kadının gözünde para ile ilgilidir, erkeğin gözünde gelecek ile ilgilidir.</p>
<p class="calibre1">-440-</p>
<p class="calibre1">Sevgilerinde: İkisi de bakarlar.</p>
<p class="calibre1">Aşklarında: İkisi de görürler.</p>
<p class="calibre1">Evliliklerinde: Bakılır.</p>
<p class="calibre1">-441-</p>
<p class="calibre1">Evlilik, katlanmanın eski adıdır.</p>
<p class="calibre1">-442-</p>
<p class="calibre1">İlgilerin serüveni:</p>
<p class="calibre1">— İlkin, emekleme döneminde kopar.</p>
<p class="calibre1">— Sonra sevgi döneminde kopar.</p>
<p class="calibre1">— Daha sonra aşk döneminde kopar.</p>
<p class="calibre1">Evlilik döneminde hesaplar yapılmıştır. Bundan sonra hesap yanlışlıkları sorumludur.</p>
<p class="calibre1">Bir iş hesapla çözümleniyorsa bir hesap yanlışı işi de batırır.</p>
<p class="calibre1">-443-</p>
<p class="calibre1">Birbirlerine ilgisizlikleriyle ilgili insanların çoğu evliler arasındadırlar.</p>
<p class="calibre1">-444-</p>
<p class="calibre1">Dünyada acele evlenmeler yüzünden kurulmuş en az beş yüz tane (milyonluk) büyük fabrika vardır.</p>
<p class="calibre1">-445-</p>
<p class="calibre1">Rüyasında düğününü gören de boşandığını gören de uykusundan buruk uyanır.</p>
<p class="calibre1"><a id="bookmark5"></a>xxxıı</p>
<p class="calibre1"><a id="bookmark6"></a><span class="calibre3">Yalnızlık</span></p>
<p class="calibre1">-446-</p>
<p class="calibre1">Yalnızlık iki türlü: Yanındakiler aşağılara kaymış küçülmüş, korkak ve yalancı olmuş sen kalmışsın. Bir de çevrendekiler hep yükselmiş sen kalmışsın.</p>
<p class="calibre1">Birincisi sence makbul bir yalnızlık değil.</p>
<p class="calibre1">İkincisi bence.</p>
<p class="calibre1">-447-</p>
<p class="calibre1">İki insan birbirini yalnız bırakabilir. İki yalnız birbirlerini kurtaramaz yalnızlıktan.</p>
<p class="calibre1">Yalnızlık: Gelişi doğumunki gibidir, iki kişi ister. Gidişi ölü-münki gibidir bir kişi ister.</p>
<p class="calibre1">-448-</p>
<p class="calibre1">Bana, yalnızlığı mı yoksa yalnızlığı mı seçersin diye sorsalardı, ben yalnızlığı seçmezdim.</p>
<p class="calibre1">-449-</p>
<p class="calibre1">Onlar bir şey söyleyememiş olmanın acısını öylesine saklamaya çalışıyorlar ki.</p>
<p class="calibre1">Aradıkları söylenecek yeni bir şey daha değil.</p>
<p class="calibre1">Aradıkları söylenecek bir şey.</p>
<p class="calibre1">Söylenecek bir şeyi olmak.</p>
<p class="calibre1">Bu öyle yalnızlık ki.</p>
<p class="calibre1">-450-</p>
<p class="calibre1">Meyhanelerde bir kenarda yalnız başlarına içenler vardır, onların hepsi yalnız kişiler değildir.</p>
<p class="calibre1">Ama hep mi hep başkalarıyla içmek isteyenler vardır, ille birisini ararlar: Onlar kesin yalnız kişilerdir.</p>
<p class="calibre1">İnsan yorulunca duruyor... Durunca düşünüyor.. Düşününce koşuyor. Koşunca yoruluyor.. Yorulunca insanlaşıyor.</p>
<p class="calibre1">İnsanlaşınca işler karışıyor.. Yalnız kalıyor.</p>
<p class="calibre1">-452-</p>
<p class="calibre1">Yalnızlığım sana erişemedi mi?</p>
<p class="calibre1">-453-</p>
<p class="calibre1">Pazar dağıldı. Herkes gidiyor. Yavaş yavaş yalnızlığa tutunuyorum.</p>
<p class="calibre1">-454-</p>
<p class="calibre1">Kadınlardan biri bir yalnızlık doğurdu mu, öbürü iki yalnızlık doğurur.</p>
<p class="calibre1">-455-</p>
<p class="calibre1">Avcılar sabah olmadan kalkar çıkarlar, size nişan alırlar..</p>
<p class="calibre1">Yalnızlıklarını vurmak için.</p>
<p class="calibre1">-456-</p>
<p class="calibre1">Ölüm, yaşamayı kurtaran bir yoldur. Ters bir bakıma yalnızlık da ölümü kurtarır.</p>
<p class="calibre1">XXXIII</p>
<p class="calibre1"><a id="bookmark7"></a><span class="calibre3">Bencil - Sencil*</span></p>
<p class="calibre1">-457-</p>
<p class="calibre1">Bencillik "ben" olmasa da yürütülebilir. Sencilliğin dışdan belirli bir sen'i yoksa o sencillik aptallıktır.</p>
<p class="calibre1">-458-</p>
<p class="calibre1">Bencillik kölelikle bağdaşamaz. Çünkü ondan daha aşağı bir şeydir.</p>
<p class="calibre1">-459-</p>
<p class="calibre1">Bencilleyin-Sencilleyin</p>
<p class="calibre1">Bencil-Sencil</p>
<p class="calibre1">Bunlarda ölçü "tümlüktür", tüm..lük.</p>
<p class="calibre1">-460-</p>
<p class="calibre1">Bencil kişi kendini ele almaktan kaçınan kişidir. Elden bırakmayan kişi değil.</p>
<p class="calibre1">-461-</p>
<p class="calibre1">Bencil deneyden korkar.</p>
<p class="calibre1">-462-</p>
<p class="calibre1">Bencil üzerine nefret çeker.</p>
<p class="calibre1">Ama sencil, acındırır.</p>
<p class="calibre1">-463-</p>
<p class="calibre1">Bencil yanlışa düşer. Sencil doğruyu bulamayandır.</p>
<p class="calibre1">-464-</p>
<p class="calibre1">Ben bencilimdir.. O çok sencil..</p>
<p class="calibre1">Bunlar beni hiç etkilemez. Ben ölçülü-değişken adama bakarım.</p>
<p class="calibre1">-465-</p>
<p class="calibre1">Bencil olmak biraz iyidir.</p>
<p class="calibre1">Sencil olmak belki iyidir.</p>
<p class="calibre1">O "biraz" ile "belki" yok mu!</p>
<p class="calibre1">İşte bunlardır değersizliğe götüren.</p>
<p class="calibre1"><a id="bookmark8"></a>xxxıv</p>
<p class="calibre1"><a id="bookmark9"></a><span class="calibre3">Hastalıklar*</span></p>
<p class="calibre1">-466-</p>
<p class="calibre1">Dehayı hastalık sayanlar var. Hastaların hastalıkları kendilerince önemli bir konudur. Çoğu başkalarına da geçebilir.</p>
<p class="calibre1">Deha bir hastalık değildir. Çünkü dâhilerin dehaları kendilerince önemli bir konu değildir ve başkalarına da geçmez.</p>
<p class="calibre1">-467-</p>
<p class="calibre1">Hastalık başkalarına bulaşır,</p>
<p class="calibre1">Başkaları dehaya bulaşır.</p>
<p class="calibre1">-468-</p>
<p class="calibre1">Bazı hastalıklar var, ki onları doktorlar iyileştirir.</p>
<p class="calibre1">Bazı hastalıklar da var ki onları hastalar yetiştirir.</p>
<p class="calibre1">-469-</p>
<p class="calibre1">Hastalar o kadar çoktur. . ki çoğu doktor gibi olmuştur. Doktorlar azınlıkta kaldıklarından hemen-hemen tümü hasta olmuştur.</p>
<p class="calibre1">-470-</p>
<p class="calibre1">İlaçların tümü bir şey'i geçirmek için..</p>
<p class="calibre1">Yeni bir ilaç var ki bir şey'i geçirmemek için.</p>
<p class="calibre1">Hasta ile doktorun arasındaki ara yalnız budur.</p>
<p class="calibre1">-471-</p>
<p class="calibre1">PİRAMİDAL (yepyeni bir baş ağrısı yapan)</p>
<p class="calibre1">Unutmayınız ki; bilememek ve anlayamamak sonsuzdur.. ve hep öylecene kalacaktır.</p>
<p class="calibre1">İşte çoğunluk ile çopçoğunluk arasındaki bitmeyen tarih.</p>
<p class="calibre1"><a id="bookmark10"></a>xxxv <span class="calibre3">Her An</span> 1/1 <span class="calibre3">Olmak</span></p>
<p class="calibre1">-472-</p>
<p class="calibre1">Seksen yaşı <sup class="calibre5">4</sup> yirmi yaş sananlar yaşarken dörtte bir yaşar ölürken birde 4 ölürler. Yaşlarını üst üste kurulan taşlarla yapılan bir yapı sananlar, yaşlarını bir kap içinde eriyip kaynaşmış bir sıvı sananlardan daha gösterişli görünürler, ama hiçbir zaman bir bütün sayılmazlar.</p>
<p class="calibre1">XXXVI</p>
<p class="calibre1"><a id="bookmark11"></a><span class="calibre3">Toplumdan Kişilikten</span></p>
<p class="calibre1"><a id="bookmark12"></a>1</p>
<p class="calibre1">-473-</p>
<p class="calibre1">Davranış ve düşüncelerini beğendiklerimiz vardır.</p>
<p class="calibre1">Bir de beğendiklerinin davranış ve düşüncelerini benimseyenler vardır.</p>
<p class="calibre1">Birincisi dostluğa götürür, ya da aşka.</p>
<p class="calibre1">İkincisi kişiliğin silinmesine götürür. Ondan sonra aşka götürmüş ne çıkar, götürmemiş ne çıkar.</p>
<p class="calibre1">-474-</p>
<p class="calibre1">İri adam uzaklaştıkça küçükleşir. Büyük adam uzaklaşsa da büyükleşir.</p>
<p class="calibre1">Büyükleştiği için büyük adam değildir o, büyük adam olduğu için büyükleşendir.</p>
<p class="calibre1">Onu göz-duygu ölçümüne vurmak senin elinde değildir.</p>
<p class="calibre1">-475-</p>
<p class="calibre1">Kendine güveni yok. Bunun için kendini sıkıyor. İçini göstermemek baş amacı. Oysaki kendine güven duyması için benimle değil ilkin kendisiyle uğraşması gerek. O ise unutmuş bunu, bütün korkusu benden, benim göreceğimden.</p>
<p class="calibre1">Kupkuru, sımsıkı geçiyor yanımdan. Onda ilk görülen sevimsizliği ve kendini içine doğru zorlaması.</p>
<p class="calibre1">Ama hırçınlığı her saklamaya çalıştığının örtüsünü kaldırıyor. Sanki iş üzerinde yakalanmış bir hırsız. Kendini ele veren bir acemi. Zavallı tanıdık.</p>
<p class="calibre1">-476-</p>
<p class="calibre1">Dışına yenilen güler.</p>
<p class="calibre1">İçine yenilen delirir.</p>
<p class="calibre1">Tiryakilik: Tedrici-sürekli ya da sürekli-tedrici bir zehirlenmenin aldatıcı ve okşayıcı adıdır.</p>
<p class="calibre1">Akşamcılık: İçkiye en dayanıksız (kesece ya da bedence) kişilerin toplanıp birleştiği sonra dağıldığı bir deyimdir.</p>
<p class="calibre1">Alkolik: İçkiden sürekli korkup kaçmak istediği için, başka bir direnme çaresi bulamayınca büyüyen korkusundan içkiye saldıran kimsedir.</p>
<p class="calibre1">Gececi: İçkiyi tek bir yerde içemeyip, başka başka yerlere geçerek kendini ve kendince bir "ora"yı boyuna arayandır.</p>
<p class="calibre1">Dipsoman: Onu arkasından hep bir şey iter. O da önündeki içkilerin tümünü aşmak için boyuna içer. Onu arkasından iten şeyi söylese iş değişebilecektir.. O da söylemediği, belli etmemeye çalıştığı için..</p>
<p class="calibre1">-478-</p>
<p class="calibre1">— Sözünü tutmuyor mu?</p>
<p class="calibre1">— İstiyor ama, kendini tutamıyor.</p>
<p class="calibre1">-479-</p>
<p class="calibre1">Bir ünleme örneği:</p>
<p class="calibre1">— O çivi gibi bir adamdır, çakı gibi bir adamdır.</p>
<p class="calibre1">— Çakı gibi adam, tutulduğu elin doğrultusunda: Kırlarda diken de keser, cezaevinin yoluna da sapar.</p>
<p class="calibre1">Çivi gibi adam: Başına vurula vurula topluma, seçime, demokrasiye saplanabilir.</p>
<p class="calibre1">-480-</p>
<p class="calibre1">Size vatan haini demedim demiyorum da, ama vatansever olmadığınız gün gibi gerçek.</p>
<p class="calibre1">Size namussuz demedim ama namuslu olmadığınız gerçek.</p>
<p class="calibre1">Size hırsız demedim ama çalıp çaldırdığınız gerçek.</p>
<p class="calibre1">Üç belki'nin bir hayır yerinde geçirildiği toplumlar değersiz insanlarındır. Çok var.</p>
<p class="calibre1">Üç belki'nin bir evet yerinde geçirildiği toplumlar küçük insanlarındır. Çok var.</p><div class="calibre11">
<p class="calibre1">Il</p></div>
<p class="calibre1">Hayır'ın hayır yerine, evet'in evet yerine söylendiği toplumlar düşüncede iyi toplumlardır, gerçekte iyi değil: Bizim şu çağdaki toplumlarımızın çoğu.</p>
<p class="calibre1">Belki'nin belki yerine dendiği toplumlar bozulmamış insanların bulunabileceği toplumlardır. O toplumlarda insanlar birbirlerine saygı beslerler ve sunarlar. Ve gerekiyorsa oralarda insanlar birbirlerini yerler.</p>
<p class="calibre1">Çünkü oralarda her şey tam kendisidir.</p>
<p class="calibre1">-482-</p>
<p class="calibre1">Harflerin ardarda gelmesinden muhakkak kelime olmaz. Bir sıra gerekir.</p>
<p class="calibre1">Kelimelerin ardarda gelmesinden de muhakkak cümle olmaz. Bir sıra gerekir.</p>
<p class="calibre1">İnsanların ardarda gelmesinden muhakkak toplum olmaz. Burada sıra gerekmediği halde toplum olmaz.</p>
<p class="calibre1">-483-</p>
<p class="calibre1">Toplum insanların ne ardarda gelmesidir ne de yan yana.</p>
<p class="calibre1">-484-</p>
<p class="calibre1">Kelimelerin ardarda gelmelerinden mizah, tragedya, fikir de doğar aynı zamanda.</p>
<p class="calibre1">İnsanların ardarda gelmelerinden de mizah, tragedya, fikir doğabilir aynı zamanda.</p>
<p class="calibre1">-485-</p>
<p class="calibre1">Bohem.. Bohemlik.. Bohemce..</p>
<p class="calibre1">Bırakalım bu sözleri biz. Bu sözler, çevresinde toplum ister, sımsıkı önce.</p>
<p class="calibre1">Kişilerin geldikleri yer, toplumların gittikleri yön önemlidir.</p>
<p class="calibre1">-487-</p>
<p class="calibre1">Bir iş yapmış milletlerin kişileri ve bir iş yapmış kişilerin milletleri çok konuşmuyorlar, deyorlar.</p>
<p class="calibre1">Bir iş yapmamışlar ise o milletlerin kişileri çok konuşuyorlar.</p>
<p class="calibre1">Konuşuyorlar, demeyorlar ama...</p>
<p class="calibre1">-488-</p>
<p class="calibre1">Sende zelzele, su baskını, kıtlık olursa ben üzülmüş gözükür, milletlerarası geleneksel ilgilenmelerimi yaparım ve içimden sevinirim de.</p>
<p class="calibre1">Çünkü sana yalnız makine değil ekmek, un da satacağım demektir. Çünkü bende her yıl mahsul fazlası oluyor. Çünkü ben çalışıyorum. Daha doğrusu çok eskiden beri çalışmışım da artık işler kendiliğinden tıkırında gidiyor. Aslında belki senden az çalışıyorum ama daha çok verim alıyorum.</p>
<p class="calibre1">Ben milletim, üzülemem, duygum olamaz ama, üzülmüş görünürüm.</p>
<p class="calibre1">-489-</p>
<p class="calibre1">Orman kenti içermez kuşatır.. bizim için: Kuşatması gerekir. Yerleşim için biz orman yakarız.</p>
<p class="calibre1">Yerleşim için onlar orman yaratır, kentlerini kuşatsın diye.</p>
<p class="calibre1">Biz de ormanlar yakarız kentler yapılsın diye.</p>
<p class="calibre1">-490-</p>
<p class="calibre1">Bazı ülkelerde adamlar iş arar..</p>
<p class="calibre1">Bunu bilenlerdeniz.</p>
<p class="calibre1">Bazı ülkelerde de işler adam arar. .</p>
<p class="calibre1">Bunu da bilenlerdeniz.</p>
<p class="calibre1">O halde biz çok şey bilenlerdeniz.</p>
<p class="calibre1">Biz de az şey bilmiyoruz hani.</p>
<p class="calibre1">-491-</p>
<p class="calibre1">Bazı ülkeler bir insanın yaşını yaşar.</p>
<p class="calibre1">Bazı insanlar bir ülkenin yaşını yaşar.</p>
<p class="calibre1">-492-</p>
<p class="calibre1">Birey olmak: Toplum gibi büyük ve ama onun kadar küçük bir karşıt var iken... Birey olmak önemli mi?</p>
<p class="calibre1">Ya toplum olmak!?..!</p>
<p class="calibre1">1962'de bu bizce, bu toplum olmak, ortalıkda gözükmüyor.</p>
<p class="calibre1">-493-</p>
<p class="calibre1">Askerlikte ağırlık önemlidir: Ağır topçu, ağır makineli tüfek, ağır havan..</p>
<p class="calibre1">Toplumsal ün konusunda hafiflik.</p>
<p class="calibre1">-494-</p>
<p class="calibre1">Düzeltilemeyen, sürdürülen, yanlışlıklar düşüncede küçük, eylemde büyük yanlışlıklardır. Bunlar kişide büyük sayılır, toplumda küçük.</p>
<p class="calibre1">Rengini bunlar verir kişilerin ve toplumların..</p>
<p class="calibre1">Derecelerini de.</p>
<p class="calibre1"><a id="bookmark13"></a>111</p>
<p class="calibre1">-495-</p>
<p class="calibre1">Öyle uluslar var ki 2000 yılında neler olacak, neler olsun diye düşünen kişileri ve kurulları var iş başında. Öyle uluslar da var ki bugün neler oldu diye düşünebilecek tek adamı yok iş başında.</p>
<p class="calibre1">Olayların oluşundan sonra, tepkili bir uçak'ın geçişinden çok sonra (kulaklarıyla) duydukları sesin sahibini (gözleriyle) ancak görebiliyorlar. Ki ben işte bunlara "duymak" ya da "görmek" diyemiyorum, ne de onlara "duyan", "gören".</p>
<p class="calibre1">-496-</p>
<p class="calibre1">Yönettiği topluluklardan çıkan sese ancak ve sadece cevap veren yönetici midir? Yönetici.</p>
<p class="calibre1">Vatan toplumundur. Ona kişiler sahip çıkamaz da, sığına-maz da.</p>
<p class="calibre1">Vatana tüm toplum sığınır. Tüm toplum sahip çıkabilir.</p>
<p class="calibre1">-498-</p>
<p class="calibre1">Sinema kapılarında fotoğraflara bakanlar, mağazaların önünde vitrinlere dalanlar..</p>
<p class="calibre1">Büyük şehirlerin küçük insan mağazaları. Küçük, ama sayıları değil..</p>
<p class="calibre1">Ve akıllarından hiç de parlak düşünceler geçmemekte.</p>
<p class="calibre1">Bunları unutan yönetimler başarısız ve geri kadrolardır.</p>
<p class="calibre1">-499-</p>
<p class="calibre1">Toplumsal mutsuzluk - ki biz bunu bilen bir kuşak olduk - yöneticilerinin kötü olduğu toplumlarda değil, yöneticilerinin aptal ve geri olduğu toplumlarda elle tutulurcasına görülür.</p>
<p class="calibre1">Kişisel mutsuzluğun ağababasıdır bu.</p>
<p class="calibre1">-500-</p>
<p class="calibre1">Başarılı yöneticiler yurttaşlarına her konuda, her anlamda "benden ne istiyorsunuz?" diye sorar. Ne yapmamı istiyorsunuz anlamında sorar. Yönetimini uygulamada ölçüsünü tartar, ayarlar.</p>
<p class="calibre1">Başarısız yöneticiler de (biliyorsunuz) sonunda yurttaşlarına "benden ne istiyorsunuz?" diye sormuşlar ve sordular. Ve bu onların son sözleri oldu.</p>
<p class="calibre1">-501-</p>
<p class="calibre1">Ben bağırıyorum bütün kent duysun diye.</p>
<p class="calibre1">Oysa kent de bağırıyor.</p>
<p class="calibre1">Başkent bağıran değil, dinleyen ve duyan kenttir.</p>
<p class="calibre1">-502-</p>
<p class="calibre1">İnsan sevmek düzensizlik içinde de olur, öyle olmuyor mu?</p>
<p class="calibre1">İnsanları sevmek için bir iç ya da dış düzen gerekir. Kafada veya çevrede.</p>
<p class="calibre1">Oysa ülke sevmede.. plan ve program gerekir. Bilgi gerekir. Bunlar da yetmez; onları uygulayabilmek, hem de süreklilikle uygulayabilmek gerekir.</p>
<p class="calibre1">-503-</p>
<p class="calibre1">Yapamayacağı işleri vaadeden hükümetler, halkın bunlara karşı çıkmasından hoşnutsuzluk duyar, hırçınlaşır nedense.</p>
<p class="calibre1">-504-</p>
<p class="calibre1">Bir kişiye verilen sözün tutulmaması insanın uykularını kaçırır, yüzünü kızartır. Bunu hep siz düşünürsünüz.</p>
<p class="calibre1">Birçok kişiye söz verdinizse, onların aralarındaki değişik algılamalar, size verdiğiniz sözü unutturur.</p>
<p class="calibre1">Bunu onlar tartışır.</p>
<p class="calibre1">-505-</p>
<p class="calibre1">Politikacı: Olmadığını olan, olmayacağını da olan.. Kısacası: Olduğunu olmayan.</p>
<p class="calibre1">-5061972 yılından bir anı: Bir bayramda bir yönetici mesajında "Bir gün gelecek, sizler de bizim gibi..." diye başlayan bir söz etmişti.</p>
<p class="calibre1">Hüngür-hüngür ağlamıştım.</p>
<p class="calibre1">-507-</p>
<p class="calibre1">Demek onun şimdi bulunduğu yer kadar aşağı bir yerimiz varmış bizlerin, ki ona sağladık.</p>
<p class="calibre1">Yazıklar olsun bize.</p>
<p class="calibre1">-508-</p>
<p class="calibre1">Yöneticilerden ne yurttaşlarını bölenler kaldı ne de onları karşı karşıya düşürüp çarpıştıranlar.</p>
<p class="calibre1">Şimdi varsa öyleleri, onlara yönetici deyen yok, onları öyle gören de yok.</p>
<p class="calibre1">Ve şükür, onlar da yok.</p>
<p class="calibre1">Yöneticilerin çoğunluğu adam olsalardı ben etika'larımm çoğunu yazamayacakdım, yazmayacakdım. (Daha birçok büyük yazar da.)</p>
<p class="calibre1">Ama benim için yazmak diye başka şeyler de var. (Daha birçok büyük yazar için de.) Zor da olsa var.</p>
<p class="calibre1">Ve yöneticiler için, adam (karnı acıkan sonra doyan vb..) olmak da hiç zor değil.</p>
<p class="calibre1">24 Eylül 1968</p>
<p class="calibre1">-510-</p>
<p class="calibre1">Bilemeyorum, öyleyse varım.</p>
<p class="calibre1">Bin dokuz yüz altmış sekiz yılında, bu söz benim için çok yanlış.</p>
<p class="calibre1">Ama yazık, koskoca bir ülke var ki çağımızda; onca doğru.</p>
<p class="calibre1">24 Eylül 1968</p>
<p class="calibre1">-511-</p>
<p class="calibre1">Bir okul arkadaşım (beni nasıl da bulmuş) bir mektup yazmış bana:</p>
<p class="calibre1">— Bir parti kurmayı düşünüyoruz, ama ad bulamıyoruz. Sen okuldayken de.. (filan, filan) bize bir ad bul.. (falan, falan) diye yazmış bana.</p>
<p class="calibre1">Oysa biz okuldayken ben onların parti falan kuracaklarını vallahi, billahi bilmiyordum.</p>
<p class="calibre1">Ben okuldayken ad takardım ama, (ve oturturdum da) sonra bunları bıraktım. Okuldaki adını ona hatırlatsam, bakarsınız beğenir ve kullanır ama, bence o ad da şimdi ona azdır. Aradan az mı yıl geçti..</p>
<p class="calibre1">-512-</p>
<p class="calibre1">"Kordela kesmekten yoruldum", partiden ayrılıyorum, bundan böyle vatan hizmetini başka bir partide yöneteceği™ Belli olmaz, belki de ben bir parti kurarım.</p>
<p class="calibre1">(Vatan sana hizmet eder.)</p>
<p class="calibre1">-513-</p>
<p class="calibre1">Milliyetçilik genel bir bütün arayışıdır.</p>
<p class="calibre1">Particilik kendi bütününü öngörür, yukarıdaki genel açıdan bölücülüktür.</p>
<p class="calibre1">1) Bir parti milliyetçiliğin ardına düşerse..</p>
<p class="calibre1">2) Bir parti milliyetçiliği aramaya kalkışınca..</p>
<p class="calibre1">"Güler misin, güldürür müsün" oluyor konu.</p>
<p class="calibre1">-514-</p>
<p class="calibre1">Siyasi parti: Havaya kalkmış el, sağ el, sol el, açık el, kapalı el. El, el el..</p>
<p class="calibre1">At, kuzu, koyun, inek.</p>
<p class="calibre1">Oysa açık bir göz, bakan ve gören bir göz. Ve kalem tutan bir el olsun da, ikisi de sağ olsun, sol olsun..</p>
<p class="calibre1">-515-</p>
<p class="calibre1">Sizi seçebilirler, bir başkan olabilirsiniz.</p>
<p class="calibre1">Varsa, verirsiniz, yoksa çok zaman geçer.</p>
<p class="calibre1">-516-</p>
<p class="calibre1">Ben üç tür tanık tanırım:</p>
<p class="calibre1">1) Atanık tanık: Atanmıştır, ne dedinse onu söyler, onu söyler de söyler.</p>
<p class="calibre1">2) Utanık tanık: Utanır, ne şiş yansın ne kebap derken, ateş söner, getireni de kendini de dağıtır gider.</p>
<p class="calibre1">3) Uyanık tanık: Bire üç verir, kim artırırsa ona döner.</p>
<p class="calibre1">-517-</p>
<p class="calibre1">Ben aptallığı nedense hep kişisel bir durum sanırdım.</p>
<p class="calibre1">Bir kadro olarak hiç düşünmemiştim.</p>
<p class="calibre1">Okumamışlık ve bilgisizlik onu bir topluluk yapıp karşımıza çıkardı.</p>
<p class="calibre1">Ve onlar da, aralarında iş bölümü, sıra bölümü yapıp karşımıza çıktılar.</p>
<p class="calibre1">Çağ değişimleri, getirdikleri değerleri ayıklamaya, bölmeye, önlemeye çalışmakla çözümlenemez.</p>
<p class="calibre1">Bırakın da batıyor-çıkıyor edebiyatını, olguları anlamaya, değerlendirmeye çalışın, ey particiler, bakanlar, hacılar, hocalar.</p>
<p class="calibre1">-519-</p>
<p class="calibre1">Politikacılar, çok olağan bir oyunu, büyük oynamaya yeltenen oyunculara benzemek istedikçe:</p>
<p class="calibre1">Bırakın kendilerini, oyunu da gümletirler.</p>
<p class="calibre1">-520-</p>
<p class="calibre1">Politika alanında hep balon sözü geçer, neden?</p>
<p class="calibre1">Balon da patlar, neden? Çünkü bir bölümü üflemekle şişirmeye çabaladıkça öbürleri de "aman patlamasın" diye balonu "tutmak" isterler de ondan.</p>
<p class="calibre1">-521-</p>
<p class="calibre1">Sanatçıların tek ve baş düşmanları politikacılardır. Onlar sanatçıyı, sanatçıları överken de yererken de küçültürler.</p>
<p class="calibre1">XXXVII</p>
<p class="calibre1"><a id="bookmark14"></a><span class="calibre3">Başkaları Çoğuldur</span></p>
<p class="calibre1">-522-</p>
<p class="calibre1">Bazı insanlar övünmesini sever. Bunu kimi salt kendisi üzerine kurar. Onları can kulağı ile dinlerim. Bunlar şimdiye değin hiçbir şey yapmamış bile olsalar, yapacaklık yolundadırlar.</p>
<p class="calibre1">Bir de, övünmelerini başkalarını yermek üzerine kuranlar vardır. . Bunlar da, dönüp dolaşıp amaçlarını kendilerine yöneltmek isterler, başkalarını kullanarak. Böyle övünenlerin çevresinde de adam yoktur onlarca. O çevrede —<span class="calibre12"><sup class="calibre5">duran</sup></span>-<span class="calibre12"><sup class="calibre5">ar da</sup></span>-bence</p>
<p class="calibre1">adam değildir.    <sup class="calibre5">durabılenler    de</sup></p>
<p class="calibre1">(Bu deyişim genel idi. Ama ben bunu bizim siyasi hayatımızın geçirdiğimiz bir devresine adayıp harcıyorum. Bir daha olmasa.)</p>
<p class="calibre1">XXXVIII</p>
<p class="calibre1"><a id="bookmark15"></a><span class="calibre3">Devlet</span></p>
<p class="calibre1">-523-</p>
<p class="calibre1">Bir kargaşalık oldu. Toplumda mal can zararına uğrayanlar oldu. Devlet sorumluları aradı. Bulamadı.</p>
<p class="calibre1">Bulamazdı. Çünkü böyle durumlarda aranan arayandır.</p>
<p class="calibre1">-524-</p>
<p class="calibre1">Devlet devletçilik oynamamalı.. Bunu ya yapmalı ya da yapmamalı. Çünkü sonra ya kişi(lerden biri birkaçı) devletçilik oynar. Ya da kişiler kişicilik oynar. Birinci durumda devletçilik, ikincisinde kişilik yok olur.</p>
<p class="calibre1">-525-</p>
<p class="calibre1">Bir kargaşalık oldu. Toplumda mal can zararına uğrayanlar oldu.</p>
<p class="calibre1">Bu kargaşalığa milli heyecan denildi. Ama mal zararına uğrayanlara ödemeler yapıldı.</p>
<p class="calibre1">Denemez. Çünkü, milli heyecan sonuçları zarar yazdıysa bunlar parayla ödenemez.</p>
<p class="calibre1">Yani milli heyecan.. parayla alınmaz da, parayla verilmez</p>
<p class="calibre1">de.</p>
<p class="calibre1">-526-</p>
<p class="calibre1">Vergi: Benim verdiğim.</p>
<p class="calibre1">Algı: Devletin aldığı.</p>
<p class="calibre1">Evet bunlar bilinen şeyler. Biz devletin verdiği ile vermediğini belirtmekteyiz. Bir de vatandaşın aldığı ile almadığını..</p>
<p class="calibre1"><a id="bookmark16"></a>xxxıx</p>
<p class="calibre1"><a id="bookmark17"></a><span class="calibre3">Halk*</span></p>
<p class="calibre1">-527-</p>
<p class="calibre1">Bazılarını dün yapılmış işler yaşatır: Sanayiciler, muhafazakârlar, ziraatçiler.</p>
<p class="calibre1">Bazılarını yarın yapılacak işler: Tüccarlar, spekülatörler, renksizler.</p>
<p class="calibre1">Bugün yapılacak işlerin yaşattıkları: Halk denilen bunlardır.</p>
<p class="calibre1">Bugün yapacakları işleriyle yaşayanlar. Buna halk diyoruz: İşçiler, memurlar yani halk.</p>
<p class="calibre1">-528-</p>
<p class="calibre1">Halk'ın demeden dedikleri:</p>
<p class="calibre1">Bana asker gözüyle bakarsan kendini yitirirsin ergeç.</p>
<p class="calibre1">Bana sürü gözüyle bakarsan sürünü yitirirsin ergeç.</p>
<p class="calibre1">Bana alıcı gözüyle bakarsan sen alınırsın, satıcı gözüyle bakarsan sen satılırsın, yarıcı gözüyle bakarsan hava alırsın, havadan bakarsan havada kalırsın, sığınak gözüyle bakarsan açıkta kalırsın..</p>
<p class="calibre1">Kendi gözüyle bakarsan kendini, benim bakışımla görürsen beni görürsün.. Der.</p>
<p class="calibre1">-529-</p>
<p class="calibre1">Halk, kendine övgü dizeni, kendine asılanı, kendini anlatanı, açanı sonralamadı, öncelemedi.</p>
<p class="calibre1">-530-</p>
<p class="calibre1">Halk, denenecek bir aşama, aşılacak bir sınav değil ki, yarış ediyorsunuz. Varılacak bir yön, bir amaç da değil.</p>
<p class="calibre1">İçinde yaşanacak tek yalınlık.</p>
<p class="calibre1">-531-</p>
<p class="calibre1">Halk iyi sanatçıya der ki: Benden çaldığını bana satma. Derdimi pazara çıkarma. Neşeme göz koma. Beni alıp satma..    '</p>
<p class="calibre1">Bana açılar bul, açılar yarat. Ben onlarla kendimi sürdüreyim.</p>
<p class="calibre1">XL</p>
<p class="calibre1"><a id="bookmark18"></a><span class="calibre3">İst Mist Nist</span></p>
<p class="calibre1">-532-</p>
<p class="calibre1">Seni böyle konuşmakdan men'ederim.</p>
<p class="calibre1">Evet, olabilir, ama beni böyle düşünmekden men'edemezsin.</p>
<p class="calibre1">-533-</p>
<p class="calibre1">Oy verme yönünden:</p>
<p class="calibre1">Bir, oy vermekte özgür kişilerin ülkeleri var.</p>
<p class="calibre1">Bir de oy vermemekte özgür kişilerin ülkeleri.. Birincidekileri dışarıdan başkaları sever. İkincilerdekiler dışarıdaki başkalarını sever.</p>
<p class="calibre1">-534-</p>
<p class="calibre1">Kitap dediğin yaşantılardan yaratılmalı dedi biri.</p>
<p class="calibre1">Öbürü, yaşantısız kitap dedi.. ist, mist, nist, dedi.</p>
<p class="calibre1">-535-</p>
<p class="calibre1">Eğer kitaplar yaşantılardan ibaret ise:</p>
<p class="calibre1">Buyurun okuyun kitapları.. Bakalım yaşamayı öğrenebilecek misiniz? Anlayabilecek misiniz?</p>
<p class="calibre1">XLI</p>
<p class="calibre1"><a id="bookmark19"></a><span class="calibre3">Devrim*</span></p>
<p class="calibre1">-536-</p>
<p class="calibre1">İhtilâl: Bir durumdur, bir evrimdir.</p>
<p class="calibre1">İhtilâl çok şiddetli olursa kendini de devirebilir.</p>
<p class="calibre1">-537-</p>
<p class="calibre1">Devrim, en çok yapanı evirir.</p>
<p class="calibre1">XLII</p>
<p class="calibre1"><a id="bookmark20"></a><span class="calibre3">Gazeteler*</span></p>
<p class="calibre1">-538-</p>
<p class="calibre1">Doğrular ayrı konu, ama toplumsal yanlışlıklarda gazetelerin haber ve yorum bölümlerinin payı vardır. Az olmuş, çok olmuş ikinci mesele.</p>
<p class="calibre1">-539-</p>
<p class="calibre1">(Ahmaklığın) örgütlenip seçimlere girme olanağını elde etmesi.</p>
<p class="calibre1">Daha beteri var:</p>
<p class="calibre1">Seçimlere katılıp sıraya girmesi.</p>
<p class="calibre1">Daha da beteri yok değil:</p>
<p class="calibre1">Seçimlere girip kazanması, kabine kurması.</p>
<p class="calibre1">Daha daha da beteri yok değil:</p>
<p class="calibre1">Halkın yıllarca onun yönetiminde kalması.</p>
<p class="calibre1">Gazetecilik, bundan kolay ve sürekli konu elde eder. Kendi yanlışlığının başlangıçtan geldiğini unuturcasına.</p>
<p class="calibre1">-540-</p>
<p class="calibre1">Son çıkan akşam gazetesi öğleye doğru, sabah gazeteleri bir gün önce akşama doğru çıkıyor.</p>
<p class="calibre1">Uygarlık teknikinin</p>
<p class="calibre1">Teknik uygarlıkı</p>
<p class="calibre1">XLIII</p>
<p class="calibre1"><a id="bookmark21"></a><span class="calibre3">Dil*</span></p>
<p class="calibre1">-541-</p>
<p class="calibre1">Aman yeni bir sözcüğü kullanırken çok çok dikkat ediniz.</p>
<p class="calibre1">Eskiyi tutanlar sizi çok ileriye atmasın, eskilerin haksızlığını geciktirmiş olursunuz. Öz dil diye bir dil yoktur. Duru dil vardır.</p>
<p class="calibre1">-542-</p>
<p class="calibre1">Bir yanda dokuz ayrı milletten insan. Ellerinde tüfekleri. Onlara onuncu bir dil ile "silah başına" emrini veriniz.</p>
<p class="calibre1">Beri yanda üç insan. Onlara kendi dilleriyle aynı emri veriniz.</p>
<p class="calibre1">Soru:</p>
<p class="calibre1">Üç insanın tüfeklerini dolduran mermi midir?</p>
<p class="calibre1">XLIV</p>
<p class="calibre1"><a id="bookmark22"></a><span class="calibre3">Kültür</span></p>
<p class="calibre1">-543-</p>
<p class="calibre1">Kültür birliği konusunda, kavramların gerçek değerleriyle işlem görememeleri, eğitimcilerle, ulus yöneticileri arasında sürüngen bir çekişme ve çelişme sonucudur.</p>
<p class="calibre1">Araya politikacılar da girerse her şey arap saçma döner.</p>
<p class="calibre1">Bunun sürmesi, iki yönün de sanatçılara bakmaması ya da ayrı ayrı açılardan bakmak istemesi yüzündendir. Hem de kendi aralarında bile bu konuda hep ayrıla gelmişlerdir.</p>
<p class="calibre1">Söyleyeyim: Bu, bir çekip çekiştirme, bir istek işi değildir.. Ağızlarımızdan düşmeyen iyi niyet deyiminin altında, yetersizliğiniz serilidir.</p>
<p class="calibre1">-544-</p>
<p class="calibre1">Kültür, çağdaş ve güncel olanı, ona en yakın anlamayı sağlayan tek yetenektir ki çağdaş ve güncel şeylerden öncekilerle edinilmiş bir şeydir.</p>
<p class="calibre1">Ve yarın da çağdaş ve güncel kalacak olanı belirleyecektir.</p>
<p class="calibre1">-545-</p>
<p class="calibre1">Çizme ile kültür; politika ile kültür; bir de seçimle ve eğitimle kültür olmaz..</p>
<p class="calibre1">(Kültür yazma ile de olmaz.)</p>
<p class="calibre1">-546-</p>
<p class="calibre1">Bir geleneği kesmek, yeni bir gelenek'in başlangıcını belirler.</p>
<p class="calibre1">-547-</p>
<p class="calibre1">Kitap aydının bahçesi, yobazın mezarı, aymazın hücresidir.</p>
<p class="calibre1">Ağustos 1977</p>
<p class="calibre1">XLV</p>
<p class="calibre1"><a id="bookmark23"></a><span class="calibre3">Sanata Yönük</span></p>
<p class="calibre1">-548-</p>
<p class="calibre1">Yaşantısı olmayan.. Yaşantıya uzanmayan.. Ondan gelmeyen, ona gitmeyen ne bir söz, ne bir davranış ne de bir ıkıntıdır sanat.</p>
<p class="calibre1">-549-</p>
<p class="calibre1">Açısını genişletmek isteyen her sanat dalında teknik gelişir, içerik o oranda boşalır.</p>
<p class="calibre1">Bundan, açısını daraltan dalda onun karşıtı sonuç verir anlamını çıkarmamalı.</p>
<p class="calibre1">Teknik ilerleyebilir.</p>
<p class="calibre1">-550-</p>
<p class="calibre1">Yaşam'a ve yaşam'm en yüce katı sanata heyecanın ve güzelliğin gücünü "mükemmellik"lerden çok "zaaf"lar sağlar.</p>
<p class="calibre1">-551-</p>
<p class="calibre1">Beğeni gücü olmayan insanın karşıtlığı gelişi güzel bir övmedir bence.</p>
<p class="calibre1">-552-</p>
<p class="calibre1">SPOR: Nerede ise; oraya gidilir, seyredilir, dönülür.</p>
<p class="calibre1">SANAT: Nerede ise; oraya gelinir, düşünülür, kalınır.</p>
<p class="calibre1">-553-</p>
<p class="calibre1">Sürrealizm skolastiğin patolojisidir.</p>
<p class="calibre1">-554-</p>
<p class="calibre1">Sanatın tümü seçme ile yapılır, yığma ile değil.</p>
<p class="calibre1">-555-</p>
<p class="calibre1">Enlemesine çizgi çeken sanatçılar çoklukça tanınır, diklemesine çizgi çekenler yetişkinlerce: Piramid meselesi.</p>
<p class="calibre1">Sanatın ulusal anlamını, aralıklı çağlarda birbirinden ayrı zamanlarda yaşamış sanatçılar sürdürür. Bir grup kararı ile olmaz bu. Tek tek hazırlanır, belirir bu kavramın öğeleri.</p>
<p class="calibre1">-557-</p>
<p class="calibre1">Yasaklarnak dernek önlemek dernek değildir. Sanat politikayı yasaklamaz, önleyebilir.</p>
<p class="calibre1">Politika sanatı önleyemez, yasaklayabilir.</p>
<p class="calibre1">24 Eylül 1968</p>
<p class="calibre1">-5581/. Şu şiire bir göz atayım.. 2/. Şu öykünün başına bir bakayım. . 3/. Şu resmi bir inceleyeyim.. 4/. Kulağıma ilişen şu müzik parçasını biraz dinleyeyim.</p>
<p class="calibre1">1. Şiir birkaç okunduğunda ve belleğe uzandığında;</p>
<p class="calibre1">2. Öykü sonuna dek okunduğunda ve düşüncede yürümesini sürdürdüğünde;</p>
<p class="calibre1">3. Resim kendini bıraktırrnarnakta direndiğinde;</p>
<p class="calibre1">4. O müzik parçası (ne ise) sesiyle ya da sözüyle içimizde yankı-yankı olduğunda..</p>
<p class="calibre1">Onların sanatçıları kendi kendilerine sanatçıdır. Bunların dışındakiler de kendi aralarında sanatçıdır.</p>
<p class="calibre1">-559-</p>
<p class="calibre1">Akım ve Ekol:</p>
<p class="calibre1">Olmayan bir sevgiliyi birçok kişinin sevmesi..</p>
<p class="calibre1">Sanatçılık ve kişilik:</p>
<p class="calibre1">Olan bir sevgiliyi birçok kişinin severnernesi..</p>
<p class="calibre1">-560-</p>
<p class="calibre1">Gerçek sanatçı, geleneğin eksikliğine ve sırasına eli değecek kadar önde, deliliğin saçmalığına düşecek kadar da kenarda olabilendir.</p>
<p class="calibre1">-561-</p>
<p class="calibre1">Sanatçı saçmaladığının farkına vardığı oranda sanatçıdır.</p>
<p class="calibre1">Söylediğin, olayın gerçeği değilse bir kişiye karşı yalancısın, ama topluma karşı sanatçısındır.</p>
<p class="calibre1">Söylediğin, olayın gerçeği ise bir kişiye karşı sanatçısın, topluma karşı yalancısın demektir.</p>
<p class="calibre1">-563-</p>
<p class="calibre1">Harflerin ardarda gelmesinden muhakkak kelime olmaz, bir sıra gerekir: Yazan ona göre yazmalı.</p>
<p class="calibre1">Kelimelerin ardarda gelmesinden muhakkak bir cümle olmaz, bir sıra gerekir: Yazılana göre davranmalı.</p>
<p class="calibre1">-564-</p>
<p class="calibre1">Bir konu üzerinde konuşacağım. Ama ben bu konuşmayı karşılıklı kılacak şekilde düzenlemeye çalışacağım. Yani bir konu üzerinde konuşacağız.</p>
<p class="calibre1">Yalnız şu var: Konumuz varsın değişmesin ama bu konuyu eğlendirici, dinlendirici mi yoksa konferans şeklinde mi yani zaman zaman sıkıcı esnetici mi işleyelim.</p>
<p class="calibre1">-565-</p>
<p class="calibre1">Anasız bir sanat yapıtı yoktur.</p>
<p class="calibre1">Zaten babası da sanatçısıdır yapıtın.</p>
<p class="calibre1">-566-</p>
<p class="calibre1">Kötü yazara: Sana yazma demedik hiçbir zaman.</p>
<p class="calibre1">Ölçü yazıp yazmamakta değil, seçmekte demiştik.</p>
<p class="calibre1">-567-</p>
<p class="calibre1">Dünyanın gelmiş geçmiş büyük yazarları ağızlarına bakılan yazarlardır.</p>
<p class="calibre1">Acaba ne söyleyecek diye her yeni yazıları ilgi ile karşılanır.</p>
<p class="calibre1">-568-</p>
<p class="calibre1">Yazar gibi söylemek. Yapmacık.</p>
<p class="calibre1">Söyler gibi yazmak. Yapmacık.</p>
<p class="calibre1">Ya yazmalı, ya söylemeli.</p>
<p class="calibre1">Cambaza cambazlığın üzerinde konuş, denseydi cambaz ne yapardı?</p>
<p class="calibre1">Cambaz cambazlığını yazıp gönderemez. Yapıp dondura-maz.</p>
<p class="calibre1">-570-</p>
<p class="calibre1">a) Çok güzel şeyler düşünürüm bazan,</p>
<p class="calibre1">b) Bazan da çok güzel konuştuğum olur.</p>
<p class="calibre1">Bunların her ikisi de onları yazmak için bir neden sayılmaz.</p>
<p class="calibre1">-571-</p>
<p class="calibre1">"Kendimi tutamadım, şunu da yazdım"casına havasında bir yapıt görünce, onu hemen kapatıyorum. Nasıl olsa arkasında bir başka şey yok da ondan.</p>
<p class="calibre1">Ben salt yapıt arayanlardan değilim: “Şunu da yazmayayım dedim ama olmadı"casına olanlar beni çekiyor. .</p>
<p class="calibre1">Böyleleri, bittikten sonra arkasında bir adam kalıyor, hayır bir anlam beliriyor da ondan.</p>
<p class="calibre1">-572-</p>
<p class="calibre1">Sanatçı için yaşamak sürekli bir suçtur diye düşünürüm. Sürekli olarak yaşamdan ve suçdan vazgeçmek ister o, ve sürekli olarak suçunu yeniler. Sanatçının dinamosu budur bence.</p>
<p class="calibre1">-573-</p>
<p class="calibre1">Az ya da çok yaz farketmez. Yeter ki ne diyecek? diyesine "ağzına bakılanlardan" ol, ölümünden sonra arkanda:</p>
<p class="calibre1">— Acaba yaşasaydı ne derdi? sorusunu bırakabil.</p>
<p class="calibre1">-574— Sana anılarını yaz deseler neler yazarsın?</p>
<p class="calibre1">— Anılar uydururum.</p>
<p class="calibre1">-575— Sana "yaşayan edebiyatçılar" dizisinde görüntülenmen için çağrı yapsalar, sen ne yaparsın?</p>
<p class="calibre1">— Gider ölmeyen'i görüntülerim.</p>
<p class="calibre1">-576— Sana, sen O'ndan sonra gelen ikinci şairimizsin deseler, ne dersin?</p>
<p class="calibre1">— O'nun bundan haberi var mı, derim.</p>
<p class="calibre1">-577-</p>
<p class="calibre1">Gazete ününe gönlünü kaptıran orta romancı, gönlünün amacına vardığında ortadan aşağı bir romancı olur.</p>
<p class="calibre1">-578-</p>
<p class="calibre1">(Ne bileyim) askerin kudretini, tüccarın servetini, politikacının ününü birden kollamaya vakit bulan sanatçı ölünceye kadar rahat eder. Ama, ölünceye kadar.</p>
<p class="calibre1">-579-</p>
<p class="calibre1">Bir milletin öyle sanatçıları olur ki onları tanımamak, bilmemek milliyetçilik bakımından suçtur.</p>
<p class="calibre1">Bazı ülkelerde böyle sanatçılar vardır. Ve cart curt diye bağıran bir çoğunluk vardır.</p>
<p class="calibre1">Sorarsanız "Bilmiyorum" demezler.</p>
<p class="calibre1">— Tanımıyorum, derler.</p>
<p class="calibre1">-580-</p>
<p class="calibre1">Evimi geçindiriyorum diye diye gazetelere sütun dolusu hikâyeler, romanlar yetiştiren bir sanatçıya evini daha rahat geçindirmesi için ikinci ayrı bir iş salık veriyorum. Gerekirse dolandırıcılık yapsın ama ayrı iş yapsın.</p>
<p class="calibre1">Aksi halde asıl işi okuyucuları kandırmak olur ki bu da ona hiçbir (maddî) gelir sağlamaz.</p>
<p class="calibre1">Ekmek parası amacıyla diye dolandırıcılık suç sayılmaktan çıkıyor mu?</p>
<p class="calibre1">Anı yazmak, sanıldığı gibi bir bellek işi değildir; bir kültür ve de saygı meselesidir.</p>
<p class="calibre1">-582-</p>
<p class="calibre1">Eskilerden günümüze kötü yazı kötü betik kalmaz.</p>
<p class="calibre1">Zorluk, çağımızdaki karmaşıklık.</p>
<p class="calibre1">-583-</p>
<p class="calibre1">Ya hep geçerli olanı yazabilmeli.</p>
<p class="calibre1">Ya da hiçbir zaman geçerli olmayacak olanı.</p>
<p class="calibre1">-584-</p>
<p class="calibre1">Bir boyacıdır bir başka boyacıyı beğenen ya da kınayan. İkisi de boyacıdırlar çünkü. İkisi de boyarlar..</p>
<p class="calibre1">Bir demircidir bir demirciyi..</p>
<p class="calibre1">Bir marangozdur bir marangozu..</p>
<p class="calibre1">Edebiyattadır yalnız, daha iyisini yapacaklık olumundan geri-uzaklıkda da konuşanlar yazanlar.</p>
<p class="calibre1">-585-</p>
<p class="calibre1">İlkelliğe dayanan insan tutumları ve durumları hepden, cana daha yakındır.</p>
<p class="calibre1">Büyük edebiyat ürünlerinin (hemen) tümü, evet tümü bu tür başkişilerin öykülerini yüklenmiştir.</p>
<p class="calibre1">18 Eylül 1980</p>
<p class="calibre1">-586-</p>
<p class="calibre1">Yeni şarkılarımızın çoğu iki türden oluşuyor:</p>
<p class="calibre1">Biri, önünde gürültü, ardında şarkı.</p>
<p class="calibre1">Öbürü, önde şarkı, ardda gürültü.</p>
<p class="calibre1">-587-</p>
<p class="calibre1">Kitaplar yaşantıların sonucudur: Bu, sanattaki olağanlığı anlatır.</p>
<p class="calibre1">Sanattaki olağanüstülük:</p>
<p class="calibre1">Kitapların sonucu yaşantılardır. . dır.</p>
<p class="calibre1">Sanat ve hele edebiyat!</p>
<p class="calibre1">Dergiler hikâye yayınlıyor. Hem de uzun uzun. On tane okuyan bir tane bulursa seviniyor. Kısa bir hikâye konusu.</p>
<p class="calibre1">-589-</p>
<p class="calibre1">Yaşamda olmuş, olan, olacak olayları konu yapan yazı türünün en üstününün adı: Edebiyat'tır.</p>
<p class="calibre1">Sanatın konusu yaşamda ne olmuştur, ne olur ne de olacaktır.</p>
<p class="calibre1">-590-</p>
<p class="calibre1">Edebiyat karın doyurmaz deyorlar.. Doğru söyleyorlar.. Evet doyurmaz. Çünkü ot, saman gibi bir nesne değildir edebiyat.</p>
<p class="calibre1">Edebiyat açlığın anlamını verir. Ve bir de tokluğun değerini.</p>
<p class="calibre1">Sanat ise, açlığın değerini ver... Ve tokluğun anlamını.</p>
<p class="calibre1">-591-</p>
<p class="calibre1">Mizah, bence düzyazı sanatlarının başında geliyor. . Neden'i de yapılışında aklın duygu ile ortaklığındaki orantıdan geliyor.. Mi-zah'ın daha çok zekâ ile oluşup gelişmesi. Ayrıca, son bulması öy-kü'nün (lerin) ya da roman'ın (ların) son bulmalarına benzemiyor..</p>
<p class="calibre1">-592-</p>
<p class="calibre1">Doğru bir söz söylemek şiir değildir.</p>
<p class="calibre1">Bir sözü doğru söylemek şiir değildir.</p>
<p class="calibre1">Bir sözü saklamak ya da söylememek ve onun alt üst yan çevresinde gezinmek de şiir değildir.</p>
<p class="calibre1">Şiir bir tepeye dikilmiş o bayraktır ki durduğu yer tepedir.</p>
<p class="calibre1">-593-</p>
<p class="calibre1">Yazara dilini sevmesi yeter.</p>
<p class="calibre1">Şaire dilini sevmesi yetmez, onu sayması da gerekir.</p>
<p class="calibre1">-594-</p>
<p class="calibre1">Bir yazar dilini sevmelidir.</p>
<p class="calibre1">Bir şair ayrıca ona saygılı olmalıdır ve de tutkun.</p>
<p class="calibre1">Sözcüklerin ince, hem de çok ince ilişkileriyle ilgilenen ve bundaki başarılarıyla ünlenen şairler büyüktür.</p>
<p class="calibre1">Kavramların inceden inceye ilişkilerini deşen ve bunda başarı sağlayan şairler daha büyüktür.</p>
<p class="calibre1">Anlamların anlamlarla ilişkilerini, insanların insanlarla ilişkilerini.. Anlamların ve insanların kendi aralarında ve birbirleri arasında ilişki ve çelişkilerini deşen şairler daha da büyüktür.</p>
<p class="calibre1">-596-</p>
<p class="calibre1">İnsanlar yaşar, şairler ölür.</p>
<p class="calibre1">Şairler yaşar, insanlar ölür.</p>
<p class="calibre1">-597-</p>
<p class="calibre1">Şiirin durma noktasında durmayıp orayı aşıp doldurmalarla şiiri bozmaktansa, ona varmadan bile durmak yeğdir. Çünkü birinci yolun düzeltme çaresi ve dönüşü yoktur.</p>
<p class="calibre1">Bu resimde de böyledir.</p>
<p class="calibre1">-598-</p>
<p class="calibre1">Seslere söz</p>
<p class="calibre1">Sözlere ses katan</p>
<p class="calibre1">-599-</p>
<p class="calibre1">Ne zaman beyaz bir alan bir müzik olsa</p>
<p class="calibre1">Sonra bir resim onu doldurur, şiir onu yüklemeden önce.</p>
<p class="calibre1">-600-</p>
<p class="calibre1">Bir şiir yazıp da bitirdim mi, ya onu karşıma alırım, ya da onun karşısına geçer, her dizesindeki her sözcüğü uzun-uzun sorguya çekerim.</p>
<p class="calibre1">-601-</p>
<p class="calibre1">"Şairane"liğe kaçmak kolay..</p>
<p class="calibre1">Veciz, temiz ve o kadar semiz'e yanaşmak aynı nisbette zordur.</p>
<p class="calibre1">-602-</p>
<p class="calibre1">Şiir, kendini çoğaltmak isteyenleri hiç affetmez.</p>
<p class="calibre1">26 Kasım 1979 Pazartesi Saat: <span class="calibre3">0330</span></p>
<p class="calibre1">-603-</p>
<p class="calibre1">Şiir hiç öldürmemiştir. Öldürmekten de beter eder o. Onun olağanüstülüğünün nedenlerinden biridir bu.</p>
<p class="calibre1">26 Kasım 1979</p>
<p class="calibre1">-604-</p>
<p class="calibre1">Şiirin sözlüğünde "hırs" kavramı yoktur. O kızarsa aradan çekilir. Özenenini "kendinsizliğe mahkûm eder" zamanı genişleterek.</p>
<p class="calibre1">26 Kasım 1979</p>
<p class="calibre1">-605-</p>
<p class="calibre1">Şiir gurur vermez, şiir gururdur.</p>
<p class="calibre1">26 Kasım 1979</p>
<p class="calibre1">-606-</p>
<p class="calibre1">Şiir adına, şairlerin kalıcılık açısından hiçbir katkıları olmamıştır.</p>
<p class="calibre1">Şiirseverlerdir şairlerin silinmez koruyucusu ve onları elden ele, ölümden ötelere taşıyanlar.</p>
<p class="calibre1">Öpülesi elleriyle önce, öpülesi dilleri, kulakları, gözleriyle... Ve en çok bellekleriyle.</p>
<p class="calibre1">-607-</p>
<p class="calibre1">ÜSTÜNKÖRÜ</p>
<p class="calibre1">Çok güzel dedikleri o "bir şeyi eksik" şiir mi?</p>
<p class="calibre1">Yoksa..</p>
<p class="calibre1">Çok güzel demedikleri o "bir şeyi tamam" şiir mi? Soruyorum.</p>
<p class="calibre1">Soruşumdan belli değil mi?</p>
<p class="calibre1">Ben şiiri çok severim</p>
<p class="calibre1">Ben şairleri çok severim</p>
<p class="calibre1">Ben şairi çok severim</p>
<p class="calibre1">Ve şiir ölür.</p>
<p class="calibre1">-609-</p>
<p class="calibre1">Şiir, birinin unuttuğunu öbürüne unutturmayan sözdür.</p>
<p class="calibre1">-610-</p>
<p class="calibre1">Şairlerin şiir tanımlamaları bir demircinin demiri tanımlamasından öteye geçmemiştir. Ancak, demirin fizikçisi, kimyacısı gibi uzmanları vardır; onlar bilirler demirin girdisini-çıktısını: Ama şiirini yapamazlar.</p>
<p class="calibre1">Şaire demirci ustası daha yakındır. O demirin şiirini yapabilir. Ama o da çırak yetiştiremez.</p>
<p class="calibre1">-611-</p>
<p class="calibre1">Şiir'in “ne değildir"lerini olancasına saptamakla, belki sonunda kalandan bir ipucu yaklaşımı edinilebilir, şiir'in tanımlaması yolunda.</p>
<p class="calibre1">-612-</p>
<p class="calibre1">Eğer demokrasi kavramının boyutları çıkarılabilseydi, şiire bakış açısı da biraz daha berraklaşırdı.</p>
<p class="calibre1">-613-</p>
<p class="calibre1">Şiir, okul-dışı'dır; öğretisi, örneği olmadığından.</p>
<p class="calibre1">Yaşamdaki “ne değildir"leri seçebilmek için okullarda "nedir"ler okutulur, öğretilir.</p>
<p class="calibre1">Şiir ise yaşamda bekler şairini.</p>
<p class="calibre1">-614-</p>
<p class="calibre1">Şiir bilet almaz.</p>
<p class="calibre1">-615-</p>
<p class="calibre1">Şiirin çağrı ile geleceğini sandıklarından bekleyeni çoktur. O sabırla da gelmez.</p>
<p class="calibre1">Bir maskeli baloda şiir de bulunuyorsa; maskesizliğidir onun maskesi.</p>
<p class="calibre1">-617-</p>
<p class="calibre1">Öyküyü, romanı bol-bol besleyen yaşam, yani yaşanmışlık ve yaşantı deneyimleri, şiirin dişinin kovuğunda kalır.</p>
<p class="calibre1">-618-</p>
<p class="calibre1">Ölüm hep şiirin tenceresinde pişer; şiirin tenceresinde hep pişer ölüm.</p>
<p class="calibre1">-619-</p>
<p class="calibre1">Şiirin haritası çiziliyor. Bunu eleştirmenlere yaptıran sanatçılar var.</p>
<p class="calibre1">Şiirin coğrafyası konu olmaya başladı.</p>
<p class="calibre1">-620-</p>
<p class="calibre1">Sevgiline söylediğini yazarsan, aşk şiiri olmaz yazdığın.</p>
<p class="calibre1">Söylemediğini yazarsan da aşk şiiri yazmış olmazsın.</p>
<p class="calibre1">Öyleyse aşk şiiri nedir?</p>
<p class="calibre1">Aşkın kovaladığı ama hiç yakalayamadığı..</p>
<p class="calibre1">Yani aşkı hep yücelten bir yalnızlık suskunluğunun dile gelme çabasıdır aşk şiiri. Görünce söyleyemediğin, söyledikçe yeti-nemediğin.</p>
<p class="calibre1">-621-</p>
<p class="calibre1">Şair:</p>
<p class="calibre1">Başkalarının da yaşamış olduğunu ilerde ya da sonra bulabileceğin bir şey'i hep önce bilen, bulan.</p>
<p class="calibre1">-622-</p>
<p class="calibre1">Ah o usta olayım diye diye, dememeye varan şairler. .</p>
<p class="calibre1">Ah o, artık beni korkutmayan şairler. .</p>
<p class="calibre1">Bana soruyorsanız ki:</p>
<p class="calibre1">— Pencerenden bakıyorsun, gördüklerini söyle?</p>
<p class="calibre1">— Pencere açık mı, kapalı mı?</p>
<p class="calibre1">-623— Bu şairi ne yapalım?</p>
<p class="calibre1">— Öldürelim.</p>
<p class="calibre1">— Hayır! Yanımızda yaşatmayalım.</p>
<p class="calibre1">— Öyleyse onu milletvekili yapalım.</p>
<p class="calibre1">— Hayır! Elçi yapıp gönderelim.</p>
<p class="calibre1">— Başımızın üstünde tutalım.</p>
<p class="calibre1">— Hayır! Ayaklarımızın altına alalım.</p>
<p class="calibre1">— Para verelim.</p>
<p class="calibre1">— Hayır! Satın alalım.</p>
<p class="calibre1">— Satıp savalım.</p>
<p class="calibre1">— Baş verelim, sevelim.</p>
<p class="calibre1">— Sevmeyelim, boş verelim.</p>
<p class="calibre1">— Şairi çağırıp dinleyelim.</p>
<p class="calibre1">— Hayır, olmaz! Çağırıp soralım.</p>
<p class="calibre1">— Ne soracağız?</p>
<p class="calibre1">— Bunu ondan soralım.</p>
<p class="calibre1">-624— Eskici; şu ceket ne eder?</p>
<p class="calibre1">— Bahçıvan; şu gül ne gülü?</p>
<p class="calibre1">— Bakkal; peynir ekmek ver.</p>
<p class="calibre1">— Şair, bir şiir okusana.</p>
<p class="calibre1">-625-</p>
<p class="calibre1">Gerçek bir şiirde sözcükler kendilerini yepyeni görür.</p>
<p class="calibre1">-626-</p>
<p class="calibre1">Ozan kanun koydurandır.</p>
<p class="calibre1">-627-</p>
<p class="calibre1">Kendisinden öyküler bekleyen okuyucularını kırmadan ötelere itebilen bir şair..</p>
<p class="calibre1">deyip burada duruyorum.</p>
<p class="calibre1">XLVI</p>
<p class="calibre1"><a id="bookmark24"></a><span class="calibre3">Şiirin Zararları</span></p>
<p class="calibre1">-628-</p>
<p class="calibre1">Şiir, olmayan bir şeydir.</p>
<p class="calibre1">Onun için yaşsız ve tanımı yapılamaz.</p>
<p class="calibre1">-629-</p>
<p class="calibre1">Düpedüz salt şiir, hiçbir şairine yaşamı boyu görkem getirmemiş ve sağlamamıştır. İşte onun ve şairinin görkeminin eşsizliği ve erişilmez güzelliği..</p>
<p class="calibre1">— Yukarıdaki bu söz hiç enine boyuna düşünülmeden de söylenebilir, hatta yazılabilir. —</p>
<p class="calibre1">-630-</p>
<p class="calibre1">Şiirin okuyucusuna da hiçbir yararı olmamıştır. Kendisini içinde görünce nasıl büyüdüğünü sanıp aldanmışsa, dışında kaldığını sezince de küçüldüğünü görüp hırçınlaşmıştır, şiir okuyucusu.</p>
<p class="calibre1">Onun insanlığının inceliği ve güzelliği çoğunlukların gözünde bundan ötürü ışıldar.</p>
<p class="calibre1">-631-</p>
<p class="calibre1">Şiirin yüceliği, çok denenip varılamamasından değil, birkaç şairin varmış olmasındandır.</p>
<p class="calibre1">-632-</p>
<p class="calibre1">Şiir acımasızdır; zaman içinde kendi şairini bile kınadığını görmek, çok acı oluyor.</p>
<p class="calibre1">Susmakla söylemek arasındaki kocaman uçurum.</p>
<p class="calibre1">-633-</p>
<p class="calibre1">Yaşamları boyunca, "diyelim" alınlarına yazılmamış şiiri, ya da bir dizeyi aramak..</p>
<p class="calibre1">Şiirin için-için ağladığı tek konu budur.</p>
<p class="calibre1">Yaşamda başarılarla başarısızlıklar, kendi aralarında buluşurlar..</p>
<p class="calibre1">Şairleri yalnız bırakan başarılarıdır.</p>
<p class="calibre1">-635-</p>
<p class="calibre1">Şiir, yaratıcısına çırak yetiştirmek izni bile vermemiştir.</p>
<p class="calibre1">Bunun, onun kendini beğenmişliğinden geldiğini sanmıyorum. Olsa olsa, çırağın (çırak adaylarının ya da isteklilerinin) umutlarını kırmamak istemiştir. Çünkü şiirde çıraklık yoktur.</p>
<p class="calibre1">-636-</p>
<p class="calibre1">Şairlerin şiir üstüne konuşmalarını, yazmalarını okudum. Birçok gerçekler, bulgular vardı.</p>
<p class="calibre1">Şairlerin şiir adına - yukarıda benim denediğim gibi - konuşmayı denediklerini gördüm. Birçok uyarılar, vurgular vardı.</p>
<p class="calibre1">Şiir kendi adına ve şairler üstüne konuşsaydı, neler derdi?</p>
<p class="calibre1">Belleğimde bir tek sözü çakılıdır: "Ben ilk görüşün ilk ânında anlarım."</p>
<p class="calibre1">XLVII</p>
<p class="calibre1"><a id="bookmark25"></a><span class="calibre3">Güzele</span></p>
<p class="calibre1">-637-</p>
<p class="calibre1">Onun güzelliğini herkes görüyorsa o bence az güzeldir. Herkes biliyorsa o bence hiç güzel değildir.</p>
<p class="calibre1">Onun güzelliğini yalnız ben görüyorsam bu sevgidir. Yalnız ben biliyorsam bu aşktır.</p>
<p class="calibre1">Hiç kimse görmüyorsa bu yalnızlıktır.</p>
<p class="calibre1">-638-</p>
<p class="calibre1">İnsanda en uzun süren sanı güzellik kavramıdır.</p>
<p class="calibre1">-639-</p>
<p class="calibre1">Güzelliğin tarihi, tarihçeliğindendir. O boyuna yeni kavramlar doğuran bir anadır gepgenç.</p>
<p class="calibre1">-640-</p>
<p class="calibre1">Anlamın var olabilen bir şey olduğunu bir an unutturan güzellik, zamanın içinde ilkin anlama yenik düşer.</p>
<p class="calibre1">Anlam'ın güzel bir şey olmaması, zamanın içinde direnmesinden ötürüdür.</p>
<p class="calibre1">17 Eylül 1980</p>
<p class="calibre1">-641-</p>
<p class="calibre1">Nasıl gelirsen gel, gelince nasıl olursan ol.</p>
<p class="calibre1">Giderken olabileceğin en ulu yön iyi olmandır. En küçüğü.. Hiç olmazsa güzel olmak.</p>
<p class="calibre1">-642-</p>
<p class="calibre1">Bir de en güzeli vardı.</p>
<p class="calibre1">Sözünü unuttuğum.</p>
<p class="calibre1">-643-</p>
<p class="calibre1">En güzelleri unuttuklarım değil en unuttuğumdu.</p>
<p class="calibre1">-644-</p>
<p class="calibre1">Güzellik bir görüntü, çirkinlik bir bilintidir.</p>
<p class="calibre1">-645-</p>
<p class="calibre1">Güzel bir kadının başkasından hiç duymayacağı sözlerdir. 1</p>
<p class="calibre1">Ben sizi hiç sevmeyeceğim.</p>
<p class="calibre1">Söz veriyorum.</p>
<p class="calibre1">II</p>
<p class="calibre1">Benimle aç kalır mısınız?</p>
<p class="calibre1">Biraz konuşalım.</p>
<p class="calibre1">III</p>
<p class="calibre1">Size nasıl bir kötülüğüm dokunabilir?</p>
<p class="calibre1">Lütfen söyler misiniz?</p>
<p class="calibre1">IV</p>
<p class="calibre1">Siz şımarıksınız ama bu size yakışıyor Ama ya aptallığınız..</p>
<p class="calibre1">XLVIII</p>
<p class="calibre1"><a id="bookmark26"></a><span class="calibre3">Sempati Kanunu</span></p>
<p class="calibre1">-646-</p>
<p class="calibre1">İyiyi mi seçersin, güzeli mi? diye sorsalar bana.</p>
<p class="calibre1">Her ikisini de ikiye böler, yarım birinden, yarım öbüründen bir harman yapar kafamla gönlüm arasında paylaştırırdım, derim.</p>
<p class="calibre1">Nasıl olsa onlar sonra kendi aralarında değiş-tokuş yapacaklardır da ondan.</p>
<p class="calibre1">XLIX</p>
<p class="calibre1"><a id="bookmark27"></a><span class="calibre3">Sorulardan Cevaplardan</span></p>
<p class="calibre1">-647-</p>
<p class="calibre1">Bir soru bir an içindir. Cevaplarsa her zaman içindir..</p>
<p class="calibre1">-648-</p>
<p class="calibre1">Çok konuşulmuş konular bulanıktır en çok. Örneğin, "benim iradem çok kuvvetlidir" demedeki "irade" sözcüğü. Ben böyle diyen birine sordum.</p>
<p class="calibre1">— Yapmakta mı, yoksa yapmamakta mı? dedim.</p>
<p class="calibre1">Hemen cevapladı:</p>
<p class="calibre1">— Tabii yapmakta, dedi.</p>
<p class="calibre1">— İrade, dedim, yapmakta aranılması gereken bir şeydir. Yapılmayan bir şeyde irade aranır mı?</p>
<p class="calibre1">Bundan sonra onca da söylenecek söz vardı, bence de.</p>
<p class="calibre1">-649— Bunu sen mi yaphn?</p>
<p class="calibre1">— Yalnız bunu mu yaptım sanıyorsun?</p>
<p class="calibre1">-650-</p>
<p class="calibre1">Bilmek mi, bilmemek mi?</p>
<p class="calibre1">Edip etmemek mi?</p>
<p class="calibre1">Olanlar mı, olmayanlar mı?</p>
<p class="calibre1">Susmak mı, söylemek mi?</p>
<p class="calibre1">Dört ikiz soru ki, karşılığını zaman içinde bulur. Ne var ki, çoğu zaman, soru ile karşıtı yüzyüze gelmez tarihde; herhangi birisi öncedir bunların; hangisi?</p>
<p class="calibre1">İkisi de önemli. Çünkü karşı karşıya gelmedikçe bunlar hangisi önce olursa olsun, sonuç değişmez: Yalnızlığı sürdürür, bulaştırır öbür olayların tümüne.</p>
<p class="calibre1">İnsanlar kökten dürüst olsalardı cevabı bilinmeyen sorular üzerine de oyunlar oynar armağanlar koyarlardı.</p>
<p class="calibre1">-652-</p>
<p class="calibre1">Hayır demesini bilmeyen, ama evetlere de düşmeyen birisine:</p>
<p class="calibre1">— Evet'i tanır mısın? dedim.</p>
<p class="calibre1">Tanıyormuş.</p>
<p class="calibre1">Hayır'ı sordum. Bilmem, dedi. Ondan korkuyormuş, utanı-yormuş da, tanışmamış onunla.</p>
<p class="calibre1">Söyleyene de, söylenene de içinde doğduğu anı yaşatan, onların ikisini de düşünmeye çağıran Hayır'ın tadını bilmemek insanda bir boşluk sayılırdı bence.</p>
<p class="calibre1">Ben sana Hayır demesini öğreteceğim demeden ona Hayır demesini öğretmeye başladım. Maksadımı hiç belli etmediğimi sanıyordum.</p>
<p class="calibre1">Bir gün ona öyle bir sual sordum ki. Düşünerek giderse o soruma muhakkak "evet" demesi gerekiyordu. Ama sözleri için başka bir hazırlıkta bulunmuştum. Görünüşe bakarsa “evet" diyemezdi.</p>
<p class="calibre1">Sonunda evetten başka türlü bir cevabı olmayan soruma kesin kesin Hayır diyerek cevap verdi.</p>
<p class="calibre1">Yanılmıştı bence. Ve kendince yanılmıştı. Ama ben kazanmıştım çünkü yerinde olmasa bile Hayır demesini öğrenmişti. Artık bundan sonra alışacaktı. Sonunda da anında ve yerinde Hayır'ı yapıştıracaktı, inanıyordum.</p>
<p class="calibre1">-653-</p>
<p class="calibre1">Herkesin evet deyip de cevap veremeyeceği baş soru:</p>
<p class="calibre1">Hayatınızı anlatır mısınız?</p>
<p class="calibre1">-654-</p>
<p class="calibre1">Bilmiyorum demesini de biliyorsan yanıtlayamayacağın soru yoktur.</p>
<p class="calibre1">Bazı yaşamlarda öyle bir soruyla karşı-karşı'ya kalır ki in<sub class="calibre6">sa</sub>n.. Sorunun karşılığının hemen verilmesine olanak yoktur; gurur'un böylesine hüzünlü kazanılması, bir sanat sarhoşluğu ile beklenebilir. Bir de delilikle beklenmez.</p>
<p class="calibre1">-656-</p>
<p class="calibre1">Denizlerde niye sünger vardır?</p>
<p class="calibre1">Sular taşıp da kentlere zarar vermesin diye.</p>
<p class="calibre1">L</p>
<p class="calibre1"><a id="bookmark28"></a><span class="calibre3">Uzun-Kısa</span></p>
<p class="calibre1">-657-</p>
<p class="calibre1">Her uzun'un bir kısa anlatısı vardır.</p>
<p class="calibre1">Ve her kısa anlatı'nın derinlemesine ve genişlemesine yüklü olması gerekir.</p>
<p class="calibre1">-658-</p>
<p class="calibre1">Uzun diye bir sözcük var. . O yolumu alıyorsa, zamanım yoktur, veremem.</p>
<p class="calibre1">Zamanımı alıyorsa, yolum yoktur, veremem.</p>
<p class="calibre1">Ben uzun hiçbir anlatı dinleyemem.</p>
<p class="calibre1">LI</p>
<p class="calibre1"><a id="bookmark29"></a><span class="calibre3">Gidiş Dönüş, İleri Geri, Eski Yeni</span></p>
<p class="calibre1">-659— Buradan oraya nasıl gidilir?</p>
<p class="calibre1">— Böyle gidilmez. Sen buraya geldiğini sanıyorsan oraya öyle gidebilirsin.</p>
<p class="calibre1">Buraya geldiğin gibi değil.</p>
<p class="calibre1">-660-</p>
<p class="calibre1">Ben o sokakdan geçerken, o sokağı yapıyorlardı.</p>
<p class="calibre1">-661-</p>
<p class="calibre1">Kendini anlamayan, geri'dir. .</p>
<p class="calibre1">Başkasını anlamayan, daha geri.</p>
<p class="calibre1">-662-</p>
<p class="calibre1">Yeni değerler getirmek.. Ne demektir bu? Eldekilerden başka iyi ölçüler.. Eldekileri değiştirir mi bu? Yeniliği eldekilere göre değil mi?</p>
<p class="calibre1">Öyleyse:</p>
<p class="calibre1">Yeni değerler getirmek bile, eskilerine göre olduğundan, önemli bir şey değildir. Sadece değişik bir şey. .</p>
<p class="calibre1">-663-</p>
<p class="calibre1">Zayıf yenidir eskiyle döğüşe kalkan.</p>
<p class="calibre1">LII</p>
<p class="calibre1"><a id="bookmark30"></a><span class="calibre3">Suç-Ceza-Kanun*</span></p>
<p class="calibre1">-664-</p>
<p class="calibre1">Suç neden hep hızlı koştu ve koşuyor da.</p>
<p class="calibre1">Ben ona bakanlardan olmadım, bakacaklardan da olmayacağım. Dinsel ya da felsefî niyet ve dilekler o konu ile oyalanmakta.</p>
<p class="calibre1">Ben ne zaman bir suç görsem ya da duysam, onu yaptıranın durumunu bir de onu önleyemeyenin güçsüzlüğünü düşünürüm hep.</p>
<p class="calibre1">-665-</p>
<p class="calibre1">Suçlar cezaları izler, ceza kanunlarıdır yeni yeni suçları yaratan.</p>
<p class="calibre1">-666-</p>
<p class="calibre1">Birçok suç bir kanunla yaratılmış, birçok kanun bir suç ile yaratılmıştır.</p>
<p class="calibre1">-667-</p>
<p class="calibre1">Özel kişiler özel kanunlar gerektirir.</p>
<p class="calibre1">Özel adamlar için özel kanunlar yaparlar. Korumaktan çok önlemek için.</p>
<p class="calibre1">Özel kanunlar özel adamları korur. Önlemekten önce korumak için.</p>
<p class="calibre1">-668-</p>
<p class="calibre1">Cezalar mı suçları değiştirir, suçlar mı cezaları?</p>
<p class="calibre1">Suç: Belirli bir çağın, bir dönemin inançlarına ve alışkanlıklarına göredir. Onlar değişip geliştikçe, cezalar ayarlanır.</p>
<p class="calibre1">Cezalar ne denli değişirse değişsin suçları ayarlayamaz.</p>
<p class="calibre1">Cezalar boyuna ayarlanır iner çıkar uzar kısalır. Suçları ayarlayacak bir yol daha bulunamadı.</p>
<p class="calibre1">-670-</p>
<p class="calibre1">Şairlerin bir ödevi de bazı suçları kanunsal kılmaktır.</p>
<p class="calibre1">"Şairler insanlığın kanun koyucularıdır" diyordu Shelley.</p>
<p class="calibre1">Şairler bir dünya çizerler, bir evren yaratırlar derken, yorumda bu anlam da vardır:</p>
<p class="calibre1">Bazı suçlar kanunların kontrolü altına alınamayor; örneğin, sevmek suçu.</p>
<p class="calibre1">-671-</p>
<p class="calibre1">İnsanlara boyun eğdirmeye çalışmanın hiçbir yolu olmadı ve yok. Günümüzde bunu denemek isteyenlerin de hiçbir yolu olmayacak ve yok.</p>
<p class="calibre1">Çağımızda boyun eğip çekilecek bir tek tip kaldı. İnsanlara boyun eğdirmeyi düşünen.</p>
<p class="calibre1">LIII</p>
<p class="calibre1"><a id="bookmark31"></a><span class="calibre3">Seçimler ve Kapılar</span></p>
<p class="calibre1">-672-</p>
<p class="calibre1">Yaşamak, sürekli olarak kişiliğin yolunu seçmektir.</p>
<p class="calibre1">Seçim, aralıklı olarak kişiliğin yolunu değiştirmektir.</p>
<p class="calibre1">-673-</p>
<p class="calibre1">Dünya geç yatanlarla erken uyananlar arasında paylaşılmıştır. Yerinizi ya da zamanınızı seçtiniz mi?</p>
<p class="calibre1">-674-</p>
<p class="calibre1">Seçecek olana ben seçme nedir öğretmeden, o beni seçse.</p>
<p class="calibre1">O seçmiş olmaz, ben de seçilmiş olmam..</p>
<p class="calibre1">Bir oyun oynanmış olur. Adına ne derseniz deyin.</p>
<p class="calibre1">-675-</p>
<p class="calibre1">Tarihte, Kapı Devri diye bir çağ olmalıdır.</p>
<p class="calibre1">Çünkü ahlâksızlıkların başı kapı ile başlamıştır (yalanların, kaçmaların, saklanmaların, hırsızlıkların...)</p>
<p class="calibre1">-676-</p>
<p class="calibre1">Yazık: Ben hep açık kapıları çaldım, (kapadılar.)</p>
<p class="calibre1">-677-</p>
<p class="calibre1">Üç yol varsa, ortadaki kestirme değildir.</p>
<p class="calibre1">-678-</p>
<p class="calibre1">Eğer bir kapı varsa (ve bu kapıyı siz yapmışsanız) girdiyseniz çıkabilir, çıktıysanız girebilirsiniz.</p>
<p class="calibre1">Eğer iki kapı varsa girip çıkmanızda kullanacağınıza göre siz değer alırsınız.</p>
<p class="calibre1">Eğer üç kapı varsa en kötüsü ortadaki kapıdır. Çünkü hem sağdaki hem de soldaki kapıların girip çıkmalarına bulaşıktır.</p>
<p class="calibre1">LIV</p>
<p class="calibre1"><a id="bookmark32"></a><span class="calibre3">Oyunun İçi</span> ve <span class="calibre3">Dışı</span></p>
<p class="calibre1">-679-</p>
<p class="calibre1">En iyi aktör için rollerin en zoru oyunda, acemi, rolünü bir türlü iyi oynayamayan bir aktörü canlandırmak.</p>
<p class="calibre1">-680-</p>
<p class="calibre1">Bir tek oyun oynadı. İyi oynadı. Ve öldü. Çünkü tam oynadı.</p>
<p class="calibre1">-681-</p>
<p class="calibre1">En iyi aktör: Hiç kimsenin, sokakta yürürken, lokantada yemek yerken kendisini, gazetede, dergide resmini görmediği.</p>
<p class="calibre1">-682-</p>
<p class="calibre1">En iyi aktör: Adları ile yaşayan.</p>
<p class="calibre1">En iyi seyirci: Adı ile yaşayan.</p>
<p class="calibre1">-683-</p>
<p class="calibre1">Aktörler yaşamlarında en iyi oynadıkları rollerindeki durumlarıyla (bile) karşılaşsalar, hoşlanmazlar.</p>
<p class="calibre1">-684-</p>
<p class="calibre1">Ben oyuncuların seyircisi olamam. Çünkü ben seyircilerin oyuncusuyum.</p>
<p class="calibre1">-685-</p>
<p class="calibre1">Tiyatro için kötü yazılmış birçok oyun vardır.</p>
<p class="calibre1">Ama o oyunları iyi oynamış oyuncular çok azdır.</p>
<p class="calibre1">Normal bir insanın içebileceği ölçüdeki bira biradır. Bundan fazlası değildir. Ama ben onu bira sanır onu içerim.</p>
<p class="calibre1">Bu bayağı sözüm, denenmeye değer: Kendinizi denemiş olursunuz.</p>
<p class="calibre1">-687-</p>
<p class="calibre1">Son zamanlarda tiyatrolarda öyle oyunlar oynandı ki:</p>
<p class="calibre1">Burjuvanın eğlencesi mi yoksa eğlencenin burjuvası mı ben iyi çıkaramadım.</p>
<p class="calibre1">-688-</p>
<p class="calibre1">Sarhoş rolü sarhoşken oynanmaz. Ama ayık rolü de ayıkken oynanmaz.</p>
<p class="calibre1">LV</p>
<p class="calibre1"><a id="bookmark33"></a><span class="calibre3">Cennet- Cehennem</span></p>
<p class="calibre1">-689— Cennetin kapısı neye sımsıkı kapalı böyle?</p>
<p class="calibre1">— İçindekiler kaçmasın deye.</p>
<p class="calibre1">Öyleyse neden bize başka türlü bellettiler: İçindekiler üşümesin diyedir dediler.</p>
<p class="calibre1">-690— Cehennemin kapıları neye ardına kadar açık, kaçmayor-lar mı?</p>
<p class="calibre1">— Kaçanlar olmadı değil, ama çabuk döndüler.</p>
<p class="calibre1">Oysa, onu da bize oraya kimse isteyerek gitmez diye sunmuşlardı.</p>
<p class="calibre1">Kilidin görevini yeni yeni anlayorum. Bu arada anlamını</p>
<p class="calibre1">da.</p>
<p class="calibre1">Öncekiler bizden yalnız saklamamışlar, şaşırtmacaya da başvurmuşlar.</p>
<p class="calibre1">-691-</p>
<p class="calibre1">Bir rüyadan:</p>
<p class="calibre1">— Üzerine cennet yazılı bu kapı neden böyle sımsıkı kapalı?</p>
<p class="calibre1">— Bir çıkan bir daha dönmüyor da.. İçerdekiler kaçmasın diye sürgülediler.</p>
<p class="calibre1">LVI</p>
<p class="calibre1"><a id="bookmark34"></a><span class="calibre3">İki Kere İki Dört'ler</span></p>
<p class="calibre1">-692-</p>
<p class="calibre1">Korkaklar saklar. Aptallar sorar.</p>
<p class="calibre1">Korkmayan örtmez. Cesur söyler.</p>
<p class="calibre1">-693-</p>
<p class="calibre1">Ağlayan insan çocuksa gözyaşı eğitimi yapıyordur. Yetişkin ise gözyaşı dökme kabiliyetini denemeden geçiriyor demektir. Ki ben bunu akılca doğru buluyor, gönülce buna inanmıyorum.</p>
<p class="calibre1">-694-</p>
<p class="calibre1">Hiç kimse kimseyi ikinci bir ölümle öldüremez. Çünkü herkes nasıl olsa birinci ölümüyle ölecektir ve çünkü kimse kimseyi sonsuz yaşatamaz. Çünkü Sonsuz da bir ölümün adıdır. Ve ancak, insanın küçüklüğünü bir başka yönden gösteren işaretlerden biridir. Birbirimizi bu konularda aldatmayalım.</p>
<p class="calibre1">-695-</p>
<p class="calibre1">Tarihin en büyük katili bir insanı canlı varlığıyla hayatın içinde ölümden alıkoyacak insan olacaktır.</p>
<p class="calibre1">LVII</p>
<p class="calibre1"><a id="bookmark35"></a><span class="calibre3">Eski Sözlere Rötuşlar</span></p>
<p class="calibre1">-696-</p>
<p class="calibre1">"Vicdan en rahat yastıktır" diyor bir söz. VARSA</p>
<p class="calibre1">-697-</p>
<p class="calibre1">"Lafla peynir gemisi yürümez." BATAR</p>
<p class="calibre1">-698-</p>
<p class="calibre1">"Çok bilen çok yanılır."</p>
<p class="calibre1">Az bilen daha çok.</p>
<p class="calibre1">LVIII</p>
<p class="calibre1"><a id="bookmark36"></a><span class="calibre3">Son</span> ve <span class="calibre3">Suz'dan</span></p>
<p class="calibre1">-699-</p>
<p class="calibre1">Sonsuz, bilim'in nefes aldığı; yani yaşayabildiği bir ora'dır..</p>
<p class="calibre1">ise.</p>
<p class="calibre1">Onu "herhangi bir şeyle" durdurmak sanırım ki "dialektik" olmasa gerektir.</p>
<p class="calibre1">Bilmem.. Anlatabildim mi!</p>
<p class="calibre1"><sup class="calibre5">İ</sup>nsanı unutmaz isek.</p>
<p class="calibre1">8 Temmuz 1980, SALI</p>
<p class="calibre1"><a id="bookmark37"></a><span class="calibre2">'ÇA</span></p>
<p class="calibre1">otokopi, deneme</p>
<p class="calibre1"><span class="calibre3">Bütün dünyayı Kucaklamak istedim; Kollarım yetişmedi.</span></p>
<p class="calibre1">Özdemir Asaf</p>
<p class="calibre1">Sanatta etkili olmayı amaçlarımdan biri sayarım.</p>
<p class="calibre1">Bu yolda araçlarımdan biri, üzerinizde etki yapmak istediğim siz seslendiğim insanlarsınız. Yani amacım sesimi iletmek olan okuyucular, şiir severler.</p>
<p class="calibre1">Hiç çelişki yok bunda. Benim yaşam deneyim, sizlerin deneylerinizden yararlanarak zenginleşiyor da ondan. Bu yüzden gözüm-kulağım sizde. Kısacası her boyutu her anlamıyla, işçilik benden, gerçeklerin çoğu sizden diyorum.</p>
<p class="calibre1">O yüzden zengin bir kaynağım var, şiirimi besleyen.</p>
<p class="calibre1">Kıskanç, bencil değilim..</p>
<p class="calibre1">Doğumlar, düğünler, aşklar, seviler, şölenler sizden olsun, dile getirmek benden, şiiri, şarkısı benden.</p>
<p class="calibre1">Sizleri karşıma almak bana bir güç daha katıyor. Yalnızlığımı görüp anlama gücü. Öyleyse acıları, ayrılıkları, yalnızlıkları, özlemleri'nizi de ben duyarım, ben anlarım diyorum. Onların da çıraklığı sizden, ustalığı benden.</p>
<p class="calibre1">Sanki asılacakmışım.. Ölecekmişim.. Son sözünü söyle demişler gibicesine..</p>
<p class="calibre1">Ben hep böyle yazmaya çalıştım, irili ufaklı, ne yazdımsa.</p>
<p class="calibre1">— En çok hangi kitabınızı, hangi şiirinizi seversiniz? diye sormayorlar mı!</p>
<p class="calibre1">En çok hangi asılışımı sevdiğimi söyleyemem ki.. Açıkçası: Bütün asılışlarımı, ölümlerimi seviyorum demek geliyor içimden.</p>
<p class="calibre1">Yazarken, yazdıkça, yazınca yorulurum. Yorgun düşerim.</p>
<p class="calibre1">Aklımdan geçenleri, geçerken toplamak işim değil. Aklımdan durmamacasına birşeyler geçer.</p>
<p class="calibre1">Onları gidip biriktikleri yerde darmadağın, üstüste yığılmış durumlarında gider bulurum.</p>
<p class="calibre1">Giderken de kendimle götürdüklerim onlara katılınca.. Daha karışır durum.</p>
<p class="calibre1">Orada yazarım. O zaman yalnız ben yokumdur artık. Olabildiğince insan deneyi oradadır. Çoğalmıştır insan zamanları orada.</p>
<p class="calibre1">Beni aşmış, bizleşir bir yoğunluğa varmıştır birikenler.</p>
<p class="calibre1">Yapmacıklığa yol kalmamıştır. Kimse kimseye yutturamaz artık, yutturamayacaktır duyularının sıcaklığmdakilere duyularının sıcaklığındakileri. Çünkü soğutur zaman. Ve ayrılır sıcaklık dereceleri duyanların ve duyulanların. Ne yeni olmak hırçınlığı vardır o yolda ne de eski sayılmak korkusu. Zamanlar tekleşmiştir gibi. "Gelmiş" geleceğe dayanmış, "geçmiş" geleceği aşmışdır.</p>
<p class="calibre1">Ortak duyular deneylerini yaşamın, yaşamların enine boyuna açmış, aydınlatmıştır. Sevginin kokusu kine, yaşamın rengi ölüme karşılıklı bulaşmıştır.</p>
<p class="calibre1">O an belki daha doğmamışımdır; öncekilerin ve gene sonrakilerin deneylerini görmekteyimdir. Belki ölümü geçmiş orada sonrakilerin (ve gene öncekilerin) deneylerini duymaktayımdır. Deneylerden geçmekteyimdir.</p>
<p class="calibre1">Sözcükler kavramların ve anlamların tüm gelmiş-geleceğini yansıtmaktadır. Yoğunluğu sağlayacak bir birikim alanı vardır karşımda. Ki budur işte seçmede yalınlığı veren.</p>
<p class="calibre1">Ve o seçmedir yorgun kılan. Çünkü o kadar çok deneyin, o kadar çok karşılığı ve örneği yığılmıştır ki önüme, uzun yazmama hiç gerek yoktur artık. Zaten uzun yazmak için buralara gelmek ve beklemek boşunadır.</p>
<p class="calibre1">Yaşamda akıldan geçenleri geçerlerken toplamak her türlü uzunluğu kolaycana verirdi. Ve bu yola girmek olanaksızdı..</p>
<p class="calibre1">Karşımdaki bu birikmişlik, bana, hep kısaya varmak için yorulmayı yeğletmiştir. Az'lık uzunda, alt-alta'da, ölçüsüz sözcük sıralama yollarında (diluation) suyu çok kaçırmadan ileri gelir.</p>
<p class="calibre1">Önümdeki zengin yığında ben özü ancak kısa ile elde edebilirim. Yolumun gelişi ya da gidişi diyeyim, zaten zor ve yorucu.. Dönüşü ya da varışı diyeyim gene zor ve yorucu olacak. O halde neden varınca sonra, ileride atılacak şeyler taşıyayım.</p>
<p class="calibre1">Kısayı ve kısada ağırı (gramaj) bulmak için en iyi ortam varken.</p>
<p class="calibre1">Yeni olmak hiç kalıyor burada. Hiç kalınca eskimek diye bir şey de kalmıyor ortada. Onun için (ben) yıllardır koşarım yorulmadan. Yarışın uzaması, benim için. Yarış ne kadar uzarsa o kadar iyi koşacağımı biliyorum. Yarış sözün gelişi.</p>
<p class="calibre1">Ben koşarım. Koşuyu bırakmam söz konusu değil. Başlamışım bir kere. Aklımda, bir zaman parçası içinde herkesi (bazılarını) geçmek yok. Yalnız koşmak fikri var.</p>
<p class="calibre1">"Ne yapıyorsun?" diye sorsalar, "koşuyorum" derim.</p>
<p class="calibre1">"Ne yapacaksın?" diye sorsalar, vereceğim cevap "koşaca-ğım"dır.</p>
<p class="calibre1">Bir zamanlar koşuda kimler yoktu. (Ki) Şimdi onları göremiyorum. Onlar başka bir yerdeler.. Paralardalar, kasalardalar, masalardalar. Kınamıyorum onları.</p>
<p class="calibre1">Yaşamları son bulanlar oldu. Ama onları görüyorum. Onlardan da koşmakta olanlar var şimdi.</p>
<p class="calibre1">Sana seni anlatmak için, daha doğru bir deyimle: Sana ulaşmak için yaşam deneylerinin tüm açılarından tanınmış, yaşanmış olması gerekiyor. Deneyler, deneylerim, deneyleriniz.</p>
<p class="calibre1">Deneylerine benim deneylerimin bir katkıda bulunabilmesi için senin deneylerinin benim deneylerime bir vurgulaması gerekir.</p>
<p class="calibre1">Sen ile ben arasındaki bu dengeleşmede "dünkü bugünkü, yarınki onların" da payı, aramızdaki vurgulamada olduğunca eşit.</p>
<p class="calibre1">Bu eşitliği işim gereği ben değiştiriyorum. Senin ve onların <sub class="calibre6">a</sub>dına yazma-açıklama işini yapıyorum. Katkılama oranlarını araştırıyorum.</p>
<p class="calibre1">Seçme, istifleme, sunma sorumluluğu bende. Biçim, sesleme, sözleme, tartma yükünü ben gururla taşıyorum.</p>
<p class="calibre1">Ve korkusuzca adımı koyuyorum.</p>
<p class="calibre1">Önce sana seni anlatıyorum, kendimi sana anlatma içinde. Öylelikle sen bence anlatılmış olmaktan çıkıp kendince kendine anlatılmış oluyorsun.</p>
<p class="calibre1">Onun için başaramazsam unutacak, itecek, silecek sensin. Bana: Sen yoksun diyecek sensin.</p>
<p class="calibre1">Başarırsam da.. <sup class="calibre5">İ</sup>şte onun içindir ki: Koşuya devam.</p>
<p class="calibre1">Eski defterlerimi karıştırıyorum. Öyle kötü yazılar, şiirler yazmışım ki. Hem övünüyorum hem hüzünleniyorum.</p>
<p class="calibre1">Övünüyorum, çünkü: Demek ki, diyorum kendi kendime.. O kadar yakın ve yalın olabilmişim kendime. Demek ki daha bozulmamışım.</p>
<p class="calibre1">Hüzünleniyorum çünkü: Ah neden bunların da söyleniş biçimlerini bulamıyorum diye diye, istemeyerek yırtıp atıyorum onları. Demek ki diyorum kendi kendime. Daha işin hünerini çözebilecek kadar usta'laşamamışım.</p>
<p class="calibre1">Hiç yoktan iyi. Kendi kendisinin çırağı kalmak.</p>
<p class="calibre1">Bedenim dinlendiği zaman kafam en tehlikeli düşüncelerle yorgun.</p>
<p class="calibre1">Bedenim en tehlikeli işlerle uğraşırken zihnim dinleniyor.</p>
<p class="calibre1">Doğrusu, ben kendime her zaman bir zorluk çıkarmanın yolunu bulma ustası olmuşumdur.</p>
<p class="calibre1">Erip de yapmadıklarım benim ne ise o olan değerimin asıl dayanağıdır.</p>
<p class="calibre1">Beni başkalarından ayıracak özellikler buradadır.</p>
<p class="calibre1">Yaptıklarımsa çalışmalarım ve çabalarım sonucunda varabildiğim yeri gösterir ancak. Ki bu herkesin yaptığıdır. Beni başkalarıyla birleştirir.</p>
<p class="calibre1"><a id="bookmark38"></a><span class="calibre3">Vah Vah Hey Gidi Hey</span></p>
<p class="calibre1">"Yaşamım, bana biri tarafından oynanmış kötü ve acı bir oyundan başka bir şey değil."</p>
<p class="calibre1">Tolstoy</p>
<p class="calibre1">Benden az bilenlerin önünde onların öğretmeni, bilgin'iyim. Konusunu iyice bildiklerini bildiklerim karşısında iyi, suskun bir öğrenci, dikkatli bir dinleyiciyim.</p>
<p class="calibre1">* <a id="footnote1"></a><sup class="calibre5"><a href="#bookmark39">1</a></sup> *</p>
<p class="calibre1">Merak ettiğim bir şey için hiçbir kitap okumadım. Hep bilmek, öğrenmek içindi seçtiğim kitaplar. Kısacası, ilk kitabım Alfabe bence ne ise, sonra okuduğum kitaplar da hep öyle olsun istedim.</p>
<p class="calibre1">Denebilir ki, (hiç okumadığım) polis romanları, korku romanları, ruhsal konulu kitaplarda da kim bilir ne öğrenilecek "yan bilgiler" vardır.</p>
<p class="calibre1">Derim ki: Onca tasvir arasında oraya-buraya serpiştirilmiş öğrentileri, taa uzaklara itilmiş insanların silik gölgelerinden edinmek için Çekhov'a niçin yalan söyleyeyim, niçin yalancı düşeyim.</p>
<p class="calibre1">Öğrendiklerimin çoğunu dinlediklerimden,</p>
<p class="calibre1">Bildiklerimin çoğunu düşündüklerimden,</p>
<p class="calibre1">Unuttuklarımın çoğunu yaşadıklarımdan,</p>
<p class="calibre1">Yazdıklarımın çoğunu unuttuklarımdan çıkardım.</p>
<p class="calibre1">......</p>
<p class="calibre1">En uzun hep kendime konuştum,</p>
<p class="calibre1">Başkalarına hep kısa yazmak istedim.</p>
<p class="calibre1">Ne kendim dinledim ne başkaları...</p>
<p class="calibre1">......</p>
<p class="calibre1">Bilenlere bir şey anlatmanın söz yahut yazı biçem'i (üslûp) ile bilmeyenlere anlatmanın biçemi apayrı'dır. İkincisinde anlatı tadını anlatım biçimi bozar. Ama buna karşın okuyan da satırların üzerinde yüzmez, içine girer. İkisinin de yeri var yazım'da ve sözüm'de. (Yazım kılavuzu var, neye "Sözüm Kılavuzu" olmasın.)</p>
<p class="calibre1">Örneğin: İleride okunacak, açıklamalı bir olayı burada, sanki herkes, aynı kuşaktan, aynı çağdanmış gibilerden, şöyle bir anlatayım..</p>
<p class="calibre1">"O gün sabah hava güneşli idi, öğleye doğru bulutlar yağmur getirdi.. (Mayıs ortalarında bir gündü.) Sait Faik'in cenaze töreninde, camiden mezarlığa yönelirken gene güneşlenmişti hava. Zincirlikuyu'dan dönüşte, dağıla dağıla Beyoğlu'na doğru gidiyorduk; Fikret Ürgüp, Safder Tarım, Enver Orhon bir de ben... Sözleşmiş gibi, Mutfak'a geldik çöktük. Hava bulutlarla kaplı, ama yağışsızdı.."</p>
<p class="calibre1">......</p>
<p class="calibre1">Kim bilir kaç yıllık bir büyücek defter. İçinde aforizma, şiir, öykü taslakları, tasarımları, bir sürü düş ve düşünce kırıntısı. Ben hep öyle yaptım. Şiirlerimin, öykülerimin, aforizmalarımın, günlük notlarımın ayrı ayrı defterleri olmadı. Kiminin altına tarih koymuşum, saat bile koyduklarım var.</p>
<p class="calibre1">Ama, bir sayfada, yazıların arasında, iyice, (bir daha okunmamak üzere) karalanmış üç sözcük. Okunacak gibi değil. Hemen, altındaki sözcükleri anımsadım. "Ölüm bir bakıma" yazmış olduğumu yıllar yıllar önce. Sonra neden karaladığımı da anımsadım. Ardından ne diyeceğimi ve neden caydığımı da anımsadım. Bunun adına "bellek" deyip işin içinden çıkmak pek kolay değil. Bilimsel kalıyor bellek sözcüğü. Daha bilimsel sözcükler galiba sanatın çıkış ya da varış noktası: Bu ne biçim laboratuvar, ne biçim arşiv şu gözde başlayan, gözde biten.. Ve gözde bitenden sonra gene bir başka yerde, yönde süren, bitmeyen, tükenmeyen, (unutulmayan) unutmayan kafa, şey bellek, yok laboratuvar, arşiv.. Devenin başı da olan baş.</p>
<p class="calibre1">* * *</p>
<p class="calibre1">Nuruosmaniye'den Cağaloğlu meydanına doğru yuruyorum. Cadde sağlı sollu parketmiş otomobil ile daraltılmış. Cağaloğ-lu'ndan Çemberlitaş'a doğru oto geçiş yolu var. Onlar da caddenin kalan orta şeridini zincirleme tıkamış. Zigzaglarla ilerle-nebiliyor. Kaldırımlar, halıcılarca ve kuyumcularca kovulmuş matbaacıların yerlerine görkemli ışık ve vitrinlerle kurulmuş turizm endüstrisinin seyirlik halılarını, mangallarını, altınlarını, taşlarını seyreden turist kümeleri ile tıklım tıklım. (Lâf aramızda zamanın basımevleri de hiç iç açıcı görünmezlerdi.) Gezdirme otobüsleri zaten koskocaman şeyler. Turistler de böylesi yerlerde ikişer üçer dolaşmazlar nedense. Bir küme turist, kocaman bir vitrinin önünde.. Her biri öbürüne, onun da görmekte olduğunu yeniden kendince yansıtıyor. Büyütülmüş vitrinler, büyük halılar gerilmiş büyük salonların içinde, çoğunlukla almayacağı bir kilim ve halıyı inceleyen çift (yaşlı) turistler. Karı koca, döndüklerinde o halıyı ya da kilimi almamakla yanlışlık yaptıklarını birbirlerine anlatacaklar İstanbul izlenimlerini yenilerken. "It was beautiful darling... beautiful..."</p>
<p class="calibre1">Meydanda, önümde bir kamyonet belirdi, mavi kasalı. Arkasındaki yazı beni ardına çekti, mıhladı. Bir süre ardından yürüdüm:</p>
<p class="calibre1">"Ne söylersen bir eksik."</p>
<p class="calibre1">Hemen sağa sola bakınmaya başladım. Bir tanış olsa da, bunu ona göstersem, paylaşsak.</p>
<p class="calibre1">Nuruosmaniye caddesi yukarıda çizdiğim gibiydi.</p>
<p class="calibre1">Ne söylersen, bir eksik.</p>
<p class="calibre1">......</p>
<p class="calibre1"><a id="bookmark40"></a><span class="calibre3">Rüya</span></p>
<p class="calibre1">Birden uyandım. Sıcağı sıcağına, bir rüyanın üzerinden indim gün'e.</p>
<p class="calibre1">Gençlik yıllarımdan bir kesit.. Yaşanmışa benzer olaylar, yeniden ardarda sıralanmıştı. Zamanları ve yerleri biraz değişerek, konular yan yana kendi örgülerinin çizgisinde bütünleşmiş, masalımsı bir dizi çıkmıştı ortaya. Yerler aynı yerlerdi.</p>
<p class="calibre1">Olaylar havadaydı, ayakları bir yere değmiyordu.</p>
<p class="calibre1">Bilmem, derinlemesine kavrayamayacağım ama, sanırım düşünülmüş de gerçekleşememiş düzeyde bir tablolar toplamı.</p>
<p class="calibre1">Şimdi de belki aynı konular hazırlanıyordur, yarınlardaki bir rüyaya.</p>
<p class="calibre1">O zamanlar nasıl ben o rüyadaki idim de ama başka bir düzeyde idimse, bugün de yarınki bir rüyama göre ayrı bir çizgideydim.</p>
<p class="calibre1">Çok rüya görenlerden değilim. Gördüklerim de hemen silinir.</p>
<p class="calibre1">Fakat bir yapı gereği sanıyorum; gene de gelecek rüyalara hazırlıklar yaptığımı yadsıyamayacağım.</p>
<p class="calibre1">......</p>
<p class="calibre1">Lise ötesi, üniversite yıllarını kapsayor.</p>
<p class="calibre1">Masalımsı öykülerdi. Gezmeler, tozmalar, giysiler, arabalar, kotralar, tatiller.. Paralı, pullu, gösterişli bir kesit.. Hiç öyle zamanlar içinde yaşamadım. Ko'madı bana.</p>
<p class="calibre1">Ama bir rüya anımsayorum.. Matbaacılık, kitapçılık dönemim. Ondan bir parça geçmişti bir rüyamdan.. Tıpatıp <span class="calibre3">yaşamış olduğum'du.</span> Uyanınca hayli zor döndüm uyanıklığıma..</p>
<p class="calibre1">O, ko'muştu.</p>
<p class="calibre1">* * *</p>
<p class="calibre1">Coşkulu olduğumuz dostlar çevresinde herkes daha yakından <span class="calibre3">kendisi</span> oluyor bence. Kim içinden ne geçerse, ilk-söz ya da karşıt olarak aklından geçeni de, geçecek olanı da hemencecik deyiveriyor. Dilimizde yaygın, espri yaptın, espri yaptım deniyor ardından.</p>
<p class="calibre1">Böylesi topluluklarda beni en tedirgin edip kaskatı yapan ürkü alınganlık denen o söyleşi-bozucu, günü, geceyi, masayı, şişeyi, bardağı darmadağın eden (içine eden) sinirsellik, esneksizlik, tekdüze'lik... Ardniyet.</p>
<p class="calibre1">Tomris Uyar'ın <span class="calibre3">Göndökümü</span> 'nü okuyorum: <span class="calibre3">"Okudukları kitapları yerli yersiz sıralamayı kültür belirtisi sayanlardan tiksiniyor... Dilimizde yayınlanmamış kitaplardan söz açanlardan da ve özellikle kendi bulduklarını sandıkları önemli yazarlardan, bilginlerden yazılarında alıntı yapmayı iş sananlardan."</span></p>
<p class="calibre1">Sonra satır başı edip:</p>
<p class="calibre1"><span class="calibre3">"Yalnız, kitap yaşamanın bir parçasını oluşturuyorsa, derin bir iz bırakmışsa, ondan söz etmemek de kadir bilmezlik oluyor düpedüz."</span></p>
<p class="calibre1">Ve bir kitap adı verip yansıtıyor.</p>
<p class="calibre1">Kitaplara yöneldiğimde, ben, edindiğim kitapların bir bölüğünü -ileride okumak üzere- görürdüm. Çok vakit olacaktı, nasılsa ... Uzun bir yarınlar zinciri, bitmeyecek yılların, sonsuz günleri geceleri olacaktı.</p>
<p class="calibre1">Sonra, okuduğu bir şeyi anlatanları, yaşadıkları bir serüveni, buldukları bir deyişi, bildikleri, öğrendikleri bir deney'i -yerli-yersiz de olsa- sıralayanları dinledim, ve Tomris'in öbür çiziklerini de. Çok şeyleri de öyle öğrendim.</p>
<p class="calibre1">Hkin aklımda zaman kazandığım vardı. Bir kitap okunmuş, anlaşılmış, özeti alınmış, bir yaşam olayı aşılmıştı. Önceleri acele onları bir başkasına hemen satmaları denedim. Birkaç kez, başımı kayaya çarpınca, taşıma su ile değirmenimin dönmeyeceğini anladım.</p>
<p class="calibre1">Ama gene de o yüzden, kazancım daha çok ve iki kat oldu deyebilirim, sonuçda.</p>
<p class="calibre1">Onlar olarak kendim oldum, ben de. Her uzmanlık, biraz, y<sub class="calibre6">a</sub>rıyarıya'dan az ya da çok, karşılıklı içeriden veya dışarıdandır. Her biri, bir başka uzmanlık türünü oluşturur.</p>
<p class="calibre1">Kendimi öğrenişim, sonuna dek hep onlarla sürsün istiyorum, onları öğreneceğim son ân'a kadar.</p>
<p class="calibre1">Avusturyalı bir (doktor ve avukat) yazarın kitaplarından birinin başlangıç sözünü anımsıyorum:</p>
<p class="calibre1"><span class="calibre3">“Yaşamım boyunca her kime rastladımsa ondan kesinlikle bir şeyler öğrendim."</span></p>
<p class="calibre1"><a id="bookmark39"><sup class="calibre5"><a href="#footnote1">1</a></sup></a></p>
<p class="calibre1"> * *</p>
</body>
</html>
