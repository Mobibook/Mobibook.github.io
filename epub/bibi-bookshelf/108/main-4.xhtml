<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre3">Konuları Yapan Konular</span></p>
<p class="calibre1"><a id="bookmark1"></a><span class="calibre3">Önsözden Sonra</span></p>
<p class="calibre1">Kimilerine göre en önemli olan yıldır. İsa'dan öncedir, ya da sonradır. Rönesans'ın zaman içindeki yıl yeridir, 1770'dir, 1789'dur yahut 1870'dir.</p>
<p class="calibre1">Ben şunu anladım ki bu "yıl" milletlere insanlardan daha çok yararlı. Onların dünyadaki yerini ve sırasını belirler.. Veya kendilerinin <span class="calibre3">ileriye</span> ya da <span class="calibre3">geriye</span> doğru gidip gitmediklerini <span class="calibre3">belirler</span> veya <span class="calibre3">örter.</span></p>
<p class="calibre1">Oysa bu "yıl" ile kişiler nedense daha çok uğraşıyorlar. Kafa yoruyorlar.</p>
<p class="calibre1">Oysa yıldan daha çok, onun içindeki olaylardır, onun içindeki kişi ya da kişilerdir, yani <span class="calibre3">anlamdır</span> kişilerce önemli olan. Ama çok kimsenin sade yılı hatırlamak ya da unutmamak için kafa yorduklarını görürüz hep. Babasını unutmuştur biri, onun öldüğü yılı unutmaz. O yılı anınca babasını ve onun anlamını ve anısını anıyor sanır kendisini.</p>
<p class="calibre1">Biri sevmiştir, unutmuştur sonra. Ama başlangıç ve bitiş yıllarını hiç mi hiç unutmaz o sevginin, o bitmiş, o sönmüş sevginin.</p>
<p class="calibre1">* * *</p>
<p class="calibre1">Sonra ay gelir. Ayların da efsanesi buna benzer. Aylara göre anıları vardır çok kişinin.</p>
<p class="calibre1">Kar yağınca şubatı, yelkenliler, uçurtmalar görünce denizi yani Temmuzu ve oradan kalkarak bir anı, bir olay hatırlarlar.</p>
<p class="calibre1">* * *</p>
<p class="calibre1">Gün kişilere de yakındır. En çok tekrarlanan, en çok yaşanan gündür.</p>
<p class="calibre1">Ama onu küçümserler nedense. Bir çarşamba öyledir ki çok yakın bir geçmişde biri yaşanmıştır, çok yakın gelecekte bir yenisi durmaktadır.</p>
<p class="calibre1">Nedense küçümserler, bu asıl yaşamı yapan günleri. Kaybolurlar içinde.</p>
<p class="calibre1">Toptancı bir görüşle onu mevsimlere yıllara bağlamak kolay gelir.</p>
<p class="calibre1">Bakarsınız yaşam bitmeye doğru, bir pazar anımsar biri, bir ikiperşembe hatırlar, birkaç tane de cuma.</p>
<p class="calibre1"><span class="calibre3">Hepsi</span></p>
<p class="calibre1">Gelenek bize büyüklerimize uymak. Onların ölümüne biraz üzülmek sonra unutmak.</p>
<p class="calibre1">Sonra çılgınlıklar olgunluklar yapmak için para kazanmak yani yaşlanmış olmak. O zaman <span class="calibre3">hayatın tadını</span> çıkarmayı hayal etmek ve o zamanki küçüklerimize (bizim şikâyet ettiklerimiz, kınadıklarımız gibi) <span class="calibre3">büyüklük taslamak.</span></p>
<p class="calibre1">Eee sonra... onlar gibi biz de ölünce aynı oyunu onlara bırakacağımızı, unutmak.</p>
<p class="calibre1">Hayatın tadını çıkarmak için, paralı, iyi giyimli, temiz ve görmüş geçirmiş adı altında boş, yalnız hayal dolu bir depo.. Hippiler bu geleneği bozdu diye, büyükler kızdı.</p>
<p class="calibre1">Hayatın tadını bir ucundan tutup çıkarmaya başlamayı denemek onlara ağır geldi.</p>
<p class="calibre1">Onun için kızdılar.</p>
<p class="calibre1">* * *</p>
<p class="calibre1">Biri oğlunu asansörcü yapmış. Öbürü bir kucak gazete vermiş sattırmış.</p>
<p class="calibre1">Niçin, yarın milyonların başına geçince sokağı özlemesin, oradakileri ezsin diye oğlunu önce parasız - az paralı - ezdirmiş.</p>
<p class="calibre1">Ne meziyet değil mi?</p>
<p class="calibre1">* * *</p>
<p class="calibre1">Bir umum müdür:</p>
<p class="calibre1">Bana kimse yutturamaz. Çünkü ben bu şirkete kapıcı olarak</p>
<p class="calibre1">girdim. Asansörcü hademe oldum. Evrak taşıyıcılık yaptım.</p>
<p class="calibre1">Şimdi bana bir mektup gelse, ona bir bakışta, nerede, hangi kademede geciktiğini anlarım hemen diyordu.</p>
<p class="calibre1">Bana kimse kül yutturamaz diyordu. Oğlu kumarbaz oldu, karısı kaçtı.</p>
<p class="calibre1">Yatları, özel uçakları, motorları unutarak.</p>
<p class="calibre1">Genel müdür kül yutmuyordu işinde ama evinde bir erkek, bir baba, bir koca arayanlar, bulamıyordu.</p>
<p class="calibre1">* * *</p>
<p class="calibre1">Her şeyin azı karar çoğu zarar diyenden korkmalı. Bence.</p>
<p class="calibre1">Çünkü bana böyle demiş olanların hepsi bir şeyi saklayor-lardı.</p>
<p class="calibre1">Biri hırsdan, bir han yapmada ustalara kızdı enfarktüs oldu..</p>
<p class="calibre1">Biri parayı hep gelen bir şey sandı. Onun bir defa zarar adı altında gittiğini görünce inme indi.</p>
<p class="calibre1">Biri vapura koşuyordu - o zaman Kadıköy-Köprü vapurları yarım saatte birdi. Vapura yetişti. Ama vapurda kalpten gitti. Köprüye örtülü sedye ile çıkardılar.</p>
<p class="calibre1">Neyin azı zarar, neyin çoğu?</p>
<p class="calibre1">Neyin azı karar, neyin çoğu?</p>
<p class="calibre1">İş o ne?'leri seçmede idi. Ortaya <span class="calibre3">her şeyin</span> diye yuvarlak lâf atmada değil.</p>
<p class="calibre1"><a id="bookmark2"></a><span class="calibre3">Akşam'ın Anketi</span></p>
<p class="calibre1">24 Eylül 1968</p>
<p class="calibre1">İnsanlar bilim yollarında yalnız tek amaca yönelmiş değillerdir, insan yaşamı bakımından.</p>
<p class="calibre1">Bilimin amacı kendi içinde, kendini alıp insana karşı bile götürebilir.</p>
<p class="calibre1">Birçok şeyi unutabilir bilimin insanları, bilim yaparlarken. Ya da bir şeyi hatırlamayabilirler.</p>
<p class="calibre1">Sonradan hatırlayabilirler. Ve bu arada da büyük bilgin büyük bir buluşa varabilir, her şeye rağmen.</p>
<p class="calibre1">Sanatçı ise her şeyi unutabilir sanatta bir doruğa varırken, ama o bir şeyi hatırlamadan edemez.</p>
<p class="calibre1">O bilginlerde hatırlanamayabilen, sanatçılarda unutulmayan "bir şey" insandır. Ve insan nedir?</p>
<p class="calibre1">Denildiğinde, bunun cevabını bilginler değil sanatçılar vermektedirler. Ve sonuna kadar dünyanın, onlar vereceklerdir.</p>
<p class="calibre1">* * *</p>
<p class="calibre1">Bilim bulunan şeylerle, şeyle övünür..</p>
<p class="calibre1">Ken bulunmayan bir şey vardır diye üzülen sanattır.</p>
<p class="calibre1">İnsanın velisi'dir sanat.</p>
<p class="calibre1">İnsan sanatsız da belki gene düşünen ve inanan olabilirdi, bilimiyle.</p>
<p class="calibre1">(Ama sanılmasın ki uygulayan olabilirdi.)</p>
<p class="calibre1">Ama uygulayan olabilir miydi?</p>
<p class="calibre1">......</p>
<p class="calibre1">Sanat bilginlerin vasisidir.</p>
<p class="calibre1">......</p>
<p class="calibre1">Nâzım Hikmet'in şairliğinin gücü, öbür şairlerin kişiliğine ya da yerine doğrudan doğruya bir etki yapmamıştır.</p>
<p class="calibre1">Ki <span class="calibre3">Akşam</span> gazetesinin yazarının sorusunda bu: "Son otuz yıl içinde tüm Türk şiirinin yeniden gözden geçirilmesinin zorunlu"luğuna kadar varıyor.</p>
<p class="calibre1">Şiirde oluş, şiiri yeniden gözden geçirme, şiirin içinde bence her an kendi kendine vardır zaten. Şiirin zamana dayanma, zaman içinde durma'sı (belki de direnme'si), dışarıdan gelecek etkilerden çok güçlü ve acımasız olarak şiirin içinde durur.</p>
<p class="calibre1">Bilimin gelişmesi, teknik'in ilerlemesi, insanın bu yeryüzün-deki yaşam serüveninin verileridir. Bunlarda bilimlerin etkisi, şiirinkinden ne kadar farklıdır..</p>
<p class="calibre1">Sanat dorukları bilim doruklarından ne kadar ayrıdır..</p>
<p class="calibre1">Yani insandan ne kadar uzaktır?</p>
<p class="calibre1">......</p>
<p class="calibre1"><a id="bookmark3"></a><span class="calibre3">Sorular</span></p>
<p class="calibre1">Bulgular denilen o çok önemli bilimsel insan çıkışlarını sanatın ne kadar yakınında aramalıdır?</p>
<p class="calibre1">......</p>
<p class="calibre1">Halkın tanıması, bir yeniliğin yaşamının hangi çağına rastlar?</p>
<p class="calibre1">Halkın beğenisi bu bilim ve sanat aşamasının a) özüne b) biçimi ne?..</p>
<p class="calibre1">Hangisine ne kadar iner önce?</p>
<p class="calibre1">* * *</p>
<p class="calibre1">Yengi şiirlerini yengin ülkelerin şairleri mi yazar? Yoksa yenilgiyi yenik ülkelerin şairleri mi yazar? Yoksa?. .</p>
<p class="calibre1">* * *</p>
<p class="calibre1">Kimi ülkelerin toprakları işgal edilmiştir: Ve bu başarılmıştır. Kimi ülkelerin de insanları... (ki bu başarılamamıştır)</p>
<p class="calibre1">* * *</p>
<p class="calibre1">Şairler bir katkı olduklarınca insana ve onun yaşamına daha uludurlar.. Algı şairlerinden.</p>
<p class="calibre1"><a id="bookmark4"></a><span class="calibre3">Ben Sen Onlar</span><span class="calibre2"> — </span><span class="calibre3">Ben'ler Sen'ler O</span></p>
<p class="calibre1">Yaşamın türlü görüntüleri (insandan insana) olduğu gibi, türlü yaşantıları var (bu insandan insana ve insana insandan).</p>
<p class="calibre1">Bu görüntüler ve yaşantılar (yaşam parçaları; aralıklı) olduklarınca yansıdıkları gibi, olmadıkları ya da olduklarından başka türlü de yansıyorlar.</p>
<p class="calibre1">Kimi unutuyor, kimi değiştirip bozuyor; yani kendine göre kılmak istiyor. Unutana bir şey demeyeceğim burada. Öbürlerine birkaç şey demeli:</p>
<p class="calibre1">Kendine göre biçmek isteyen. Kendinin eskideki ya da ilerideki bir durumuna göre davranıyor olmak.</p>
<p class="calibre1">Eskideki durumu geçmiştir. Anıları ilgilendirsin. İlerideki duruma gelince: İlerideki durum ki bu bir zamandır; içinden rahat geçilebilsin'dir. . Ya da bir yaşam'dır. İçinde rahat durula-bilsindir. Ben o rahatını, önceden, başkalarını değiştirerek hazırlayanlardan yana değilim.</p>
<p class="calibre1">Kendini, başkalarını (kendine göre) değiştirerek aldatanlar, demeyelim onlara. Valery demezdi gerçek aksi olsaydı: "Fais ce que tu veux, si tu peux supporter eternellamant."</p>
<p class="calibre1">Eğer insan taşıyamayacaksa, hiçbir şey yapmasa, o yapmadığını, yapamadığını da taşıyamaz hiç kuşkusuz.</p>
<p class="calibre1">Yaşamanın içinde ("yaşamak için" de denebilir) yaşamaya böylesine karşıt bir tutumu takınanlar, sanatta da, zamanda da ne yaparlar.</p>
<p class="calibre1">Yanlış anlayacaklar ya da yanlış yorumlayacaklar kuşkusu ile, insan başarı ile daraltır kendini.</p>
<p class="calibre1">Ve giderek, öyle olur ki, kendi ve kendinin anılarını bile, kendinden kaçırıp saklamaya varır.</p>
<p class="calibre1">Kendini kendinden saklayan bir insan, bir başka insana ne yansıtıp ne sunabilir?</p>
<p class="calibre1">Başkası bulup çıkarsın kasdıyla bir sözü örtmek, ama üzerine üzerine, çıkarsın kasdıyla sözü ısıtmak az sıcak bir davranış mıdır?</p>
<p class="calibre1">Başkaları benim için ne der? sorusu bir korku, bir kapanma yolu değildir. Ama çok kimse bunu öyle uygular. Gerçekte uygulanmaktadır o insan ki: Başkaları benim için bir şeyler dese, ne derse! dese. Zaten nasıl olsa diyecektir.</p>
<p class="calibre1">Kierkegaard'ın:</p>
<p class="calibre1">"Plus je pense moins je suis, plus je suis moins je pense" cigoto'su.. Çağdaş insanın paradoksu değil, varolma yönü.</p>
<p class="calibre1">NOT:</p>
<p class="calibre1">Descartes: "Je suis une choise qui pense" demek istedi (2e Medi-tation).</p>
<p class="calibre1">Pascal ileride şunu diyecekti:</p>
<p class="calibre1">"Le coeur a ses raisons que la raison ne connait pas."</p>
<p class="calibre1">* * *</p>
<p class="calibre1">Bana sormadan, başka yollardan bir şeyler öğrenmek istiyorlar benim için.</p>
<p class="calibre1">Ben oysa anlatıyorum onlardan ve kendimden korkmadan. Anlattıklarımı ölçmek için başka yollardan öğrenmek istiyorlar.</p>
<p class="calibre1">İlgilerini beğeniyorum onların. Değiştirdikleri halde benim anlattıklarımı.</p>
<p class="calibre1">Bir şeyler kazandıklarını görüyorum onların, kendi olanaklarının ötesinde ve hatta üstünde.</p>
<p class="calibre1">* * *</p>
<p class="calibre1">Gide: "Herkes yokuşunu izlemeli, yeter ki çıkarak."</p>
<p class="calibre1">* * *</p>
<p class="calibre1">Şiir, gözün ilk algıları değil, duyuların yargıları da değil, kafanın vargılarıdır.</p>
<p class="calibre1">"Bir su gibi" demek, ne bir'i, ne su'yu, ne de demek'i bilmemektir kesin.</p>
<p class="calibre1">"Güldü, bir deli gibi" diye yazmış ünlü bir Fransız şairi (Ara-gon).. Telemaque'ında. Umulur mu böylesi birinden. Deli'nin bir tek gülüşü olduğunu mu sanıyor Aragon. Ya da, okuyucularının öyle sandığına mı inanıyor. O gülenin, nasıl güldüğünü anlatmamak için söylenir ancak böyle bir söz; ya da saklamak için.. Deliyi de hiçbir zaman tek bir gülüşe bırakamaz gene.</p>
<p class="calibre1">Yahya Kemal'in de ölümünden sonra o önceden bildiğimiz ayaklanma oldu. Toplumca buna alıştık artık. Bir sanatçı ölmeye görsün. Ardından bir sürü dost, bir sürü hayran açık denizlerde ilerleyen gemilerin izini kollayan balıklar gibi, şöhretlerin ölümü üzerine ayağa kalkıyorlar. Bu arada, asıl söz sahibi olanların sesi zor işitiliyor.</p>
<p class="calibre1">Bunu nesil kavgasına yöneltenler mi istersiniz. Sanatçıyı dağların, denizlerin yerine koymaya yeltenenler mi ararsınız. Çay içtik, kahve içtik, onunla üç defa selâmlaştık. Bir gün bana nasılsın dedi. Sonra onu bir daha görmedim. Gösterişten hiç hoş-lanmazdı. Yalnızlığı severdi. Batı kültürünü mezcetmişti. Ve, yazık oldu.</p>
<p class="calibre1">Evet! Hep yazık oluyor. İlkin, ölene kendi içinde yazık oluyor. Sonra, kalana kendi içinde yazık oluyor.</p>
<p class="calibre1">Sanatçı ölmüştür. Artık onu herkes bir yere yerleştirmeye bakmalıdır. Birkaç hafta sonra sesler kesilir, ortalık durulur.</p>
<p class="calibre1">Bazan da kaderin azizliği olacak, sanatçılardan birkaçını yakın aralıklarla aramızdan alıyor. O zaman kargaşalık daha da belirli görülüyor.</p>
<p class="calibre1">Neden? Neden? Neden! Neden biz böyleyiz. Ya da neden böyle oluyoruz.</p>
<p class="calibre1">Bir nedene, bir niçine olsun cevap vermeden, onlardan birini bile çözümlemeden boyuna hatıra ve hüküm ileri sürmek neden?</p>
<p class="calibre1">Tahlilleri gerçeğe dayamadan kişisel anılarla yürütmek neden?</p>
<p class="calibre1">Madem bu kadar yakından, bu kadar eskiden tanıyordunuz hükümlerinizin niçinlerini, nasıllarını, nedenlerini niye belirtecek bir ipucu vermezsiniz?</p>
<p class="calibre1">İnsan bunları merak ediyor. Çünkü orta çaplı bir yazarın, bir sanatçının ardından kolaylıkla söylenebilecek sözlerle büyük bir sanatçının ardından söylenecek sözler arasında bir fark vardır. Sanatçının ilkin büyüklüğünden başlayan bir fark.</p>
<p class="calibre1">Bu davranışların sonucunda ortaya garip bir durum çıkıyor. Bakıyorsunuz şirin, yaslı bir yazı ölen sanatçıyı sanki küçük düşürmek için yazılmıştır.</p>
<p class="calibre1">Bir de araya anlaşılmaz yazılarla karışanlar var. İşte onlardan bir parça:</p>
<p class="calibre1">... "Bununla birlikte, Yahya Kemal'e şiirimizin genel çizgisinde bir yer aramak, bir yer vermek gerekirse, onu bir büyük çağın, bir büyük kuşağın ve bir büyük ekinin son büyük ozanı saymak gerekir. Bugünkü şiirimize başlangıç değildir Yahya Kemal...."</p>
<p class="calibre1">Şiirimizin genel çizgisi ne demektir? Büyük bir sanatçıya bir yer aramak, bir yer vermek gerekirse.. ne demektir. Büyük bir sanatçıya genel çizgide aranan yer... Ve üstelik o yerden sonra bugünkü şiire başlangıç olmaması. Hem de genel çizgide.</p>
<p class="calibre1">Biraz aşağıda bambaşka bir hüküm:</p>
<p class="calibre1">..." Yahya Kemal hiçbir etkiye yer vermeyecek kadar büyük, tek bir ozandı."...</p>
<p class="calibre1">Hani konulacak bir yer aranan büyük şair. . Son olan, ilk olmayan ama genel çizgide bir yeri olan, tek ozan ..</p>
<p class="calibre1">En sonra: "Türk şiirinde yerini hak etmiş birkaç sayılı ozandan biridir." deniliyor.</p>
<p class="calibre1">Ve ona genel çizgide yer aramak gerekirse, yer vermek gerekirse bu böyledir. İyi ki Yahya Kemal Türk şiirinde yerini hak etmiş. Eğer etmeseydi, ne olurdu kim bilir.</p>
<p class="calibre1">Biraz sussak mı. Yoksa az mı konuşsak, öz mü söylesek. Yazarken birazcık olsun daha dikkatli mi olsak! Yoksa okumasak mı yazılanları.</p>
<p class="calibre1">Ben de bu geleneğe uymuş, Yahya Kemal'i ve onun ölümünü vesile kılarak sağa sola dokunmuş oluyorum. İyi günler.</p>
<p class="calibre1"><a id="bookmark5"></a><span class="calibre3">Mart 1970</span></p>
<p class="calibre1">Ben önceleri hep şaka yazardım. Sonra güneşde çok kaldım, olgunlaştım. Artık eskisi gibi küfür etmiyorum, yenisi gibi ediyorum.</p>
<p class="calibre1">Bu hafta ucuzluk var diyor dükkânın biri utanmadan ve ek-leyor, yalnız bir hafta için. Yılda 52 hafta olduğuna göre (ben saymadım, sayanlar söyledi inandım) 1 hafta ucuzluk haftasını çıkar, geriye 51 hafta kazık, pardon moda, pardon pahalılık haftası kalır. Bu haftalar ekonomik haftalardır.</p>
<p class="calibre1">Ucuz satan yalnız kendisi kazanır, ucuz alanın yalnız kendisi kaybeder.</p>
<p class="calibre1">Pahalı satan (ne satıyorsa) onu yapan, yani sattığını yapan, ya da satılanı yapan kazanır, öbürleri kazanmaz. Kaybeder demiyorum. Ekonomi olmasaydı ekonomi üstüne makale yazmak için Shakespeare ne yapardı?</p>
<p class="calibre1">Shakespeare komisyonculuk yapsaydı, komisyoncular Shakespeare'cilik yapabilirler miydi?</p>
<p class="calibre1">Her türlü alım satım ve dahili ticaret hariçden idare edilebilir mi?</p>
<p class="calibre1">Kolektif şirketler kara borsadan döviz alıp ne yaparlar?</p>
<p class="calibre1">Ben almadım diyor bir adam, bir şirketim var o aldı. Yemin etse ve başı da olsa, ağrımaz.</p>
<p class="calibre1">Bir banka ben vermedim dese, kim aldım diyebilir? Bütün kabahat kapıcıda olmak gerekir.</p>
<p class="calibre1">Yer üstü servetlerini satan yer altı servetlerini konserve yapar mı?</p>
<p class="calibre1">Bu yere göre değişir. Aynı adam o yerde bir şey olur da, bir yerde başka şey olur mu?</p>
<p class="calibre1">Bir yerde namuslu olan kim bilir öbür yerlerde ne namussuzluklar yapıyordur.</p>
<p class="calibre1">Birkaç yıldır şiir yayınlamayan (bu arada memurluğunda aşamalar yapıp yükseklere çıktı) bir şairin büyük bir dergimizde iki üç aydan beri şiirleri yayınlanıyor. Şairi severdim ve beğenirdim eskiden. Ama şimdi sevmek sevmemek bir yana, beğenemiyorum. Bunun nedenini düşündüm. Neden dedim kendi kendime, acaba benden mi gelen bir şey var, yoksa bu "aralık" ondan mı açılmış.</p>
<p class="calibre1">Son şiirini bunu anlayıp bulmak için birkaç kez okudum. Buldum sonunda aralığın nedenlerini. Ben çağdaş sanatçılar üzerinde sıralamalar yapacak bir yaradılışda ve kanıda değilim. Değer biçmek benim işim değil.</p>
<p class="calibre1">Yarın bizleri alıp almayacaklarını, nasıl alacaklarını, işimin, uğraşımın arasında görmedim hiç. Ancak bir düşüncemi açıklamak zorundayım. Yarın, yanlış anlamalarla, bizim çağdaşlığımız açısından, aynı zaman içindeki, aynı daldaki beraberliğimizdeki ortaklaşa bulunmamızdan gelen bir sorumluluk var. Biz, birbirimize karşılıklı bu sorumluluğu veriyoruz. Ben bana düşen yanını aydınlatma durumunda sayıyorum kendimi.</p>
<p class="calibre1">Bir sürü olay içinde, bir akış içindeyiz. Bilgiden bulguya kadar insanlığın oluş akışında akıyoruz. Kavramlar, deyimler, donmamacasına kımıl-kımıl, paldır-küldür, değişimlerini biz-lerle, başkalarıyla, olgularla ve kendi aralarında; düşüyor, kalkıyor, açılıp kapanıyor, yok oluyor, doğuyor, karşılaştırılıyor, tartılıyor, ekleniyor, çıkarılıyor, çözülüyor, bozuluyor, eziliyor, kırılıyor, parçalanıyor, aydınlanıyor, ekleniyor, siliniyor, yazılıyor.. Ve dünya ile yaşamı bir açıklama, bir kurma yolunda, hiç durmamacasına bir yere geliyor ya da bir yere gidiyor. Her düşüncenin her eylemin bir hesabı soruluyor, veriliyor. Bilim ve sanat yoğuruyor bu hamuru. Her dalda, bu hamuru pişirmenin yolları araştırılıyor.</p>
<p class="calibre1">Şairler de bundan uzak değil; içindeler. Başındalar. Başında-l<sub class="calibre6">a</sub>r demeden önce biraz düşündüm. Gerçekten başındalar, ama çözüm yolu bakımından mı, açıklama yoksa önsezi veya çözüml<sub class="calibre6">e</sub>me bakımından mı ayrı konu. Şiirin felsefe ile ilişkisinin yakın ve gerekli olduğu gerçeği iyice aydınlanmış durumda. Şiirin bir felsefi görüş taşıması fikrinin karşıtını yalnız felsefeyi bilmeyenler savunabilir.</p>
<p class="calibre1">Çağa bağlılığın sağlanmasını, çağı yansıtmada insanlar arası sürmeyi felsefi görüş var kılıyor.</p>
<p class="calibre1">Bir fikrin, bir düşüncenin iyi ve ustaca söylenip yazılması, bugünkü insanın kafa yapısına ve toplumsal durumuna karşıt. Kimsenin kimseye çaldıracak ya da gönül rızası ile verecek zamanı kalmadı, yok. Kavramları geldiği yerden geriye, eski anlamlarına, eski güdümlerine götürmek yerine, onları en az bulundukları yerden alıp çağın ışığına ve hızına göre zorlamak gerekiyor. Bu, sanatçıların yarına karşı sorumları.</p>
<p class="calibre1">Bugün büyük büyük kurumlaşmış ve insanları bölüşmüş akımlar eskisi gibi çok değil. O kurum ve inanç akımlarıyla beraber onların kemikleşmiş verileri de dağıldı. Şairi itecek bir tek konu, bir tek güç var; insan ve insanlık.</p>
<p class="calibre1">Yazımın başında sözünü ettiğim şiir bana bunları düşündürdü. Ustaca yazılmış ve kurulmuştu. Yılların verdiği ustalık belli ediyordu kendini. Konu da yeni insana yönelmişti, çağdaş, toplumsal, ekonomik sorunları deyimleyordu. Ama ne var ki son kıta, bir felsefi görüşten kayıp ters düşmekle kalmıyor, eskimiş bir öğüt vermeye varıyordu. Şair şunu demeye getiriyordu.. Evet bütün bunlardan sonra insanlar, şimdi kendinize içine gömülüp, kapılarınızı kapayarak boyun eğeceğiniz ve ötesini hiç arayıp sormayacağınız bir tapkı arayınız. Bu içinizdedir, her yerde vardır, yeter ki gözünüzü açıp bunu görün ve bulun.</p>
<p class="calibre1">O şairin yüksek bir yeri var, işinde. Yeni şiirinde de ustalığı kalmış. Aradan geçen zaman şiirinin mesajını, işinin yükselişine bağlamış.</p>
<p class="calibre1">Ben bunda yokum demek için yazdım bu yazıyı.</p>
<p class="calibre1">Üstüne üstüne yürüyünce sanat oluyor.</p>
<p class="calibre1">"Şiir kelimelerin raksıdır" deyenler var. Hayır.. Şair kelimelerin dans hocası değildir.</p>
<p class="calibre1">Şair amansız düşmanı kelimelerle boğuşur. Zaten kelimeler de şaire: "Gel oynayalım" demezler..</p>
<p class="calibre1">Kimseye demezler.</p>
<p class="calibre1">Kelime saflarından bir düşünce geçirmek, düşünceleri geçirmek eğlenceli bir olay değildir. Şairin kanı akabilir, canı çıkabilir.</p>
<p class="calibre1">Kelimeler, vasıtasıdır şiirin, amacı değil. Onları amaç sananlara ne demeli. Ne denir ki.</p>
<p class="calibre1">Bir şey demeyen, bir düşünceye varamayan, bir fikir taşımayan şiir görmediği halde, hâlâ deyişde şiiri bitirenler...</p>
<p class="calibre1">* * *</p>
<p class="calibre1">"Şiir kelimeyle yapılır ilkin" deye düşünenler var. Yanlış mı? Hayır. Doğru mu? Hayır.</p>
<p class="calibre1">Şiirin kelimeyle yapılacağını, yapılmasını, yapıldığını, duvarın tuğlayla yapılmasına benzer anlamla düşünenler yanılıyor. Duvar bir yapıttır. Şiir bir yapıt değildir.</p>
<p class="calibre1">Daha süslü deyimler de var bu konuda: Şiir kelimelerin raksıdır.. diye. Buna cevap, şair kelimelerin dans hocası değildir'dir.</p>
<p class="calibre1">Yani şiir kelimelerle yapılmaz mı?</p>
<p class="calibre1">Kelimeler kutulardır. Şiir kutularla yapılmaz. Hediyelerin kutuları vardır ama veren de alan da kutu verip almış olmaz. Hediye verip almış olur. Yani o kutunun içindeki.</p>
<p class="calibre1"><a id="bookmark6"></a><span class="calibre3">Pişirmek.. Ama Bir de Kotarmak</span></p>
<p class="calibre1">Edebiyat Tarihimiz gitgide bir ben'leşmeye büründürülmek isteniyor. Benleşmeyi fazla açıklamayacağım; bu yazının içinden çıkanla bırakacağım baş başa.</p>
<p class="calibre1">Bizim düşündüğümüze, ya da düşüneceğimize uygun konuşanı doğru diye kollamaya alışmışız. Ama asıl doğru, sadece bizim düşüncemizin kucaklayabildiği alanlar içinde değildir ki. Bunda, burada yanıldığımız için de bizim düşüncelerimizin içinde hepimiz için herkes için doğrudan başka bir şey yok sanıyoruz. Oysa ki tamamlanacak olan biziz, taraklanacak olan bizim tarla da. Ama bu, zor, bu sıkıntılı, bu ucuz değil, günlük değil, çabuk değil, kısa değil.</p>
<p class="calibre1">İstemiyoruz ki eskiden yazmış bir hikâyecimizde de bir şeyler bulunsun. Ömer Seyfettin yoktur. Bilmem kimin bir satırı bütün bilmem kimi satın alır.</p>
<p class="calibre1">Ben böyle düşünüyorum ya, herkes de öyle, benim gibi düşünsün. Daha geniş düşünende maksatlar, geriye yönelmeler, aşırılıklar, sağlıklar, solluklar, tozluklar olmalı. Onları ezmeli, benim gibileri kollamalıyım.</p>
<p class="calibre1">Eğer o ezilmeden sen çıkamayacaksan, bu fikri güdüyorsan, demek ki senin kendiliğin'de onu ezecek güç yok. İşini onunla karşı karşıya kalmakla, yan yana durmakla, yüz yüze gelmekle kurtaramayacaksın demek. Onun için istiyorsun ki o sadece ölmesin, toz olsun.</p>
<p class="calibre1"><a id="bookmark7"></a><span class="calibre3">Yapma. Yaparsan. Yapma. Ama Yaparsan. Yapma. Ama Yaparsan Da.</span></p>
<p class="calibre1">Eğer bir kelimeden fiil yapılmışsa, ki yapılmış. Bütün kelimelerden fiil yapılabilir.</p>
<p class="calibre1">Bir ot ne kadar otlanırsa bir kuzu o kadar kuzulanır. Bir keçi o kadar keçilenir. Bir kaz kazlanır. Bir tavuk tavuklanır. At atlanır. Katır..lanır. Kuş..lanır. Böcek..lenir. Hayvan..lanır.</p>
<p class="calibre1">Bir adam ne kadar bıçaklanırsa.. Hiç olmazsa, ne kadar adam bıçaklanırsa.. bir bıçak o kadar adamlanır.</p>
<p class="calibre1">Demek istiyorum.</p>
<p class="calibre1">Göz bir'incilerde. Neden? hep birinciler gözlenir. Neden gözlenenler hep birincilenir. .</p>
<p class="calibre1">Neden kuzuları kuzulamazlar da, otları otlarlar..</p>
<p class="calibre1">Neden bıçaklar adamlanmaz da adamlar bıçaklanır..</p>
<p class="calibre1">Demek istiyorum.</p>
<p class="calibre1">Özür mü dileyeceğim.</p>
<p class="calibre1">Özür dilemek o kadar kolay ki.</p>
<p class="calibre1">Özür dilemeden önce dileklerimizi özürlemeli. Yiz. .</p>
<p class="calibre1">Ben birinciyi ikincilemek istediğim kadar ikinciyi birincile-mek istiyorum. Hatta ikinciyi daha fazla.</p>
<p class="calibre1"><a id="bookmark8"></a><span class="calibre3">İlkin Türkçeyi Seveceksin</span></p>
<p class="calibre1">Buna bir soru ile başlamak en iyisi. Dimdik duracak cevaplarını bekleyecek bir soru ile:</p>
<p class="calibre1">Türkçeyi sevmek ne demektir? Bu sorudan bu sorunun öncesine geçmek için yazının birinci cümlesine basmak lâzım. Onun için ilk cümle soru şeklinde yazıldı. Yoksa hemen cevabı peşinden gelsin diye değil.</p>
<p class="calibre1">Türkçeyi sevmek ne demektir'den önce "bir şeyi sevmek ne demektir?" onu bir yoklamalı. Bu "bir şeyi sevmek ne demektir'i her aydın kendi aydınlığınca, aydınlıklarınca kucaklar bırakır. Kapalı veya açık, yalın veya dolambaçlı olur bu. Ama olur. Yani anlamaz aydınların çoğu sevme nedir.</p>
<p class="calibre1">Bir de aydın olmayanlar var. Sonra, aydın sayılmayanlar da var. Bunların iki çeşidini de karıştırmamak lâzım. Onlar da bu soruyu kucaklar pek âlâ. Niçin birçok yazılarda aydınlara göre, aydınlara has bir birincilik tanınır, bilmem. Aydın olmayanlarla, sayılmayanlar, aydın olamayanlar değil midir ki aydınların türlüsüne yer yaptırıp dururlar.</p>
<p class="calibre1">Bir şeyi sevmek demek onu parçalara ayırmamayı önceden kabul etmek demektir. Ondalı-yüzdeli, seçmeli-ayırmalı sevmek var mıdır, olur mu ki!</p>
<p class="calibre1">Bir şeyi sevmek demek, o şeyin bütün parçalarının yerini bilmek demektir, yerini anlamak demektir. Onların arasında seçmeler yapmamak demektir.</p>
<p class="calibre1">Bir şeyi sevmek demek, o şeyin bütün hallerini, ve o hallerinin içindeki ve dışındaki onun parçaca ve bütünce durumlarını görmek, görebilmek demektir. Alışamamak, yani yetinememek demektir.</p>
<p class="calibre1">Bir şeyi sevmek demek, o şeyin ölümünü kendi ölümüne bağlı görmek demektir. Öyle ki kendini öldürmekle onu, onu öldürmekle kendini öldüreceğine inanmak demektir.</p>
<p class="calibre1">Bunu uzatmak veya yürütmek kolay. Onun için kalsın orada bu konunun ucuzlamaya yakınlaşması.</p>
<p class="calibre1">Türkçeyi sevmekdemek, onun bir ses veren parçasından sesler veren cümlesine kadar nesi varsa onları yerlerce ve durum-larca hırsız veya yalancı yapmamaya çalışmak demektir.. Geveze veya kaçak, küstah veya korkak yapmamak demektir.. Atılgan veya sinsi, köle veya esir kılmamak, bol veya ucuz, kolay veya yanlış harcamamak lâzımdır. Bitişiklerini, yanaşıklarını, incelik, kalınlık düzenlerini keyfince bozmamak demektir.</p>
<p class="calibre1">Türkçeyi sevmek ne demektir? sorusu şimdi cevabının ne olduğunu bilerekten burada durup cevaplar bekleyebilir.</p>
<p class="calibre1">11 Ağustos 1955 Perşembe</p>
<p class="calibre1"><a id="bookmark9"></a><span class="calibre3">Görece</span></p>
<p class="calibre1">Tutuculara göre ilerici olmak kesin gericiliktir. İlerici olmanın kendi-başına bir değeri vardır ki, bu değerin yerini ve ağırlığını önce davranışlarda sonra düşüncelerde sonra bu ikisini dengele-mekde aramalıdır.</p>
<p class="calibre1"><a id="bookmark10"></a><span class="calibre3">Konuşma Dili</span><span class="calibre2"> - </span><span class="calibre3">Yazı Dili</span></p>
<p class="calibre1">Ben kendimi zorlamayorum, konuşduğum gibi yazıyorum. Dilime ne gelirse kullanıyorum, tutmuş yeni sözcükleri de kullanıyorum. Ama ısmamadıklarımı kullanmayorum. Belki ileride ısındığım oranda tutmamışlarından da kullanacağım.</p>
<p class="calibre1">Bunun çevirisi:</p>
<p class="calibre1">Ben kendimi zorlamayorum, yatakdan kalkdığım gibi sokağa çıkıyorum. Şimdilik koyu renk gecelik giyiniyor, pabuca benzeyen terlik giyiyorum ve çorapla yatıyorum. Ama ileride belki ısınırsam ceket, gömlek, pantolon da giyinirim.</p>
<p class="calibre1">Hız'ın çoğaldığı oranda kavramların gerçek kesinliğine de yaklaşılmış olunması gerekiyor. İnsanın ne olduğundan, az nedir, çok nedir? Uzun nedir, kısa nedir? İnsan nedir?</p>
<p class="calibre1">Kalabalıklar teknik'in yemi oldu. Teknik, şaşırtmacaları için kalabalıklar, sürüler isteyor.</p>
<p class="calibre1">Bir dalgınlık, bir uyuma artık dalgınla uyuyandan önce başkalarını etkileyor. Bir güdücünün ardında bir uçak dolusu insan, bir otobüs dolusu adam, bir kamyon dolusu canlı var. Bu araçlara hayvanlar da biniyor.</p>
<p class="calibre1">Uçak'a onu kullanacak pilot bulamayınca, otobüse güdücü sağlayamayınca</p>
<p class="calibre1">Yeni şiiri sevmek şiiri yeni sevmek</p>
<p class="calibre1">Bakıyorum da, sanatçı tanıdıklarımdan tümden tüme yalın ve yakın ve tüm candan bana doğru bir gönül akımı yok.</p>
<p class="calibre1">Bunun nedenleri iki yönlü: Biri onlardan bana, öbürü bana onlardan.</p>
<p class="calibre1">Onlardan bana:</p>
<p class="calibre1">Kimi ürkek, kimi yalnız yüzden saygılı, kimi güçsüz seven, kimi bilgisiz beğenen, kimi korkan; önce başkasından gelsin diye bekleyen. Yerini kapacakmışım sanan. Onu geçecekmişim, yenecekmişim gibilerden kapanan.</p>
<p class="calibre1">Ben duymayayım da gelmeyeyim. Ben de aralarında olmayayım.</p>
<p class="calibre1">Onları kınamak için yazmadım şu satırları. Açıklamak, belirtmek için yazdım. Çünkü hepsi de doğru ve haklı. Çünkü ben onlara hep öyle gözüktüm. Onlar öyle olsun istiyorlardı da ondan.</p>
<p class="calibre1">Aaa, amma da yaptın deyeceklerini biliyorum. Ama onlar benim ne deyeceğimi biliyorlar mı:</p>
<p class="calibre1">Bana onlardan:</p>
<p class="calibre1">- Aranızdan biri çıkıp da: Arkadaş senin şu tutumun nedir böyle? Ne yapmak istiyorsun sen?</p>
<p class="calibre1">Her an gülümsemeyle karışık alaylı bir bakış gözlerinde. Her kanıya karşıt bir kanı arayış. Hiçbir şeyi, hiç kimseyi beğenmiyor, az buluyor gibi bir duruş.</p>
<p class="calibre1">Dediniz mi?</p>
<p class="calibre1">Siz beni böyle yaparken ben de sizleri öyle yaptım işte.</p>
<p class="calibre1">Geriye kalıyor, tek kalanların kaçışı, saklanışı, ortadakilerin biraraya gelip toplanışı, yakınlaşışı. Gruplar, klikler. Birbirini övmeler, anmalar, desteklemeler.</p>
<p class="calibre1">Tek tek yalınlık olsa idi olmayacaktı şimdiki durum.</p>
<p class="calibre1">Kim bilir kimler bana kimleri çekiştirmiştir şimdiye kadar. Beni kazanmak, kendi tarafına çekmek.. Ya da denemek için.</p>
<p class="calibre1">Akrobat oldumsa eğer bu yüzden oldum. Düşüncemi söylemeden belirtmek için.</p>
<p class="calibre1">Alaylı bakışlarımda her zaman kişileri değil konuları da aramak vardı.</p>
<p class="calibre1">Tek olan, tek olduğundan değil, tek bırakıldığından tek kal-mışdır da. Tanrı da öyle ele alınabilir. Tanrıyı aslında tapmak için bırakmadı insanlar. Ellerinden kaçırdıkları içindi. Sonra da onu düşünmek istiyorlardı. Ellerinden kaçırdıklarına onun için önce pek üzülmediler. Onu düşünecek, onu anacaklardı.</p>
<p class="calibre1">Ama öyle olmadı. Elden kaçınca bir kez. Öbürleri, bunun içini bilmeyenler, tapmaya yöneldiler. İş işden geçmişti. O da bunu benimseyince, artık elden bir şey gelmedi.</p>
<p class="calibre1">Ama ben öyle olmadım. Biraz alaylı bakış, biraz kırış, biraz karşı koyuş. İnsanlığımı sürdürdüm. Sürdürüyorum da. Bu böyle gideceğe benzer.</p>
<p class="calibre1">Tanıdığım ama hiç tanışmadığım biri: Öz kendim.</p>
<p class="calibre1">Çünkü ben yaşantılarımda kendimi hiç aptal yerine koymadım, hiç göz altında bulundurmak ve kollamak zorunluluğunu duymadım.</p>
<p class="calibre1">Yaşamak yaşantıları önceden kontrol ile değil. Sonradan zaten kontrol olmaz. İnsan yaşantılarından sonra ancak kendini tanır.</p>
<p class="calibre1">Bu anlattığım durumun oluşunu kargaşaya çevirenler insanların biçimce başladığı noktadakiler..dir: Yeryüzünde büyük bir çoğunluk.</p>
<p class="calibre1">Bir sıra almak için kalabalığa katılıp itişip kakışmak gerekmiyor.</p>
<p class="calibre1">Başına üşüşülmüş bir olayı yalnız başına üşüşmüşler görmez.</p>
<p class="calibre1">Biterim sen de bizden misin deyenlere.</p>
<p class="calibre1">Beni bir akımın içinde görmek isteyenler var. Ya da bir akımın dışında bırakmak isteyenler. Sezdim bunu. Seziyorum da.</p>
<p class="calibre1">Onun için çok okudum. Romandan, öyküden çok öbür tür kitapları çok okudum.</p>
<p class="calibre1">Hem kendimi savunmak, hem de boyun eğmemek için.</p>
<p class="calibre1">Çemberim dar. Dayanışma yok. Paradan yana yoksun. Varsın olsun.</p>
<p class="calibre1">Marksizm'e karşıt olanlar var. Marksizm'e göre olanlar.</p>
<p class="calibre1">Karşıt olanların kampı ile bir ilişkim yok.</p>
<p class="calibre1">Göre olanların kampı ile çelişkim var. "Ondan başka bir şey yoktur" demeye getirenlere "vardır" diyorum. "Nedir o" soruyorlar, "Sanat" diyorum. "Sanat da ona göredir" diyorlar. İşte o zaman diyorum dogmaya girilir, ve bu yaratmayı önler. Bana acırcana bakıp duruyorlar.</p>
<p class="calibre1">Oysa iş Sanat kavramında ilkin. Onu konuşmalı. Bilim kendi başını yemekten, şiire çarpınca (çarparsa) kurtulacak. O da yakın görünüyor.</p>
<p class="calibre1"><a id="bookmark11"></a><span class="calibre3">Çevre</span></p>
<p class="calibre1">Ben kendi görüşlerime inanıyorum.</p>
<p class="calibre1">Birisinin bazılarına iyi bazılarına fena görünmesi beni ilgilendirmiyor. Çünkü o bazıları ile uğraşmaya, onları teker teker tartmaya hevesim yok. Tabiatın da, insanların da kendi üzerimdeki akislerine bakıyorum. Kendimin akislerini aramak sevdasında da değilim. Rahatım.</p>
<p class="calibre1">* * *</p>
<p class="calibre1">Bazı düşünceler, içlerine düşülünce ne kadar tatsız oluyorlar. Halbuki işte böyle düşünenler ki uzaklaşılınca renklerini gösteriyor. O halde, günlerimizi yaşarken rahatlıklarına kendimizi kaptırdığımız kaçınılmaz düşüncelerin neden şeytanı olamıyoruz?</p>
<p class="calibre1">Geriye baktığımızda, en tatlı hatıralarıma karışmış ve unutulmamış olan düşüncelerin, yaşandığı zamanlardaki iğneli ve ağrılı ve acılı hallerini hatırlıyorum da, şu an, beni sımsıkı kuşatan kederleri seviyorum.</p>
<p class="calibre1">Şimdi onları sevmezsem, biliyorum ki, ileride geç kalmış olmaktan acınacağım. Çünkü hep öyle oldu.</p>
<p class="calibre1">Ben gelecekten ders almaya çalışan bir öğrenciyim. Yarının olmadığını bildiğim halde!</p>
<p class="calibre1">Yarın yok! Bu benim yaşam cedvelimin ana çizgisi. Yarına uzanışım ise düşüncelerime bağlı. Çünkü sadece yaşamakla yetinmeyen az kişilerdenim.</p>
<p class="calibre1">Bazıları bir şeyler yazar da yorumlara yeltenir diye, ölmekten korkuyorum.</p>
<p class="calibre1">Onlar yazmalarını niye geciktiriyorlar, niye çekiniyor geciktiriyorlar? Hele onu hiç anlamıyorum.</p>
<p class="calibre1">Epigram</p>
<p class="calibre1"><a id="bookmark12"></a><span class="calibre3">Önsöz</span></p>
<p class="calibre1">Ben epigramlarımı yaşam ve onun içindekiler için yarattım, yaptım, kurdum, pişirdim.</p>
<p class="calibre1">Dostlarıma, hiç kuşku duymadığım, iyi niyetlerinden ötürü en kısa ve en güzel bir karşılık verebildiğime inanınca kendi kendime gurur duyuyorum.</p>
<p class="calibre1">Düşmanlarıma ise, hiç umursamadığım ard düşüncelerinden ötürü en kolay en ucuz bir tökezleme alanı daha sağladığımı görünce, onların adına şenlik duyuyorum. Çünkü onlara başka türlü yardımcı olamam. Ancak uyarmakla..</p>
<p class="calibre1">Düşmanlarım kişiler değil. Beni yalnız dostlarım tanır. Bir zihniyet var ki, nefes almamı zorlaştırıyor. Sıkıntı içinde, yoksulluk içinde yaşatıyor beni.</p>
<p class="calibre1">Benim bildiklerime karşıt, inandıklarıma bilinçsizlikle, bilgisizlikle direniyor, yolumu karartıyor.</p>
<p class="calibre1">Bana kuşkulu gözlerle bakıyor. Yerinden edeceğim, ederim diye korkuyor kendisini. Çağdan geri kalmış, hız nedir bilmeyor, saklanır sanıyor bilisizliği. Yutturulur sanıyor dipden dolma, yüzeyciliği.</p>
<p class="calibre1">Onunla hiçbir ilişiğim yok. Tanımam öyle kişiyi. Bir anın, bir olayın içinde birlikte bulunmamız olanaksız, çünkü yollarımız ayrı.</p>
<p class="calibre1">O vatanını sevdiğini söyleyebiliyor ancak. Ben tutum ve davranışlarımda belirtiyorum kendimi.</p>
<p class="calibre1">Olaylar en iyi aynası olmakta sürüyor yetersizliğin.</p>
<p class="calibre1">Doğadan yalnız bereket bolluk beklenmesi çağı çok gerilerde. Ondan ölçüsüzlükler de gelir.</p>
<p class="calibre1">Onu kontrola, onun şartlarını düzenlemeye başlamakla ülkenin de koşulları düzenlenir. Ama bu bilimle olur. Sanatla olur.</p>
<p class="calibre1">Ben işimi yapıyorum. Yaptığıma da inanarak.</p>
<p class="calibre1"><a id="bookmark13"></a><span class="calibre3">Beni Yok Saymayı Aklından Geçirip Nasıllarını Arayanlara, Çırpınanlara</span></p>
<p class="calibre1">Güzel ikidir; söylemesi güzel ile yapılması güzel. Bu ayrımı düşünmeyenler benden yana olamazlar. Ben bu ayrımı kendi içinde bir daha bölüyorum. Yapılamayan güzel ile söylenemeyen güzel. Biraz daha uzaklaşmak için ise: Yapılamadıkçayı ile söyleneme-dikçeyi de sayıyorum.</p>
<p class="calibre1">Burada bana karşı: "Ya anlamazlarsa?" deyen batar. Demeyeceğiniz için, gururunuzu kırın, ardımdan gelin. Başınıza kakmayacağımı duruşumdan, tutumumdan anlamışsınızdır. Ardımdan gelin benim küçük düşmanlarım. Bütün soracaklarınızı cevapsız bırakmayarak sizi derinleştireceğime söz veriyorum.</p>
<p class="calibre1">Benim hikâyelerim sizin hikayelerinizdir. Ben kendi hikâyelerimi sizinkilerin arasına serpiştirdim. Sizin hikayelerinizin birçok yerlerini başkalarına bıraktım, kalanlarını biraz sıkıştırdım, o kadar.</p>
<p class="calibre1">En yalın olandır açıklamayı gerektiren.</p>
<p class="calibre1">Kendi deneyimlerimde gördüm.. Benden, şiir serüvenlerim boyunca, en çok, kısa şiirlerimi, beş-altı sözcüklü olanlarını açıklamamı istediler.</p>
<p class="calibre1">Yalın'm yadırgatması beni öyle kamçılamıştır. Ben de üze-rine-üzerine gittim. Önceleri alaya varan çıkışlar ben direnince dağıldı.</p>
<p class="calibre1">II</p>
<p class="calibre1">Genellemeler hep aklımı kurcaladı. Beni sıkıştırdıkları yerden, bana çıkıp kurtulma, kaçma irdelediler.</p>
<p class="calibre1">Ama genellemelerin bir başka yapıcı, aydınlatıcı, öğretici, uyarıcı, duragan olmayan, dinamik bir türü var ki, bunlar da düşüncede doğurucu, eylemde yapıcı etkiler uyandırır. Örneğin "aşkın gözü kördür"ü, "taş yerinde ağırdır"ı, "mum dibini aydınlatmaz''ı, "ateş düştüğü yeri yakar"ı gibilerini..</p>
<p class="calibre1">Ama "şiir açıklanmaz", "şiir bir başka dile aktarılmaz" gibilerince dogma kokanlar bana hep bir duvar gibi geldi.</p>
<p class="calibre1">III</p>
<p class="calibre1">Postulat'ların baş düşmanı ZAMAN'dır.</p>
<p class="calibre1">En çok şairlerin bu kavramdan öğrenecekleri, ya da bu kavramı öğrenecekleri çok durumlar vardır.</p>
<p class="calibre1">Bence iki kere ikinin dört etmesi gerçeği iki'lerden birinin iki edebileceği sürece'dir. Birinin düşüp çıkması öbürünün zamanını değiştirir.</p>
<p class="calibre1"><a id="bookmark14"></a><span class="calibre3">Yor'lar Öyküsü</span></p>
<p class="calibre1">Adam olmak için karanlık daha uygun bir ortamdır.. Bunu herkes duyuyor unutuyor. Oysa çoğunluk, aydınlıkta adamlık denemesi yapıyor da, karanlıkta uyuyor, uyurken horluyor, konuşurken susuyor, unutuyor, kızıyor, vuruyor-kırıyor..</p>
<p class="calibre1">Soruyorsun, söylemiyor, sinirleniyor, kaçıyor, arkadan konuşuyor, bakıyor, görmüyor..</p>
<p class="calibre1">Sevmiyor; seveceği yerde ve o anda seviyor mu, sevmiyor mu diye fala bakıyor.</p>
<p class="calibre1">Karşıya geçmek tehlikeli ve yasaktır diyorsun, karşıya geçiyor.. Tren penceresinden sarkmayın diye rica ediyorsun, sarkıyor. . Çiçekleri koparmayın diyorsun, koparıyor.. Çöp atmayın diyorsun, atıyor.</p>
<p class="calibre1">Adam öldürmek iyi bir şey değildir, diyorsun; kızıyor, öldürüyor.</p>
<p class="calibre1">Yazıyorsun okumuyor, çiziyorsun anlamıyor.</p>
<p class="calibre1">Politikaya atılıyor, parti kuruyor, kendi başına kim geçiyor, anlamayor kendini seçiyor. İleri-geri her konuda konuşuyor.. Halka yutturdum sanıyor. Yeter! Of be..nim canım sıkılıyor.</p>
<p class="calibre1"><a id="bookmark15"></a><span class="calibre3">Senin Yerin</span></p>
<p class="calibre1">Sözlüklerde olmayan sözcükler sözlüğünü yazıyordum ve bek-leyordum. Ayakta bekleyordum. Pencereden bakıyordum bekleyişime.</p>
<p class="calibre1">Beklemek hiç bitmeyen bir o'dur; öyleyse o sensin. Sen bir o olduğun anda beklemek yoktur. O beklenmez, onu bekliyorum olmaz: Seni bekliyorum. Çünkü o başkasıdır. Sana, o sensin derken, sen hiçbir zaman o değilsin demek istiyorum. Beklemek ben sen'im demektir.</p>
<p class="calibre1">Kereviz pancarla sevişiyordu, izi kalıyordu kerevizde pancarın. Kerevizin sevisinden pancarda bir iz görünmüyordu. Bir koku siniyordu pancarın rengine kerevizin sevisinden.</p>
<p class="calibre1">Kediler uyuyordu. Saksıları suladım. Gözlüğümü sildim. Saat on altı otuz.</p>
<p class="calibre1">Sevilesi bir şey yok, beklemede. Beklemenin içinde. Ama beklemek insana kendi buruk tadını sunuyor. Hem benim, hem kendisinin, hem senin burukluğunu. Demek beklemenin içinde bir başka beklemek susuyor. Ve diyor ki, sorarcasına: Beklediğin şimdi senin içinde mi, yoksa sen mi beklemenin içindesin. Doğrusu yanıtlamak zor. Şöyle diyorum: Ben beklediğimin içindeyim. Burukluk bunda. Beklemede gelmekten başka bir şey yoktur. O bana gelsin, ben ona gideyim değil. O gitmesin, gelsin, o sensin, gitme.</p>
<p class="calibre1">Beklemek, bir gel'i sürekli doğurmaktır.</p>
<p class="calibre1">Beklenmenin dışında inanılası bir şey yok, anılası yapmacıklar var. Seziliyor, duraklayınca kuşatıyor düşünce parçalarını, komşuların duyulan sesleri. Neler konuşur komşular, kendileriyle ya da aralarında.</p>
<p class="calibre1">Kaçmak diye bir şey olmazdı başkaları söylemeseydi.</p>
<p class="calibre1">Duymasını istiyorum. İçinden, başkalarının bensiz değeri bulunmayan başarılarını. Demek bunun için benim başarılarım da başkalarını bekleyor.</p>
<p class="calibre1">Sırıtan biri var. Bin dokuz yüz altmış yılında, Türkiye'de, gazetelerin fotograflarında, yazılarında bir yüz. Bakıp, bakınıp duruyor. İki cansız gözüyle, kaymış bitişik dudaklarıyla, iğrenç bilekli elleriyle, hiçbir yükü taşımayacak omuzlarıyla ayakların altındaki yerinden haksız yere kalabalığımızın baş seviyesini nasılsa aşabilmiş biri sırıtıyor.</p>
<p class="calibre1">Bir anda denize gömülmüş bir geminin nasılsa ölmeden kurtulmuş yolcuları arasında..</p>
<p class="calibre1">Kayarak uçuruma yuvarlanmış bir kamyon-otobüsden nasılsa fırlayıp sağ kalmış birkaç vatandaşın içinde..</p>
<p class="calibre1">Bilinmeyecek sebeplerden ötürü erken inişe kalkan ya da bir tepeye çarpan uçakların, yanıp parçalanmadan yaşamalarına devam etme şansını kazanmış bazı gezginleri ortasında.</p>
<p class="calibre1">Sırıtan biri var. Sanki hiçbir şey olmamış, hiç kimse ölmemiş gibi. Sanki hiç kimsenin hiç kimsesi yokmuş gibi. Ben ölmedim işte, onlar öldü ama ben kurtuldum, onların ölmesi bana hiçbir etki yapmadı, yüzümdeki güleç çizgilerden görüyorsunuz. Hayattayım ya. Bana ötesi vızgelir.. Ölenlerin yakınları, dostları, sevgilileri, çocukları, çevreleri varmış, bana ne. Bakmasınlar bana. Onlar kendi yaralarına eğilsinler. Ölülerini düşünsünler.</p>
<p class="calibre1">Ben sevinç içindeyim, dercesine biri var.</p>
<p class="calibre1">Bir ölümün ardındaki toplulukta, candan gülüyor.</p>
<p class="calibre1">Ölülerinin ardındaki topluluk yarı yaşayan sayılır. Onlara saygı bile az gelir, sıcak bakışlar yetmez.</p>
<p class="calibre1">Gülecek durumda olmayanların gülmesi düpedüz hastalıktır. Bu gülme nereden geliyor. Hastalıklı bir hastadan geliyor? Hastanın hastalığından geliyor. Bir çeşid deliliktir.</p>
<p class="calibre1">Delirmeye, deli seyretmeye hiç zamanımız yok. Aklımızı başımıza toplayacağımız kadar duygululuklarımızı da göğsümüze doldurmaya bakmalıyız.</p>
<p class="calibre1">Güleceksek beraber gülelim. Yarımız ağlarken karşısına geçip sırıtık durmayalım.</p>
<p class="calibre1">Atı almasaydılar, Üsküdar'ı geçmeseydiler, bugün gülüyorduk.</p>
<p class="calibre1">"Ayrılık" sözcüğü neredeyse anlamını yitirecek. Kamyonlarda, otobüslerde dualar, alınlarında yazılar: "Tanrının dediği olur" diyor.</p>
<p class="calibre1">Gün geçmiyor ki gazetelerde taşıt kazaları hem de gittikçe büyüyerek ve çoğalarak: 18 ölü, 26 yaralı, 8'inin durumu ağır...</p>
<p class="calibre1">Dereye düşen, uçurumdan uçan, çarpışan taşıt resimleri.</p>
<p class="calibre1">Bence, Tanrıdan başka birilerinin dediği oluyor gibi.</p>
<p class="calibre1">Fikirler kadar araçlarla da ilişkilerimizi düzenlememiz gerekiyor.</p>
<p class="calibre1">"Ölüm, Allahın emri, trafik olmasaydı." sözü şimdiki durumumuza en uygun olanı galiba.</p>
<p class="calibre1">Bir gün Ankara'ya giderken yarı yolda bir köy kahvesinde dinlenmiştik. Kalkacakken ilerimizdeki bir ilin ne kadar çekeceğini sorduk bir köylüden.</p>
<p class="calibre1">Verdiği cevabı hiç unutmayacağım:</p>
<p class="calibre1">— Yürüyüşünüzü görmeden bir şey diyemem.</p>
<p class="calibre1">Bozulduğumuzu belli etmemeye çalışarak:</p>
<p class="calibre1">— Otomobilleyiz, dedik.</p>
<p class="calibre1">— Yarım saat sürer, dedi.</p>
<p class="calibre1">Şimdi yürüyüşünü gördüklerimize, sen oraya söylediğin zamanda bu yürüyüşle varamazsın diyoruz.</p>
<p class="calibre1">Da dinleyen yok. Hem de kaç defa.</p>
<p class="calibre1">Develerle, kağnılarla, yürüyen yürüyene.</p>
<p class="calibre1">İş işden geçiyor. Z'yi de geçiyoruz. Görüyor musunuz. Taşlar ses çıkarmaya başladı. Duvarlar çatırdayor. Oralar çatırdayor, buralar çatırdayor. Bu gürültüler ortasında ya bir kişi uyuyor, ya da birçok kişi uyuyor.</p>
<p class="calibre1">Çadır kuramayacaksak çadır kurmayalım. Bina yapmayacaksak bina yapmayalım. Hiç bir şey yapamayorsak bir şey yapmayalım. Bir şey yapacaksak bir şey yapalım. Yaşanmayor. Yaşayacaksak çoğalın. Medeniyet insanların toplanması icabı. Toplandıkça dağılıyoruz, toplanmayalım. Beşer, onar değil ellişer yüzer dağılıyoruz. Aile salkımlarında akisleri ile tutarları on binlere varıyor. Dost, komşu, mahalle, çevre, isim, gençlik, güzellik, başarı ve daha değerlerimiz kalmışsa onların da genişlemesine, derinlemesine etkisi ile on binler hemen yüz binler değil milyonlara uzanıyor. Artık buna acı duymak değil kopmak derler.</p>
<p class="calibre1">Yanlışlıkları, yanlışları, canlarıyla ödeyenlerin ardında kalmış büyük bir insan sayısı kişicek, ailecek, çevrecek, kopuyor. Şehircek, şehirlercek kopuyor. Memleketcek, ülkecek, vatancak olmadan bu kopuşlar. Uyanınız.</p>
<p class="calibre1">Ya bir kişiye söyleyorum ya da birçok kişiye: Uyan diye.</p>
<p class="calibre1">Artık küfürlere başlamak kalıyor, ruhi sıkıntıların birikip insanı çatlatmaması için. Küfür edilmeden uyan. Ne isen uyan, kim isen uyan. Eğer adamsan uyan, kavramsan uyan.</p>
<p class="calibre1">Fotograf bilgimiz iki çehreli kaldı. Ya ileride yapılacak turistik otelin maketinin fotografı. Ya da çöken binaların fotografı. Yarın yapılacak dedikleri. Dün yıkılmış olan.</p>
<p class="calibre1">Dünyada kandan, kan görmekten hoşlanan insan çok olabilir. Ama bizim gösterilerimizin seyircisi olur mu?</p>
<p class="calibre1">Turistlere; on beş gün için Türkiye'ye gelin, ölüm, toplu ölümler görün.</p>
<p class="calibre1">Mü deyeceğiz.. Mü demeliyiz..</p>
<p class="calibre1">Altı vapurum var, deyelim, ama dördü vapurumsu, ikisi değil.</p>
<p class="calibre1">İki iskelem var, biri battı.</p>
<p class="calibre1">Öyle attım ki, atıyorum ki öyle, daha da atacağım.</p>
<p class="calibre1">Mı demeliyim radyolarımda.</p>
<p class="calibre1">l'den 9'a kadar bütün rakamlar benim. Daha da rakamlar uyduracağım çünkü yetmeyor bana. Sığamayorum sayılara sı-ğamayorum. Bütün sayılar az geliyor bana. Toplamlarla yetine-meyorum. Bütün tutarlar küçük. Tam milyonları ayaklar altına alacağım bir bakıyorum sıfırı unutmuşum.</p>
<p class="calibre1">Büyük çirkinlikler karşısındayız. Ama büyüklükleri, alışılmış, sindirilmiş olmalarından geliyor bu çirkinliklerin. O yüzden, ben o çirkinliklere büyük demeyi küçük buluyorum şu an.</p>
<p class="calibre1">Daha aşağı, bu çirkinliklere daha deygin, daha eşgil bir söz bulmalı artık. Hiç olmazsa düşünmeli.</p>
<p class="calibre1">Hiç topa girmeden, oyunun tümüne karışmak, ilkin itiyor başkalarını. Ama ya, o kişi o oyunu iyi de biliyorsa. Bu da olabilir. Ama bunu artık uman yok.</p>
<p class="calibre1">Oysa vardır, oyuna hiç girmeden oyunu iyi bilmek.</p>
<p class="calibre1">Demek ki oyuna girerek oyuna karışmalı.</p>
<p class="calibre1">Doğrudan doğruya oyuna girmek gerekmeyor. Bunda herkes (ama herkes) birleşik.</p>
<p class="calibre1">Oyuna doğrudan doğruya iki türlü girilir:</p>
<p class="calibre1">Biri oyunun içine, ta içine dönerek.</p>
<p class="calibre1">Biri de, ona bakanların gözüne taa gözüne dönerek.</p>
<p class="calibre1">Çünkü oyunun bir kendisi vardır; bir de kendisinin çevresi..</p>
<p class="calibre1">Match dergisinde Raymond Cartier, başyazısında "Fransa bu işin içinden nasıl çıkacak" diye son toplum olaylarını inceleyor, eleştiriyor.</p>
<p class="calibre1">Dertleri ne de çok adamların. Bir işe girmişler. Nasıl çözeceğiz diye kafa patlatıyorlar.</p>
<p class="calibre1">Ne girersiniz o çetrefil işlere.. Bakın biz giriyor muyuz? İşin yok da. Sonra bir de oturup içinden çıkmasını mı düşüneceksin!</p>
<p class="calibre1">"Her soru'nun bir tek doğru cevabı vardır."</p>
<p class="calibre1">Ben buna - evet derim; şöyle ki: Evet, her soru'nun bir tek doğru cevabı vardır, ve her yaşda bu başka-başka bir tek doğru-cevaptır.</p>
<p class="calibre1">Örneğin bana şu:</p>
<p class="calibre1">Hoş ben yatağa pek girmem ama...</p>
<p class="calibre1">"Yatakta ne yaparsınız?" sorusunu yöneltseler, derim ki:</p>
<p class="calibre1">Cevaplarımdan seçmeler:</p>
<p class="calibre1">6 yaşımda: Uyurum</p>
<p class="calibre1">15 yaşımda: Uyanırım</p>
<p class="calibre1">16 yaşımda: Neler yapmam..</p>
<p class="calibre1">17 yaşımda: Özlerim</p>
<p class="calibre1">18 yaşımda: Uykum kaçar</p>
<p class="calibre1">19 yaşımda: Düşler kurarım</p>
<p class="calibre1">20 yaşımda: Susarım - aranırım</p>
<p class="calibre1">25-30-40 yaşımda: Sorana sana ne derim.. soruyu eleştiririm falan filan.</p>
<p class="calibre1">Şimdi sorulara cevabım: "Yazı yazarım"dır.</p>
<p class="calibre1">Doğru değil mi? Yarın sorsalar, ne diyeceğimi bilmiyorum. Bildiğim bir tek şey varsa o da her sorunun...</p>
<p class="calibre1">Sorulmayacağı'dır.</p>
<p class="calibre1"><a id="bookmark16"></a><span class="calibre3">Poligon</span></p>
<p class="calibre1">Yanlış başlayan yanlış sürer.</p>
<p class="calibre1">Paul Valery</p>
<p class="calibre1">Her çağın bir hastalığı vardır. Bir de adı vardır o hastalığın. Bir ad verilmiştir ona, ya da bir ad vermiştir o kendine. Hastalık o ad ile gelir o ad ile gider. Bazan kendi gider, bazan da götürerek gider. Ama bir adı vardır, hastalıkların.</p>
<p class="calibre1">Ancak, derlerken: "Her çağın bir hastalığı vardır." Tarih boyunca böyle olduğu için, günümüze dek böyle olageldiği için söylenmiştir bu söz. Bu söz, başka bir sözün söylenmesi için söylenmiştir. O da şu: "Her çağın hastalığı kendi kanunlarını taşır."</p>
<p class="calibre1">Adı değişmeyen tarih sürecinde yinelenmiş nice hastalıklar görülmüş ki, yan etkileri de, ana özellikleri de değişimlere uğramıştır. Gelip gidivereni kalıp götürüvermiş. Öldürücüsü çocuk oyuncağı, eğlence, şaka, hatta bir moda, bir özenti olmuştur dillerde.</p>
<p class="calibre1">İskender ordularında bir kişi kustu mu yüzlerce binlercesi onu izlermiş. Bir kişi sulu çıktı mı bağırsaklar boşanırmış.</p>
<p class="calibre1">Romalılarda öksürükle nezleden ölenler savaşlarda ölenlere denk çıkacak kadar çok olurmuş.</p>
<p class="calibre1">Yunanlılar ciğerlerinden, Mısırlılar çıbanlardan dökülürmüş.</p>
<p class="calibre1">Bütün bunlar, kendi adlarıyla bugün hastalık olarak aramızdan geçiyor. İlaçlarının gelişmesi, bakım'm bilim olması bir yana, o hastalıkların gene eski adları altında ama kendi kanunlarını kendi içlerinde değiştirerek, göründüklerini söyleyor doktorlar.</p>
<p class="calibre1">Hastalıkların tanımlanmasında, hastalığın adı doktorlara yetmiyormuş artık. Onun derecelendirilmesi, değerlendirilmesi için başka veriler, başka algılar arandığını hep biliyoruz.</p>
<p class="calibre1">Konumuza girmek için Dr. Axel Munthe'nin <span class="calibre3">Aziz Mikael'in Kitabı'nı</span> anıyorum. Oradaki ve başka kitaplardaki kolit, veba, cüzam, humma, kanser, verem'in Charles Dickens'den, Jack London'dan, Albert Camus'den, Hans Fallada'dan, Soljenitzin'den öykülerini okuduk.</p>
<p class="calibre1">Maupassant'dan, Van Gogh'dan, Nietzsche'den bildiğimiz beyin hastalıkları da bu konuya girebilir.</p>
<p class="calibre1">Hastalıkların bu kendi iç serüvenleri ya da tıp gelişmeleri konumuzun dışında. Sağlık problemlerinin tarihçesi de.</p>
<p class="calibre1">Her hastalığın kanunlarında olduğu gibi, her çağın sağlık kavramlarında da kendince, ayrı ayrı kendine özge kanunlar var.</p>
<p class="calibre1">Ben yazıma Poligon derken, çağımızın bir özelliğini belirtmeyi düşündüm: Acele düşünmek ve hemen kaleme sarılmak. Bir konunun enini boyunu ölçmeden, o konunun içindeki ana kavramların tam anlamlarını bilip araştırmadan konuşmak-yaz-mak. Hele uzun kısa ayrımı yapmadan konuşup yazmak.</p>
<p class="calibre1">Ben işte, bizi bir kavram ve anlam kargaşası içine sürükleyen, o uzun kısa nedir ayırmadan "saygısızca" bize ve kendine "saygısızlık" eden gevezelere ateş edeceğim. O yüzden yazıma Poligon adını verdim.</p>
<p class="calibre1">Adları eski adlarıdır ama yeni saygısızlarla, yeni gevezelerin çağımızda uyduğu kurallar daha da kötüye doğru değişip gelişmekte:</p>
<p class="calibre1">Bankaların para dağıtımı yıllık 20 milyona dayandı. Daha dün ufak paralar dağıtıyorlardı. Yarın kat kat milyon yarışına girecekler. Banka nedir, bankacılık nedir, kim arar kim sorar!</p>
<p class="calibre1">Atlayan atlayana.</p>
<p class="calibre1">Dün de bir günlük gazete bir değil, beş değil tam 580 ev dağıtıyorum diye bağırıyordu.</p>
<p class="calibre1">Gazete nedir, gazetecilik nedir, okuyucu nedir, okuyuculuk nedir! Arayan soran yok! Mu sanıyorlar. Bağıran bağırana.</p>
<p class="calibre1">Radyolardan odalarımıza kadar uzanıyorlar. Saygısız ve bilinçsiz bir baş dönmesi içindeler. Bunlara ateş.</p>
<p class="calibre1"><a id="bookmark17"></a><span class="calibre3">Hüzüne ve Kendime Övgü</span></p>
<p class="calibre1">Bakmayın siz, hüzünlü insanların yakarmalarına, hüzünde birleştirici bir yan vardır; hüzünlüler acılı da olsa birleşir.</p>
<p class="calibre1">Siz neş'eye göz kulak olun. Her işin başı onda, şeytanlık ondan çıkar. Yüzeysel, ayırıcı, acımasızdır. Kaldırın bakın, her hüzün taşının altında o var.</p>
<p class="calibre1">Demek istiyorum ki, ben, Çekhov, Dostoyevski gibiler boşuna değiliz.</p>
<p class="calibre1">Benim iki gözüm var diyebilirim artık.. Benim artık iki gözüm var..</p>
<p class="calibre1">Gençken bunu söyleseydim fantezi yaptığımı sanırdım.</p>
<p class="calibre1">Şimdi felsefe yapıyorum sanıyorum.</p>
<p class="calibre1"><span class="calibre3">İçinde Yaşamak İçin Zaman Yaratmak</span></p>
<p class="calibre1">Şu romanı okurken, şu filmi seyrederken ağlayanlar neden gözyaşı döküyorlar? suali gençliğimi bitirirken aklıma geldi. Şimdiye kadar roman beni ağlatmamıştı ama gözlerimi yaşlarla dolduran filmler olmadı değil. Fakat bunun nedenini nelerden sonra düşünebildim. Nice kadınlar ve erkekler öldü. Her gün dünyanın her tarafında da ölüyorlar. Zenginlik içinde fakirlik içinde ölüyorlar.</p>
<p class="calibre1">Hastahanelerde, sanatoryumlarda, aşksız kalan veya aşktan uzaklaştıklarını veyahut aşkı artık tadamayacaklarını anlayanlar var. Uykusuz geceler yaşıyor, korkulu düşünceleri, sönük hayal zayıf ümitlerle zihinlerden kovmaya çalışıyorlar.</p>
<p class="calibre1">Zaman geçiyor. Bütün gönüllerinden geçiyor. Hepsi de onu durdurmak istiyorlar. Hayalleri hep duran bir zamanın içinde yaşamak, sevmek, sevilmek. Halbuki zaman durmuyor.</p>
<p class="calibre1">Zamanın, şimdiye kadar dışlarında zannettikleri zamanın içlerinde olduğunu anlıyorlar. Ah bu anlayış geç kalıyor. Sıhhatli günlerinde coşkun gönüllerinden gürül gürül hayatlarını çizen, ömürlerine boşalan zaman son'a yaklaştıkça zayıflıyor. Korkulan, ömürlerini zamanla besleyememekten geliyor. Sıhhat, zaman yaratmaktır. İçinde yaşanılacak zaman.. Son'a doğru zaman yaratamayınca, yaratamayınca, yaratamayınca duydukları boşluk, duydukları boşluk, ne hazin oluyor. Ben böylelerini gördüm. Sevdikleri, sevildikleri, arandıkları, beğenildikleri günlerin hatırası silik resimler gibi gözlerinin önüne geliyordu. Fakat yarından korkuyorlardı. Çünkü yarına verebilecekleri, bırakabilecekleri bir şeyleri yoktu.</p>
<p class="calibre1">Sevince tam ortasında yüzdükleri zaman şimdi öyle daralmış, ufalmış onları hapsetmişti ki. Yaşamanın da ölmek olduğunu hatıralarını yoklayınca o zamanlarda anladılar.</p>
<p class="calibre1">15 Ekim 1948 Cuma</p>
<p class="calibre1">Dünya bir geciktirme çabası içinde geçiyor. Evet dünya geçiyor. Nereden başladı? Yanlışlıklarını çoğalta çoğalta bize kadar ulaşmış binlerce kitap, ve onlarda anlatılanlar, dünyanın nereden geldiğini sezgilere -akla değil- fısıldıyor. Dünyanın nereden başladığını gösteren, anlatan birçok akla yakın ama hâlâ gerçeğe uzak fikirler var.</p>
<p class="calibre1">Evet gerçeğe uzak dedim. O gerçeği bildiğimden mi söyledim bunu? Hayır. Sezdiğimden söyledim. Sezgim bana gerçeğin daha aydınlığa çıkarılamadığını, artık çıkarılamayacağını açıklayor.</p>
<p class="calibre1">Ben hiçbir hayvandan gelmediğimi, hiçbir su birikintisinde, hiçbir efsanede yaşamadığımı biliyorum. Olsa olsa bir hayvana doğru gittiğim bana daha doğru geliyor. Çünkü gittikçe o kadar az insan denilen kavramdaki anlama uymaktasınız, uymaktayız. Gittikçe o kadar az.</p>
<p class="calibre1">Dünya geçiyor. Bence böyle. Nereden olduğunu ne kadar biliyor ya da bilmiyorsam, nereye doğru gittiğini de o kadar bilip bilmiyorum.</p>
<p class="calibre1">Aklıma uyup sağlam gözüken fakat sıcaklıksız, eksikli bir düzen kurabilirim. Ama bu bana ne kadar yeter. Bir küçük ömür kadar bile yetmez biliyorum. O kadar yeteceğini kestirsem bile gene de akıl düzenimin en üstte olmasını istemem. Heyecansız her ne varsa açlığımı gidermiyor.</p>
<p class="calibre1">Ben gıda ölçülerinin azalıp ölüm sınırlarına girdiği zamanların içinde bulundum. Toprağa daha sert ve sıkı vuruyordum o zamanlar.</p>
<p class="calibre1">İçimde avuçlarımı sıktırıp masalara vurduran duygu itmelerinin kısa yolculuklarında ölgünleştiğimi gördüm.</p>
<p class="calibre1">Ölgünleşmek heyecansızlıktan doğan bir kabul ve yetinme şeklindeydi.</p>
<p class="calibre1">Bu durumdan kurtuluşum geciktirme, her türlü geciktirmeye karşı içimde olan başkaldırışla gerçekleşti.</p>
<p class="calibre1">Hiç bir zaman akıl ile bu duygulaşmış fikri içimde tutamazd<sub class="calibre6">ı</sub>m. Yalnız aklıma bıraktığım ne olduysa onların sonra hiçbirini bulamadım. O kadar ki, aklım, olaylar kadar, onların kurallarını bile uzun zaman tutacak bir yatak olarak görünmedi bana.</p>
<p class="calibre1">Akılla hayran olduğum insanların birbiri ardına karşımdan ve hafızamdan yuvarlandıklarını, kısa bir zaman için bıraktıkları boşluklardan anladım. Ve ne zaman böyle boşluklar duydum-sa onları hep duyguya bağlı bir itmek ya da çekmek davranışı doldurdu.</p>
<p class="calibre1">Ölçülerde, kararlarda aklımın yavaşlatma ve geciktirme eğilimlerine duygularım hiçbir zaman katılmadı. O kadar ki, kesinliğe varmadığım çağlarımda bunun aksine kendimi zorladığım geçitlerde bile.</p>
<p class="calibre1">Gitgide hepsi yerini buldu. Aklım duygularımın gerisindeki sırasını aldı. Hiç bir zaman yarı yarıya bir karışım yapmadım. Bana öğretilenlerin zıddına, yan yana, biraz ondan biraz bundan, gereğine göre bölüşmeye başvurmadım.</p>
<p class="calibre1">Aklımı hiç hor görmüyorum. Ama ona olduğundan daha fazlasını verip sünepe sıra adamlarının sinsi ve yalancıkdan uyanık diriliğine de özenmeyorum.</p>
<p class="calibre1">Başladığım sözün yarısına gelmeden sırasını kaybettim. Yarıda bir bütünü parçalayıp kaldım. Ama ben ben oldum, o arada yaşadım. Sözümün bitmesine, bütünün tamamlığına kadar bekleyip sonra yaşamayı düşünmedim. O yaşamak değil bir hesaptı, yapanlardan gördüm.</p>
<p class="calibre1">Bir yerden girdiğim bir konu içinde birden sıkılıp herhangi bir yerden fırlayıp çıktım. Ama hiçbir konunun süreklenicisi, o konuya ben hâkim olayım derken onun mahkûmu olmadım. Bunu akılla değil, içimden esen bir şey varsa ona göre onun için yaptım. İçimden esen hiçbir zaman beni gütmek istemedi. Ben de onu yoktan yaratmaya kalkmadım. Böyle yoktan heyecan yaratmaya kalkan züppeleri de görmedim değil. Ama onların dakikalık başarılarını görmedim. Çünkü onların içlerinden esen bir itki yok, dışlarını örten bir göz payı vardı ancak. Bir göz payı ne kadar yaşar? Daha çok bakan, daha süreli ve sürekli bakanın daha çok gördüğüne insanı inandıracak tek bir iz gösteren çıkabilir mi? Daha çok bakılanlar ve bundan hoşlananlar var.</p>
<p class="calibre1">Onlar söylesin. Hiç azalıp yok oldular mı? Yok olmadılar, ama azaldılar. Azalmaları ise gözlerin kendilerinden aldıklarıyla değil, onların gözlere verdiklerini sanmalarından oldu bu azalma. Gittikçe aynılaştılar, tekrarlaştılar, katılaşıp sığılaştılar. O kadar ki, o daha çok bakmasını istedikleri gözler Üzerlerinden çekildi. Ne ısıtmışlardı ne de soğuttular. Soğuyan kendileri oldu.</p>
<p class="calibre1">Değer miydi? Geciktirme isteyenler geciktiklerini neden bilmiyorlar?</p>
<p class="calibre1"><a id="bookmark18"></a><span class="calibre2">I. </span><span class="calibre3">Sabah</span></p>
<p class="calibre1">Pencereleri olanlar pencerelerinden, bahçeleri olanlar bahçelerinden güneşin çıktığını görürler. Gözleri olmayanlar saati sorar, olanlar saate bakar. Saati olmayanlar saatin kaç olduğunu sorar.</p>
<p class="calibre1">Pencereleri olmayanlar, bahçeleri olanlara, bahçeleri olanlar, gözleri olanlara bakarlar. Bakanlar görenlere özlem duyar, görenler anlayanlara özlem duyar.</p>
<p class="calibre1">Bilenler asık yüzlüdür, mutsuzlar gibi dururlar. Bilmenin ne kadar ağırlık verdiğini.. Bilmeyenler bilmedikleri için ne kadar hafif kaldıklarını bilmediklerinden daha çok gülerler.</p>
<p class="calibre1">Sağda bir ağaç vardır, solda bir kapı. Ağaç solda olsa ne çıkar? Hiç. Kapı ortada olsa ya da sağda olsa ne çıkar? Hiç!</p>
<p class="calibre1">Yalnız değişmeyecek bir durum vardır ki, insanlar ortadadır. Onların sağda ya da solda olmalarından birçok şey çıkar.</p>
<p class="calibre1">Dünya dönmektedir. Bunu bilmeyen çoktur. İnsan kirlenir, bunu bilmeyen çoktur.</p>
<p class="calibre1">Çamaşır yıkayanlar, insan yıkayanlardan daha çok para kazanır.</p>
<p class="calibre1">Yaşamaktan kimse korkmaz ama ölümden çok kişi korkar.</p>
<p class="calibre1">Mutluluktan kimse çekinmez ama mutsuzluktan çekinenlerin çokluğu mutluluğu bulunmaz duruma getirmiştir.</p>
<p class="calibre1">Yalnızlıktan korkanların çokluğu yüzünden insanlararası ilişkiler bozulmuş, yalanlar, yapmacıklar araya dolmuştur.</p>
<p class="calibre1">Yalnızlık her büyük şey gibi ağır, ulu ve güzel olduğundan insanlar onun sorumluluğunu taşımak ağırlığına katlanmaktan-sa, onun kötü olduğunu, dayanılmaz olduğunu öne sürerek, hafiflemeyi yeğlemişler, ona atmak için hazırladıkları çamurlarla kirlenmişlerdir.</p>
<p class="calibre1">Öyle yaşamlar oluyor ki. Bunlara görmekteyiz demek de artık olumlu olur. Bu olumlu oluşa gerekli de denebilir. Şöyle: Öyle yaşamlar oluyor ki.. öyle yaşamlar görmekteyiz ki, bunlara ilkin:</p>
<p class="calibre1">Yaşamda yapılan yaşamlar. ..</p>
<p class="calibre1">Sonra:</p>
<p class="calibre1">Yaşamları yapılan yaşamlar..</p>
<p class="calibre1">diye görmek gerekiyor artık.</p>
<p class="calibre1">Yaşamda yapılan yaşamlar:</p>
<p class="calibre1">Yaşamların, yaşayanların çoğunluğu. Bütün doğumlar, giysiler, kuşamların kuşantıları. Giyinmeler. Soyunmalar. Başlayan kokteyller. Ad günleri. Çağrılar. Güzelleşmeler. Kokucularda satılan ilâçlar. Eczanelerde satılan kokular. Kumaşçılara, kravatçı-lara verilen ekmek paraları. Fırıncılara verilen reçeteler. Bacaklara takılan çorap örgüleri, bacaklara giyilen gözler. Unutulan telefon numaraları. Dudaklara iliştirilmiş memelerden akan içkiler. Memelere takılmış göz çukurları. Dergicilik Endüstrisi A.Ş.'ler. Sergicilik İşletmesi A.O.'lar. Büyük kadınların geçmişleri, küçük kadınların gelecekleri. Erkekçilik ve oyuncakçılık vitrinleri. Dekoratörlerin unuttuğu fare delikleri. Kuruyan eşyalar. Az gelişmiş ülkeler. Gelişme altı ülkeleri. Kadın butları. Sac sobalar..</p>
<p class="calibre1">Birinciliği kazanan acıklı film:</p>
<p class="calibre1">Adam ekmek alıp evine geliyor. Çocuk hasta. Koşa koşa fırına dönüyor.</p>
<p class="calibre1">— Ben bu ekmeği yanlış almışım, şaşırmışım. Geri veriyorum.</p>
<p class="calibre1">"Ben bu kitabı okumuşum, unutmuştum," der gibi.</p>
<p class="calibre1">İkinciliği kazanan:</p>
<p class="calibre1">Adam evinden halısını rehine koyuyor. Durumları fena (kendileri için). Acısını unutmak üzere içkiciye giriyor. Karısı hasta, ilâç yapılmakta, yarım saat sonra demişler. Adam içiyor. Unutup içkide ilerleyor. Hemen koşup alıyor. Giderken dönüşde bir kadın görüyor, ona bakayım derken ayağını vuruyor, (ya da başı takılır) düşüyor, ilâç şişesi kırılıyor, kasığına saplanıyor.</p>
<p class="calibre1">Buraya biraz güldürü koyalım diyorlar.</p>
<p class="calibre1">Nöbetçi hemşire hemşireye kan verin diyeceğine kan alın diyor, adamdan kan alıyorlar. Adam komaya giriyor. Komadan çıkıyor. Duygulu bir seyirci "Allah canını alsın" derken başhemşire doktora kan verelim diyor. Doktor parti grupları ile kan gruplarını karıştırıyor. Hastada kanda şeker var mı bakın diyor biri. Öbürü kan yok ki şekeri olsun diyor. Hastaya önce kan sonra şeker verin diyorlar. Adam gözlerini açıyor. Ben şeker hastasıyım, şekeri çok severim diyor. Koğuşda adamı seviyorlar. Öbür hastalar ona bakım gösteriyor.</p>
<p class="calibre1">Kadını komşular kocayı hastalar kurtarıyor.</p>
<p class="calibre1">Burada drama gir diyorlar yazara:</p>
<p class="calibre1">Adam orada bir hastaya âşık oluyor. Hasta kadın yakında çıkacaktır ama doktorlardan birine âşıktır. Doktor ise bir avukat hanıma tutuktur. Avukat parayı deli gibi sevmektedir. Avukat olduğu için bunu örtecek bir sürü söz sahibidir.</p>
<p class="calibre1">Adam bunları öğreniyor. Kendini hastahanenin merdivenlerinden atıyor. Kan bağışı yapmaya gelmiş güreşçiler adamı merdivenlerin yarısında yakalıyorlar. Güreşçiler adama soruyorlar, adam anlatıyor durumunu. Güreşçiler anlamıyor. Biri bu deli diyor. Şampiyon güreşçi olduğu için inanıyorlar, adamı tımarhaneye sevkediyorlar. Kadın iyileşiyor. Yeni bir hayat başlıyor. (Filmi yapanlar için.) Seyirciler için eski hayat devam ediyor. Oradan 6:45'e bilet almak için kuyruğa giriyorlar. Bir kısmı sandöviçciye gidiyor. Yazara bir (film) senaryo ısmarlıyorlar. O da sandöviçci-deki yeni dalgalar üzerine yazıyor.</p>
<p class="calibre1">Biraz kum koyalım diyorlar. Kum koymak üzere Şile'ye gidiliyor. Orada balo var. Baloda göbekler var. Biri tabanca atıyor. Kovalıyorlar sandalın altına saklanıyor. Kız haber veriyor. Çocukların topu kaçıyor. Polis yetişiyor. İyi ki yetişiyor. Tam beni yakalayacakken kesiyorum.</p>
<p class="calibre1">Bunlar yaşamda yapılan yaşamlar.</p>
<p class="calibre1">Yaşamdan yapılan yaşamlara gelince:</p>
<p class="calibre1">Bu sanatçıların, bilginlerin büyük yalnızlığıdır. Onu da kimseye vermiyorlar artık.</p>
<p class="calibre1">Çağımızın yalnızlığı ile eski kitaplarda okuduğumuz yalnızlığı karıştırmamak gerekiyor.</p>
<p class="calibre1">Eski çağlarda yalnız kalmamak için ne düşünülmüşse bugün o düşüncelerin gerçekleşmesi yüzünden yalnızız.</p>
<p class="calibre1">Bugünün yalnızlığı süratten, büyütülmüş seslerden, kısaltılmış mesafelerden, alçaltılmış yüksekliklerden, sığılaştırılmış derinliklerden, gözleri kapanıncaya kadar değil, kapandıktan sonra da takib eden buluşlardan koparılmış bir yalnızlıktır.</p>
<p class="calibre1">Eski çağlarda yalnız kalmaktan, yalnız-kalmak korkusundan uzaklaşmaya çalışılırdı. O çağın edebiyatında bunun izlerini kolaylıkla herkes bulur, görür.</p>
<p class="calibre1">Şimdi, yalnız kalmak istemenin sadece istenmesi mümkün.</p>
<p class="calibre1"><a id="bookmark19"></a><span class="calibre3">Kitaplardakiler</span></p>
<p class="calibre1">Yeryüzünden insan ile kitap birlikte yok olacaklar. Çünkü birinin yok-olması öbürünün de yok olması demektir. İnsan ve kitap, ikisi de birbirine o kadar girmiş ki. İnsansız bir yaşamda, insansız bir doğada kitap ha olmuş, ha olmamış! Belki hayvanların da birbirlerine, bir yerlere işaretlerle uzandıkları düşünülebilir.. Kendilerinden öteye ya da sonraya bir iz, bir kalıt bırakacak buluşları olmuştur, hayvan dediğimiz canlıların da. Ama bu, bizden sonraya kalırlarsa, onların geliştirecekleri, belki de bizi o alanda geçecekleri bir konudur ki, bugün bile onları ilgilendirir.</p>
<p class="calibre1">Ben, insansız kitap ile kitapsız insan düşünülemeyeceğini (ne yazık!) gördüğüm için nasıl ve neden üzüldüğümü belirtmek istiyorum.</p>
<p class="calibre1">Evet, ne yazık! Birbirine böylesine yakınlaşmış iki şey.. Ki birbirinin nasıl da "canına okumak" için elinden geleni geri ko-muyor. Bunda insan çok kımıldamaya başladığı için kitaba göre insan yanılıyor. Kitap da, ellerini kaldırıp insanın kafasının ortasına birkaç yumruk atmak gerektiğinde, hiç kımıldamadığı için yanılıyor. Kim daha çok, hangisi daha iyi yapıyor? Önemlisi bu sorunun karşılığı değil.</p>
<p class="calibre1">Önemlisi insanın kitabı da bozduğu. İnsan kitabı birçok türlü bozuyor. Kötü kitaplar yazmakla. Kötü kitap yazanları iyi'den anlayanlar dövmediği için.</p>
<p class="calibre1">İnsan birkaç kanun görüşü tutturmuş. Elindeki birkaç yasak kuralına girmeyen tüm kitaplara alan tanımış. Sanki "ahlâka aykırı olmak.." "milli menfaatlere aykırı.." "... manevi kişiliğini küçük düşürücü.." .... gibi çok su götüren ayrımları, "bir" ya d<sub class="calibre6">a</sub> "birkaç kişi" görüntüsüne uymayan ölçüleri koymuş kalmış.</p>
<p class="calibre1">Oysa ki aşağılık kitaplar, aşağılık düşünceleri (o birkaç yasak engeline takılmadığı için) yayarak, ortalığı sarmış, sarmış, sarmış.</p>
<p class="calibre1">Buna karşılık insanın bir suçu daha var: Kitapların aşağılık olanlarına aldırmazlık ve geniş ölçüler gösterirken, iyi kitaplardaki bin emek, bin kan pahasına ulaşılmış yararlı düşünce ve yollara da sırtını çevirmek..</p>
<p class="calibre1">Bu sırtını çevirmesi, giderek yetmediği gibi, davranışların gevşemesine kadar varmış ve artık (iyi) kitaba dilini çıkarmak insanın bir alışkanlığı olmuştur. O kitap ki, dil çıkaranın kanı ile dolmuş, kime ne! Bu davranış, kötü kitaba olan gevşek tutumun etkisini derinlemesine büyüttüğünden....</p>
<p class="calibre1">Karanlık odaların pencerelerinde görünmeyen başlar dışarların-da aydınlık arayadursun..</p>
<p class="calibre1">Kimileri de aydınlık pencerelerin ardında ışık yanıyor sanısı ile bakar durur, gider kalırlar.</p>
<p class="calibre1">Ancak bu kadar yazılabilirdi. Onun için bu ancak bu kadar okunabildi: Yazılırken ürkek yazılmış şeyleri okurken korkmamalı.</p>
<p class="calibre1">Hüzün onların anlamları altında değil, yazılışlarının silikliği içindedir.</p>
<p class="calibre1">Bir gülü hiçlemekle büyüyen o bakışın ardında ne kalır.</p>
<p class="calibre1">Bir gün yüz ve el bir parlak çinkoda görünebilir. Bu seninki de olabilir, onunki de..</p>
<p class="calibre1">Bir savaş olur kan dökülebilir. Aşkların gelinliklerden daha önce buruştuğu düğün köprüleri kurulurlarken, yarıya varmadan yıkılır. Cepden bir kara düşer, sel olur.</p>
<p class="calibre1">Biri yalnız kalışının ıssızlığına karanlık bayrağını çekmeye uğraşır. Öbürü yelkenlerine taşıma rüzgârlar bulmak için gece limanlarına yanaşır, alkol çeşmelerine ulaşır, ezikliğini örtünce-ye kadar içer.</p>
<p class="calibre1"><a id="bookmark20"></a><span class="calibre3">Sevmek ya da Sevmemek</span></p>
<p class="calibre1">Kapıya Vuruyorum adlı yazımda: <span class="calibre3">"Sevilmek için yaşayanlar kampından değilim,"</span> demişdim.</p>
<p class="calibre1">Sevilmeyi istemek bir insan için olumsuz bir yönelim değildir. Bu, insanın duygusal yaşantısının akümülatörlerinden biridir, sevilmeyi istemesi insanın. Ama duygusal yaşantı da insan hayatının kaçda kaçıdır, o ayrı konu.</p>
<p class="calibre1">Olsun da nasıl olursa olsun! Ben buna karşı olduğumu belirtmek için örneğimi sevgiden almışdım. O doğurgan sevgiden, o öldürgen sevgiden.</p>
<p class="calibre1">Sevilmek uğruna, her şeyi, ama her şeyi göze alıp didinir-cesine çabalamak insanı kişilik'inden öteleştirdiğine göre, onun özünü de cılıklaşdırır. O kadar ki sevilmede insan, hemen hemen, kendini kendine daha da yakınlaşdırmaya çabalamalıdır. . Özüne daha da yönelmeye..</p>
<p class="calibre1">Sevilmede, fazlaca yapılan her davranış, ayrıca katlanılan her yöneliş içdenlikden uzaklaşmak değil de nedir.</p>
<p class="calibre1">İçdenlik katkısızlıkdır, insanın kendisi olma isteğinin yüce ucudur. Kısacası, insan sevilmek yolunda, öylesine ayrıca hiçbir şey yapmamalıdır.</p>
<p class="calibre1">Şirin görünmeye çalışmak yalınlık adına ilk yanlış adımdır. Yalınlıkdan yoksunlukda ilk yoksunluk yalınlık adınadır. Ki ötesi uçurumudur sevginin ve her şeyin.</p>
<p class="calibre1">Ne kadar hiç bir şey yapmadıkça sevilirse insan, o kadar iyidir onun için ve onu seven için. Seven, yapmacıksız bir kişiyi (ki kişi olmak yapmacıksız olmakla gerçekleşir) seviyor demekdir.</p>
<p class="calibre1">Kendisine yakıştırma yapmacıklar katmamış birini seviyor olur seven.</p>
<p class="calibre1">Özel olmak, durgunluğunda (statique) yatar insanın. Şimdiyede-ğin insanlardan insanlık'a kalmış olanların bu birikimidir sanatımız, kültürümüz ve ahlâkımız.</p>
<p class="calibre1">Burda bir kutu açayım:</p>
<p class="calibre1">Böyle felsefi görünüşlü yazılar yazmak bana yakışmıyor, biliyorum. Çünkü felsefe yapmak benim harcım ve niyetim değildir. Bir şeyler söylemek için, yaşamak denen o büyük olguya tapdığım için şairce amacıma doğru yürüyüşümün izleridir bunlar. Sanat dallarını yaşamak ağacında görmek üzere konuya eğilişimin belirtileridir. Bu paralelde bir iki yazı daha yazdıktan sonra ülkemin ve çağımın edebiyat, sanat alanlarındaki olaylarına değgin yazılar yazmaya gidiyorum. Bu yazılarım için beni bağışlamayanları ben bağışlayorum.</p>
<p class="calibre1">Konuya devam:</p>
<p class="calibre1">Ötelerden berilerden toplanmış derleme düşünce ve davranışları ben yaratım saymayorum.</p>
<p class="calibre1">Alacalı-bulacalı, yanar-döner, parlar-söner, yapıştırma pul-pul kişileri sanatta yorabileceğime inanmakdayım.</p>
<p class="calibre1">Gitgide mutsuz bir azınlık lekesi olmaya dönmüş yalınlık'ı sanatta savunmaya devam edeceğim. Bunun için de ilkin yaşamı savunacağım.. Onun içinde olayları, olayların içinde insanları izlemek, ve bunları sevilmek önduyu ve öndüşüncesini taşımadan yapabilmek isteyorum.</p>
<p class="calibre1">Asıl güzeli, kendi dediklerimi kesin ve sert kaleme aldığımı gördüğüm halde, yüzde yüzden çok aşağı ölçülerde ancak yapabildiğimi de bilmemdir, şu ilk adımlarımda.</p>
<p class="calibre1">Eğer bir gerçek bulacaksam, acaba bunun ne kadarını söyleyebileceğim. Onu ben de merak ediyorum. Bunun için, sevmek ya da sevmemek ölçüsünü kendime koydum önceden. Bu ölçünün zor bir ölçü olduğunu bile bile..</p>
<p class="calibre1">Bazı iyiliklerin uyuşduruculuğuna karşı, bazı kötülüklerin yaratıcılığına parmak basa basa..</p>
<p class="calibre1">Sevgisiz beraberliklerin ormanlarında kaybolmuş, sevgi gülümseyişlerinde ışıldayan göz yaşlarını göstere göstere..</p>
<p class="calibre1">Kişiyi (sanatçıyı) toplumda gururlandırmak için.. Toplumu kişide (sanatçıda) aramak adına.. Küçük'e küçüksün derken küçültmeden ve küçülmeden. Büyük'e büyüklüğünü iletirken onun eteklerine ilişmeden.. Sokak çocuğuna karşı sokak çocuğu gibi.. Yalancıya duvar gibi.. Ben her işi yaparım değil, ben bu işi yapamam efendim demekde, adam gibi.. Her şeye evet değil, olumsuz oluşlara hayır der gibi..</p>
<p class="calibre1">Sevmek ya da sevmemek.</p>
<p class="calibre1">Sevilmek için dünyaya gelmişler kampından değilim. Bu dergide yazılar söyleyeceğim, ya da sözler yazacağım.</p>
<p class="calibre1">Alfam "Türkçenin tadı" ve bu tadın rengi, bu tadın adı olsun isterim. Onun için kelimeleri boş bırakmamaya çalışacağım. Ki bir ad çıkarsa bir ad kalırsa, bir ad olursa o adın da bir tadı olsun isterim. İsteyeceğim.</p>
<p class="calibre1">Büyük paçavracı Dostoievsky'i aşmak istemem değil, aşmamak isterim de değil. (Gülüşmeler)</p>
<p class="calibre1">Yer altından yazmayacağım, yer altına da. Belki yer üstüne de değil, çünkü orada çok pislik var. İlkin olaylara, olayların üstüne üstüne. Çok az, kişilere.</p>
<p class="calibre1">Susanlara, söylemeyenlere.</p>
<p class="calibre1">Sevilmemek, artık bu yaşdan öte, gerek. Burada çok gerek. Bizde çok gerek.</p>
<p class="calibre1">Sevilmek isteyenler bilmiyorum ne oldu, neredeler. Ama onların sevilmenin cıcığını çıkardıklarını biliyorum.</p>
<p class="calibre1">* * *</p>
<p class="calibre1">Omegaya kadar kim bilir ne kadar yanlışlar yapacağım. Kim bilir ne kadar yanlışımı düzelteceğim.</p>
<p class="calibre1">Sevdiğim konulardan biri, her şeyin bir sonunun olmasını arayıp istemek.</p>
<p class="calibre1">Örneğin şiirde: Başı olup olmaması beni hiç ilgilendirmeyor ama bir sona varmayorsa, bir sona uzanmadan sürüyorsa...</p>
<p class="calibre1">Güzel üstüne yargılar, güzel'e yönük vargılar artık eski yaygınlıklarını taşıyamayorlar.. Eski etkinliklerini de çağımızın hızlı sürgüsü yüzünden yitirir oldular.</p>
<p class="calibre1">Gelen'i yerine yerleştirmek hep önemli kaldı. Giden'i bilmek gene önemli. Kalan'ı anlamak neden zor? Çünkü anlamayı anlamak bugün de zor da ondan.</p>
<p class="calibre1">Anlamayı güçleştiren, onu geciktiren etken, çok kullandığımız ve çok sevdiğimiz bir deyim yüzünden: Yaşantı deyimi yüzünden.</p>
<p class="calibre1">Önem vermediğimiz deyimler içinde, önemli yaşamlar kaçarken, çok önem verip üstüne düştüğümüz deyimler içinde önemli kavramlar yıpranıyor.</p>
<p class="calibre1">Bu durum daha çok, salgın yaratan deyimler yüzünden oluyor. "Çok güzel" deniyor, "yaşantı" deniyor, "sevdim" deniyor, "birey" deniyor, "soyut", "somut", "eylem" deniyor. Ve daha daha..</p>
<p class="calibre1">Bu kavramlar çoğunlukla kullanılırken, bunlardan çoğu ya bir anlamı geçiştiriyor, ya örtüyor, ya da bir anlamın oluşmasına engel oluyor, daha doğrusu bir anlamın oluşmasını geciktiriyor.</p>
<p class="calibre1">Ben derim ki, kişilere söylemesi tadlı gelen deyimler kolay yaygınlaşır. Ama onların içini doldurmak, yani düşünmek, yani onlara biçimlerindenönce yerlerine göre değer ve anlam verebilmek gerekir. Ve bu gerekme çok kimsenin sandığı gibi bir bilim işi değildir. Aynı zamanda bir sevip-sevmeme işi değildir.</p>
<p class="calibre1">Anneannemin bir sözünü anıyorum: "Verince doyur, vu-</p>
<p class="calibre1">runca duyur" derdi. Bu sözlerde ben, hiçbir zaman bir estetik kaygı gördüğümü sanmayorum. Bu sözlerde ben eğri-doğru ayrımı bulduğumu da hiç sanmayorum. O ünlü eğri-doğru öykülerini kimlerin niçin uydurduklarını şimdi çok iyi anlayabiliyorum. Güzel çirkin ayrıntılarını kimlerin neye göre nasıl, niçin öne sürdüklerini şimdi iyi bildiğim gibi.</p>
<p class="calibre1">Ben buraya kadar bu ortalama sözleri, bundan sonra yazacağım yazıların dinamik'ini göstersin diye yazdım.. Duygularımı değil, en az görüşlerimi belirteceğimi belirtsin diye yazdım. Eğer becerirsem düşünmeye bile çalışacağım olaylar içinde ve karşısında.</p>
<p class="calibre1">* * *</p>
<p class="calibre1">Kısacası, tadlı olmaktan önce gerçek, sevimli olmaktan önce doğru, hatta yumuşak ve yuvarlak olmaktan önce sert ve köşeli.</p>
<p class="calibre1">* * *</p>
<p class="calibre1">Bir doğrudan gidersem bu sevinmek için bir sebep olmasın. Yanlışlık yaparsam, bu çoğunluk'un yanlışına katılmak ölçüsünde değil, kendi yolumda düştüğüm bir yanlışlık olsun isterim. Ki hemen düzeltebileyim onu.</p>
<p class="calibre1">* * *</p>
<p class="calibre1">Neden olaylar çok da kişiler az? Olayların içinde durup tutunamadıkları için. İş, geçiştirmek, yutturmakla yürüseydi kişiler de çok olacakdı. O kadar ki deyorum: Geçiştirmek, yutturmak bile zor bir şeydir. Bunu bilen çok kimse vardır. Onları bile yapamamışlardır da ondan. Bir yerlerinden açık vermişlerdir.</p>
<p class="calibre1"><a id="bookmark21"></a><span class="calibre3">Tehlike ve Oyun</span></p>
<p class="calibre1">Tehlikelerin en büyüğü yaşamak. Bir sen varsın ve karşında senden başka her şey. Ki sen karşındakilerin hepsi olduğun gururu ile, birkaçı ya da biri olduğun korkusu arasında gidip gelmektesin. Her dönüşünde bulduğun ben biraz daha başka. Daha çok gibi, aslında daha az, bir bene dönüyorsun. Ne olacak. Yavaş yavaş yaklaşan bir şey, en hafifi ölüm. En ağırı yaşamanın sürmesi.</p>
<p class="calibre1">Tam kucaklayamadığın bir varlık seni iteleyor.</p>
<p class="calibre1">O kadar ki bazan dayanamayor, kendini öldürüyorsun. Öyle yapmasan zaten olan ne?</p>
<p class="calibre1">Kaçışanların şu hali hep bu duygudan, bu akıldan, kaçışıyorlar, gizleniyorlar.</p>
<p class="calibre1">Birbirlerine sığınıyorlar. Beraber ölüm daha mı yavaş.</p>
<p class="calibre1">Daha hızlı daha çabuk olsun. Daha kötü olduğu gerçek ya.</p>
<p class="calibre1">Ben bugüne kadar hiç düşünmemiştim kendim öldükten sonra ne yapacağımı kendi kendime.</p>
<p class="calibre1">O yüzden, ya da bu yüzden, hiç gene düşünmemiştim kendim ölmeden önce ne yapacağımı kendi kendime.</p>
<p class="calibre1">Şimdi, yani bugün, düşünmeliyim birisini hiç olmazsa bunların. Ama bunların birisinin düşünülemeyeceğini anlamış durumdayım. Ya hiç düşünmezsin kendinden başka bir şey ki bu düşünmenin en kolay biçimidir. Çünkü düşünme değildir kendinden başka bir şeyi düşünmemek. Düpedüz düşünememenin tam kendisidir bu. Ben onlardan değilim. Ben bir şey de düşünemem hiç. En az iki şey düşünürüm, anladığım kadar. En az iki.</p>
<p class="calibre1">Öldükten sonra hiçbir şey yapmayacağım demek bir şeydir gene. Yapamayacağım, yapamam, yapamam ki demek çok akıllı olmayı istemektir, ölçülü, bilinçli kalınacağını, kalınabilineceği-ni sanmaktır. Yani aptallıktır. O insanların aptallığıdır, aptallığın en kötüsü olan.</p>
<p class="calibre1">Hayvanların aptallıkları hayvancadır. İnsanların aptallıkları insanca değildir.</p>
<p class="calibre1">Kendince olmayan hiçbir şey değerli değildir.</p>
<p class="calibre1">Ne yapayım ben aptallığı hayvanca olan bir insanı. Aptallığı insanca olan bir hayvan da çekmez beni.</p>
<p class="calibre1">Akıllılık da böyledir. İnsanda da, hayvanda da akıllılık kendilerince olmalıdır onların.</p>
<p class="calibre1">İnsanca akıllı olan bir hayvan ne kadar ortadadır. O kadar ki onu anlamak bile ona katılmak demektir biraz. Hayvanca akıllı olan bir insan da öyle. Onu anlamak, onu anlayanı da biraz o yapar.</p>
<p class="calibre1">Ben seni sevmediğimi belirtmemiştim. Bu kadar kötülük etmeye hakkım yok kimseye. Ama ben sana söylemiştim seni sevmediğimi.</p>
<p class="calibre1">Hangi hayvan hangi hayvana ya da insan insana kendisini sevmediğini söylemiştir. Sayar mısınız? Ama hepsi birbirlerine belirtmişlerdir birbirlerini sevip sevmediklerini.</p>
<p class="calibre1">Bir hayvan söyleyemez ki deyeceksiniz. Bu bir insan söylemez ki de olabilir.</p>
<p class="calibre1">Bir hayvan söyleyemezse, bir insan söylemelidir öyleyse. Niçin söylemezler? Niçin söylenmez? Niçin söylemiyorlar? Hatta, söylemiyorsunuz?</p>
<p class="calibre1">Anlamazlarsa diye mi? Anlamazlarsa ne olur? Siz siz olursunuz. Siz siz kalırsınız, ne değişir? Anlarlarsa, siz siz olmaz mısınız?</p>
<p class="calibre1">Siz biraz o mu olursunuz? Korkunuz bundan mı?</p>
<p class="calibre1">Siz biraz o olunuz ki o da biraz siz olsun.</p>
<p class="calibre1">Geçtiği yolları kapatarak giden.. Balık da öyledir. Geçtiği yol kapanır onun. Ama bunu balık yapmaz. Deniz yapar. Balık, içinde bulunduğu kendini sularda gezdirir. Onun için yol açmak yoktur ki yol kapamak olsun.</p>
<p class="calibre1">Köpek de, içinde bulunduğu kendini havalardan geçirir.</p>
<p class="calibre1">İnsan kolaylıkla böyle ele alınabilir. Ama kolaylıkla. Buna dikkat etmeli.</p>
<p class="calibre1">Dışında bulunduğu kendinin içine girmek isteyen tek canlı olsa olsa insan olabilir.</p>
<p class="calibre1">İçinde bulunduğu kendinin dışına çıkmak isteyen tek canlı da insandır ancak.</p>
<p class="calibre1">Yazıyorsak, yazılıyorsak, bu üstün körülüklerimizle yazıp yazılmamalıyız.</p>
<p class="calibre1">Bunu kim önleyebilir?</p>
<p class="calibre1">Deli..</p>
<p class="calibre1">Kolaylıkla deli..</p>
<p class="calibre1">Kolaylıkla deli dediğimiz, deli sandığımız, işimize geldiğinde inanmaya alıştığımız için.</p>
<p class="calibre1">Bundan önceki deliler de buna benziyordu.</p>
<p class="calibre1">Sonrakiler de buna benzeyecek.</p>
<p class="calibre1">Acaba biz bizden öncekilere benziyor muyuz?</p>
<p class="calibre1">Ben sanmıyorum.</p>
<p class="calibre1">Acaba biz bizden sonrakilere benzeyecek miyiz?</p>
<p class="calibre1">Ben sanmıyorum.</p>
<p class="calibre1">Ama deliler neden değişmiyorlar?</p>
<p class="calibre1">Deliler değişmiyor bize göre.</p>
<p class="calibre1">Bizler de onlara göre değişiyor muyuz acaba?</p>
<p class="calibre1">Söylemiyorlar ki.</p>
<p class="calibre1">Sormuyoruz ki.</p>
<p class="calibre1">Söyleseler anlayamayacağız. Belki söylediler de, söylüyorlar da anlamıyoruz.</p>
<p class="calibre1">Onların bizi anlamalarını beklemeye o kadar alışmışız ki. Biz kendimizden onları anlamaya çalışmayı unutmuşuz. Onları anlasak biz de deli oluruz. Çok çok anlasak çok çok, çoğumuz anlasak çoğumuz deli oluruz.</p>
<p class="calibre1">Bu daha çoğalırsa.</p>
<p class="calibre1">O zaman azınlıkta kalanlar hasta olacak.</p>
<p class="calibre1">Hasta azınlıkta olandır. Akıllı çoğunlukta olandır.</p>
<p class="calibre1">Bunun için hasta olmayanların hepsi sağlıklı değil, akıllı olmayanların çoğu deli değildir.</p>
<p class="calibre1">......</p>
<p class="calibre1">Akıllı, çoğunlukta olandır. Azınlıkta kalana deli derler. Dikkat: Akıllıların altında kalana değil üstüne çıkana da: - Deli derler.</p>
<p class="calibre1">Kuyruğunu kaptırmayacaksın ortada olanlara. Ortadakile-re benzer gibi durup kemirip yıkacaksın, azaltacaksın onları.</p>
<p class="calibre1">Onlar seni kıstırmayı kurarlarken sen onları yerlerinden düşürüp dağıtacaksın. Ötesini onlar düşünedursun artık. Ortada-kilere benzer gibi durmak dürüst sayılmayacak. Benzemez gibi durmak dürüstlük sayılır mı?</p>
<p class="calibre1">Ortadakilere benzer gibi durup durmamakta değil ki iş.</p>
<p class="calibre1">İş amacın var olup olmamasında.</p>
<p class="calibre1">— Amaç ne?</p>
<p class="calibre1">— İş bir amacın olup olmamasıdır, demek istiyorum.</p>
<p class="calibre1">Salt olarak amaç nedir ne değildir, bunu kimse bilip söyleyemez. Amaç her şey olabilir de, hiçbir şey olmayabilir de, her bir şey olabilir de. Amaç her şey olamaz. Çünkü her şey amaç olursa, ya da sanılırsa başka hiçbir şey bir şey olamaz. Öyle sanan ilkin kendisi olamaz. Kendisi olamayan bir şey de, bir şeyi bir şey sanamaz.</p>
<p class="calibre1">Olumsuz şeyler amaç olamaz. Örneğin sevmemek amaç olamaz. Sevmenin de amaç olması güzel bir şey değildir.</p>
<p class="calibre1">Öyleyse sevgi amaç olamaz, olursa sevgi olmaz. Çünkü seven önceden sevileni katmadan kendisi tabloyu kurarsa o tablo orada kalır.</p>
<p class="calibre1">Sevilenin tasarlandığı yaşamlar değerlidir.</p>
<p class="calibre1">Sevilenin önsürdüğü planlara göre de sevgiye girip çıkılamaz.</p>
<p class="calibre1">Bunu yapanlar çok. Çok ama, bu demek değildir ki yol doğru.</p>
<p class="calibre1">Birbirlerine birbirlerini sevip sevmediklerini, söyleyeme-yenler, söylemekten korkanlar, saklayanlara adam diyen birisi sanmam ki olsun. Oysa ki çok ev öyleleri ile dolu. Boşu boşuna dolu birçok ev öyle insanlarla. Kaçaklarla dolu evler sokaklar.</p>
<p class="calibre1">Birbirlerinden saklanan, birbirlerinden kaçanlarla dolu evler, odalar, sokaklar, hanlar, hamamlar, apartmanlar.</p>
<p class="calibre1">Ve saraylar.</p>
<p class="calibre1">Ve söylemek seçimlerini susmak seçimi kılanlarla dolu topraklar.</p>
<p class="calibre1">Konuşan, ama bir şey deyemeyenlerle dolu oralar, buralar.</p>
<p class="calibre1">Ölmüş olanların, ölenlerin yarısının iyi olduğuna inanabilirim en çok. Ama yaşayanların yarısının değil iyi olduğuna, yaşadıklarına bile inanamam.</p>
<p class="calibre1">Bunu ben söylemiyorum. Onlar yapmış bunu. Kim beni zorlayabilir çoğunluğun yanlışlarının gelenek olduğuna ya da olacağına.</p>
<p class="calibre1">Adam çok deyen çok adam bulunduğunu nasıl yanıtlaya-mazsa gözlere düşüncelere. Adam az deyen çoğunluğun adam olmadığını biraz yanıtlayabilir gözlere ve düşüncelere.</p>
<p class="calibre1">Siz yoksunuz demeyi belirtmekte iş var.</p>
<p class="calibre1">Belirten için iş var. Belirten önemli. Onlar olsa ne olur, olmasa ne olur, belirten yoksa.</p>
<p class="calibre1">Bireysiz toplamlara ben yokum. Bireyli toplamsızlıklara hiç yokum.</p>
<p class="calibre1">Bireyli toplam, toplanabilir.</p>
<p class="calibre1">Yeni bir asalettir bu.</p>
<p class="calibre1">Yeni bir asaletidir çağımızın.</p>
<p class="calibre1">Bir Amerikalı, bir Rus, bir Çinli, bir Türk'ü toplarım da ben.</p>
<p class="calibre1">İki Amerikalı'da iş zorlaşır, çok düşünürüm, tartarım.</p>
<p class="calibre1">Ben duyu ölçüsünde bir demokrasi düzeni tasarlayabilirim demek istiyorum.</p>
<p class="calibre1">Seçme alanım geniş olduğundan yanılma oranım azdır. Eski bir ereği bile şartlandırabilirim ama hiçbir zaman iki bilmeyen ile bir bileni, iki sevmeyen ile üç seven'i toplayamam. İki bilmeyen ile bir bilen üç etmez, kesinlikle biliyorum bunu. İki bilmeyen eksi bir bilen eşit bir bilmeyen.. bu olmaz ki. İki bilmeyen artı bir bilen, eşit yarım bilen.. bu da pek olmasın. İki bilmeyen artı bir bilen, eşit bir bilen. Bu bence olabilir bir gerçek. (Olmayan gerçeklerin uygulandığı çağda ben de olabilir gerçeklerden söz edebilirim.)</p>
<p class="calibre1">Köşesindeki ürkek bilgiliyi, ortaklıklardaki yalancıklı bilir-geçi-nenlere yer bıraktığı için..</p>
<p class="calibre1">Kendi içine çekilmiş iyiyi çevremizi kuşatmış kötülere zaman ayırdığı için..</p>
<p class="calibre1">Çekingenliğine kapanmış yalın ve samimiyi içi kapkara yüzü güleç insanları, gözlerimizin, ellerimizin sınırları içinden atmadığı için..</p>
<p class="calibre1">Alkışlamayorum, beğenmeyorum. Onlara değer biçerken, yalnız kendilerine sakladıkları güçlerinden ötürü hepsini kına-yorum.</p>
<p class="calibre1">Toplumumuzun dengesi bu yüzden yok. Ortalıklarda, saldırıcılıkları gittikçe yüzeyleşen yapmacıklı kimseler bunların yüzünden ağır basıyorlar.</p>
<p class="calibre1">En küçük bir çıkış yapan birisini bu yüzden büyücek bir ahlâkçı sayıyorlar. Biraz daha ileri çıkıp bir gerçeği savunmaya yelteneni bu yüzden saldırgan gibi görüyorlar.</p>
<p class="calibre1">Yalancılar, kötü niyetliler, ortalığı boş bulmuş bilir-geçinen-ler, aptalca yazanlarla konuşanlar hep o içlerine kapanmış değerlerin boşunalığını haykırıyorlar. Ben de aynı şeyi haykırırken onlarla bir oluyor, arada kimin boğazına saldıracağımı şaşırıyorum.</p>
<p class="calibre1">Beni gözlerindeki sönmeye yüz tutmuş beğenileriyle korkakça destekleyenler, toplumumuzda boşluklar yaratıyorlar. Ki bu boşluklar daha çok onların çevresinde toplanıyor. Ortada beni bir de öbür kötüleri bırakıyorlar. Onlar istedikleri kadar beni korkakça desteklesinler, içlerine kapanmışlardan gelen engel beni sarıyor. Daha büyük saldırganlıklar yapmam gerekiyor.</p>
<p class="calibre1">O zaman, karşımdaki pisler, arkamdaki faydasız temizlerden güç alırcasına bana karşı çıkıyorlar.</p>
<p class="calibre1">Kötüler kolay kolay biteceğe, ortalıktan çekileceğe, düzeleceğe benzemiyorlar. İyiler ortalığa çıkmamalarına karşılık, onlar da tükeneceğe, yok olacağa benzemiyorlar. Ama bu ortalığa çıkmayan taraf yüzünden en yüksek sanattan en aşağı politikaya kadar her alanda bir dengesizlik, bir başıboşluk var. Bunu ne yapacağız? Hepsi olsun, ama dengeli bir karşılıklılık içinde olsun. Yoksa bu gidişle kendi köşelerinde, iç hayatlarını toplumların-daki dengesizlikten ürkerek emenlerin değerli olup olmadıklarıyla ilgilensek ne olacak, ilgilenmesek ne olacak. Böyle giderse hiçbir şey olmayacak. Şimdilik böyle gidiyor. Bunun için ben küfür ederek, aklımı olanca kullanarak, sinirlerimi sonuna kadar gererek, dayanarak, direnerek, gerektiğinde saldırarak savaşıma devam edeceğim.</p>
<p class="calibre1">Ortalığa çıkalım. Biraz daha az parlak olacağız. Bundan korkmayalım. Düşüncelerimizin yaldızları biraz azalacak ama yapacağımız etki bir denge sağlayacak. Zaten ne olacaksa ondan sonra olacak.</p>
<p class="calibre1">Beklemek bir bitiş, bir son, bir sıfır olunca beklemektir. Yerinde durmak gerilemekten de fazla bir şey, toplumu geriletmektir.</p>
<p class="calibre1">Toplumu sağlayalım. Zaman geçiyor. İki taraftan da ölenlere yeni yetişenler ekleniyor. Durum kendiliğinden düzelmeyecek.</p>
<p class="calibre1">İyiler, bir konuyu bilenler, susanlar, haydi geliniz, yazınız, söyleyiniz. Kavganız benden. Şu dengeyi sağlayalım.</p>
<p class="calibre1">Ortalıkta çoğunluk gibi haksızca duran gürültücü kalabalığa bir ders verelim.</p>
<p class="calibre1">Çoğunluk diye bir şey yoktur. İnce eleyip sık dokursak, kaba ölçülerin aceleci sonuçlarındaki yalanı ortaya çıkarırız.</p>
<p class="calibre1">Kötüler, çoğunluk gibisiniz ama çoğunluk değilsiniz. Ergeç sizi ezdireceğim. Sizi susturacağım. Sizi geriletecek, yerlerinize ittireceğim.</p>
<p class="calibre1">Kurala benzer kıldırdığınız dayanışma güçlerinizi dağıtacağım.</p>
<p class="calibre1">Kendi köşelerinde bilinmez bir kapanışa çekilmiş değerleri uyandırarak karşınıza çıkacağım. O zaman göreceksiniz. Bütün aptallıkları, ayağa kapanmaları, delirmeleri, çıldırmaları seçmeye hazırlanın.</p>
<p class="calibre1">Eğer ben de yaşayacaksam, daha üstün, daha değerli, daha yüksek, hiç olmazsa dengeli bir toplumda yaşamak istiyorurn. Her yabancıya başka bir çağrışım yaptıran varlığımdan şaşk<sub class="calibre6">ına</sub> dönmüşüm. Herkese ayrı ayrı kendimi tanıtmaya çabalamakta<sub class="calibre6">n</sub> yorgun düşmüşüm. Adamsam adamım. Sizin yüzünüzden, h<sub class="calibre6">er</sub> gün yeniden insanlığımı kazanmaya çalışmaktan yaratma yap<sub class="calibre6">a</sub>maz bir duruma düşmüşüm.</p>
<p class="calibre1">Acımadan sizi sileceğim. Yoksa bu yaşadığım hayat benirn asıl değerime hiç uygun değil. Nasıl ki sizin şu durumunuz siz-lerin asıl değerinize hiç eşit değil. Çaldıklarınızı geri alacağım.</p>
<p class="calibre1">Bu bir ahlâkçılık olacaktır. Oysa şu, geri kalmış durumu aşıp, yiyip içip uyumaları geçerek estetik yapmamız gerekiyor. Eğer insansak, bir araya toplanmışsak kanallarımızı bitirip kenarlarını düzeltmeye başlamalıyız, hatta süslemeye.</p>
<p class="calibre1">Zaman geçiyor. Yaşamamız bir amaç olmaktan çıkıp bir geçit olmalı.</p>
<p class="calibre1">Yarın için ümid beslemekle yetinmekten artık bıkkınlık geldi. Yetinmeyorum. Koskoca bugünden utanıyorum. Onun benden utanması gerekirken.</p>
<p class="calibre1">İyilik, bir kişi ihanet edince olmayan bir durum. Fenalık, bir kişiyle oluveren. Bu yüzden ben, gerekleri mi, insanları mı önce ele almalı diye düşününce aklımın ve gözlerimin önüne ilkin insanlar dikiliyor.</p>
<p class="calibre1">Bu kadar yıl oldu. Bu kadar insan yaşadı öldü. Bir sürü iyi kötü, yerli yersiz yapıtlar kalmakta. Kitaplar var. Daha bugüne kadar iyisini örnek alıp yürütmek, köklüsünü çoğaltmak çoğunluğa bir fikir, bir amaç olarak yerleşmiş değil. Daha bugüne kadar insan birbirine nasıl yük olmaz, nasıl engel olmaz anlaşılmış değil.</p>
<p class="calibre1">Gerekler kendiliklerinden olsaydı, onları insanlar hazırlamamış olsaydı, bugün insanlar suçsuz, ezik, temiz, bezgin, kov-gun gözükmekte haklıydılar. Bugün insanlar bir yönden zavallı, acınacak gözüküyorlar. Ama böyle gözükmeye, daha doğrusu onları öyle görmeye kimsenin hakkı yok.</p>
<p class="calibre1">Canım insanlar edebiyatı, zavallılar türküleri pazar buldukça, o pazarın ilkin alıcılarına değil satıcılarına lânet olsun, gebersinler onlar.</p>
<p class="calibre1">İnsanlara acımak diye bir şey yoktur. Kümelenip birbirlerini boğmak kimin aklı? Kimse kimseyi ezemez. Ezmenin yollarını inceltip, ilim yapmak kimin aklı?</p>
<p class="calibre1">İnsan hiç miskin değildir aslında. Onu miskinliğe sevkeden töre ve gelenekleri okullara, ailelere, mahalle ve şehirlere yaymak kimin aklı? Bir insan kalkıp başka bir insanı boğmaz. Bir insan bir insanı öldürmez. Bu birbirlerini boğanları öldürenleri sıraya dizmek kimin aklı?</p>
<p class="calibre1">Biriktir, içine at, sakla, belli etme, saygılı ol, gül, yapmacıktan şaşma deyenler kim?</p>
<p class="calibre1">Belirt, açıkla, karşılık ver, tepki göster, deyenler kimler?</p>
<p class="calibre1">Anlayışlı olmayı bir erdemlik saydıranlar nerede? Oysa ki anlayışlı olmak insanın en ilkel ödevi. Anlayışlı olmayı bir üstünlük saydıranlar, o kötü ahlâkçıları cezalandırmayanlar -aksine armağanlandıranlar- neredeler?</p>
<p class="calibre1">Affetmek oyuncağını ortalığa salan bugün kaç yaşında. Niçin ölmedi? Niçin yaşayor?</p>
<p class="calibre1">Birikip birikip daha kuvvetli patlasın diye insanların o eski, o temiz başkaldırmalarını geciktirenler kaç gece rahat uyudular?</p>
<p class="calibre1">Sen mi uğraşacaksın, sana ne, bırak gitsin deyerek, ilk kötülük belirtilerini hemen sıcağı sıcağına önlemek isteyenleri tökezleyen uysallık yılanları nereye saklandı?</p>
<p class="calibre1">Küçük yumrukların namuslu güçlerini söndürüp büyük yumrukları parayla tutup emelleri için kullananlar kendilerini insan mı sayıyorlar? Maşa olarak kullandıkları beyinsizlerin dış görünüşleri görmüyorlar mı kendilerinin aynı.</p>
<p class="calibre1">Çobanın sürüye bıraktığı en büyük gurur çoban köpeği kullanmasıdır. Sürünün içinden teşkilâtlandırmaya çabaladığı bir iki seçme hayvan değil. İyi çoban sürüye gurur bağışlamaz, sürünün gururunu savunur. Sürüde her şeyin bir en iyisi vardır. Atlayanların en iyisi, koşanların en hızlısı, güçlülerin en sağlamı, uykusuzlukların en dayanıklısı.. Çoban bunları en geridekilerin ölçüsüne sokmak isterse, düşünmelidir ki azıcık rahat için sürünün değeri düşecektir. Ki böyle bir engelleme gerçekleşemez. Ama bugüne kadar buna yanaşan çobanlar çıkıyor.</p>
<p class="calibre1">Sanki bu kadar yıl boşuna, insansız geçti. Sanki bu kadar insan boşuna yaşadı ve öldü.</p>
<p class="calibre1">Bu düzen varsa. Bu düzenin açısından bakıp insanları acınacak zavallı yaratıklar görmek doğru olur mu? İnsana haksızlık, bu acıma insana büyük bir haksızlık değil midir? Bu düzen varsa insanlara kızmak, bağırmak, sinirlenmek, miskinler demek, sünepeler, diye bağırmak onlara değer vermek, onları sevmek değil midir?</p>
<p class="calibre1">Acımak.. Zavallılar, zavallıcıklar demek, sizi kim böyle bıraktı demek onlara yapılacak aşağılamaların en sinsicesi sayılmaz mı?</p>
<p class="calibre1">Milyonlarca aça, yoksula, yaralıya karşı böyle konuşuyorum. Ve içim kan ağlayor. Daha da acı söylemek isterim.</p>
<p class="calibre1">Bir kütle bir yerden kalkıp bir başka kütleye saldırmasın. Hiçbir zaman hak yaratamaz, hak alamaz.</p>
<p class="calibre1">Ama nerede iki kişi varsa ateşle barut gibi yan yana dursunl<sub class="calibre6">a</sub>r isteyorum. Eğer iki kişi varsa..</p>
<p class="calibre1">Eğer iki kişi varsa, bıraksınlar ıslak sevgileri, yılışık terbiyeleri.. Uyuz sokulmaları bıraksınlar, biri öbürünün ilk kötülüğe dönüşünü tokatlasın, öbürü diğerinin ilk miskinliğini önlesin.</p>
<p class="calibre1">Bunun için insanın bir şeyler istemesi, içinden kıvılcımlar geçmesi, içinde atılmalar olması gerek. Bunu şehirlerde okullarda öğretmeyorlar. Bu dağlarda, kayaların sivri keskinliklerinde, suların öldürücü çokluğu ile yokluğu arasında şarkıların en asili olarak buram buram söyleniyor. Birbirini yeme, ama kır.</p>
<p class="calibre1">Eğer iki kişi varsa insanlığın birinci yıldönümünü tamamlasınlar.</p>
<p class="calibre1">Tek tek büyükler her zaman çıktı. Çıkacaktır da.</p>
<p class="calibre1">İki insanın kuracağı bir büyük düzen miskinlik terbiyelerini, acıma edebiyatını parçalayabilir.</p>
<p class="calibre1">Bir örnek yeter. Bir yılda birçok ikiler çıkıp yeni kümelerde yeni insanların insana yakışacak anlaşmalarını kurabilirler.</p>
<p class="calibre1">O zaman tabiat insansız olunca bir şey kaybedebilir. Şimdi insansız tabiat, anlamsız ama kayıpsız kalıyor.</p>
<p class="calibre1">Nasıl ki şimdi insanlar tek tek de çok çok da anlamsız bir geciktirme içindeler. Çok yıllarımız oldu, ama daha olacağını sanmıyorum.</p>
<p class="calibre1">Karanlıkta bağırıyor. Bir kişi daha var mı?.. Bir kişi daha. Haydi. Bir kişi daha.</p>
<p class="calibre1">Bağır, karanlıkta bağıran. Duyan olacaktır. Olmalı, birisi daha olmalı.</p>
<p class="calibre1">Kavgalara, düzeltmelere, bozulmamalara, yılışmamalara, gücenmemelere, darılmamalara..</p>
<p class="calibre1">Karşı koymalara, yüzlemelere, direnmelere..</p>
<p class="calibre1">Kocaman, cansız, iri kurallara değil, geciktirme yollarına değil, candan, içden, arıklıkdan, dinçlikden küçük çıkışmalara..</p>
<p class="calibre1">İlk kötülüğü ilk adımında önlemelere. .</p>
<p class="calibre1">Bir kişi daha vardır.</p>
<p class="calibre1">Bir yumurcak gelecek. Özür dilerim. Bir tekme atacak, kutular, elbiseler, traşlar, gömlekler dağılıp saçılacak. Kâğıtlar kalemler karışacak, cedveller kırılacak.</p>
<p class="calibre1">Durup hepsini toplayacak kaldırıp yerlerine koyacak. Ölçülerin yenilerini yapacak. Tanışıksız, sevgiye dayanmadan. Tozlar topraklar ağırlıklar ayıklanmış kırıklar yapıştırılmış, çıkıklar takılmış olacak.</p>
</body>
</html>
