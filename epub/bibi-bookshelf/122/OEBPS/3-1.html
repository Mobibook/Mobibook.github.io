<html xmlns="http://www.w3.org/1999/xhtml">
	<head>
		<title>3-1.html</title>
		<link href="template.css" rel="stylesheet" type="text/css"/>
	</head>
	<body>
		<div id="x3-1.html" xml:lang="en-GB">
			<div class="Basic-Text-Frame">
				<p class="BB" id="toc_marker-2" xml:lang="tr-TR">II</p>
				<p class="Normal-1 para-style-override-9"/>
				<p class="Normal-1 para-style-override-8"><span class="char-style-override-1" xml:lang="de-DE">ANGEL DAYI‘NIN ÖLÜMÜ</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">İbrail‘den Baldovineşti köyüne giden, yeni düşmüş bahar yağmurlarının üzerinde yer yer çukurlar açtığı arızalı yolda Dimi Dayı‘nın iki beygirli arabası müthiş sarsılıyordu. Dayısının yanında, tahtanın üstüne oturmuş olan Adrian, karnının ağrıdığından şikâyet ediyordu ve tırıstan vazgeçilmesini rica etti. Artık koşmadıklarına sevinen beygirler, sabahın taze havası içinde kuvvetle soludular ve adi adımla yürüyüşe devam ettiler. O zaman, gevşemiş nalların gürültüsünü takip eden sessizlik içinde, Adrian, oturduğu yerde doğruldu, bu Mart ortasının kara ve sessiz, hâlâ kış uykusundan uyuşuk kırlarını bakışlarıyla derin bir haz duyarak, öptü.</span></p>
				<p class="Normal-1 para-style-override-9"><span xml:lang="de-DE">Dimi Dayı saf ve dürüst, iyi bir köylü olmasına rağmen, konuşkan değildi ve etrafına sezdirmeden bakmak itiyadındaydı. Yedi yaşına kadar elinde büyümüş ve Mısır‘la Anadolu‘da iki yıllık bir seyahatten daha yeni dönmüş olan bu acayip yeğenine karşı duyduğu tecessüsle, gizlice onu süzüyordu. Adrian, çok geçmeden bunun farkına vardı ve keyfi kaçtı.</span></p>
				<p class="Normal-1 para-style-override-9"><span xml:lang="de-DE">Biraz suratlıca:</span></p>
				<p class="Normal-1 para-style-override-9"><span xml:lang="de-DE">– Dayı, dedi, şu anda ne yaptığımı öğrenmek istiyorsan, bana dönüp rahatça bakıver, ama hafiye bakışıyla değil. Hoş kaçmıyor bu.</span></p>
				<p class="Normal-1 para-style-override-9"><span xml:lang="de-DE">Kendisine hitap edilen adam, cevap yerine, cebinden küçük bir domuz mesanesinden yapılmış tütün kesesini çıkardı ve sükûnetle bir sigara sarmaya koyuldu. Sonra, alaycı bir tavırla, sert tütün içemeyeceğini bildiği yeğenine keseyi uzattı. Adrian ona teşekkür etti ve güzel bir Mısır sigarası yaktı.</span></p>
				<p class="Normal-1 para-style-override-9"><span xml:lang="de-DE">Köylü, fitili tutuşturmak için çakmağına vururken, mırıldandı:</span></p>
				<p class="Normal-1 para-style-override-9"><span xml:lang="de-DE">– Sen artık </span><span class="char-style-override-4" xml:lang="de-DE">bizlerden</span><span xml:lang="de-DE"> değilsin.</span></p>
				<p class="Normal-1 para-style-override-9"><span xml:lang="de-DE">– Affedersin, dayı! Sana ateş vermeyi unuttum.</span></p>
				<p class="Normal-1 para-style-override-9"><span xml:lang="de-DE">Bir an sonra, gözleri sonsuzluğa dalmış, ilave etti:</span></p>
				<p class="Normal-1 para-style-override-9"><span xml:lang="de-DE">– Aklım birçok şeylerle meşgul de onan. İlkin, anamın o kadar canını sıkmış olan gürültülü dönüşüm... Unutmuş olduğum bu kara toprak, bir de, Angel Dayı‘yı dediğin halde görmek düşüncesi... Sahi, beni neden çağırmış, biliyor musun?</span></p>
				<p class="Normal-1 para-style-override-9"><span xml:lang="de-DE">– Bilmem... Dün akşam bir arabacı ile bana haber gönderdi, seni bu sabah mutlaka görmek istiyormuş.</span></p>
				<p class="Normal-1 para-style-override-9"><span xml:lang="de-DE">– Demek meyhanesi açık?</span></p>
				<p class="Normal-1 para-style-override-9"><span xml:lang="de-DE">Dimi şaşkın bir tavırla yeğenini süzdü:</span></p>
				<p class="Normal-1 para-style-override-9"><span xml:lang="de-DE">– Deli misin? diye alçak sesle azarladı. Üç yıldan beri yatakta olduğunu ve kurtların kendisini diri diri kemirdiğini söylediğim halde, kalkıp ta arabacılara içki vermesini mi istiyorsun? Hem o artık bir iskeletten ibaret, zaten, hepsini içti, tek başına hepsini içti.</span></p>
				<p class="Normal-1 para-style-override-9"><span xml:lang="de-DE">Adrian, dehşetle ürpererek sarardı. Dayısı onu yatıştırmaya çalıştı:</span></p>
				<p class="Normal-1 para-style-override-9"><span xml:lang="de-DE">– Onun yanından çıkınca hastalanmamak için kuvvetli olmalısın. Bu durumda bir adamı seyretmek hiç de hoş bir şey değil. Hali, Eyüp Peygamber‘den de beter. Papaz Stefan‘ın söylediğine bakılırsa Eyüp hastalığından kalkmış ve ölmüş çocuklarıyla çalınmış ineklerini canlı olarak bulmuş, ama Angel artık hiçbir şeyini bulamayacak ve bir daha kalkamayacak. Eyüp‘ten beri zamanlar çok değişti. Allah artık mucize göstermiyor. Belki de bizim kabahatimiz yüzünden.</span></p>
				<p class="Normal-1 para-style-override-9"><span xml:lang="de-DE">Adrian, boğazı düğümlenerek sordu:</span></p>
				<p class="Normal-1 para-style-override-9"><span xml:lang="de-DE">– Ona kim bakıyor?</span></p>
				<p class="Normal-1 para-style-override-9"><span xml:lang="de-DE">– Kimse... Yani, evet, yanında senin herhalde tanımadığın bir oğlan var. Kaç yıl oldu köye gelmeyeli?</span></p>
				<p class="Normal-1 para-style-override-9"><span xml:lang="de-DE">– Altı yıl var.</span></p>
				<p class="Normal-1 para-style-override-9"><span xml:lang="de-DE">– Öyleyse sana olanları anlatayım. Dört yıl kadar oluyor, günün birinde köyümüzde bir çocuk peyda oldu. Nereden gelmişti? Yalnız Allah bilir, o kadar kekemedir ki, söylediği on kelimeden birini anlamaya imkân yok. Köye paçavralara sarılı, vücudu çürükler içinde geldi. Haline acındı. Hıristiyan adamlar kendisini barındırdılar, beslediler ve ona ekmeğini kazanmak imkânını verdiler. Ama Allah ona karşı pek cömert davranmamıştı. Çocuk, iki koyunu muhafazadan acizdi; koyunları kaybediyor, elinde sopasıyla bir meczup gibi haykırarak ve işaretler yaparak geri dönüyordu. Karmakarışık sözlerinden kimse bir şey anlamıyordu. Böylece, kapı kapı dolaştı ve kıçına hayli tekme yedi. Nihayet kendini yolun tozları üstünde buldu. Angel, onu aldı, yanında alıkoydu. Aslını öğrenmek için jandarma vasıtasıyla tahkikat yaptırdı, ama bu da beyhude oldu. Şimdi Angel‘in kalan mal-mülkünü çocuğa vasiyet etmiş olduğu söyleniyor, zaten büyük bir şey kalmadı ya, fıçılar boş ve meyhane harabe halinde, fakat mirasçı fıçılarla meyhaneye layıktır. Küçük uşağın hizmeti de efendisinin ihtiyaçlarına layıktır ve bu belki dünyada eşi olmayan bir şey. Yumurcak, hem eğlenmek, hem zavallı kardeşin canlı cenazesi yanında boğulmamak için, kış yaz dışardadır. Yatağına mıhlı kalan ve vücudu hissiz bir yaradan ibaret olan Angel, her çeyrek saatte bir kadeh rakıya muhtaçtır. Artık şişeyi kaldıramıyor. Çocuk dışarda olduğu, Angel‘in de onu çağırmaya sesi kâfi gelmediği için, ne icat etti bilir misin? Bizim jandarmalarınkine benzer bir düdük edindi, ne zaman ihtiyacı olsa, düdüğü çalar. Dışarda, yumurcak, bir saat gibi muntazamdır: Vakti gelince, açık pencere önünde oynamaya gelir ve düdüğe kulak verir. Yazın böyledir. Kışınsa, pencereler çivili, tıkalıdır, gene vaktini dışarda geçiren küçük maskara, kızak kaymaktadır. Ne yapsın? İkide bir, içeri girmek, çıkmak odayı soğutur, uşağın da canını sıkar. İşte günün birinde hasta duvarda pencere hizasında kadeh büyüklüğünde bir delik fark etti. Fakat delik dışardan samandan bir tıkaçla kapalı kaldı. Vakti gelince, dışardaki hastabakıcı bu tıkacı çıkarır.</span></p>
				<p class="Normal-1 para-style-override-9"><span xml:lang="de-DE">“Tabii yumurcak bazen vazifesini unutur. O zaman, kaderiyle başbaşa kalan Angel, kadehine kavuşmak için o hasta haliyle oldukça uzun zaman düdük çalar. Hem onu değiştirme istese de, elinden gelmez. Bu sığıntı çürümüş bir adama bakmak için Allah tarafından gönderilmiştir, ağabeyin hastalığı da konuşmasını bilmeyen küçük serseriyi yaşatmak için icat edilmiştir.</span></p>
				<p class="Normal-1 para-style-override-9"><span xml:lang="de-DE">“Malümun olsun: Eve yaklaşınca, içeriye haber gönder, çocuğun lafına aldırmadan girmeye kalkışma, elinin terazisi yoktur köpoğlunun. Sopasını kafana yemekte gecikmezsin. O sopayı hiç yanından ayırmaz.</span></p>
				<p class="Normal-1 para-style-override-9"><span xml:lang="de-DE">Araba bir yol ağzında durdu. Dimi haber verdi:</span></p>
				<p class="Normal-1 para-style-override-9"><span xml:lang="de-DE">– Buradan yaya gidebilirsin.</span></p>
				<p class="Normal-1 para-style-override-9"><span xml:lang="de-DE">– Sen gelmiyor musun?</span></p>
				<p class="Normal-1 para-style-override-9"><span xml:lang="de-DE">– Hayır; işim var. Hem yalnız gitmen daha iyi olur.</span></p>
				<p class="Normal-1 para-style-override-9"><span xml:lang="de-DE">Adrian, dayısına veda etti. Angel Dayı‘nın, bir ölü evinden daha uğursuz tasavvur ettiği meyhanesine doğru yürümeye başladı.</span></p>
				<p class="Normal-1 para-style-override-9"><span xml:lang="de-DE">Yol balçıklıydı, adımlar sanki yapışkan bir hamura gömülüyordu. Önünde, ve her yanında, üstüne uzaktan uzağa mavi pencereli beyaz kulübeler serpilmiş kara, soğuk, rutubetli geniş bir ıssızlık vardı. Bütün damlardan uzun duman sütunları yükseliyordu.</span></p>
				<p class="Normal-1 para-style-override-9"><span xml:lang="de-DE">Adrian o sıralarda yirmi beş yaşındaydı. Son altı yıl içinde ancak yılın birkaç ayını doğduğu şehirde geçirmişti; geri kalan zamanlar –gafilce fesatçı hareketlere karışmış olduğu– Bükreş‘te ve nihayet yabancı memleketlerde geçirdiği maceralı hayatı, annesine ve yeğeniyle çok ilgilenen Angel Dayı‘ya endişe veriyordu.</span></p>
				<p class="Normal-1 para-style-override-9"><span xml:lang="de-DE">Büyük ayyaş, her dala konan ve hiçbir dalda durmayan ateşli haylazla bir kere görüşmeye çok defalar teşebbüs etmiş, ama buna imkân bulamamıştı. Adrian hayal gibi bir görünüp, bir kayboluyordu. Bu sefer tam zamanında çağırılmıştı; Dimi arabasıyla onu erkenden almaya gelmişti. O da razı olmak zorunda kalmıştı.</span></p>
				<p class="Normal-1 para-style-override-9"><span xml:lang="de-DE">Evet, </span><span class="char-style-override-4" xml:lang="de-DE">zorunda kalmıştı</span><span xml:lang="de-DE">. Kara bahtlı adamı görmeye pek de hevesli değildi. Korkusu paskalya gecesinden, iki kardeşin “barıştıkları” geceden daha şiddetliydi. Ona öyle geliyordu ki, mukadderatını tayin ve kendisini mahkûm edecek bir mahkemenin huzuruna çıkmaktadır.</span></p>
				<p class="Normal-1 para-style-override-9"><span xml:lang="de-DE">“Kadehini düdük çalarak istiyor!” Dayısının uğradığı felaketlerin şahikası saydığı bu nokta üzerinde duruyordu.</span></p>
				<p class="Normal-1 para-style-override-9"><span xml:lang="de-DE">Düşüncelerini ve hele hastanın neden mutlaka kendisini görmek ve kendisiyle konuşmak istediği düşüncesini kafasında evirip çevirirken, ansızın kendini, köyün öbür yanında, vaktiyle meyhane denebilecek olan binanın yüz adım ötesinde buldu. O zaman adımlarını yavaşlattı ve heyecandan nefesi kesilerek, etrafı gözden geçirdi. Her şeyden önce, daima dışarda bulunan mahut hastabakıcı ve gardiyan çocuğu görmeyi merak ediyordu. Miyop gözleriyle evin civarını araştırdı. Etrafta hiçbir şey kımıldamıyordu. Uzakta, büyük Galatz yolu üstünde, arabacılar birbirlerine sesleniyorlar, öte yanda kurşun bir gök altında, ıssızlığa bir kat daha uğursuzluk katarak birçok kargalar havada dönüyorlardı.</span></p>
				<p class="Normal-1 para-style-override-9"><span xml:lang="de-DE">Adrian bir suçlu, bir hırsız gibi yaklaştı. Meyhane damının taze sazla yarı yarıya yeniden yapılmış olduğuna dikkat etti. Eskiden arabacıların hayvanlarını barındıran büyük sundurma artık mevcut değildi. Onun yerinde ıslak ve çiğnenmiş küçük bir saman yığını vardı. Evin kendisi de eskisinden ziyade toprağa gömülmüştü; kapı ve iki pencere muvazenelerini kaybetmiş, bir yana kaykılmıştı. Pencere camlarına gelince, bunların pisliği, yanmış olan o güzel evde, Angel Dayı‘nın camları kırdığı zamankinden beterdi.</span></p>
				<p class="Normal-1 para-style-override-9"><span xml:lang="de-DE">Adrian “temizliğe o kadar düşkün olan adam şimdi burada can çekişiyor!” diye düşündü.</span></p>
				<p class="Normal-1 para-style-override-9"><span xml:lang="de-DE">Oralarda çocuğu görmediğinden, kapıya doğru ilerledi. O esnada acayip gardiyan, kocaman bir sopa sallayarak ve dayak yemiş bir köpek gibi sesler çıkararak, saman yığının ardından fırladı. Adrian, bu garip manzara karşısında sükûnetle durdu. Dizlerine kadar uzanan parça parça uzun ceketle gülünç bir kılığa girmiş, bir leylek gibi uzun bacaklı, ayakları çıplak ve çamurlu, bu çocuk, ince ve uzun bir boyun üstünde basık kabak şeklinde, omuzları arasında durmadan sallanan kocaman bir başı güçlükle taşıyordu. Adrian, hayretten başka bir şey hissedemedi.</span></p>
				<p class="Normal-1 para-style-override-9"><span xml:lang="de-DE">İğrenerek, “Dayının inine girmek istiyorum,” dedi.</span></p>
				<p class="Normal-1 para-style-override-9"><span xml:lang="de-DE">Piç kurusu, cevap yerine, kapının önüne dikildi ve sopayı kaldırdı; sonra yabancının ilerlemediğinden emin olunca, kapıyı açtı ve içeriye girerek kilitledi.</span></p>
				<p class="Normal-1 para-style-override-9"><span xml:lang="de-DE">Adrian, duvardaki deliği örten saman tıkacı gördü, çekti ve kulağını oraya dayadı. Keskin, hayvani, avaz avaz bir haykırma kulaklarına çarptı, ama Angel‘in sesini duymadı.</span></p>
				<p class="Normal-1 para-style-override-9"><span xml:lang="de-DE">Nihayet kapı gıcırdadı ve acayip insan, kolunu hem gülünç, hem de trajik bir işaretle uzatarak delikanlıyı içeri girmeye çağırdı.</span></p>
				<p class="Normal-1 para-style-override-9"><span xml:lang="de-DE">Adrian, kendini, artık ateş yakmak için kesilmiş dalların deposundan başka bir şey olmayan eski meyhanede buldu. Eskiden pırıl pırıl parlayan meşe tezgâh, parçalanmış bir halde, şişeler, destiler, kulplu bardaklarla birlikte bir köşede yatıyordu. Saz damın geniş bir gediğinden gök görünüyordu. Bodrum yıkılmıştı, havayı küf kokusu dolduruyordu. Yağmurlar ve karlar dövülmüş toprak zemini bataklığa çevirmişti. Bu sessiz şeyler yoksulluklarını öyle haykırıyorlardı ki, Adrian yerinde mıhlandığını hissetti. Bir hayatın iflasını ifade eden bu tablo karşısında yüreği burkularak, kendi kendine:</span></p>
				<p class="Normal-1 para-style-override-9"><span xml:lang="de-DE">“Burası böyle olursa, kimbilir asıl oda ne halde?” diye düşündü.</span></p>
				<p class="Normal-1 para-style-override-9"><span xml:lang="de-DE">Kaçmak için duyduğu kuvvetli bir arzuyu yenerek, hasta odasının kapısını açtı.</span></p>
				<p class="Normal-1 para-style-override-9"><span xml:lang="de-DE">Korkunç bir cenaze, pislik ve çiş kokusu. Amonyaktan yanan gözleri kapandı ve bundan önce ancak bir sırt, şişirilmiş bir sidik kesesine benzeyen parlak bir kafatası, iğrenç çuvallardan yapılmış bir yatağın kenarında sarkan kemikten ibaret bir kol görecek kadar zaman bulabildi.</span></p>
				<p class="Normal-1 para-style-override-9"><span xml:lang="de-DE">Adrian bu iskelet elinin üstüne kapandı ve alnını oraya dayadı. El, buz gibiydi. Hasta kımıldamıyordu.</span></p>
				<p class="Normal-1 para-style-override-9">“Kalk... Adrian... Bana destek ol.”</p>
				<p class="Normal-1 para-style-override-9">Adrian titredi. Bu, bir insan sesi, Angel‘in erkek sesi değil, veremden ölmek üzere olan bir çocuğun hım hım miyavlamasıydı.</p>
				<p class="Normal-1 para-style-override-9">Şapkası elinde, ayağa kalktı ve odanın ortasında, yüzü hastaya çevrili, mütevazı, ayakta durdu. Bu hasta, dayısı Angel değildi, bu, mumyalaşmış hayalet yüzlü, kirpiksiz, uçurum gibi derinleşmiş çukurlarına gömülü kocaman, parlak göz bebekli, uzun ve bıçak gibi inceleşen burunlu, yarı açık ağızlı bir ihtiyardı. İki kulak arasında beyaz saçlardan bir halka ensesini çeviriyordu. Evvelce kıvırcık ve parlak bir siyahlıkta olan sakalı artık is beyazı bir yapağı yığınından başka bir şey değildi. Pis bir ceketin kollarında sallanan iki iskelet kolu, işte bir yorgan, çuval ve yırtık <span class="char-style-override-4">kebe</span> yığınından çıktığı görülenler bundan ibaretti. Angel Dayı, bundan ibaretti.</p>
				<p class="Normal-1 para-style-override-9">– Şuraya... İskemleye... Otur. İğrendin mi?..</p>
				<p class="Normal-1 para-style-override-9">– Hayır, dayı; seni bu halde gördüğüme çok üzüldüm...</p>
				<p class="Normal-1 para-style-override-9"><span xml:lang="de-DE">– Üzüldün mü?.. Neden?.. Ben üzülmüyorum.</span></p>
				<p class="Normal-1 para-style-override-9"><span xml:lang="de-DE">– Ama, herhalde çok acı çekiyorsundur?</span></p>
				<p class="Normal-1 para-style-override-9"><span xml:lang="de-DE">– Yanılıyorsun, Adrian... Artık acı çekmiyorum. Yalnız kafam yaşıyor; gerisini... hissetmiyorum. Gerisi... Bitti. Fakat kafa!.. Mükemmel şey!</span></p>
				<p class="Normal-1 para-style-override-9"><span xml:lang="de-DE">Gözlerini yeğenine dikerek bir lahza sustu, sonra, inanarak dedi ki:</span></p>
				<p class="Normal-1 para-style-override-9"><span xml:lang="de-DE">– Daha üç gün evvel ölecektim... Çünkü artık düşünecek bir şeyim yoktu, o akşam Jeremi geldi, bana senin döndüğünü haber verdi... Bunun üzerine seni bekleyerek sabrettim.</span></p>
				<p class="Normal-1 para-style-override-9"><span xml:lang="de-DE">– Dayı! Neler söylüyorsun? Ölüm geldiği zaman, onu durdurmak elimizde değildir; istediğimiz zaman da gelmez. İntihar etmek istediysen o başka.</span></p>
				<p class="Normal-1 para-style-override-9"><span xml:lang="de-DE">Angel safiyetle:</span></p>
				<p class="Normal-1 para-style-override-9"><span xml:lang="de-DE">– Evet, dedi, evet... Bu tabii kanunu ben de biliyorum. Ama söyle, Adrian, –sen ki, kitaplardan birçok güzel şeyler öğrendin–, insan için artı öğrenecek bir şey kalmadığına emin misin?</span></p>
				<p class="Normal-1 para-style-override-9"><span xml:lang="de-DE">Adrian:</span></p>
				<p class="Normal-1 para-style-override-9"><span xml:lang="de-DE">– Hayır! dedi; daha öğrenecek şeyler var!</span></p>
				<p class="Normal-1 para-style-override-9"><span xml:lang="de-DE">– Çok güzel... Bunların arasına Angel Dayı’nın şu gerçeğini de koy: Düşünce, ölüm kadar kuvvetlidir. Ölümü de yok edemez, ama onun rahatını bozabilir.</span></p>
				<p class="Normal-1 para-style-override-9"><span xml:lang="de-DE">Delikanlı, hastanın hezeyanda bulunduğunu düşündü; hürmeten dinliyordu. Çıplak kafatasında, her istikamette boydan boya kendi dükkânında yediği müthiş darbeleri gösteren damar damar kapanmış yara izleri görünüyordu.</span></p>
				<p class="Normal-1 para-style-override-9"><span xml:lang="de-DE">Angel:</span></p>
				<p class="Normal-1 para-style-override-9"><span xml:lang="de-DE">– Bu patlamış kafaya bakıyorsun, dedi. Bu yara dimağı sağlam olmayan bir insanı iki defa öldürebilirdi, çünkü insan dimağen ölür. Ölüm yaklaştığı zaman, kuvvetli dimağ direnerek mücadele eder, ölümle savaşa tutuşur ve bazı şartlarla bir an için ölümü uzaklaştırıp geciktirebilir. Mesela, o darbeleri yediğim gün, önüne geçilmez bir şekilde yaklaşan ve beni koma haline getirmek tehlikesini arz eden baygınlığın farkındaydım. Zahiren baygın olmama rağmen, dimağım dayanıyordu, cerrahların bütün söylediklerini işitiyordum, bir an bile yokluğun beni sarmasına meydan vermedim. Bu yokluk, ebedi olabilirdi! Bense hep hayatı düşünüyordum.</span></p>
				<p class="Normal-1 para-style-override-9"><span xml:lang="de-DE">Angel nefes almak için bir an durdu. Adrian, Kahire’deki Bulak müzesinin firavunlarından biri karşısında olduğunu sandı, bir firavun ki, yeniden açılmış gözlerini artık kırpmıyor. Yüzün hareketli, kuru, saydam olan derisi, üzerinde kaydığı bütün kemikleri belli ediyordu. İnce bir parşömen tabakası gibi gerilmiş bu deri, her kımıldayışta yırtılacak gibi oluyordu.</span></p>
				<p class="Normal-1 para-style-override-9"><span xml:lang="de-DE">Duvar tarafında saklı duran el, yavaşça kalktı ve bir iple küçük parmağa bağlı bir düdüğü ağzına götürdü. Ağır bir davranışla, Angel Dayı, kısa kısa birkaç kere düdüğünü öttürdü. İyice görülüyordu ki, hava ciğerlerden değil, sadece ağızdan geliyordu. Kol, göğsü örten çulun ortasına düştü. Korkunç şekilde açık gözler, onu duvara çivilemek ister gibi görünen bir şiddetle Adrian’ı süzüyordu.</span></p>
				<p class="Normal-1 para-style-override-9"><span xml:lang="de-DE">O zaman Adrian, ayağa kalkarken:</span></p>
				<p class="Normal-1 para-style-override-9">– Dayı, dedi, bir şey mi istiyorsun?</p>
				<p class="Normal-1 para-style-override-9">– Otur yerine! Sen bana hizmet edemezsin.</p>
				<p class="Normal-1 para-style-override-9">O esnada meyhanenin kapısı sanki rüzgâr itmiş gibi açıldı, zorlu hastabakıcı odaya girdi. Efendi ile uşak, birkaç saniye bakıştılar; sonra uşak, yatağın ayak ucunda duran bir rakı şişesini aldı, bir kadeh doldurarak hastanın ağzına boşalttı.</p>
				<p class="Normal-1 para-style-override-9">Adrian bu sahneyi sesini çıkarmadan seyretmişti. Dayısından bir açıklama bekliyordu. Beriki, sarsılmaz bir kanaatle tekrar düşüncesini anlatmaya koyuldu:</p>
				<p class="Normal-1 para-style-override-9">– İddiamı nezaketen dinlediğini, inanmadığını görüyorum. Gücenmiyorum: İnsanın yaşamadığı şeyi anlaması güçtür. Dinle, bak... Üç yıldır şu pis yataktan dışarı adım atamadım. Üç kış, üç bahar, bir o kadar yaz ve bir o kadar güz arka üstü yatıp kararmış tavanı seyrediyorum. Bu hayatımın en kuvvetle yaşanmış devresidir. Bir yıldan beri hemen hiç yemiyor ve uyumuyorum, altı aydan beri büsbütün hiç! Ne bir ekmek kırıntısı, ne bir saniye uyku. Ama içiyorum, şu rakıyı içiyorum. Gündüzleri, çocuk, gördüğün gibi boğazıma akıtıyor. Geceleri ölmemek ve zavallı mahlûku uyandırmamak için, masanın üstünde gördüğün ve alkola batırılan süngeri emiyorum. Sabah oldu mu, sünger dudaklarıma değmekten kurumuş ve yanmış bir hale geliyor.</p>
				<p class="Normal-1 para-style-override-9">Adrian yüzünü elleriyle kapadı:</p>
				<p class="Normal-1 para-style-override-9">– Dayı! diye haykırdı; ne korkunç bir yaşayış bu!</p>
				<p class="Normal-1 para-style-override-9"><span xml:lang="de-DE">– Korkunç mu, diyorsun, yeğenim? Korkunç? Belki... Ama bu yaşayış mantıkidir, kaderime uygundur... Ben tam bir saadet, kolay bir saadet istedim; kendini beğenmiş, kibirli bedenin tatmin edilmesini istedim... Ve buna erişmek için haris mücadelelerde bulundum. Yemek yerken uyuyan bir kadın; saman gibi yanan gösterişli bir ev; kaybolan hayvanlar; ölen çocuklar; adamın kafasını sopalarla kırdıran altın ve ertesi gün kirlenen temiz bir gömlek edinmek için yirmi yıl didinmek. Bütün bunlar, kafamdan ayrılmış, üstünü örten çullar kadar bana yabancı olan bu beden için, şimdi çürüyen artık leşten bir şey olmayan bu beden için! Şu anda kurtlara olduğu gibi, kargalara da yem olmasını istediğim bu cesedin kölesi olarak bütün bir ömür, tam bir çeyrek asır geçirdim, çürümeyen ve kurtların dokunamayacakları bir kafaya, bir dimağa sahip olduğumun bir an bile farkına varmadım.</span></p>
				<p class="Normal-1 para-style-override-9"><span xml:lang="de-DE">Harcadığı gayretten nefesi kesildiği için, hasta uzun bir süre sustu. Adrian, dayının bakışına güçlükle katlanarak, acaba bana sitemde mi bulunmak istedi, diye düşünüyordu.</span></p>
				<p class="Normal-1 para-style-override-9"><span xml:lang="de-DE">Düşündüğü çıktı:</span></p>
				<p class="Normal-1 para-style-override-9"><span xml:lang="de-DE">– Adrian!.. Seni neden çağırttım, biliyor musun? Senden hoşnut olmadığımı söylemek için!</span></p>
				<p class="Normal-1 para-style-override-9"><span xml:lang="de-DE">Bu hitabın kamçısı altında genç adam irkildi:</span></p>
				<p class="Normal-1 para-style-override-9"><span xml:lang="de-DE">– Benden hoşnut değil misin? Neden dayı?</span></p>
				<p class="Normal-1 para-style-override-9"><span xml:lang="de-DE">– Çünkü sen, zevki sefaya düşkünsün! Çünkü sen, kafanın ışığını ve benim eski sözlerimi unutuyorsun!.. Benim gibi binlerce cahil faniler neyse ne, ama, bunu sen yapmamalısın, anlıyor musun dediğimi? En küçük yaşında dimağı nurlanmış olan sen bunu yapmamalısın. Hatırlıyor musun, on beş yaşındayken –başka çocukların uçurtma uçurarak eğlendikleri yaşta!– sen temiz ve sevimli meyhanesinde Angel Dayı’ya gelir, astronomiden söz açar ve onu kendine hayran ederdin? Ben ve arabacılarım, göklerin hikmetini bize anlatan dudaklarına hepimiz ne büyük bir samimiyetle bağlanırdık? Ah! Bu eski günler! Onları dünmüş gibi görüyorum. Dışarda kar ve ayaz... Meyhanede tatlı bir sıcaklık, geveze rençberler, yaşama zevki... Domuz pastırmasını tartmadan hesaplamadan, gözetmeden keser, şarabı yüreğin cömertçe tahrik ettiği bir elle doldururdum... Yer, içer, Tanrı’ya şükreder ve bizim kainatımızı altüst eden, dünyaların sayısını çoğaltan, yıldızları ölçen ve papazların ahmaklığıyla alay eden seni dinlerdik!.. Hah!.. Hah!.. Ne hoşuma giderdi! Arabacıların da hoşuna giderdi bu. Biri sorardı: “Kim bu kitap gibi konuşan çocuk be?” “Kim olacak, benim yeğenim!” cevabını vererek, seninle ve hiçbir şey bilmeyen kendimle övünürdüm. “Ablamın, yirmi yaşındayken eşi bulunmayan o yosmanın biricik oğlu!..”</span></p>
				<p class="Normal-1 para-style-override-9"><span xml:lang="de-DE">“Ve koca dekalitreyi yakalayarak, Haziran güneşinden kavrulmuş tarlalar gibi kuraklıktan yanan toprak kadehleri kendi hesabıma doldururdum.</span></p>
				<p class="Normal-1 para-style-override-9"><span xml:lang="de-DE">..............................................</span></p>
				<p class="Normal-1 para-style-override-9"><span xml:lang="de-DE">“Ama dur! Bu müthiş hatıralar benden uzak, uzak olsun! Sen de Adrian, yeğenim, beni dinlemek, bana itaat etmek borcundur! İnsanı ezen, bedeni kangrene karıştıran ve kafayı unutturan hayattan hiçbir şey ummamalı, beklememelisin. Sürdüğün bu sefahat hayatı da ne oluyor? Bu ısmarlama elbise ne? Bu gösterişli yakalık ne? bu parlayan kolluklar ne? Nasıl? İlahi ışığı tanımış, Angel Dayı’nın korkunç sonunu bilen bir gencin bu yapmacıklara ihtiyacı mı var?”</span></p>
				<p class="Normal-1 para-style-override-9"><span xml:lang="de-DE">Adrian, saygıyla başını eğdi. Dilinin ucuna kuvvetli deliller geliyordu, ama cevap vermeye cesareti yoktu. Sesini çıkarmadan, dayısının sertliğine şaşarken, beriki, düdüğü cenaze dudaklarını andıran dudaklarına götürerek, sabırla, ağır ağır ve nefes nefese, uşağı olacak zevzeği çağırmaya koyuldu, çocuk hemen geldi, kadehi doldurdu, içindekini bir deliğe boşaltır gibi, efendisinin ağzına akıttı, sonra elleriyle işaretler yaparak gitti.</span></p>
				<p class="Normal-1 para-style-override-9"><span xml:lang="de-DE">Angel devam etti:</span></p>
				<p class="Normal-1 para-style-override-9"><span xml:lang="de-DE">– Üç yıl oluyor, çetrefil bir olay kulağıma çalındı: Senin gibi bir aydına akran olmayan birtakım şımarık gençlerin arasına karışarak bir gece İbrail’de bir halk balosuna gitmiş, orada küçük bir kızı baştan çıkarmışsın. Hemen o gece kızla yatmışsın. Ertesi günü onu yüzüstü bırakıp Bükreş’e kaçmışsın. On beş gün sonra, sorgu hâkiminin kararıyla polisler seni yakalamışlar. Nihayet, bir ay sonra “küçük kız kaçırmak” suçundan on beş gün hapis gibi yüz kızartıcı bir hüküm giymişsin.</span></p>
				<p class="Normal-1 para-style-override-9"><span xml:lang="de-DE">Adrian kulaklarına kadar kızardı:</span></p>
				<p class="Normal-1 para-style-override-9"><span xml:lang="de-DE">– Dayı, ben kimseyi “kaçırmadım”. Küçük kız arabaya kendi isteğiyle bindi. Bu işi ilk defa tecrübe etmiyordu. Bu oyunun asıl kurbanı ben oldum... Yoksa kanuna göre, üç yıl hapis yatmam gerekirdi.</span></p>
				<p class="Normal-1 para-style-override-9"><span xml:lang="de-DE">– Belki... Ama bir küçük kızın “irade”si olamayacağını, ailesinin vasiliği altında bulunduğunu bilmiyor muydun?</span></p>
				<p class="Normal-1 para-style-override-9"><span xml:lang="de-DE">– İnsan birlikte yatmak istediği kızı ailesinden istemez a.</span></p>
				<p class="Normal-1 para-style-override-9"><span xml:lang="de-DE">– Öyle ama, seni ertesi günü hapse gönderecek kızlarla da yatılmaz.</span></p>
				<p class="Normal-1 para-style-override-9"><span xml:lang="de-DE">Dayı bir cevap bekledi. Adrian sesini çıkarmadı. Öteki devam etti:</span></p>
				<p class="Normal-1 para-style-override-9"><span xml:lang="de-DE">– Doğru bulmadığım hareketlerin bundan ibaret değil. Bu macera yüzünden ananın utancından ağır bir hastalığa yakalandığını biliyorum. Kızın ailesi gelip nikâh istemiş. Sen Bükreş’te sürterken, bütün mahalle çapkın bir oğulun anasına atıp tutuyordu. Bu senin umurunda değildi, o kadar ki, sıkıntıda olduğu için ondan para istedin. Kadıncağız, daha hastalıktan yeni kalkmışken, çamaşır teknesi üstünde iki büklüm çalışarak metelikleri biriktirmek ve senin yardımına koşmak zorunda kaldı... Eğer sen, buna ana sevgisi diyorsan, sözüm yok. Hem dahası var; göreceksin ki, her şeyi biliyorum... Senin tevkif edilmen, ananı pılı pırtısını toplayıp daha yüksek bir kirayı göze alarak, kış ortasında mahalle değiştirmek zorunda bıraktı. Sonra, hapisten çıkınca, gene sıvışıp gittin, işçi hareketine karıştın ve kendini tevkif ettirerek bir at hırsızı gibi dayak yedin. Netice: Bir ay sanatoryumda yattın, sıhhatin bozuldu. Mısır’da güya kendini tedavi ettirmek için bunu vesile ettin ve orada açlıktan geberecek hale gelince, ananı hatırladın. Ah Adrian: Sende hangisi daha eksik: Kalp mi, akıl mı? O sıralarda biçare abla, beni ziyarete gelmişti... Beti-benzi atmış, dermansız bir halde, oğluna göndermek için hayatında ilk defa olarak benden para istemeye gelmişti... Sana değil, ona, o zavallı mazluma acıdım ve ona seve seve kesemi açtım.</span></p>
				<p class="Normal-1 para-style-override-9"><span xml:lang="de-DE">Adrian hıçkırıklarını tutamadı, kendini kokmuş yatağın ayak ucuna attı, dayısının etsiz ve soğuk elini yakaladı, hararetle öptü:</span></p>
				<p class="Normal-1 para-style-override-9"><span xml:lang="de-DE">– Affet! Affet!.. Ben alçağın biriyim!</span></p>
				<p class="Normal-1 para-style-override-9"><span xml:lang="de-DE">– Çok güzel. Pişmansın. Pişmanlık doğru yolu bulmaya yarar. Kendini ıslah etmeye çalış; seni şimdiden affediyorum; sen, benim Adrian’ım, benim yeğenim, Angel Dayı’nın, karısının çok güzel, evinin çok muhteşem ve gömleğinin çok temiz olmasını istediği için şu pis döşeğin üstünde gördüğün dayının manevi evladı olacaksın. Ama, </span><span class="char-style-override-4" xml:lang="de-DE">basta!</span></p>
				<p class="Normal-1 para-style-override-9"><span xml:lang="de-DE">Artık yeter (Çev.).</span></p>
				<p class="Normal-1 para-style-override-9"><span xml:lang="de-DE">Delikanlı, gözyaşlarını silip, yerine oturarak kekeledi:</span></p>
				<p class="Normal-1 para-style-override-9"><span xml:lang="de-DE">– Ne yapmak lazım, dayı?</span></p>
				<p class="Normal-1 para-style-override-9"><span xml:lang="de-DE">Angel, bir lanet savuruyormuş gibi, kemikten ibaret kolunu ağır ağır kaldırdı:</span></p>
				<p class="Normal-1 para-style-override-9"><span xml:lang="de-DE">– Gururu okşayan her şeyden kaçmak, kibirli arzuları çiğnemek, çürüyen bedenin sesini susturmak, felakette tek desteğimiz olan dimağ sevgisine bütün ruhunla bağlanmak. İşte sana söyleyeceklerim bunlardır...</span></p>
				<p class="Normal-1 para-style-override-9"><span xml:lang="de-DE">Adrian itiraza yeltendi.</span></p>
				<p class="Normal-1 para-style-override-9"><span xml:lang="de-DE">– Ama dayı, sen dün sevmiş olduğun her şeyden bugün nefret ediyorsun...</span></p>
				<p class="Normal-1 para-style-override-9"><span xml:lang="de-DE">– Doğru... Beni şu gördüğün hale getiren dün sevmiş olduğum şeylerdir.</span></p>
				<p class="Normal-1 para-style-override-9"><span xml:lang="de-DE">– İyi ama, insan hoşuna giden şeyleri sever: Güzel kadın, sevimli ev ve temiz gömlek. İhtiraslarımız bunları ister, duygularımız bunları ister.</span></p>
				<p class="Normal-1 para-style-override-9"><span xml:lang="de-DE">– Bunlar gerçeğin sadece dış görünüşü, Adrian!.. İhtiraslar ve arzular mesut etme kabiliyetleriyle uygun olmayan çığlıklar koparırlar.</span></p>
				<p class="Normal-1 para-style-override-9"><span xml:lang="de-DE">– Bu kalbimizin çığlığıdır.</span></p>
				<p class="Normal-1 para-style-override-9"><span xml:lang="de-DE">Hasta, kuvvetini tüketen son bir gayretle: “Kalbimiz bir hayduttur!” diye haykırdı. Sözleri artık bir insan sesine benzemiyordu, bunlar artık burundan çıkan ıslıklardan başka bir şey değildi. Bu cümleyi uzun bir sessizlik takip etti. Duvara çevrili başı ve kolları hareketsizlik içinde taş kesildi. Adrian, dayının son nefesini vermekte olduğunu sandı.</span></p>
				<p class="Normal-1 para-style-override-9"><span xml:lang="de-DE">Hayır. Angel Dayı, hâlâ düşünüyordu. Tekrar Adrian‘e döndü ve dimağının trajik mücadelesini, sözlerden daha iyi ifade eden korkunç gözleriyle onu süzdü. Sonra, bakışlarını Adrian‘ın üstünde ayırmadan, Angel, ölümden korkmadığını yeğenine ispat etmek istiyormuş gibi, düdüğünü kuvvetli kuvvetli ve çabuk çabuk çaldı.</span></p>
				<p class="Normal-1 para-style-override-9"><span xml:lang="de-DE">Çocuk koşarak geldi, dayı gene rakısını içti, beyaz dudaklarını yaladı ve eceli yenmiş olmasına gülümsedi...</span></p>
				<p class="Normal-1 para-style-override-9"/>
				<p class="Normal-1 para-style-override-10"><span xml:lang="de-DE">	*</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">– Kalbimiz mi? kalbimiz mi? Adrian... Ağlayalım ona! Durmadan çarpan bu bir avuç ete ağlayalım. Kendinde ebediyeti taşıtan, hiç şüphesiz daha bir iğne başından büyük değilken ebedi hareketin damgasını yiyen; büyüyen ve çarpan; yaratılışı anından ölümüne kadar, heyecanlanan, sevinen, azap çeken ve durmadan çarpan bu şalgam, bu şişkin yerelması. Hadi canım!.. Bu biçare hayduda karşı adi olalım. Oldukça kötülük eder, doğru, ama bunu cömertliğinden yapar. Ah! İşte hatıralar, hey gidi hatıralar!.. Neyse... Bu korkunç geçmiş yıllarla bir dakika daha yaşayalım.</span></p>
				<p class="Normal-1 para-style-override-9"><span xml:lang="de-DE">.......................................</span></p>
				<p class="Normal-1 para-style-override-9"><span xml:lang="de-DE">“Gözyaşlarımın kaynağı kurumuş olmasaydı yirmi yıl önceki bana ağlamak isterdim... O sıralarda, saadetimin bayırını çıkıyordum ve kaynayan kanım bana yüz hayat birden yaşatıyor, etrafımda geçen şeylerden hiçbiri, neşeli olsun, kederli olsun, bana yabancı gelmiyordu. Şenliklerde de, dövüşlerde de Angel Dayı daima hazırdı. İlk ve son şarap kadehini içen bendim!.. Çünkü, –hey Ulu Tanrım!– Ateş kesilen boğazımızdan aşağı inen “İsa kanı”nın lıklıkları içinde çene kemiklerinin çatırdadığını duymak güzel şeydir, seninle alay eden bir rezilin kaburgalarını kırmak da güzel şeydir. Bizim eğlentilerde “İsa kanı”nın sık sık biz fanilerin kanına karıştığı malümdur. Sana anlatacağım Noel bayramında da böyle oldu...</span></p>
				<p class="Normal-1 para-style-override-9"><span xml:lang="de-DE">“Hem sen, herhalde bunu biraz hatırlayacaksın, çünkü o zaman altı yaşındaydın ve kavgaya sen de karışmış bulundun.</span></p>
				<p class="Normal-1 para-style-override-9"><span xml:lang="de-DE">........................................</span></p>
				<p class="Normal-1 para-style-override-9"><span xml:lang="de-DE">Şarap.</span></p>
				<p class="Normal-1 para-style-override-9"><span xml:lang="de-DE">“Ah o bizim Hıristiyan yortularımız!.. İnsan ne zavallı bir mahlûk doğrusu!.. Zaman onu sarsıyor, duygularını değiştiriyor ve ruhunu harap ediyor, halbuki hayvanlar geçen zamanla hiç değişmiyor, hep aynı kalıyorlar.</span></p>
				<p class="Normal-1 para-style-override-9"><span xml:lang="de-DE">“Bugünün sümsükleriyle kıyaslayınca, gençliğimin o koç yiğitlerine aslanlar dememek gelmiyor elinden adamın!.. Aralarında beceriksizler de vardı ama, onlarla kimse meşgul olmazdı, varlıklarıyla yoklukları birdi. Petrov, Kazasu veya Naziru‘nun bir meyhanesinde biri bizim köyün adını andığı zaman, herkesin aklına gelen birkaç adamdı: Evvela yiğitler yiğidi Jeremi; sonra... ne yalan söyleyeyim, Angel!.. Daha sonra arkadaşım Nikolay, Vladimir, Uzun Kosta ve daha az ün salmış birkaç kişi; hepsi de işte olsun eğlencede olsun, hovardalıkta osun, dövüşte olsun, eşsiz kişilerdi hani!.. Bugünse...</span></p>
				<p class="Normal-1 para-style-override-9"><span xml:lang="de-DE">“Adrian be!.. Tükür benim yerime, çünkü ben artık tüküremiyorum! Bugün ortalık, gölgelerinden korkan, karılarından dayak yiyen cücelerle dolu...</span></p>
				<p class="Normal-1 para-style-override-9"><span xml:lang="de-DE">“O Noel gecesinden bir gün önce, eve yüz litrelik bir fıçı şarap, altı tane yağlı idiş horoz ve lahana üstünde kızartılmak üzere altı tane de süt domuzu getirttim.</span></p>
				<p class="Normal-1 para-style-override-9"><span xml:lang="de-DE">“Sofraya oturacak bir düzine kadar boğaz için bunları çok bulacaksın. Üçüncü kızartma lokmasında mideleri bulanan ve yarım litre şaraptan sarhoş olan zamane verimlileri için belki. Bizim için... bu da bir şey miydi!..</span></p>
				<p class="Normal-1 para-style-override-9"><span xml:lang="de-DE">“Geçen yıl ölen Stefan, Kutsal Kitaplarla dört İncil‘i ezber bilen papaz, gözümün önüne geliyor... O zaman altmışını geçmişti, bir şempanze kadar sağlam dişleri ve bir horoz kadar erkekliği vardı. Karısı –sağlam yapılı ve şakayık yüzlü iri yarı bir kadın– on sekizinci çocuğuna gebeydi, öteki, on yedinin hepsi de hayatta ve sıhhattaydı. Ah!.. Papazın ağzına dolan salya yüzünden kısa ve acele okunan duadan sonra bu “ilahi” çiftin çenelerini bir görmeliydin!.. Papazın çenesi butları, kemikleri, kıkırdakları, sanki ayçiçeği çekirdeği gibi öğütür, tuzla buz eder, bu sırada gür sakalı değirmen taşı gibi göğsü üstünde dönüp dururdu.</span></p>
				<p class="Normal-1 para-style-override-9"><span xml:lang="de-DE">“Papazın yanında, –kutsal güne saygı duyan, tırnaklarının ucuna kadar sofu– anam ‚sarma‘larımızın kıymasıyla cenkleşirdi... Sert ve kurnaz olan kardeşim Dimi, ustaca en yi parçaları seçerdi... Jeremi seçmeden ve çiğnemeden ne bulursa boğazına atar, dili de bedeni gibi uzun olan Uzun Kosta ile alabildiğine uzun kollarını sofranın her yanında dolaştırır, her şeyi tırtıklar, az konuşur ve ‚ağızlarını boşlukla doldurmak için‘ başkalarını konuştururdu:</span></p>
				<p class="Normal-1 para-style-override-9"><span xml:lang="de-DE">“– Stefan baba, oburluk mubah mıdır?</span></p>
				<p class="Normal-1 para-style-override-9"><span xml:lang="de-DE">“– Mubahtır, oğlum, mubahtır.</span></p>
				<p class="Normal-1 para-style-override-9"><span xml:lang="de-DE">“– Günah değildir ya?</span></p>
				<p class="Normal-1 para-style-override-9"><span xml:lang="de-DE">“– Ağıza girenler değil, ağızdan çıkanlar günahtır...</span></p>
				<p class="Normal-1 para-style-override-9"><span xml:lang="de-DE">“– Bize Büyük Kana‘dan bir fasıl anlatsana...</span></p>
				<p class="Normal-1 para-style-override-9"><span xml:lang="de-DE">“– Birazdan...</span></p>
				<p class="Normal-1 para-style-override-9"><span xml:lang="de-DE">“Ve şiddetle oynayan çenelerin gürültüsü, bir domuz ağılında yem zamanını hatırlatarak, durmadan devam eder, tıka basa doldurulmuş göbeklerin yellenmeleri de masanın bir ucundan öbür ucuna kadar iki tahta sırayı sarsar dururdu.</span></p>
				<p class="Normal-1 para-style-override-9"><span xml:lang="de-DE">“Yedi erkek, altı kadın dikdörtgen masanın iki yanındaki on iki yeri işgal ederdi. Masanın baş yanında, yüzü Doğu‘ya çevrili olarak, papaz Stefan dev gövdesiyle hâkimdi. ‚Şeytanın rakamı‘ olan on üç kişi olduğumuza üzülürdük, ama bize içi dağıtan cüceyi cemiyetimizden saymakla avunurduk. Bu, on litrelik toprak testiyi masanın etrafında güçlükle dolaştıran şen ve nükteci, geçkince bir adamcağızdı.</span></p>
				<p class="Normal-1 para-style-override-9"><span xml:lang="de-DE">“O vakit, ağızlar yemekten kesilince, zihinler eğlenceye ve boğazlar sürahilere çevrildi. Köpüklü şarap oluk gibi aktı, onunla birlikte hikâyeler de. Sonra, Dimi, hünerli parmakları arasına uzun çoban kavalını aldı ve papaz da dahil olduğu halde, herkes ortaya fırladı. Bardaklar ve tabaklarla dolu masanın etrafında çılgınca bir hora başladı ve bütün ev sarsıldı. Oyun bitince, papazla karısı, yüzleri kan ter içinde bize bir itidal örneği teşkil etsin diye, gittiler. Biz de bu örneğe uyarak zevki sefaya bir kat daha hız verdik!..</span></p>
				<p class="Normal-1 para-style-override-9"><span xml:lang="de-DE">Ama benim o gece düşündüğüm yalnız yiyip içmek ve eğlenmek değildi... Çok önemli bir olay olacaktı ve bu olayın önemi kimsenin gözünden kaçmıyordu. Hatta bu mesele orada hazır bulunan erkekleri son derece alakadar ediyor ve onları hemen birbirine eşit iki kısma ayırıyordu.</span></p>
				<p class="Normal-1 para-style-override-9"><span xml:lang="de-DE">“Ananı tekrar kocaya vermek meselesi görüşülüyordu; ben bu iş için orada hazır bulunan oldukça varlıklı ve dul bir köylü olan dostum Nikolay‘ı tercih ediyordum. Jeremi ile Kosta da onun namzetliğini savunarak ve bana yardım etmek için gelmişlerdi. Halbuki anan, tamamıyla serbest değildi. O zaman kardeşim olacak o Dimi hınzırı, benimki yerine kendi gözdesini geçirmişti. Bu, gene Nikolay adında pek sempatik bir adamdı. İbrail‘de balıkçı dükkânı vardı, çok kazanıyor ve refah içinde yaşıyordu. Dimi‘den başka, vahşi tabiatı ve Herkülvari kuvveti yüzünden hepimizin korktuğumuz amcazademiz Tudor da onu himaye ediyordu. Tudor, kendi Nikolay‘la adeta kardeş gibiydi.</span></p>
				<p class="Normal-1 para-style-override-9"><span xml:lang="de-DE">“Birbirine diş bileyen rakipler şöyle karşılıklı sıralanmışız, benim tarafımda dört kişi, karşı tarafta üç, ama Tudor kolayca en kuvvetlilerden ikisi ayarında sayılırdı. Anan, onların sırasında oturuyordu, fakat onların Nikolay‘ına ne kadar muhabbeti vardı ve bu adama ne dereceye kadar sözlüydü, bilemem. Bununla beraber, ananın, geçim zorluğu içinde, balıkçının kendisine daima cömertçe verdiği hediyelerden birçoğunu kabul etmiş olduğu biliniyordu.</span></p>
				<p class="Normal-1 para-style-override-9"><span xml:lang="de-DE">“Şu zavallı abla ne acayip mahlûktu!.. Otuz yaşında, yeni evlenmiş bir genç kız kadar güzel; hoş mizaçlı, neşeli, ustaca oynamasını ve şarkı söylemesini bilen bu kadın, hürriyetine dokunuldu mu, kendisini kocaya vermekten laf açıldı mı, hemen hırçınlaşır, en neşeli bir günü bile zehrederdi. Hep bunlar senin yüzünden: Yani, kocasının sana karşı sert davranabileceği düşüncesi, onu bir kaplan gibi yırtıcı yapardı. Senin sayende onu elde etmek de, kaybetmek de kabildi ve o akşam sen mihenk taşı oldun.</span></p>
				<p class="Normal-1 para-style-override-9"><span xml:lang="de-DE">“Benim dostum Nikolay, seni severdi ve seninle oynamak için sık sık bize gelirdi. Siz iyi arkadaştınız, bu da bizi lehimize büyük bir koz teşkil ediyordu. O Noel gecesi, sen yatağında gürültünün derecesine göre uyuyup uyanırken, Nikolay sana şekerler vermekten geri durmadı. Bu, ananın hoşuna gitti ve ötekini kıskandırdı. Bu oyuna nasıl son vereceğini bilemeyen adam, cebinden bir altın lira çıkardı ve sana atarak:</span></p>
				<p class="Normal-1 para-style-override-9">“–Al, Adrian, bununla on kilo şeker alırsın!.. dedi.</p>
				<p class="Normal-1 para-style-override-9">“Dostum, genç kızların hoşlanmadıkları mesleğini ima ederek dedi ki:</p>
				<p class="Normal-1 para-style-override-9">“– Öyle... Ama, o şekerler de balık kokar!..</p>
				<p class="Normal-1 para-style-override-9">“Öteki, köylünün işini kastederek:</p>
				<p class="Normal-1 para-style-override-9">“– Ne olsa, gübre kokusundan iyidir, dedi.</p>
				<p class="Normal-1 para-style-override-9">“Bu kinayeli aflar, gece yarısına doğru, sözlerimizden şarabın mesul olduğu bir sırada ortaya atıldı. Tudor‘un derhal tepesi attı. Asıl en kötüsü, hiç de sarhoş olmayışıydı. Ne halde olduğunu anlamak için abdest bozmaya dışarı çıkarken, ayaklarına ustaca bir çelme taktım; düşmedi.</p>
				<p class="Normal-1 para-style-override-9">....................................</p>
				<p class="Normal-1 para-style-override-9">Angel‘in soluğu tükenmişti. Anlatmak onu yoruyordu. Birdenbire sustu. Yüzü hiçbir şey ifade etmiyordu, ne heyecan, ne yorgunluk. Hep aynı hareketsizlik hep aynı korkunç açık gözler. Tekrar düdükle çocuğu çağırdı ve kadehini doldurttu. Sonra, daha dinlenmiş bir sesle, tekrar başladı:</p>
				<p class="Normal-1 para-style-override-9">“Bugün düşünüyorum da, insanların ihtiraslarını gözden geçiriyorum da, kendi kendime diyorum ki; biz acaba ipleri elinde tutan ve bizi canının istediği gibi oynatan bir iblisin kurbanları değil miyiz? Çünkü, o akşam azıcık makul insanlar olsaydık kolayca fark ederdik ki, ananın evlenmeye hiç de niyeti yoktu. Ama, şarap, bir de kalplerimizdeki hırs yüzünden buna aldırış etmedik ve çok geçmeden, laftan lafa, derken, birini evlendirmek değil, sadece dilsizler gibi dövüşmek istediğinin farkına vardık.</p>
				<p class="Normal-1 para-style-override-11">“Erkekleri birbirine düşürmekten hınzırca zevk duyan ve gençliğinde uğrunda birçok kafalar yarılmış olan anan, iblise o kadar yardım etti ki, kanımız ateş aldı ve bu ateş az kalsın onu da yakacaktı. Balıkçının kıskançlığını bildiği için, o zamanlar moda olan ve her kıtadan sonra <span class="char-style-override-4">Nikolay</span> adının nakarat halinde tekrarlandığı saçma bir halk türküsünü söyleyerek iki Nikolay’ı kışkırttı:</p>
				<p class="Normal-1 para-style-override-9"/>
				<p class="Normal-1 para-style-override-9">	<span class="char-style-override-4">Hay, hay, hay</span></p>
				<p class="Normal-1 para-style-override-11">	<span class="char-style-override-4">Öp beni, Nikolay!..</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">“Evet, </span><span class="char-style-override-4" xml:lang="de-DE">öp beni Nikolay</span><span xml:lang="de-DE">, ama ikisinden hangisi?.. Herkes bir an önce işi hacamata getirmek için elinden geleni yaparken benim Nikolay adaşıyla alay ediyor, göz kırpıyor ve masanın altında, ananın ayağına ayağıyla dokunuyordu. Tudor haykırdı:</span></p>
				<p class="Normal-1 para-style-override-9"><span xml:lang="de-DE">“– Vay anasını be!.. Çıngar çıkacak?..</span></p>
				<p class="Normal-1 para-style-override-9"><span xml:lang="de-DE">“– Evet!.. diye haykırdım; çıngar çıkacak?..</span></p>
				<p class="Normal-1 para-style-override-9"><span xml:lang="de-DE">“Anam kalktı. Masayı düzeltiyormuş gibi görünerek, el altında bulunan bütün bıçakları topladı, ama yalnız Tudor‘un kuşağına geçirilmiş müthiş bir kama ile silahlı kaldığını fark edince, onu istemeye gitti:</span></p>
				<p class="Normal-1 para-style-override-9"><span xml:lang="de-DE">“– Tudor!.. Yavrum!.. Ver bana kamanı!..</span></p>
				<p class="Normal-1 para-style-override-9"><span xml:lang="de-DE">“Onurlu olan Tudor, kamasını çıkardı ve kapıya fırlattı. Kadıncağız onu alıp götürdü. Sonra okunmuş su getirerek, odayı takdis etti, tütsü yaktı ve dua etti:</span></p>
				<p class="Normal-1 para-style-override-9"><span xml:lang="de-DE">“– Ulu Tanrım!.. Kuyruğunu sokup adamların arasını açmaya gelen şeytanı bu evden kov!.. Onu çöle defet Yarabbi!.. Bugün doğan olunun başı için biz günahkârlara acı!</span></p>
				<p class="Normal-1 para-style-override-9"><span xml:lang="de-DE">“Ve anana yalvardı:</span></p>
				<p class="Normal-1 para-style-override-9"><span xml:lang="de-DE">“– Çık buradan, kızım!.. </span><span xml:lang="fr-FR">Git de ocağın ateşini biraz kurcala... Hem dua et!.. Nasıl Havva büyük günaha sebep olduysa, şimdi de şerre alet olan sensin...</span></p>
				<p class="Normal-1 para-style-override-9"><span xml:lang="fr-FR">“Bütün erkekler ‚şerre alet olan‘ın gitmesine razı olmadılar. Jeremi dua taklidi ile söylendi:</span></p>
				<p class="Normal-1 para-style-override-9"><span xml:lang="fr-FR">“– Bı-ra-kın-bi-ze-şer-re-â-let-o-lan-gü-ze-li! Şer-re-â-let-o-lan-gü-zel-siz-biz-er-kek-ler-ne-ya-pa-rız?..</span><span xml:lang="de-DE">”</span></p>
				<p class="Normal-1 para-style-override-9"><span xml:lang="fr-FR">“Anam ağlamaklı bir tavırla dedi ki:</span></p>
				<p class="Normal-1 para-style-override-9"><span xml:lang="fr-FR">“– Jeremi!.. Başınızı gözünüzü yaratacaksınız!..</span></p>
				<p class="Normal-1 para-style-override-9"><span xml:lang="fr-FR">“– Ca-nı-mız-is-ter-se-bı-ra-kın-ba-şı-mı-zı-gö-zü-mü-zü-ya-ra-lım!..</span><span xml:lang="de-DE">”</span></p>
				<p class="Normal-1 para-style-override-11"><span xml:lang="fr-FR">“Dimi‘nin kavalı çılgınca çınladı. Sesler ve sözler, parmaklarında ve dudaklarından aktı:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Dul-du,dul-du,dul-du...</span></p>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Dolu kadehe can kurban!..</span></p>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Dul-du, dul-du,dul-du...</span></p>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Ne sevilir yaşlı değil, genç olan!..</span></p>
				<p class="Normal-1 para-style-override-11"><span xml:lang="fr-FR">	</span><span class="char-style-override-4" xml:lang="fr-FR">Dul-du, dul-du, dul-du...</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">............................................</span></p>
				<p class="Normal-1 para-style-override-9"/>
				<p class="Normal-1 para-style-override-12"><span xml:lang="fr-FR">«Bir hamlede, herkes ayağa fırladı ve </span><span class="char-style-override-4" xml:lang="fr-FR">Sarba</span><span xml:lang="fr-FR">’nın şiddetinden yer sarsıldı. Dimi, oynarken bir yandan çalıp, kükrüyordu:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Sıçra, opinka... Hızlı vur!..</span></p>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Hudutlardan duyulsun sesi!..</span></p>
				<p class="Normal-1 para-style-override-11"><span xml:lang="fr-FR">	</span><span class="char-style-override-4" xml:lang="fr-FR">Dul-du...</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">«Uzun Kosta:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Güzel şarap, mübarek tembellik.</span></p>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Örekeyi kötü atların içinde unuturlar!..</span></p>
				<p class="Normal-1 para-style-override-9"><span xml:lang="de-DE">Çarık.</span></p>
				<p class="Normal-1 para-style-override-9"/>
				<p class="Normal-1 para-style-override-12"><span xml:lang="de-DE">“Abla, çapkın bir eda ile:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Ne severim yiğit adamı</span></p>
				<p class="Normal-1 para-style-override-11"><span xml:lang="de-DE">	</span><span class="char-style-override-4" xml:lang="de-DE">Kırda yatıp dinlenirken!..</span></p>
				<p class="Normal-1 para-style-override-9"/>
				<p class="Normal-1 para-style-override-11"><span xml:lang="de-DE">“Tudor, kışkırtmak ister gibi:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Ne severim vurup kırmayı,</span></p>
				<p class="Normal-1 para-style-override-11"><span xml:lang="de-DE">	</span><span class="char-style-override-4" xml:lang="de-DE">Düşmanı yere vurmayı!..</span></p>
				<p class="Normal-1 para-style-override-9"/>
				<p class="Normal-1 para-style-override-11"><span xml:lang="de-DE">“Onların, Nikolay‘ları haykırdı:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Şarap kötü; ölçü ufak,</span></p>
				<p class="Normal-1 para-style-override-11"><span xml:lang="de-DE">	</span><span class="char-style-override-4" xml:lang="de-DE">Ama meyhaneci kadın kıyak!</span></p>
				<p class="Normal-1 para-style-override-9"/>
				<p class="Normal-1 para-style-override-11"><span xml:lang="de-DE">“Benim Nikolay da bizi utandırdı:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Oynatmayın fazla kaltağı,</span></p>
				<p class="Normal-1 para-style-override-9"><span xml:lang="de-DE">	</span><span class="char-style-override-4" xml:lang="de-DE">Yellenirse kokutur ortalığı.</span></p>
				<p class="Normal-1 para-style-override-11"/>
				<p class="Normal-1 para-style-override-9"><span xml:lang="de-DE">.........................................</span></p>
				<p class="Normal-1 para-style-override-9"><span xml:lang="de-DE">“– İçelim! İçelim! Kadehlere hücum!..</span></p>
				<p class="Normal-1 para-style-override-9"><span xml:lang="de-DE">“– Kardeşçe içelim!..</span></p>
				<p class="Normal-1 para-style-override-9"><span xml:lang="de-DE">İkişer ikişer, kollar birbirine geçmiş, başbaşa verilmiş, şarap bardakları dudaklarda, kardeşçe içtik. Ananın –tesadüfen yanında bulunan– dostum Nikolay‘la kardeşçe içtiğini görecek kadar vakit bulmuştum ki, o lahzada Tudor‘un bardağı havayı yararak, dostumun kafasında parçalandı.</span></p>
				<p class="Normal-1 para-style-override-9"><span xml:lang="de-DE">“Bu bir işaret, bir kıvılcım oldu... Onu müthiş bir kargaşalık takip etti!.. Bardaklar, tabaklar ve diğer eşya gülleler gibi öteye beriye uçtu... Masalarla sıralar devrildi; gaz lambası düştü, kırıldı ve söndü... Karanlıkta kaldık... Camları ağartan yıldızlı gökle karın soluk akisleri altında, göğüs göğüse bir çarpışmanın en şiddetlisi görülebilirdi. Yedi adam, yedi akraba ve dost, bir kelime söylemeden, bağırıp çağırmadan ve neden olduğunu bilmeden olanca kuvvetiyle birbirine yapıştırıyor, kinle birbirinin başını, gözünü yarıyordu, dövüşten vazgeçmek kimsenin aklından geçmediği bir sırada, onların Nikolay‘larının küskün ve şakacı sesi duyuldu:</span></p>
				<p class="Normal-1 para-style-override-9"><span xml:lang="de-DE">“– Hay Allah kahretsin!.. Ulan, sabaha kadar dövüşecek değiliz ya!.. Ben susadım!..</span></p>
				<p class="Normal-1 para-style-override-9"><span xml:lang="de-DE">“Bir elektrik düğmesine basılmış gibi, kavga duruverdi!.. Artık usanmış olan bir kavgacının bu beklenmedik sözünü samimi gülüşmeler, heyecanlı tasvip nidaları karşıladı...</span></p>
				<p class="Normal-1 para-style-override-9"><span xml:lang="de-DE">“– Işık!.. Işık!.. Asıl şarap!.. Kadınlar neredeler?.. Nerede cüce?..</span></p>
				<p class="Normal-1 para-style-override-9"><span xml:lang="de-DE">“Korkuya kapılarak kaçmış olan kadınlar, ellerinde mumlarla içeri girdiler, ama anan, seni de beraberine alarak ortadan kaybolmuştu. Avluda, ambarda, ahırda yapılan bütün araştırmalar boşuna oldu. Tek serveti ve tek kaygısı olan seni kucağına alıp, gece yarısı, kara, soğuğa ve kurtlara aldırış etmeden İbrail‘in yolunu tutmuştu!.. Bağımsızlığına düşkün ve biricik oğlunu büyütmeyi tek görev bilen dul kadın, mütevazı evine dönüyordu!.. Onun içir artık eğlence bitmişti. Ertesi günden itibaren zahmetler başlayacaktı...</span></p>
				<p class="Normal-1 para-style-override-9"><span xml:lang="de-DE">“Ama bu onun bileceği işti. Bizim işimiz hemen gideni unutmak, odayı temizlemek, şarap getirtmek ve Dimi‘nin kavalına uyarak fırtınalı bir </span><span class="char-style-override-4" xml:lang="de-DE">Kindiya</span><span xml:lang="de-DE">‘ya girişmek oldu. Hepimiz ceketsiz, yüz, göz kan içinde, elbiseler yırtılmış, kinler yatışmış ve neşe son haddine varmış olarak, yaralarımızı umursamadan, sımsıkı bir şekilde birbirimize yaslanmış, çılgınca bir hora tepiyorduk. Cüce de, bir eli kalçasında, ötekiyle kafasına yerleştirdiği ağır dekalitreyi denkleştirerek ve kıçına indirdiğimiz tekmelerden korunarak halkanın ortasında oynuyordu.</span></p>
				<p class="Normal-1 para-style-override-9"><span xml:lang="de-DE">.............................................</span></p>
				<p class="Normal-1 para-style-override-9"><span xml:lang="de-DE">“Sabaha karşı, tıkanmaktan patlayacak halde, zilzurna sarhoş, –tek başıma, şubama sarılmış– diz boyu karla güreşerek ve bu kıyamet gününü aklıma bile getirmeden evimin yolunu tutuyordum.”</span></p>
				<p class="Normal-1 para-style-override-9"><span xml:lang="de-DE">Hasta sustu... Sonra uşağı çağırdı ve bir kadeh rakısını yuvarladı, bu esnada Adrian, dinlediği olaylarda bir hata eseri arıyordu:</span></p>
				<p class="Normal-1 para-style-override-9"><span xml:lang="de-DE">– İlahi bir cezayı gerektirecek ne günah işlediğini göremiyorum, dayı... Sen, hissettiğin gibi yaşamaktan başka bir şey yapmış değilsin ki...</span></p>
				<p class="Normal-1 para-style-override-9"><span xml:lang="de-DE">Angel gülmek istedi, ama yüzü korkunç bir buruşma ile yeğenini dehşete düşürmekten başka bir şey yapamadı:</span></p>
				<p class="Normal-1 para-style-override-9"><span xml:lang="de-DE">– Ne günah işlediğimi görmüyor musun? Zavallı dostum, bunu görmek için daha ne lazım?.. Korkunç şeyler anlatmam mı? Öyleyse, işte daha kısa ve daha inandırıcı bir şey:</span></p>
				<p class="Normal-1 para-style-override-9"><span xml:lang="de-DE">“Daha karımı, aldatmak suretiyle uykusundan uyandırabileceğimi sandığım zamanlardaydı. O ele avuca sığmaz ihtirasla Kozma‘nın oğlu olduğuna şüphe olmayan Jeremi, bana bu hususta cazip fırsatlar hazırladı. Babası bir papaz tarafından öldürüldüğünden beri papazların can düşmanı olan bu adam, kilise adamlarının karıları ve kızlarını baştan çıkarmaktan hoşlanırdı; altmış yaşında bir meşe kadar genç ve güzeldi, yirmi yaşında bir delikanlıdan fazla süksesi vardı.</span></p>
				<p class="Normal-1 para-style-override-9"><span xml:lang="de-DE">“Jeremi, bana yolu ve Kazasu‘daki aşk yuvasını gösterdi. Oraya varmak için atla yarım saat gitmek kâfiydi. İlk defa bu yolu bir şey arıyor görünmeden geçtik. Güya bir meslektaşın dükkânında bir iki çakıştırmaya gidiyorduk; meyhaneciler meslektaşlarının şarabını tadıp tenkit etmekten hoşlanırlar.</span></p>
				<p class="Normal-1 para-style-override-9"><span xml:lang="de-DE">“Güz mevsimindeydik... Taze şarap, güzel </span><span class="char-style-override-4" xml:lang="de-DE">pastırma</span><span xml:lang="de-DE">. Papazın karısına gönderdiğimiz bir köy çocuğu vasıtasıyla kadın Jeremi‘ye mübarek kocasının seyahatte olduğunu bildirdi. Sık sık yerinde bulunmazdı. Kazasu‘nun tek papazı olduğu için, evinden uzaklarda, civardaki sayısız köylerde, kendisine ihtiyaç gösteren işleri görmeye giderdi. Ahalinin ibadeti, batıl itikatları ve hurafelere düşkünlüğü için, onun vücuduna ihtiyaç vardı. Papazı çağırmak için ne vesileler icat etmezlerdi: Bir vaftiz için, nikâh için veya ölüm vakası için hep çağırırlardı; doğurmak üzere olan bir kadının veya bir ineğin acılarını hafifletmek için aynı ciddiyetle onu çağırırlardı; perili evlerden, hortlakları kovmak, kısır bir tarlayı vaftiz etmek; ölüler için toplanan sadaka merasimine başkanlık etmek; kangrenli bir uzvu, çok içen bir kocanın elbiselerini bir delinin veya bir saralının başını okuyup üflemek. Nihayet, malümdu ki, dini vazife biter bitmez, zavallı papaz, takdise yarayan aletleri koltuğunun altına alarak, cerre devam etmek üzere beygirine biner ve ancak geceleyin evine dönerdi ve bir müşküle uğrayanlar orada da kendisini rahat bırakmaz ve mahallenin nazar boncuğuymuş gibi onu evden eve sürüklerlerdi.</span></p>
				<p class="Normal-1 para-style-override-9"><span xml:lang="de-DE">“Adrian, söylemeye hacet var mı ki, bu namuslu, dürüst, imanı uğrunda yorulmak bilmeden çalışan adam, kendisine yaptığımız fenalığa müstahak değildi... İkisi de birer şıllık olan bir karıya ve kıza büsbütün layık değildi...</span></p>
				<p class="Normal-1 para-style-override-9"><span xml:lang="de-DE">“Muhakkak ki, ölmeden önce Tanrı‘nın sillesini yiyecek olan Jeremi‘nin peşinden sürüklenerek, papazın kızının –ki, işi daima dolaşmak olan bir köy postacısının karısı idi– siyah sakalına, kıvırcık saçlarıma, temiz gömleğime ve cilalı çizmelerime güzel gözlerini süzmesinden bir horoz gibi kabardığım gün işte bunu düşünmek aklımdan geçmemişti!.. Ne hemcinsime yaptığım fenalığı, ne de kendi ruhumu felakete sürüklediğimi düşünememiştim...</span></p>
				<p class="Normal-1 para-style-override-9"><span xml:lang="de-DE">“Bu nevi zevkler için yaratılmış bir adam olmasam da bu macera hoşuma gitti. O kadar hoşuma gitti ki, tekrar oraya döndüm.</span></p>
				<p class="Normal-1 para-style-override-9"><span xml:lang="de-DE">“Zaten bu iki yılan, yanlarında cinsi arzudan başka her şeyi unutturacak soydandı. En faziletli kullarından birinin vücuduna bu şehvet yaralarını neden musallat etmiş olduğunu yalnız Allah bilirdi. Papazın karısı, erbap ağzıyla, Allah‘ın bile bunu bilmediğini iddia eder ve bize bu ilahi beceriksizliği hoş bir tarzda izah ederdi:</span></p>
				<p class="Normal-1 para-style-override-9"><span xml:lang="de-DE">“– İnsanın yaratıldığı gün, Allah‘ın yalnız olmadığı, İblisin de orada bulunduğunu bilirsiniz, diyordu bize... İblis, her şeye karışıyor, her yanda hazır olmak istiyor ve elinden geldiği kadar kendini müdafa eden Tanrı‘yı durmadan taciz ediyordu. Allah‘ın, en mükemmel eseri olmasını istediği insanı yaratmak için yoğurmakta olduğu ilahi hamurun göz kamaştırıcı beyazlığını görünce İblis, bunu kirletmek için dayanılmaz bir arzuya kapıldı. Ama, Yaradan çok dikkatli davranıyordu. O zaman, Tanrı‘nın iyi niyetini aldatan şeytan, bir bulutun ardında gizlenen güneşi göstererek ona süratle şu suali sordu: “Ey sen ki bu kadar akıllısın, neden zayıf bir buluta koca bir yıldızın ışığını örtmek ve yeryüzünü karanlığa bürüyerek hüzünlü bir hale getirmek gücünü verdin?” Yaradan izah etti: “Yeryüzünde her şeyin çeşitli ışıklar altında görünmesi; insanın hiçbir şey hakkında kesin bir kanaati olmaması, benim kudretimden başka her şeyden şüphelenmesi için böyle yaptım.” İblis dinledi ve güya mahcup olmuş gibi göründü, ama bu esnada ilahi hamura kuyruğuyla dokunmaya muvaffak oldu ve hamur derhal esmerleşti. Tanrı, bunu gördü ve şaştı. Şeytan söylendi: “Ne diye şaşıyorsun; ışık değiştiği için hamurun esmerleşti!” Allah tuzağa düşürüldüğünü anladı ve onurundan mantıki hareket etmek istedi. Hamuru kalıba döktü, ona insanın şeklini verdi, üzerine üfledi ve Adem‘i meydana getirdi... Ama heyhat ki, ona şer karışmıştı!.. Bu şer, bizim mayamızda var, işte bu...</span></p>
				<p class="Normal-1 para-style-override-9"><span xml:lang="de-DE">“İşte bu!.. Evet, işte parlaklığıyla kalbi ok gibi delen o nemli göz bebekleri... İşte bıyığın sürtünmesini ve erkeğin diş geçirmesini bekleyen sabırsız dudaklar... İşte bu daha çok göze çarpmak için iyice gizlenmiş memeler... İşte iki kadın, işte iki erkek, işte tamamıyla şeytanın kuyruğuna boyun eğmiş dört mahlûk!.. Artık bizde Tanrı‘nın maksadını hatırlayacak hal kalmamıştır!.. Artık ne fazilet, ne ar ve haya, ne de saygı vardır!.. Tepeden tırnağa şeytanın kocaman kuyruğunun hâkim olduğu iki kadın ve iki erkek karşı karşıyadır!..</span></p>
				<p class="Normal-1 para-style-override-9"><span xml:lang="de-DE">“Ben dişledim, Adrian, yasak meyveyi dişledim! Bu meyve bana lezzetli geldi, o kadar lezzetli ki, hemcinslerime karşı daha iyi davranmaya başladım. Uykusundan dolayı karıma göz yumdum, artık onu dövmedim. İhtiyacı olanlara karşı cömertliğim, beni soyanlara karşı hoşgörüm arttı. Sabahtan akşama dek hazdan sarsılıyordum...</span></p>
				<p class="Normal-1 para-style-override-9"><span xml:lang="de-DE">“Ama işte!.. Ve bu </span><span class="char-style-override-4" xml:lang="de-DE">işte</span><span xml:lang="de-DE"> bambaşka şeydir... </span><span class="char-style-override-4" xml:lang="de-DE">Çünkü</span><span xml:lang="de-DE">. Tevrat der ki, </span><span class="char-style-override-4" xml:lang="de-DE">her şeyin bir zamanı vardır; gülmenin zamanı vardır, ağlamanın zamanı vardır, öpmenin zamanı vardır ve öpüşmelerden uzaklaşmanın zamanı vardır...</span><span xml:lang="de-DE"> Bu zaman geldi çattı.</span></p>
				<p class="Normal-1 para-style-override-9"><span xml:lang="de-DE">“Kavurucu bir yaz günü, öğleden sonra, Jeremi ile birlikte papazın evinde yasak ve geçici zevki tadıyorduk. Bu, köyün dışında, tek tenha bir evdi. Postacı işine gitmişti, papaz da “ayın birinde” kendi bölgesindeki meskenleri vaftize çıkmıştı. Kendimizi her türlü baskından masum sanıyor ve ilahi hamurda şeytanın kuyruğunun değmiş olduğu tarafı zevk içinde yaşatıyorduk ki, Allah‘ın intikamcı eli kapıyı açtı ve kapının çerçevesi içinde papazla damadı iki müthiş hâkim gibi göründüler! Dimdik ve dövüşken bir tavırla, üstleri başları toz içinde, yüzleri sapsarı, birincisi elinde takdis edilmiş bir su taşınan küçük tencereyle su serpmeye mahsus aleti; öteki, boğumlu bir bastonla mektup çantasını tutuyordu.</span></p>
				<p class="Normal-1 para-style-override-9"><span xml:lang="de-DE">“Onlar ses çıkarmadan eşikte durakladılar, ama biz, dört suçlu, odanın bir köşesine sıçradık, Jeremi bir bıçak alarak kendini savunmaya hazırlanmıştı; ben, utancımdan taş kesilmiştim; iki adın, riyakâr bir tavıra boyun eğmişlerdi. Tanrı‘nın sesi, hakarete uğramış, ama felaketini metanetle karşılayan adamının diliyle hitap etti.</span></p>
				<p class="Normal-1 para-style-override-9"><span xml:lang="de-DE">“Aşağı yukarı, şunları söyledi:</span></p>
				<p class="Normal-1 para-style-override-9"><span xml:lang="de-DE">“– Allah taksiratınızı affetsin, ahlaksızlar!.. Sizin de Allah taksiratınızı affetsin, hayasız kadınlar! Sen Jeremi, bırak o bıçağı, çünkü bir papaz, kendisine yapılan fenalık ne olursa olsun, evine veya herhangi bir eve intikam almak için girmez!.. Haklıyı haksızı muhakeme etmek Allah‘ın işidir... Kalpsiz, hayasız, merhametsiz adam, sana bütün söyleyeceğim bundan ibarettir. Ama sana Angel, daha bazı şeyler söyleyeceğim, çünkü sen, kalpten de, hayadan da, merhametten de mahrum değilsin Angel, aile hayatında bedbahtsın, biliyorum... Ama başkasının felaketiyle mi avunacaksın? Kendimden bahsetmiyorum. Cinsi bir saadet arzu etmiş olan günahkâr bedenimi cezalandırmak için </span><span class="char-style-override-4" xml:lang="de-DE">Güzel ve akılsız bir kadının, bir domuz yavrusunun burnundaki altın halka olduğunu</span><span xml:lang="de-DE"> bana hatırlatmak için Allah‘ın her gün biraz daha ağırlaştırdığı bir haçı taşımaya gücüm var benim. Ama şu yanımda duran, Allah‘ın gazabı yüzünden damadım olan, evlilik saadetine öldürücü bir darbe yediği için, ölü bir yaprak gibi titreyen gence bak. Bu darbeyi ona indiren sensin, kalpten de, hayadan da, merhametten de mahrum olmayan adam. Ona bak Angel ve bil ki </span><span class="char-style-override-4" xml:lang="de-DE">yoldan çıkanlar içini ağır bir ceza vardır!.. </span><span xml:lang="de-DE">Allah‘ın orta malı diye yarattığı şu kadını yalnız kendime tahsise kalkmakla ben bu yoldan ayrılmıştım... Şimdi cezamı görüyorum... Şu delikanlı dürüst bir sevgiyi ayakları altına alıp, kollarını orta malı olacak bir kıza, benim kızıma açmakla, yoldan ayrılmıştı... Şimdi cezasını görüyor... Angel, sen de cezanı bulacaksın!.. Sana kötülük dilemiyorum, ama kötülük kendindedir; çünkü, beşeri ihtirasın mezbeleyi pak sanarak içine düşmesi mubahtır, ama bile bile pisliğe bulaşmak mubah değildir. Hadi, çıkın buradan!.. Allah taksiratınızı affetsin, ama Allah‘tan ve </span><span class="char-style-override-4" xml:lang="de-DE">uyumayan kurtlar</span><span xml:lang="de-DE">dan korkun.</span></p>
				<p class="Normal-1 para-style-override-9"><span xml:lang="fr-FR">Romence: Vermii cel neandormiti, hiç uyumayan kurtlar.</span></p>
				<p class="Normal-1 para-style-override-9"><span xml:lang="de-DE">«İşittin mi, Adrian?.. Uyumayan kurtlar!.. Nah, işte onlar!.. Şurada, canlı cenazemle birlikte üstlerini örten şu partalların altında... Bir yıldan beri, beni yavaş yavaş yiyorlar... Bir yıldan beri bende canlı olarak dimağımdan, kafamdan başka bir şey kalmadı...</span></p>
				<p class="Normal-1 para-style-override-9"><span xml:lang="de-DE">«Angel Dayı’nın işi bitti!.. Her şey mahvoldu!.. Güzel evinden, güzel çocuklarından; temiz gömleğinden, kara sakalından; cilalı çizmelerinden artık eser yok... Yorgunluk ve hastalık nedir asla bilmemiş olan vücut mahvoldu!.. Korkunç haydutların haklamaya muvaffak olamadıklarını uyumayan kurtlar hakladı!..</span></p>
				<p class="Normal-1 para-style-override-9"><span xml:lang="de-DE">«Yalnız dimağım dayanıyor... Oğlumun mezara indirildiği gün başlayan gece, sonsuz bir gece içinde bana sönmez bir fener vazifesi gören odur... Ama fener parlamaya başladı... Bütün yağ ona gitti, başka şey için kalmadı... Her şey onun için, onun alevi için... Böylece necata erdim!..</span></p>
				<p class="Normal-1 para-style-override-9"><span xml:lang="de-DE">«Dünyaya sahip olmak istemiş olan yetmiş kilo faydasız balçık! İşte şimdi şurada cansız yatıyor!.. Bunca ihtiyaç, bunca arzu, bunca gürültü ve bu derece az ebediyet!.. Allah’ım, şaheserinde neden bu kadar beceriksizlik gösterdin!.. Sade kafamız bize yeterdi. Dimağın içinde bulduğum sonsuzluğu başka nerede bulabildim?.. Ve bizim tek ebediyetimiz olan bu sonsuzluğun bir hiçe indirilmiş, bir kum tanesi gibi iskeletin bir köşesine tıkılmış olduğunu düşünüyorum da!.. Gürültüye boğulan bütün ev... Gece, gündüz kafa patlatan bir davul... Mabedi tutuşturmak isteyen, ama ancak onu dumana boğan, zehirleyen ve oturulmaz bir hale getiren bir saman alevi...</span></p>
				<p class="Normal-1 para-style-override-9"><span xml:lang="de-DE">«Yedi yıldır, düşünülebilecek her şeyi düşündüm... Ahdı-atik’le Ahdı-cedid’i üç kere okudum... Tevrat bir saatlik sohbet içinde hayat hakkında söylenebilecek olanların hepsini söylemiştir; durmadan on bin yıl konuşulsa bile, bundan iyisini ve bundan ziyadesini söylemek asla mümkün değildir. </span><span class="char-style-override-4" xml:lang="de-DE">Hiç şüphesiz bu da kendini beğenmişlikten, rüzgâr peşinde koşmaktan başka bir şey değildir!..</span><span xml:lang="de-DE"> Bu bilgenin biraz saadet bulduğu yerde de bundan eser yoktur. Hayatta zevk bulmak değil, bu zevki devam ettirmek gerek; halbuki, hayatta devamlı hiçbir şey yoktur... Hem asıl önemi bunun ne işe yarayacağını bilmektir...</span></p>
				<p class="Normal-1 para-style-override-9"><span xml:lang="de-DE">“İşte bunun için, ben hayattan el çektim ve yüzümü ölüme çevirdim.</span></p>
				<p class="Normal-1 para-style-override-9"><span xml:lang="de-DE">“İnsan artık zevk duymadığı zaman ölmüştür... Ben üç yıldır ölüyüm... Ama ancak altı aydır açık göz bebeklerim ebediyete dikildiği günden beri hürüm... Devamlılığı orada buldum. Gündüz, gece umurumda değil... Ben her yerdeyim; her şeyi görüyorum; her şeyi hissediyorum; hiçbir şey bana dokunmuyor... Saadet ve ıstırap hürriyete karşı bir engeldir.</span></p>
				<p class="Normal-1 para-style-override-9"><span xml:lang="de-DE">“Birkaç defa az kalsın öbür dünyayı boyluyordum, ama her sefer tam zamanında farkına vardım. İnsan farkına varıyor. Sonsuz şeyin başlangıcı yaklaşınca insanın kusacağı geliyor ve burnunun ucunda ağırlık duruyor... Bir saniyelik bir dikkatsizlik, her şey bitmiştir...</span></p>
				<p class="Normal-1 para-style-override-9"><span xml:lang="de-DE">Bir seferinde hayat ve ölümle kendime göre eğleniyordum. Bu geçen kıştı. Vakit gece miydi, gündüz mü, bilmiyorum; çoktan beri benim için bunun hiçbir önemi yoktur... Geziniyordu0m... Mazimin hoş bir hatırası beni hayata çekiyor, bir başka hatırası da ölüme doğru itiyordu. Uzaktan gelen bir çığlık, beni iğrendirdi: Bu, Noel arifesinde boğazlanmakta olan bir domuzun acıdan haykırışıydı... Öö!.. Dizimi kaç domuzun üstüne dayamış olduğumu hatırlıyorum; uzun bıçağı nice defalar, almak istediğim neticeye göre, sol koltuğun altında vuran yüreğe veya boğazın yumuşak boşluğuna ustaca daldırmıştım... Çok kere sıcak kan, yüzüme fışkırırdı... Hayvan, debelenir, sonra gözleri kararırdı; artık ölmüştür; ona bir şamar vurur ve sevilen bir kadının kalçasını okşar gibi hayata dostça bir şamar indirirdim...</span></p>
				<p class="Normal-1 para-style-override-9"><span xml:lang="de-DE">“Bu düşünce beni hüzünlendirdi... Dünya silindi... </span><span xml:lang="fr-FR">Artık ne hatıra vardı, ne mekân... Dimağımı tatlı bir uyuşturucu tembellik sardı... Midemden bir düğüm yükseldi... Gözlerimin arasında bir ağırlık... Gidiyordum. </span><span class="char-style-override-4" xml:lang="fr-FR">İsabet!</span><span xml:lang="fr-FR"> dedim...</span></p>
				<p class="Normal-1 para-style-override-11"><span xml:lang="fr-FR">«Birden, penceremde hep bir ağızdan haykıran üç çocuk sesi işitildi:</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Sabahlar hayrolsun, Noel baba!..</span></p>
				<p class="Normal-1 para-style-override-9"><span xml:lang="fr-FR">	</span><span class="char-style-override-4" xml:lang="fr-FR">Sabahlar hayrolsun, Noel baba!..</span></p>
				<p class="Normal-1 para-style-override-11"><span xml:lang="fr-FR">	</span><span class="char-style-override-4" xml:lang="fr-FR">Sabahlar hayrolsun, Noel baba!..</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">«Sonra kapı ardına kadar soğuğa ve hayata açıldı ve benim deli oğlan, yanında üç çocuk olduğu halde, ölümün hâlâ kanat sürttüğü odama girdi. Adet üzere, Noel’i selamlayarak köyde dolaşan çocuk kafilesini uğursuz meyhaneye getiren oydu... Yedi yıldır bu neşeli sesler, pencerelerime yaklaşmamıştı... Onlara verilmesi adet olan ceviz, keçiboynuzu simit, incir gibi şeylerden hiçbiri bende yoktu...</span></p>
				<p class="Normal-1 para-style-override-9"><span xml:lang="fr-FR">«Çocuklara bozuk para dağıttım... Bana ‘sağlıklar’ dilediler ve soğuk hava ile hayatı da birlikte götürerek gittiler...</span></p>
				<p class="Normal-1 para-style-override-9"><span xml:lang="fr-FR">«Onların ardından bakarken, ölümü unuttum da, ağlayacağım geldi... Köyde Noel vardı... Ve Angel Dayı’nın, bu dindar adamın </span><span class="char-style-override-4" xml:lang="fr-FR">Noel babayı selamlayan</span><span xml:lang="fr-FR"> çocuklara verecek tek cevizi, tek inciri, tek simidi yoktu.»</span></p>
				<p class="Normal-1 para-style-override-9"/>
				<p class="Normal-1 para-style-override-10"><span xml:lang="fr-FR">	*</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">Angel Dayı’nın ağzı, bir kulağından öbür kulağına kadar yayılarak sarımtrak-kara renkte ölü kafası dişlerini meydana çıkardı. Adrian, hastanın son nefesini mi verdiğini, yoksa sadece ağlamak mı istediğini bilemedi. Yatağın kenarına bırakmış olduğu eli, yerdeki rakı şişesine doğru etrafı yoklayarak giden intizamsız bir hareketle titremeye başladı. Adrian anladı:</span></p>
				<p class="Normal-1 para-style-override-9"><span xml:lang="fr-FR">– İçmek mi istiyorsun, dayı?</span></p>
				<p class="Normal-1 para-style-override-9"><span xml:lang="fr-FR">İstediğini yapmak için ayağa kalktı.</span></p>
				<p class="Normal-1 para-style-override-9"><span xml:lang="fr-FR">– Evet... Çabuk... Boğuluyorum...</span></p>
				<p class="Normal-1 para-style-override-9"><span xml:lang="fr-FR">Adrian, kadehi doldurdu ve bunu açık ağıza boşalttı. Hastayı büyük bir üşüme almış gibi, birbirine vuran iki sıra dişi arasında kadeh sarsıldı.</span></p>
				<p class="Normal-1 para-style-override-9"><span xml:lang="fr-FR">Rakı derhal tesirini gösterdi. Alkolik yatıştı.</span></p>
				<p class="Normal-1 para-style-override-9"><span xml:lang="fr-FR">– Birazdan öleceğim, Adrian... Sana tek miras olarak şu nasihatta bulanacağım: Küçük zevklere bütün kuvvetinle ve henüz vakti geçmeden karşı koy. Bize en çok acı çektiren odur... Oysa, ne yazık! Küçük zevkler bütün ömrümüzü onlara hasretmemizi isterler. Yaktığı zeytinyağı fıçısına karşılık, bize bütün verdiği bir zeytin tanesidir. Bu azdır. Çok az. Köpekler sevmekte bizden geri kalmazlar, ama akılda bizi geçerler.</span></p>
				<p class="Normal-1 para-style-override-9"><span xml:lang="fr-FR">«Jeremi’nin babası ve bizim uzak akrabamızdan olan Kozma’nın hayatını anlatarak sana insan çılgınlığına bir misal vermek isterdim. Bu kadar uzun bir hikâye için kendimde kuvvet hissetmiyorum... Bir gün, Jeremi bunu sana, benden iyi anlatabilir...</span></p>
				<p class="Normal-1 para-style-override-9"><span xml:lang="fr-FR">«Ama Kozma’yı mazur görürüm, bu mazeret kendim için daha az, senin içinse hiç varit değildir. Kozma akılsızdı; ben, ancak yarım akıllıyım; sense, yirmi yaşında, bizim elli yaşında bilmediklerimizi biliyordun; biliyordun ki, zevkler bize bütün hayatın onlardan ibaret olduğunu, onların dışında hiçbir şey bulunmadığını sandırırlar, halbuki, doğru olan bunun tersidir. Ben, bunu çok geç anladım... Kozma ise, hiçbir zaman anlamadı.»</span></p>
				<p class="Normal-1 para-style-override-9"><span xml:lang="fr-FR">Adrian, fikrini söylemeyi uygun gördü:</span></p>
				<p class="Normal-1 para-style-override-9"><span xml:lang="fr-FR">– Dayı, bilgi belki büyük bir ihtirası yener ama, adamı da birlikte mahveder.</span></p>
				<p class="Normal-1 para-style-override-9"><span xml:lang="de-DE">Angel sinirlenerek sordu:</span></p>
				<p class="Normal-1 para-style-override-9"><span xml:lang="de-DE">– Mahvolmaktan ne kastediyorsun?</span></p>
				<p class="Normal-1 para-style-override-9"><span xml:lang="de-DE">– Kaderi olan hayattan başka bir hayatı kendine zorlayan adama mahvolmuş diyorum.</span></p>
				<p class="Normal-1 para-style-override-9"><span xml:lang="de-DE">Angel başını salladı:</span></p>
				<p class="Normal-1 para-style-override-9"><span xml:lang="de-DE">– Mahvolmuş adam buna mı derler? Ya kaderi olan hayattan başka bir hayatı kendisine zorlamayan adama ne dersin?</span></p>
				<p class="Normal-1 para-style-override-9"><span xml:lang="de-DE">Adrian, hastayı kışkırtmaya cesaret edemedi, ama öteki tekrar sordu:</span></p>
				<p class="Normal-1 para-style-override-9"><span xml:lang="de-DE">– O adama ne dersin, yeğen?.. Söylemek istemiyor musun?.. Kendine kaderi olan hayattan başa bir hayat zorlamayan adama Angel demezler mi?.. Sen tanır mısın o Angel Dayı’yı?.. Kaderimi yaşamakla nereye varmış olduğunu bilmek ister misin?.. Öyleyse, aç üstümü, Adrian!.. Hadi, aç şu paçavraları, kendine kaderi olan hayattan başka bir hayat zorlamasını bilmemiş olan Angel Dayı’yı seyret! Kaldır, bak, güzel yeğenim! Göreceğin şey, seni bir sürü laftan çok inandıracaktır! Kaldır!</span></p>
				<p class="Normal-1 para-style-override-9"><span xml:lang="de-DE">Adrian kekeledi:</span></p>
				<p class="Normal-1 para-style-override-9"><span xml:lang="de-DE">– Kusura bakma, dayı... Korkuyorum.</span></p>
				<p class="Normal-1 para-style-override-9"><span xml:lang="de-DE">Angel son bir kuvvetle:</span></p>
				<p class="Normal-1 para-style-override-9"><span xml:lang="de-DE">– Sana emrediyorum, aç üstümü de bak!</span></p>
				<p class="Normal-1 para-style-override-9"><span xml:lang="de-DE">– Affet, dayı, acı bana!</span></p>
				<p class="Normal-1 para-style-override-9"><span xml:lang="de-DE">Angel, titreyerek, sol elini güçlükle dudaklarına sürükledi ve düdük çalmaya başladı. Çocuk derhal geldi ve rakı vermek istedi. Hasta, ona:</span></p>
				<p class="Normal-1 para-style-override-9"><span xml:lang="de-DE">– Yok... Onu istemedim... Önce beni temizle, dedi.</span></p>
				<p class="Normal-1 para-style-override-9"><span xml:lang="de-DE">Alık oğlan yatağın üstündeki pılı pırtıyı şiddete yere atmaya başladı; ve vücut meydana çıktıkça, müthiş bir pis koku odayı kaplıyordu. Sonuncu örtü kalktığı zaman Angel haykırdı:</span></p>
				<p class="Normal-1 para-style-override-9"><span xml:lang="de-DE">– Yaklaş, Adrian, yaklaş da sana her zaman beslediğim muhabbet aşkına bak!</span></p>
				<p class="Normal-1 para-style-override-9"><span xml:lang="de-DE">Adrian, dehşet içinde yaklaştı, deli çocuk hastanın ayak ucunda bir jandarma gibi dikilerek ona yer açtı. Ama genç adam iki sıra hareketsiz, mavi, korkunç, bacak kemikleriyle içi boşalmış havsalayı görür görmez, gözleri çıplak başlarını yarılmış deriden dışarı çıkaran kemikleri fark eder etmez derhal iki eliyle yüzünü kapadı ve «Amanın!.. Amanın!.. Angel Dayı bu mu?» diye haykırarak kapıya koştu.</span></p>
				<p class="Normal-1 para-style-override-9"><span xml:lang="de-DE">O anda, sert yüzlü, sakallı, sağlam yapılı, yakışıklı bir ihtiyar odaya giriyordu. Adrian onun geniş göğsüne çarptı. Ziyaretçi, Adrian’ı iki eliyle kucakladı:</span></p>
				<p class="Normal-1 para-style-override-9"><span xml:lang="fr-FR">– Ne var Adrian?.. Dayından mı korkuyorsun?</span></p>
				<p class="Normal-1 para-style-override-9"><span xml:lang="fr-FR">Bu sözler üzerine, Angel yüzünü yeni gelene çevirdi ve haykırdı:</span></p>
				<p class="Normal-1 para-style-override-9"><span xml:lang="fr-FR">– Jeremi!.. Jeremi!.. Tut onu1.. Bırakma!.. Yalvarırım... Burada... burada... hemen şimdi... ona, Kozma‘nın korkunç hayatını anlatmanı istiyorum... Ölmeden önce bunu dinlemek istiyorum... Bir delikanlıya ihtirasların çılgınlığı hakkında gerçeği söylemeni istiyorum... Kozma‘nın aldatıcı bahtiyarlığı ve gerçek ıstırapları... Nafile zevkleri ve diş gıcırdatmaları... İşkenceye sokmak zevki için insan bedenini yaratmış olan çılgın Tanrı‘nın vahşetini ona göster... Nefsin kasırgasına kapılıp sürükleneni bekleyen felaketi... göster ona Jeremi... Söyle ona... Ona... ona... Kozma‘dan bahset!..</span></p>
				<p class="Normal-1 para-style-override-9"><span xml:lang="fr-FR">Birdenbire Angel sustu. Gözleri tavana dikildi. Elleri kasıldı.</span></p>
				<p class="Normal-1 para-style-override-9"><span xml:lang="fr-FR">Gözleri tavandan ayrılmadan ekledi:</span></p>
				<p class="Normal-1 para-style-override-9"><span xml:lang="fr-FR">– Söyle... Jeremi... Kozma‘nın kim olduğunu anlat.</span></p>
				<p class="Normal-1 para-style-override-9"><span xml:lang="fr-FR">Adrian, bağırmak istedi. Ama Jeremi eliyle onun ağzını kapadı. Sonra korkunç bir şekilde gözlerini belerterek Adrian‘ın bir elini aldı, kelimeleri tane tane söyleyerek ve kâh ölmekte olana kâh Adrian‘a bakarak gür bir sesle başladı:</span></p>
				<p class="Normal-1 para-style-override-9"><span class="char-style-override-4" xml:lang="fr-FR">Kozma</span><span xml:lang="fr-FR"> </span><span class="char-style-override-4" xml:lang="fr-FR">zamanının en ihtiraslı adamıydı... Onun hayatı yıldırımlarla dolu bir fırtına oldu... Kalbi büyük saadetler ve insanın tahammül edemeyeceği ıstıraplar tanıdı. Kozma, haksızlıkları, zorbalıkları ve hataları yüzünden ölümle cezalandırıldı.</span></p>
				<p class="Normal-1 para-style-override-9"><span xml:lang="fr-FR">..............................................</span></p>
				<p class="Normal-1 para-style-override-9"><span xml:lang="fr-FR">Jeremi durdu, Adrian’ın elini bıraktı ve Angel Dayı’nın hareketsiz yüzüne eğilerek bir lahza baktı. Sonra, gözleri Adrian’a dönük olduğu halde, apaçık tavana dikili iki göz bebeğine iki parmağıyla dokundu. Fakat Angel Dayı’nın gözleri esrarlı ebediyet üzerine gene açık kaldı.</span></p>
			</div>
		</div>
	</body>
</html>