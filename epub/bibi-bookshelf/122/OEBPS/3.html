<html xmlns="http://www.w3.org/1999/xhtml">
	<head>
		<title>3.html</title>
		<link href="template.css" rel="stylesheet" type="text/css"/>
	</head>
	<body>
		<div id="x3.html" xml:lang="en-GB">
			<div class="Basic-Text-Frame">
				<p class="BB para-style-override-7" id="toc_marker-1" xml:lang="tr-TR">I</p>
				<p class="Normal-1 para-style-override-8"><span class="char-style-override-1">ANGEL DAYI</span></p>
				<p class="Normal-1 para-style-override-9"/>
				<p class="Normal-1 para-style-override-9">Nisan başlangıcında bir akşam karanlık basarken, İbrail’den beş kilometre kadar ötede olan Baldovineşti köyü İsa’nın dirilişi yortusunun ilk gününü kutluyordu. Köylüler, avlularında kuru saz demetleri tutuşturuyorlardı; insanların en iyisinin hatırasını anmak için Ortodoks köylü âdeti üzere her yanda neşeli silah patlamaları uğulduyordu.</p>
				<p class="Normal-1 para-style-override-9">Dört kardeşin en büyüğü olan Zoitza ana ile biricik oğlu Adrian –on sekiz yaşında bir delikanlı–, üç günlük paskalya yortusunu geçirmek üzere şehirden gelerek ailenin en küçüğü Dimi Dayı’nın kulübesinde buluşmuşlardı. Zoitza ana, oğlunu dünyaya getirdikten birkaç ay sonra dul kalmış, elinin emeğiyle geçinerek bir daha evlenmemişti.</p>
				<p class="Normal-1 para-style-override-9">Dimi’nin kulübesinde fazla yer yoktu. Biçare köylü, genç yaşında, şimdiden kalabalık bir aile sahibi olmuştu, ama halim-selim bir kadın olan ablası, odanın bir köşesiyle yetiniyor, değişikliklerden daima hoşlanan Adrian ise, aldırış etmeden dayısıyla ambardaki samanlıkta yatmaya, onun hikâyelerini dinlemeye ve ona şehir hikâyelerini anlatmaya gidiyordu.</p>
				<p class="Normal-1 para-style-override-9">Bazen, Adrian bu yaşayış tarzına şaşardı:</p>
				<p class="Normal-1 para-style-override-9">– Sen ambarda yatıyorsun, karın da çocuklarınla; buna yaşamak denmez!..</p>
				<p class="Normal-1 para-style-override-9">– Ne yapalım, delikanlım; yoksa, deh, nasıl söyleyeyim sana? Çocuklar çabuk <span class="char-style-override-4">geliyorlar</span>...</p>
				<p class="Normal-1 para-style-override-9"><span xml:lang="de-DE">– Amma da sebep! </span><span xml:lang="fr-FR">Peki ambardan inince ne yaparsın?</span></p>
				<p class="Normal-1 para-style-override-9"><span xml:lang="fr-FR">— Saz biçmek için bataklığa giderim...</span></p>
				<p class="Normal-1 para-style-override-9"><span xml:lang="fr-FR">– Ambara çıkarım...</span></p>
				<p class="Normal-1 para-style-override-9"><span xml:lang="fr-FR">– Ya çocukların nereden gelirler?</span></p>
				<p class="Normal-1 para-style-override-9"><span xml:lang="fr-FR">– Onları Allah gönderir...</span></p>
				<p class="Normal-1 para-style-override-9"><span class="char-style-override-4" xml:lang="fr-FR">Borş</span><span xml:lang="fr-FR">, kuzu kızartması, </span><span class="char-style-override-4" xml:lang="fr-FR">kozanak</span><span xml:lang="fr-FR"> ve «kırmızı yumurta»dan ibaret geleneksel akşam yemeği biter bitmez, Dimi, sat demetini tutuşturmak ve kuru sıkı tüfek atmak için avluya çıktı. Bütün yumurcaklar peşinden gittiler, hatta büyükler bile.</span></p>
				<p class="Normal-1 para-style-override-9"><span xml:lang="fr-FR">Gece yıldızlıydı. Dimi, Galatz’a doğru giden trenin gürültüsünü dinledi de:</span></p>
				<p class="Normal-1 para-style-override-9"><span xml:lang="fr-FR">– Dokuz ekspresi, dedi.</span></p>
				<p class="Normal-1 para-style-override-9"><span xml:lang="fr-FR">Sazları tutuşturdu. Hemen dumanlı alevler, etrafında küçük kızıl şeytanlar gibi koşuşan bacaksızların baş döndürücü bağrışmaları arasında, dimdik göğe yükseldi. Sonra, her patlayışın ardından, dindar bir Ortodoks inancıyla: «İsa dirildi!» diyerek çiftesinin iki namlusunu havaya boşalttı.</span></p>
				<p class="Normal-1 para-style-override-9"><span xml:lang="fr-FR">O anda, Adrian’ın annesi, oğlunu kolundan tuttu, bir yana çekti, ona hâkim ve üzgün bir sesle emretti:</span></p>
				<p class="Normal-1 para-style-override-9"><span xml:lang="fr-FR">– Komşumuz papaz Stefan’a koş, benim tarafımdan söyle, hemen buraya gelsin. Sonra, Angel Dayı’na kadar git, onu buraya getir.</span></p>
				<p class="Normal-1 para-style-override-9"><span xml:lang="fr-FR">Adrian, annesi bir yılanı eliyle tutmasını söylemiş gibi, ürperdi:</span></p>
				<p class="Normal-1 para-style-override-9"><span xml:lang="fr-FR">– İyi ama, anne, biliyorsun ki, Angel Dayı, bize dargın, artık kimseyi görmek istemiyor.</span></p>
				<p class="Normal-1 para-style-override-9"><span xml:lang="fr-FR">– Zaten onun için gelmesi lazım ya; ona, seni ablan çağırıyor de. Çabuk koş!</span></p>
				<p class="Normal-1 para-style-override-9"><span xml:lang="fr-FR">Karanlıkta kayboldu.</span></p>
				<p class="Normal-1 para-style-override-9"/>
				<p class="Normal-1 para-style-override-10"><span xml:lang="fr-FR">	*</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="fr-FR">Angel Dayı bu yoksul ailenin ikinci evladıydı.</span></p>
				<p class="Normal-1 para-style-override-9"><span xml:lang="fr-FR">Felaketli bir talihsizlik ona musallat olmuş, bu neşeli ve dindar adamı asık suratlı bir zındık yapmıştı. Derebeyinin topraklarına bağlı rençberler olan dört kız ve erkek kardeşin tek mülkleri baba kulübesinin direkleriyle yemiş ağaçları ve bağdı. Toprak onların değildi. Dul ananın yanında kalan küçük oğul müstesna, hepsi bir yana dağıldılar. İlk önce iki kız kardeş gidip meşru nikâhı umursamayan iki Rum’a kapatma oldular. Angel oğlan, dokuz yaşında iken, civardaki İbrail şehrinde bir şarap tacirinin yanına çırak girdi. Daha çocuk yaşta bile başkasının toprağında çalışmaktan derin bir tiksinti duyardı.</span></p>
				<p class="Normal-1 para-style-override-9"><span xml:lang="fr-FR">Cömert bir adam olan, hizmetini bol bol ödeyen ustasının yanında on yıl kaldı. Köyüne dönünce oranın en güzel ve en fakir kızına çılgınca aşık oldu ve hemen onu aldı. Miyopluğu dolayısıyla askere alınmadı, biraz toprak satın alarak köy dışında Galatz’a giden büyük yol üzerinde bir meyhane açtı.</span></p>
				<p class="Normal-1 para-style-override-9"><span xml:lang="fr-FR">İşleri yolunda gitti. Türklerle yapılan 1877 savaşının elverişli neticeleri ona çok yardım etti. On yıl içinde, dükkânından beş yüz metre ötede bir başka arazi satın alacak kadar servet yaptı; oraya en iyi yemiş ağaçları, çok geçmeden meşhur olan bir bağ dikti, ahırı, cins inekleri, kümesi, mandası, domuz ağılı vs. ile köyün en güzel evini yaptı.</span></p>
				<p class="Normal-1 para-style-override-9"><span xml:lang="fr-FR">Ama aile hayatında çok daha az mesut; hatta bedbaht oldu. </span>Bir on yıl daha geçince kader ona bir felaket hazırladı. Karısı ahmak, hınzır, böyle bir evi idare etmekten aciz ve iğrenç derecede pisti. Çocuğu, yanında kazurat içinde yüzerken, içi sinekle dolu ağzı açık, saatlerce uyurdu. Hayvanlar susuzluktan kudururdu. Avluya, eve, ancak bir şey çalmak istemeyen kimse girerdi. Adrian, bir yaz günü, dayısının, evde sinek pislikleriyle sıvazlanarak gün ışığını geçirmez bir hale giren bütün camları kırdığını hatırladı. Kadın, bütün bu patırtı esnasında uyanmadı. Kocası yanından geçerken, horlayarak uyuyan karısına baktı, yüzüne okkalı bir balgam savurdu ve gitti. Kadın, uykusuna devam etti. Sert davranmakla kadının bu huyunu düzeltebileceğini sanarak sık sık karısını dövdü. Ama onu daha çok ahmaklaştırmaktan başka bir şey yapamadı. O zaman bütün hayvanlarını sattı, çekip gitti; ancak ayda bir defa oraya uğruyordu.</p>
				<p class="Normal-1 para-style-override-9">Kadının dünyaya getirdiği çocukları böyle bir ananın yanında yaşamaktan kurtarmak için, onları beş yaşına bastıkça birer birer elinden alıp ve Galatz’daki bir akrabasının yanına pansiyona verirdi, terbiyelerini yakından takip ederek, yılda beş altı kere kendilerini görmek için oraya giderdi. Bundan sonra, kendini karısına bağlayan son bağı, cinsel bağı da kopardı. Oraların en parlağı olması gereken ev, ancak en geniş insan ahırı oldu.</p>
				<p class="Normal-1 para-style-override-9">Evlilik hayatındaki bu talihsizliğinden sonra, ilkin metresler tuttu, ama hiç arzu duymadan, sırf intikam almak için, karısını tahrik etmek, «uyandırmak» için. Kadın söylenenleri dinledi, gözleriyle gördü, hiç oralı olmadı. Uykusu daha tatlıydı. Artık elini yüzünü yıkamak zahmetine bile girmiyor, yemek yerken uyuyordu.</p>
				<p class="Normal-1 para-style-override-9">Fakat, bu yorulmak bilmez, çalışkan adamın refahını kindar bir kıskançlıkla gören insanlar, aile hayatındaki bu ıstırapla tatmin olmadılar; kocanın bedbahtlığı onlara kâfi gelmedi.</p>
				<p class="Normal-1 para-style-override-9">Bir gece, insanlıkla ilgisi olmayan eller, yakalanmak korkusu olmadan güzel eve ateş verdiler. Angel Dayı, dükkânının arkasındaki odanın pencerelerinden, damı galvanizli saclarla kaplı evini alevlerin sardığını gördü. Kendisini evini kurtarmaya çağıran insanların bağrışmalarına kulakları tıkalı kaldı; kendi kendine:</p>
				<p class="Normal-1 para-style-override-9"><span xml:lang="de-DE">“Tek o da birlikte yansın da!” diyordu.</span></p>
				<p class="Normal-1 para-style-override-9"><span xml:lang="de-DE">O yanmadı, yangından komşular tarafından kurtarılan güzelliklerinin ters yüzünü göstermek için bu kadını dünyaya getirmiş olan Yaradan, onu şiddetli bir zatürree ile canevinden vurarak Arafındaki tövbekârları korkutmak için yanına çağırıncaya kadar bu hal böylece devam etti.</span></p>
				<p class="Normal-1 para-style-override-9"><span xml:lang="de-DE">Angel Dayı, tuhaftır ama, onun beklenmedik ölümü karşısında duygusuz kalmadı.</span></p>
				<p class="Normal-1 para-style-override-9"><span xml:lang="de-DE">On beşinci yaşına basarken, meraklı kitaplar okumak, “Evrenin kaynağı”nı veya “Dünyanın teşekkülü”nü anlatmak için sık sık onu ziyarete gelen ve adamcağızın hudutsuz bir muhabbetle sevdiği yeğeni Adrian, onun böyle duygulu anlarına sık sık şahit oldu.</span></p>
				<p class="Normal-1 para-style-override-9"><span xml:lang="de-DE">Nefis mehtaplı gecelerde, yangın yerinde birlikte gezerlerken, nice defalar dayısının, mendilini çıkarıp gözyaşlarını sildiğini görmüştü! Yıkılmış temel direkleri odalarda birikmiş yağmur suları içinde çürüyordu. Yanmış direklerin çapraşıklığı içinde eşya parçaları görünüyordu. Öte yanda, duvar parçalarından başka bir şey yoktu. Yangından kurtulan büyük ahır, pek çok kimsenin nazarına uğrayan bir davarı hüzünle anıyordu. Eski güzel avluda serbestçe boy atan sazlar, katırtırnakları, baldıranlar, adam boyuna çıkıyordu.</span></p>
				<p class="Normal-1 para-style-override-9"><span xml:lang="de-DE">Bedbaht adam, sesi acıdan kısılmış, “Görüyor musun, Adrian,” diyordu, “bu mezarlığı görüyor musun? Bunun yarısı insanların, yarısı da kaderin eseridir. Bu mülk bana babamdan miras kalmış olsaydı, başkalarının bana haset etmelerini ve derebeylerinin sarayları dururken evimi kundaklamalarını gene anlayacaktım. Ama bu ev, yirmi yıllık yorgunluktan sonra, benim alnımın terinden doğmuştu. Bir lüks değil, gerekli bir şey, karısıyla birlikte, akılsız bir hayvan gibi değil de insan gibi yaşamak için her adama gerekli olan bir şeydi. Beni hiçbir zaman cimrilikle de itham edemezler; aç olan, evimde daima açlığını giderecek bir şeyler bulurdu; büyük bayramlar geldiği zaman da etrafı çocuklarla çevrili himayesiz dulu düşünürdüm; ona paskalya yumurtaları, yağlı çörek ve Noel domuzunun yağıyla budunu götürmeye giderdim. Sadaka dağıtmıyor, sadece vazifemi yapıyordum. Allah bana vermişti. Ben de, benim için fazla olanı veriyordum ve bununla da övünmüyordum. Buna hakkım yoktu, çünkü iyilikte beni geçenleri de gördüm; bunlar, ekmeğini yolda rastladığı ilk aç insanla paylaşanlardı...</span></p>
				<p class="Normal-1 para-style-override-9"><span xml:lang="de-DE">“Beni zengin olmak için müşterilerimi soymuş olmakla da itham edemezler. Ustamda görmüş olduğum dürüstlük örneğini takip ediyordum. Kârım büyük olduysa, sebebi, şarabımla rakımı, yerinde, dereler gibi aktığı zaman tedarik edişimdi. Fakat, kışın, bıyıklarından buz parçaları sarkarak kapımı açan arabacıya hiçbir zaman bir kardeşten başka bir gözle bakmadım. Onun donmuş ellerini sıkar ve ocağımın yanında ona yer verirdim. Onun hayvanları için bütün civarda eşi olmayan bir ahır yaptırmıştım; atların önüne attığım bir avuç saman için de asla para kabul etmek istemedim. Sattığım şarapla rakı, en iyi cinstendi ve herkesin yaptığı gibi çoğaltmak için bir damla su kattıysam iki gözüm önüme aksın. Bir adamın yeteri kadar içmiş olduğunu, hırsına kapılarak bunu geçmek, aklını içmek ve işinden geri kalmak istediğini gördü mü, ona kendi hesabıma bir kadeh doldurur ve yoluna devam etmesini tavsiye ederdim. Çok zaman, müşterime yolunu göstermek zorunda kaldım. Böylece, bir nevi uşaklığını ediyordum, öyle ya, şafaktan gece yarısına kadar onu bekleyerek vaktimi ayakta geçiriyordum. Dükkân kapandıktan sonra da biri kapımı çalarsa, bir hırsızla karşılaşabileceğimi unutur, yataktan kalkarak kapıyı açardım.</span></p>
				<p class="Normal-1 para-style-override-9"><span xml:lang="de-DE">“Ama iyilik örneği olmak pek de bir işe yaramıyor, yeryüzünde yalnız nankörler yaşamasa bile, fenalık, onu mahvetmek için, yüz faziletliye karşılık ancak tek bir kötünün eline muhtaçtır. Bu el, kafama inmeye hazır, karanlıkta beni gözlüyordu. Hal ve vaktimin yerinde olmasını affedemezdi. Onun gibi avuç açmak veya vurmak için yaratılmış uyuz bir elden başka bir şey olmama tahammül edemedi ve tepeme indi. Bu iş kolay oldu; karım uyuyordu!”</span></p>
				<p class="Normal-1 para-style-override-9"><span xml:lang="de-DE">“Ah Adrian! Burada kötü adamın eli, mahvetmek için, büsbütün kötü olan kaderin eline rastladı ve tahrip eserinin tamamlanması için ikisi birleştiler!.. Köyün en güzel kızını sevmek bir suç mu olmuştu? En çirkinini seven olur mu? Bilemem. Bugün bildiğim bir şey varsa; aşk beni körletmişti, yatağının altı süpürülmüş mü, kulaklarının ardı temiz mi, ayakları yıkanmış mı, bakmayı bilemedim. Adrian, yüreğin beni yakmış olan tanrısal ateşle tutuştuğu gün, sözlerimi hatırla ve kendini bütün benliğinle beşeri çirkefe teslim etmeden önce, benim yapmamış olduğumu yap: Yavuklunun yatağının altına bak, kulaklarının ardına ve cilalı kunduralar içinde saklı ayaklarına bak... Sözlerimi unutursan, burada gördüğüm mezarlığı hatırla, gözerini bu harabelere çevir, insanların kayıtsızlığına savrulmuş bir lanet gibi biten şu yabani otlara, hayvanlarına ağlayan şu ahıra, göklere ıstırabını haykıran şu yıkık duvarlara bak, insanın ışıktan korkan köstebek gibi değil de, refah ve temizlik içinde yaşamak hakkını ilan ederek bir kulübeler sürüsünün yukarısında vekarla yükselen bir damın üstünde evvelce bir ayna gibi parlayan şu paslanmış ve bükülmüş koca sac yığınlarına bak. Burada gördüğün tabloyu hatırla. Ve kanın seni memleketin en güzel kızının dizlerine sürüklemek isterse, karşı koy, şu harabeleri imdadına çağır, kendi kendine, de ki:</span></p>
				<p class="Normal-1 para-style-override-9"><span xml:lang="de-DE">“Angel Dayı köyün en güzel kızını körü körüne sevdiği, yatağının altına, kulaklarının ardına ve ayaklarının parmaklarına bakmadığı için hayatını mahvetti!</span></p>
				<p class="Normal-1 para-style-override-9"><span xml:lang="de-DE">“Ve merhametsiz kaderi kendinden uzaklaştır!..”</span></p>
				<p class="Normal-1 para-style-override-9"><span xml:lang="de-DE">Angel Dayı, karısının ölümünden sonra, birkaç yıl, bekçisiz binayı kendi haline bırakmakta devam etti. Çocuklar onu idare edecek vaziyete geldikleri gün, yine tekrar eski parlaklığını vermek niyetindeydi. Değerli nesi varsa, hepsini kaldırıp dükkânının etrafına yığdıktan sonra bir dindar, ama sattığı şaraba dilini daldırmak âdetini edinmiş bir dindar hayatı yaşamaya başladı.</span></p>
				<p class="Normal-1 para-style-override-9"><span xml:lang="de-DE">İri, sağlam ve adaleli bir adamdı; vakur edası, güzel sakalı, kıvırcık ve kırçıl güzel saçlarıyla herkesin üzerinde tesir yapardı. İçeriye gireni tanımak için yüzünü onun yüzüne doğru yaklaştıran miyopluğu bu tesiri arttırdı. Temiz yürekliydi, ama bütün şahsi gayreti sayesinde yükselmiş olanlar gibi kendisine fazla karşı gelinmesine tahammül etmezdi. Çocukları kendisine şeref verecek vaziyete geldikleri gün, söylediğine göre, “harabeleri saraya çevirmek” hedefine erişmek için gayretini on misline çıkardı. Böylece, felaketine rağmen, zengin bir adam olarak tanılıyordu.</span></p>
				<p class="Normal-1 para-style-override-9"><span xml:lang="de-DE">Ama gerçek serveti, saadeti, ümidi, üç çocuğundaydı: On yedi yaşında bir oğlanla, sekiz ve on yaşlarında iki kız. Oğlan ertesi yıl liseyi bitirecekti. Adrian’ın annesine:</span></p>
				<p class="Normal-1 para-style-override-9"><span xml:lang="de-DE">“Sonra bakarız,” diyordu; “mektepten çıkar çıkmaz orduda bir yıllık hizmetini görecek. Askerliğe istidadı varsa, onu bir zabit, vatanı korumak için kuvvetli ve zeki bir kol yapmak isterim; yoksa, canının istediği mesleği seçsin.”</span></p>
				<p class="Normal-1 para-style-override-9"><span xml:lang="de-DE">Kızlarını yalnız “ev kadını” yapmak, çeyizlerini verip şehirde evlendirmek istiyordu.</span></p>
				<p class="Normal-1 para-style-override-9"><span xml:lang="de-DE">İnsan neler hayal eder...</span></p>
				<p class="Normal-1 para-style-override-9"><span xml:lang="de-DE">Müthiş bir kış günü, tek başına tasavvurlarına dalmışken, dükkâna dört kişi, tanımadığı dört adam girdi. Angel Dayı, âdeti üzere onları tanımak için başını uzattı; ama yüreği, tehlikeyle temasa gelen salyangozun boynuzları gibi büzüldü: Yüzleri hoşuna gitmemişti.</span></p>
				<p class="Normal-1 para-style-override-9"><span xml:lang="de-DE">Eli cebinden hiç eksik etmediği tabancasına sarılırken kendi kendine:</span></p>
				<p class="Normal-1 para-style-override-9"><span xml:lang="de-DE">“Eğer bunlar namuslu adamlarsa artık yüreğime inanmayacağım.” diyor.</span></p>
				<p class="Normal-1 para-style-override-9"><span xml:lang="de-DE">Adamlar:</span></p>
				<p class="Normal-1 para-style-override-9"><span xml:lang="de-DE">– Merhaba Angel! diyorlar, dükkânın sıcak!</span></p>
				<p class="Normal-1 para-style-override-9"><span xml:lang="de-DE">– Hoş geldiniz, yolcular! Hava kötü, ha?</span></p>
				<p class="Normal-1 para-style-override-9"><span xml:lang="de-DE">Ama içinden ilave ediyor: “Hapı yuttuk bu sesler katil sesi.”</span></p>
				<p class="Normal-1 para-style-override-9"><span xml:lang="de-DE">– Karnımız aç. Angel, hem içmek istiyoruz. Senin şarabın buzu eritirmiş diyorlar.</span></p>
				<p class="Normal-1 para-style-override-9"><span xml:lang="de-DE">– Olabilir, dostlarım. Ama onun eritemediği bir buz bilirim.</span></p>
				<p class="Normal-1 para-style-override-9"><span xml:lang="de-DE">– Hah, ha! Nekre adamsın be Angel. Peki nedir bu buz?</span></p>
				<p class="Normal-1 para-style-override-9"><span xml:lang="de-DE">– Vallahi, sizin bilmeniz lazım: Ona “köpek yüreği” derler, ama tabir yerinde değildir, çünkü gerçek dostlar olan o zavallı hayvanlara hakarettir.</span></p>
				<p class="Normal-1 para-style-override-9"><span xml:lang="de-DE">Bunu söylerken yanından bir adım ayrılmayan iki büyük çoban köpeğini gösterdi.</span></p>
				<p class="Normal-1 para-style-override-9"><span xml:lang="de-DE">– Adam sen de! Kötü şeyler düşünüyorsun. Dünya o kadar fena değildir.</span></p>
				<p class="Normal-1 para-style-override-9"><span xml:lang="de-DE">– Belki; ama insan, benim gibi yol boyunca meyhaneci olunca, her çeşidini görür ve geceleri bir gözü açık uyur.</span></p>
				<p class="Normal-1 para-style-override-9"><span xml:lang="de-DE">Bu ihtar müşterileri kiminle alışverişleri olduğunu hissettirdi. Kendilerine yiyecek içecek verildi; domuz yağı, ekmek ve şarap.</span></p>
				<p class="Normal-1 para-style-override-9"><span xml:lang="de-DE">Kendine mülayim bir insan süsü vermeye çalışan biri dedi ki:</span></p>
				<p class="Normal-1 para-style-override-9"><span xml:lang="de-DE">– Angel, bize bodrumdan taze şarap getirmez misin?</span></p>
				<p class="Normal-1 para-style-override-9"><span xml:lang="de-DE">Dayı, acı acı güldü ve düşündü:</span></p>
				<p class="Normal-1 para-style-override-9"><span xml:lang="de-DE">“Ya, beni kapana tıkmak istiyorsunuz ha!”</span></p>
				<p class="Normal-1 para-style-override-9"><span xml:lang="de-DE">Cevap verdi:</span></p>
				<p class="Normal-1 para-style-override-9"><span xml:lang="de-DE">– Bir dakika önce beş litrelik bir çömlek çıkardım. Erbapsanız, kokusundan tanırsınız.</span></p>
				<p class="Normal-1 para-style-override-9"><span xml:lang="de-DE">Bu cevap biraz planlarını bozdu, ama böyle engellere aldıracak haydutlardan değildiler. Bir lahza sonra, içlerinden biri “su dökmek” için dışarı çıktı ve Dayı, bunun tecavüze geçmek için bir işaret olduğunu anladı: Herif dışarısını gözetleyecekti. Angel’in rengi attı ve hazırlandı. Bir an silahını çekerek: “Eller yukarı!” diye haykırmayı düşündü. Ama yanılmış olabileceğini düşündü.</span></p>
				<p class="Normal-1 para-style-override-9"><span xml:lang="de-DE">Birkaç dakika sonra bunu yapmadığına pişman oldu. Adamlar yüksek sesle muhayyel bir işten bahsediyorlardı. Kibrit istediler. Dayı, kendi kendine: “Yandık!” dedi.</span></p>
				<p class="Normal-1 para-style-override-9"><span xml:lang="de-DE">Yüreği ve adımları metin, bir eli paltosunun cebindeki silahta, onlara doğru yürüdü. Sol eliyle kutuyu uzattı. Üç adamın en kuvvetlisi, dalgın bir tavırla konuşarak, kutuyu almak için ağır ağır elini uzattı; ama tam eli kutuya dokunacağı sırada bir sıçrayışta bileği bir mengene gibi kıstırdı; aynı saniyede, kurbanın cebinde patlayan silahla yıldırımla vurulmuş gibi yere devrildiyse de, ötekiler Dayı’ya silahını çıkaracak kadar vakit bırakmadılar. Kısa sopalarla kafa tasını kırdılar; zavallı adam yere yıkıldı. Bu esnada köpekler mütecavizlerin baldırlarını müthiş bir surette, fakat nafile yere paralıyorlardı. Köpekleri öldürdüler. Tezgâhta bulunan para, acele alındı ve haydutlar yerde hareketsiz yatan arkadaşlarını orada bırakarak kayboldular.</span></p>
				<p class="Normal-1 para-style-override-9"><span xml:lang="de-DE">Angel Dayı, canilerden birini yaralamış olması, bir de kurban verdiği iki köpek sayesinde hayatını kurtardı. Köpekler diğer iki haydudun bacaklarını o kadar hırpalamışlardı ki, bunlar biraz daha dururlarsa kaçamayacaklarından korkmuşlardı.</span></p>
				<p class="Normal-1 para-style-override-9"><span xml:lang="de-DE">Bir saat sonra oradan geçen arabacılar, kendi kanları içinde yatan Angel’le haydudu kaldırdılar. Birinin kafatası patlamış, öteki karnına bir kurşun yemişti, ikisi de henüz yaşıyorlardı; onları İbrail’e götürdüler ve orada her ikisi de kurtarıldı.</span></p>
				<p class="Normal-1 para-style-override-9"><span xml:lang="de-DE">Elli gün hastanede yattıktan sonra, Dayı zayıflamış, ama yalnız kanını kaybetmiş olarak çıktı. Altı ay sonra hayatından daha değerli bir şey kaybedecekti: Tuna üzerinde bir kazada iki kızcağızını kaybetti; bir kayık gezintisinde devrilen kayıklar yüzünden onlarla birlikte daha birçok kimseler boğulmuştu.</span></p>
				<p class="Normal-1 para-style-override-9"><span xml:lang="de-DE">Angel Dayı, bu olayda </span><span class="char-style-override-4" xml:lang="de-DE">merhametsiz kaderin</span><span xml:lang="de-DE"> elini yakından gördü. Ama kader bu adama, </span><span class="char-style-override-4" xml:lang="de-DE">Allah adamın omuzlarına taşıyacağı kadar yüklemez!</span><span xml:lang="de-DE"> diyen bir Romen atasözünün ifade ettiği bütün korkunçluğu tanıtmaya ahdetmişti. Kuvvetli bir insan omuzlarında ne felaketler taşıyabiliyor!</span></p>
				<p class="Normal-1 para-style-override-9"><span xml:lang="de-DE">Mezarsız kalan iki kızın istirahatı için kilisede yaptırdığı bir ruhani ayinden dönüşte, dükkânına kapandı ve saatlerce elleri cebinde, dolaştı. Sonra kapıyı ardına kadar açtı, eşiğe çıktı, bir adamın yüzüne tükürür gibi önüne hızla tükürdü ve dedi ki:</span></p>
				<p class="Normal-1 para-style-override-9"><span xml:lang="de-DE">– Al sana, sefil talih! Sen belimi büküyorsun ama ben işte doğrulup senin yüzüne tükürüyorum. Al sana!</span></p>
				<p class="Normal-1 para-style-override-9"><span xml:lang="de-DE">Bir kere daha tükürdü.</span></p>
				<p class="Normal-1 para-style-override-9"><span xml:lang="de-DE">Geriye oğlu kalmıştı, acıların ve içkilerin hükmü altındaki beyninin gecesini aydınlatan son alev. Kader alevi üfledi ve söndürdü...</span></p>
				<p class="Normal-1 para-style-override-9"><span xml:lang="de-DE">Oğlunun bir süvari alayına girişinden on bir ya sonra ve alayda kalmak arzusunu bildiren mektubunun Angel‘in eline geçmesinden yirmi dört saat sonra, insanların en bedbahtı, henüz mesut olarak, dükkânını kapıyor ve harap arazisini imar etmek için şehirde ustalar tutmaya gitmek üzere atına biniyordu. Daha iki yüz metrelik yol almamıştı ki, atı bir postacı yolda karşısına çıktı ve kendisine bir telgraf verdi. Yüreği bir tahminde bulunmadı. Rahat bir tavırla kâğıdı açtı ve okudu:</span></p>
				<p class="Normal-1 para-style-override-9"><span xml:lang="de-DE">“Oğlunuz Aleksandr Angel, bir süvari hücumu esnasında atından düşmüş ve ölmüştür...”</span></p>
				<p class="Normal-1 para-style-override-9"><span xml:lang="de-DE">Kâğıt ellerinden düştü; üzengileri üstünde doğrularak var kuvvetiyle haykırdı ve yıkılan bir sütun gibi, atından yuvarlandı.</span></p>
				<p class="Normal-1 para-style-override-9"><span xml:lang="de-DE">Böylece Angel Dayı, kadehini sonuna kadar içmişti.</span></p>
				<p class="Normal-1 para-style-override-9"><span xml:lang="de-DE">Bu en büyük felaketin felaketlerin sonuncusu olacağı sanılabilirdi. Hiç de öyle olmadı. Kendisi için kurtuluş sayılabilecek olan ölüm gelmedi ve kimse bu adamın neden kendini öldürmemiş olduğunu bilemedi.</span></p>
				<p class="Normal-1 para-style-override-9"><span xml:lang="de-DE">Angel kendini öldürmedi. Ama en kuvvetli rakısından durmadan kadeh kadeh üstüne atıştırarak her gün ölüyordu. Kendi kendisinin en iyi müşterisi oldu.</span></p>
				<p class="Normal-1 para-style-override-9"><span xml:lang="de-DE">Şefkatli baba, iyi vatandaş ve mutekit bir insan olan bu adamın çürüyüşünün seyri, bu satırları yazanın tanımış olduğu faciaların en acıklısıydı. Burada bunun ancak başlangıcı okunacaktır. Sonu –yürek paralayan fecaat– başka bir tarafta yer bulacaktır.</span></p>
				<p class="Normal-1 para-style-override-9"><span xml:lang="de-DE">Delikanlı ölünce, cenaze töreninin kendi köyünde yapılmasını ve oğlunun orada gömülmesini istedi. Töreni bütün köy halkı takip etti ve tabut mezara konulacağı sırada tüfekler havaya boşaltılınca, hepsi göz yaşları içinde yere diz çöktüler. Saygı duruşunu yapan askerlerle subay ağlıyorlardı. Tek bir işi ağlamıyordu: Babası. Ayakta, başı açık, şapkası elinde, çukurunun kenarında duruyor ve dipteki tabuta bakıyordu. O esnada, kalabalığın arasından bir adam çıktı, onun ayaklarına kapandı, bacaklarını kucaklayarak haykırdı:</span></p>
				<p class="Normal-1 para-style-override-9"><span xml:lang="de-DE">– Angell! Angel! Suçumu bağışla: Senin evine ateş veren benim!.. Cezamı ver! Ama, önce beni affet!</span></p>
				<p class="Normal-1 para-style-override-9"><span xml:lang="de-DE">Angel Dayı, başını çevirdi, kızgın kömürler üstündeymiş gibi kıvranarak ve: “Beni affet de sonra öldür, hapse at!” diye haykırarak ayakları dibinde yuvarlanan adama uzun uzun baktı:</span></p>
				<p class="Normal-1 para-style-override-9"><span xml:lang="de-DE">– Seni affediyorum, dedi ve yürüdü. Kimse peşinden gitmeye cesaret edemedi.</span></p>
				<p class="Normal-1 para-style-override-9"><span xml:lang="de-DE">Evine gelince, kucağında İsa‘sı ve Meryem‘i temsil eden etrafı minyatür kilise ile çevrili ikonayı ve Kralla Kraliçenin bir de veliahdın portrelerini duvardan indirdi. Bir kazma aldı, bahçede bir çukur açtı, onları dibine koydu, üstlerini toprakla örttü.</span></p>
				<p class="Normal-1 para-style-override-9"><span xml:lang="de-DE">Sonra, dükkânının dört duvarı içine kapandı, bütün benliğiyle kendini içkiye verdi. Gömülme gününden sonra tam bir yıl, içerde insan var mı, yoksa ev boş mudur, kimse bilmedi. Köylüler oradan geçiyorlar, perdeleri inik pencereler önünde diz büküyorlar ve yollarına devam ediyorlardı. O, geceleri, yanında bir köpekle dışarı çıkıyor, evinin harabeleri arasında dolaşıyor, tekrar yerine dönüyordu. Gündüz, sarhoş olmadan kadehlerini atıştırıyor, çenesini avuçlarına dayayarak perdelerin aralığından yanmış evin duvarlarına bakıyordu.</span></p>
				<p class="Normal-1 para-style-override-9"><span xml:lang="de-DE">Bu korkunç matem yılı sona erince, dükkânı açtı. Birine istediğini veriyor, ötekine vermiyor, bunun sebebini kimse bilmiyordu. Yolcular, onun iradesine saygı gösteriyorlardı, felaketleri bütün civar halkınca malûmdu. Esasen bodrum, şarap ve alkol fıçılarıyla dolu olduğu için artık hiç yeni mal getirtmiyordu.</span></p>
				<p class="Normal-1 para-style-override-9"><span xml:lang="de-DE">Adrian, annesiyle beraber, Angel‘in konuşmaya razı olduğu tek insandı. Dükkânın yeniden açılmasını takip eden yıl içinde, korka korka, iki defa Dayısını görmeye geldi. Daima penceresi önüne oturmuş, şişe ve kadeh önünde, kapı anahtarlarla kapalı, köpek yanı başında. Dayı dışarıya bakıyordu. Bir araba geçti, arabayı süren iki adam indi ve kapıyı çaldı. Angel yerinden kımıldamadı, adamlar gittiler. İkinci bir araba durdu. Bir adam, inmeden haykırdı:</span></p>
				<p class="Normal-1 para-style-override-9"><span xml:lang="de-DE">– Angel, bir kadeh içebilir miyim?</span></p>
				<p class="Normal-1 para-style-override-9"><span xml:lang="de-DE">Arzusu yerine getirildi.</span></p>
				<p class="Normal-1 para-style-override-9"/>
				<p class="Normal-1 para-style-override-10"><span xml:lang="de-DE">	*</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">Annesinin emri üzerine Angel Dayı‘yı almaya giderken, Adrian bu felaketleri düşünüyor ve kendi kendine diyordu ki:</span></p>
				<p class="Normal-1 para-style-override-9"><span xml:lang="de-DE">– Anam, Dayı‘yı ininde çıkmaya kandırabileceğini sanıyorsa, yanılıyor.</span></p>
				<p class="Normal-1 para-style-override-9"><span xml:lang="de-DE">Bu kolay iş değildi. Yalnız bir ziyaret değil, barışma gerekiyordu. Sekiz yıl önce, annelerinin ölümü üzerine, sefil bir miras meselesi yüzünden iki dayının araları açılmıştı. Münakaşanın harareti içinde, Angel, taksime razı olmayan ablasına karşı şunları söylemek hatasını işlemişti:</span></p>
				<p class="Normal-1 para-style-override-9"><span xml:lang="de-DE">– Bir tesbip alıp, bunu anamdan geldiğini bilerek ikonaya asmak için anamdan ayrı bir miras istiyorum.</span></p>
				<p class="Normal-1 para-style-override-9"><span xml:lang="de-DE">Sert bir adam olan Dimi Dayı, ona hakaretle mukabele etmişti; ağabeyisi kendisini tokatlamış ve küçük kardeş, büyüğünün kafasına bir sopa indirmek suçunu işlemişti. Angel Dayı:</span></p>
				<p class="Normal-1 para-style-override-9"><span xml:lang="de-DE">– Herkesin önünde çizmemin tabanını öpmedikçe bir daha buraya gelmeyeceğim, sen de benim evime ayak basmayacaksın! Diyerek baba evinden çıkıp gitmişti.</span></p>
				<p class="Normal-1 para-style-override-9"><span xml:lang="de-DE">O zamandan beri dargın kalmışlardı. Angel Dayı‘ya son darbeyi indirmiş olan ölümden önce, inatçı küçük kardeş, ağabeyisinden af dilemesini rica eden ablasının bütün yalvarmalarına aldırış etmemişti. Bu korkunç ölümden sonra, Angel‘in yalnızlığını böyle önemsiz bir şeyle bozmaya artık kimse cesaret edemedi.</span></p>
				<p class="Normal-1 para-style-override-9"><span xml:lang="de-DE">Şimdi, Adrian‘ın annesi iki kardeşi mutlaka barıştırmak istiyordu. Hakarete uğramış olanın ayağına gidecek yerde, onu çağırırken, gururunu yumuşatmış olan ıstırabına, bir de kardeşleri üzerinde daima sahip olduğu hâkimiyete güveniyordu.</span></p>
				<p class="Normal-1 para-style-override-9"><span xml:lang="de-DE">Adrian, Dayısının evi önüne geldiği zaman, akşamın saat sekiziydi. Köye bakan güney yönündeki pencerede ışık vardı. Adrian bu inik perdelerin ardındaki adamı düşünerek ürperdi. Pencereye yaklaştı ve kulağını oraya yapıştırdı. Yanan gaz lambasından başka hiçbir hayat eseri yoktu. Sabırsızlanan köpek Sultan, havladı. Dayının köpeği karşılık verdi, fakat perde kımıldamadı. Adrian kapıyı çalmanın boş olduğunu bilirdi. Burnunu cama dayadı ve çekinerek:</span></p>
				<p class="Normal-1 para-style-override-9">– Dayı! dedi, benim, Adrian, sana söyleyeceklerim var.</p>
				<p class="Normal-1 para-style-override-9"><span xml:lang="de-DE">Bir dakika bekleyişten sonra perde aralandı. Dayı eliyle kapıya gelmesini işaret etti, sonra lamba elinde, kapıyı açtı. Adrian, Sultan’la birlikte girdi.</span></p>
				<p class="Normal-1 para-style-override-9"><span xml:lang="de-DE">İyi aydınlanmış olan içeriye ilk göz atışında, yüreği daha çok burkuldu. Tanrının harika elinden uzak kalmış şeylerin hazinliği, senin ne kudretli bir ifaden var! Artık ne tezgâhın üstünde kadehler, ne büyük masanın üstünde ekmek, ne kalın kalas parçaları gibi tavan aasılı isli domuz pastırması, ne sırığa geçirilmiş yuvarlak simitler. Toz, ıssızlık, ölüm sessizliği.</span></p>
				<p class="Normal-1 para-style-override-9"><span xml:lang="de-DE">Bu yeni mezarlığın ortasında, sırtında paltosu, gene uzun boylu, ama kamburlaşmış heyhat, kamburlaşmış, eskiden muhteşem başını ve göğsünü bir arslan gibi uzatan adam, Angel Dayı yeğenine sakin bir tavırla bakıyordu. Adrian iki eliyle Dayı’nın serbest kalan elini aldı ve, adet üzere öptü. Neredeyse ağlayacaktı. Dayı, bir kelime söylemeden, onu odasına götürdü. Burada, aynı ıssızlık. Çıplak ve sararmış duvarlarda, artık o güzel taze kireç kokusu duyulmuyordu. Dağınık ve pis bir yatak. Onun da sanki her gece kendisini ezen, felaketlerle ağırlaşmış vücuttan sızlanır gibi bir hali vardı. Tuğla soba, isten kararmış çatlaklarını gösteriyordu. Tavanın çapraz direkleri de kararmıştı. İki tahta iskemle ve masa, bir de kayışından çiviye asılmış çifte, eşyayı tamamlıyordu. Masa üstünde, rakı şişesi ve bir kadeh, kutsal kitap, kurşun kalemi, ucundan iple bağlı küçük bir defter, bir bıçak ve başlanmış bir ekmek. Adrian’ın gözyaşları boşandı.</span></p>
				<p class="Normal-1 para-style-override-9"><span xml:lang="de-DE">Bir iskemlede oturan Dayı, felaketten beri ilk defa olarak çocuğu kendine çekti, öptü. Erkekçe ama, eski gürlüğünü kaybetmiş ve bozulmuş bir sesle, ona, usulca dedi ki:</span></p>
				<p class="Normal-1 para-style-override-9"><span xml:lang="de-DE">– Seni gördüğüme sevindim Adrian... Ama neden ağlıyorsun?</span></p>
				<p class="Normal-1 para-style-override-9"><span xml:lang="de-DE">– Dayı... Olur mu bu?.. Paskalya günü... Kuru ekmek yiyorsun... Bu... olmaz!.. Bugün, köpekler bile yağlı çörekten pay alırlar...</span></p>
				<p class="Normal-1 para-style-override-9"><span xml:lang="de-DE">Adrian gözyaşlarını sildi ve dayısının yüzüne bakınca, onun iyilikle, acıların öldürdüğü adamın katlanılmaz iyiliğiyle gülümsediğini gördü. Başı hemen hemen çıplak, sakalı ve saçları apaktı. Gömleği ile elbisesi pisti, düğmesizdi. Daha sönük bir sesle yeğenine cevap verdi:</span></p>
				<p class="Normal-1 para-style-override-9"><span xml:lang="de-DE">– Seni ağlatan bundan ibaretse, merak etme, bana niye geldiğini söyle?</span></p>
				<p class="Normal-1 para-style-override-9"><span xml:lang="de-DE">– Dimi Dayı’ya kin besleyip beslemediğini sormaya geldim.</span></p>
				<p class="Normal-1 para-style-override-9"><span xml:lang="de-DE">– Ben artık kimseye kin beslemiyorum.</span></p>
				<p class="Normal-1 para-style-override-9"><span xml:lang="de-DE">– Suçunu affedebilir misin?</span></p>
				<p class="Normal-1 para-style-override-9"><span xml:lang="de-DE">– Benim artık kimseye affedecek bir şeyim yok.</span></p>
				<p class="Normal-1 para-style-override-9"><span xml:lang="de-DE">Dayı “ekmek masanın üstünde”, veya “ dışarısı karanlık” derken gösterebileceği kadar kayıtsızlıkla cevap veriyordu.</span></p>
				<p class="Normal-1 para-style-override-9"><span xml:lang="de-DE">Adrian, duraksadı:</span></p>
				<p class="Normal-1 para-style-override-9"><span xml:lang="de-DE">– Öyleyse, dedi, anam beni, bu akşam Dimi Dayı’nın evine gelmeni rica etmek için gönderdi.</span></p>
				<p class="Normal-1 para-style-override-9"><span xml:lang="de-DE">Zavallı adam, başını sallayarak:</span></p>
				<p class="Normal-1 para-style-override-9"><span xml:lang="de-DE">– Anan seni... diye tekrarladı; anan bir evliyadır, Adrian.</span></p>
				<p class="Normal-1 para-style-override-9"><span xml:lang="de-DE">Sonra bir lahza düşünür görünerek ilave etti:</span></p>
				<p class="Normal-1 para-style-override-9"><span xml:lang="de-DE">– Ya sen, bu konuda ne düşünüyorsun?</span></p>
				<p class="Normal-1 para-style-override-9"><span xml:lang="de-DE">– Dayı, bunu pekâlâ tahmin edebilirsin; bütün yüreğimle ben de istiyorum.</span></p>
				<p class="Normal-1 para-style-override-9"><span xml:lang="de-DE">– Ya ötekiler? Onlar da istiyorlar mı?</span></p>
				<p class="Normal-1 para-style-override-9"><span xml:lang="de-DE">– Elbette, herkes istiyor dayı.</span></p>
				<p class="Normal-1 para-style-override-9"><span xml:lang="de-DE">– Pekâlâ, öyleyse ben de sizin istediğinizi istiyorum.</span></p>
				<p class="Normal-1 para-style-override-9"><span xml:lang="de-DE">Bir ölüm gülümseyişi taşıyan dudaklardan dökülen bu “ben de sizin istediğiniz istiyorum” ne müthişti. Bu ne müthiş bir irade yıkılışıydı.</span></p>
				<p class="Normal-1 para-style-override-9"><span xml:lang="de-DE">Köpeklerle birlikte çıktılar.</span></p>
				<p class="Normal-1 para-style-override-9"/>
				<p class="Normal-1 para-style-override-10"><span xml:lang="de-DE">	*</span></p>
				<p class="Normal-1 para-style-override-9"/>
				<p class="Normal-1 para-style-override-9"><span xml:lang="de-DE">Adrian’ın geçerken kendisine haber verdiği papaz Stefan, artık kilisede hizmet etmeyen seksenlik bir adamdı; ama hâlâ köyünde hakem veya müşavir sıfatıyla büyük hizmetler görüyordu. Gözleri biraz zayıflamıştı, ama bacakları kuvvetçe bir delikanlınınkilerden aşağı değildi. Dimi Dayı’nın evine yakın oturuyordu. Bastonunu alarak, hemen onun kapısını çalmaya gitti. Fildişi sarısı bir sakalla çevrili nurlu yüzü görününce herkes ayağa kalktı ve herkes elli yıldan beri günahkârların dudaklarına uzattığı elini öptü. O kilisede talim görmüş sesiyle:</span></p>
				<p class="Normal-1 para-style-override-9"><span xml:lang="de-DE">– İsa dirildi, çocuklarım, dedi.</span></p>
				<p class="Normal-1 para-style-override-9"><span xml:lang="de-DE">Hep bir ağızdan ona cevap verildi:</span></p>
				<p class="Normal-1 para-style-override-9"><span xml:lang="de-DE">– Gerçekten. İsa dirildi.</span></p>
				<p class="Normal-1 para-style-override-9"><span xml:lang="de-DE">Adrian’ın annesi yerini papaza verdi, o da, bir hakkını kullanıyormuş gibi, teklifsizce yeri işgal etti. Kadın, ayakta kaldı, arkasını beyaz duvara dayadı, kollarını kavuşturdu.</span></p>
				<p class="Normal-1 para-style-override-9"><span xml:lang="de-DE">Bu beklenmedik ziyaretten biraz şaşıran oradakiler, kendisinden bunun manasını sormak için gözlerini ablaya çevirdiler. Zayıf, dik duruşlu ve uzunca yüzlü kadın, hazır bulunanların üstünde iyilikle dolu bakışlarını gezdirdi ve şunları söyledi:</span></p>
				<p class="Normal-1 para-style-override-9"><span xml:lang="de-DE">– Stefan baba, sizi, iki kardeşimi, birazdan geleceğini umduğum Angel’le Dimi’yi barıştırmaya yardımınızı istemek için çağırttım. Bildiğiniz gibi, sekiz yıldır birbirlerine el vermezler, ekmek ve şarabı birlikte tatmadan en mübarek bayramları geçirirler. Buna tahammül edilemez. Size lekesiz bir kadın gibi görünmek istemem. Benim de günahım var, en büyüğü de kilisece kutsanmadan on yıl bir adamla yaşadıktan sonra babasız bir çocuğu dünyaya getirmiş olmamdır. Ama öyle sanıyorum ki, günahların da en kötüsü kindir, insanlar arasında ve hele iki kardeş arasında kin...</span></p>
				<p class="Normal-1 para-style-override-9"><span xml:lang="de-DE">Dimi Dayı kızdı:</span></p>
				<p class="Normal-1 para-style-override-9"><span xml:lang="de-DE">– Artık Angel ağama kin beslemiyorum, dedi.</span></p>
				<p class="Normal-1 para-style-override-9"><span xml:lang="de-DE">Papaz:</span></p>
				<p class="Normal-1 para-style-override-9"><span xml:lang="de-DE">– Bunu işittiğime memnun oldum, dedi, ama çok geç kaldın, Dimi.</span></p>
				<p class="Normal-1 para-style-override-9">– Evet, o bana haksızlık etti...</p>
				<p class="Normal-1 para-style-override-9">Papaz:</p>
				<p class="Normal-1 para-style-override-9">– Evet, sana haksızlık etti, diye doğruladı, ama sen ona karşı küfür işledin, ona vurdun ve ağabeyinin kanını akıttın. “Ağabeysine vuran küçük kardeş, öteki dünyada onu sırtında taşıyacak<span xml:lang="de-DE">”</span> diyen babalarımızın kutsal inancını unuttun; onlar ayın on dördünü görünce bu suçlunun yüzünü gördüklerini sanırlardı.</p>
				<p class="Normal-1 para-style-override-9"><span xml:lang="fr-FR">Dimi sustu. Ablası devam etti:</span></p>
				<p class="Normal-1 para-style-override-9"><span xml:lang="fr-FR">– Angel haksızlık etti, doğru. Biz üç kardeş ve kız kardeş her birimiz başımızı alıp giderek, onu terk ettiğimiz halde, Dimi’nin evde kalarak yıllarca ihtiyar anamıza baktığını unuttu. Onun için dördümüzün en fakiri olduğum halde, ben taksime razı olmadım. Bu taksim küçük kardeşi, karısı ve iki çocuğuyla onu sokakta bırakacaktı. Ama hali vakti yerinde olan Angel, onun yuvasını yeniden yapmasına yardım etmek istiyordu; Dimi’nin kusuru da burada başlar. Dimi, onurluydu, kardeşine bir şey borçlu olmak istemiyordu. Hatta öyle sanıyorum ki, daha o zamandan kendisine kin beslerdi. Kül altında gizli ateş gibi, kavga ve dövüşme yüreğinde uyukluyordu, sonunda dövüştüler. Şimdi zavallı Angel, bütün günahlarının kefaretini ödedi, insanlık namına bizde ne varsa, hepsini felaketler ondan aldı, artık o, ancak bedeni hâlâ yeryüzünde süründüğü için yaşayanlar arasında sayılıyor. Kendi hesabıma, ben ölmüş olmasını tercih ederdim, çünkü onun bugünkü hayatı ölümden beterdir. İçiyor, halbuki, asıl rakı onu içiyor; ruhunu içkiye teslim ediyor. Noel’den beri evine gitmedim, o da artık kimseye gitmiyor. Bir sefer, ona bu hayattan kurtulamazsa ölmesi kendisi için daha hayırlı olacağını söyledim. Bana “zaten ölmüşüm”, cevabını verdi. Fakat, sizin yardımınızla, onu içkiden kurtaracağımı hâlâ umuyorum. Belki Stefan, onun üzerinde hayırlı bir tesir yapar. Eğer bu akşam gelirse, onu daha sık ziyarete gideriz. Onun için Dimi’den rica ediyorum, ondan alçak gönüllülükle af dilesin...</span></p>
				<p class="Normal-1 para-style-override-9"><span xml:lang="fr-FR">O anda, vurulmadan kapı ardına kadar açıldı, ve kapının çerçevesi içinde arkasında Adrian olduğu halde, Angel Dayı göründü. Vücudunu dik tutmak istiyor ve gülümsemediğini sanıyordu. Yıpranmış elbiseleri, omuzlarına atılmış buruşuk paltosu, çamurlara bulanmış pis çizmeleri, elinde koyun derisinden kalpağıyla, ihtiyar bir dilenciyi andırıyordu. Eski usulde selamladı:</span></p>
				<p class="Normal-1 para-style-override-9"><span xml:lang="fr-FR">– Akşamlar hayrolsun, canlar!</span></p>
				<p class="Normal-1 para-style-override-9"><span xml:lang="fr-FR">Bu hazin haliyle birdenbire ortaya çıkışı herkesi heyecanlandırdı. Dimi Dayı ile ablası ağlamaya başladılar. Dimi Dayı bedbaht ağabeysinin ayaklarına kapandı ve çizmelerini öptü. Öteki alkol kokan eller üstünde ağladı.</span></p>
				<p class="Normal-1 para-style-override-9"><span xml:lang="fr-FR">– Kardeşçiğim!.. Kardeşçiğim!.. Ne hale girmişsin!</span></p>
				<p class="Normal-1 para-style-override-9"><span xml:lang="fr-FR">Hiç heyecanlı olmayan Angel Dayı, kardeşini kaldırdı, onu da, kız kardeşini de öptü. Sonra, papazın elini öpmeye gitti kendi yaşındakilerin ellerini sıktı ve küçüklerine elini öptürdü.</span></p>
				<p class="Normal-1 para-style-override-9"><span xml:lang="fr-FR">Sonra, masanın öbür ucunda, papazın karşısında kendisine gösterilen yere oturdu. Takip eden sessizlik içinde, ağlamaya devam eden kardeşle kız kardeşin hıçkırıklarından başka bir şey işitilmiyordu.</span></p>
				<p class="Normal-1 para-style-override-9"><span xml:lang="fr-FR">Angel oturur oturmaz, gülümseme silindi, bakışı dondu:</span></p>
				<p class="Normal-1 para-style-override-9"><span xml:lang="fr-FR">– Niye ağlıyorsunuz? dedi. Bunun bir faydası yok.</span></p>
				<p class="Normal-1 para-style-override-9"><span xml:lang="fr-FR">Bir sessizlik oldu, kimse söz söylemeye cesaret etmedi. İhtiyar papaz, hemen kendisi kadar ihtiyarlamış olan biçare adamı zeki bir bakışla süzüyordu; iyilikle dolu, metin bir sesle dedi ki:</span></p>
				<p class="Normal-1 para-style-override-9"><span xml:lang="fr-FR">– Angel, mübarek paskalya günü, her gerçek Ortodoks Hıristiyanın söylediği selamı söylemeden buraya girmiş olduğunu sana hatırlatmama müsaade et.</span></p>
				<p class="Normal-1 para-style-override-9"><span xml:lang="fr-FR">Öteki, uzak bir diyardan geliyormuş gibi, sitemin farkına varmadığını belli ederek, sordu:</span></p>
				<p class="Normal-1 para-style-override-9"><span xml:lang="fr-FR">– Hangi selamı, baba?</span></p>
				<p class="Normal-1 para-style-override-9"><span xml:lang="fr-FR">Papaz bu farkına varmayışı anladı ve sükûnetle dedi ki:</span></p>
				<p class="Normal-1 para-style-override-9"><span xml:lang="fr-FR">– Hangisi olacak, mübarek sözümüz: İsa dirildi.</span></p>
				<p class="Normal-1 para-style-override-9"><span xml:lang="fr-FR">Angel, başını önüne eğdi, masa üstünde önünde duran bir ekmek kırıntısına parmağıyla dokundu, sonra başını kaldırdı ve cevap verdi:</span></p>
				<p class="Normal-1 para-style-override-9"><span xml:lang="fr-FR">– İsa’nın dirildiğine inanmıyorum! Ölüler dirilmez.</span></p>
				<p class="Normal-1 para-style-override-9"><span xml:lang="fr-FR">Kilise adamı, hep aynı sükûnetle, ama sesi biraz titreyerek dedi ki:</span></p>
				<p class="Normal-1 para-style-override-9"><span xml:lang="fr-FR">– Angel!.. Sen bir zındıksın! İsa bir “ölü” değildir, “Allahın oğludur ve bizzat Allahtır!..”</span></p>
				<p class="Normal-1 para-style-override-9"><span xml:lang="de-DE">Angel, hiç telaş etmeden cevap verdi: «Nerden bileyim!»</span></p>
				<p class="Normal-1 para-style-override-9"><span xml:lang="de-DE">Bunu söylerken, paltosunun cebinden yarım litrelik bir şişe, öteki cebinden bir kadeh çıkardı, herkesin gözü önünde, kadehi sükûnetle doldurdu, şişeyi yerine koydu. Kadehden bir yudum aldı, yutmadan önce ağzında çalkaladı, sonra, kadehi, düşmesinden korkuyormuş gibi itina ile maşada önüne koydu.</span></p>
				<p class="Normal-1 para-style-override-9"><span xml:lang="de-DE">Herkes şaşkındı. Adrian’ın annesi bir eliyle gözlerini kapadı ve sessizce ağladı. Sükûnetini bozmaya imkân olmayan Angel, herkese verdiği dehşetin hiç farkına varmadı. En tabii harekette bulunmuş gibi, oradakilerin üzerinde sakin bakışlarını dolaştırdı. Üç yıla yakın bir zamandan beri günde yüz defa yaptığı bu hareket, onun için, gerçekten tabii bir hale gelmişti.</span></p>
				<p class="Normal-1 para-style-override-9"><span xml:lang="de-DE">Papaz: «Zavallı Angel!» diye söylendi. «Sana acıyorum. Yalnız Hıristiyanlıktan değil, insanlıktan da çıkmışsın!»</span></p>
				<p class="Normal-1 para-style-override-9"><span xml:lang="de-DE">Buna tek karşılık olarak, Angel, kadehi tekrar aldı, dudaklarına götürdü, bir yudum daha içti. Sonra, canı sıkılmış bir tavırla, kendi kendisiyle konuşuyormuş gibi, güç fark edilir bir inilti ile söylendi:</span></p>
				<p class="Normal-1 para-style-override-9"><span xml:lang="fr-FR">– Beni buraya ne diye getirdiniz sanki...</span></p>
				<p class="Normal-1 para-style-override-9"><span xml:lang="fr-FR">O zaman, sağına oturmuş olan ablası gözyaşlarını sildi, onun elini aldı ve bir çocuğa hitap ediyormuş gibi, dedi ki:</span></p>
				<p class="Normal-1 para-style-override-9"><span xml:lang="fr-FR">– Kardeşçiğim, seni tekrar aramıza almak, sevmek ve kendimizi sana sevdirmek istediğimiz için seni çağırttım... Artık hayatı sevmiyor musun? Artık hiçbir şeyi seviyor musun?</span></p>
				<p class="Normal-1 para-style-override-9"><span xml:lang="fr-FR">– Sevsem de, sevmesem de, hepsi bir... Ve hepsi boş... İyi ama abla, ne diye benimle uğraşıyorsun?</span></p>
				<p class="Normal-1 para-style-override-9"><span xml:lang="de-DE">– Nasıl, Angel? Ben senin ablanım, senin derdin benim derdim demektir.</span></p>
				<p class="Normal-1 para-style-override-9"><span xml:lang="de-DE">– Doğru değil. Sen kendi dertlerini çektin ve çekiyorsun, ama benimkileri değil.</span></p>
				<p class="Normal-1 para-style-override-9"><span xml:lang="de-DE">– Yok, Angel, kanı bir olanların dertleri de birdir.</span></p>
				<p class="Normal-1 para-style-override-9"><span xml:lang="de-DE">– Kan birliği diye bir şey yok; bir bacağımı kessem, benim kanım akar, seninki değil.</span></p>
				<p class="Normal-1 para-style-override-9"><span xml:lang="de-DE">– Öyle ama, birlikte çektiğimiz acılar da var.</span></p>
				<p class="Normal-1 para-style-override-9"><span xml:lang="de-DE">– Öyle bir şey yok. Allah göstermesin ama, yarın sen oğlunu kaybetsen, ben acırım, ama sen ölürsün.</span></p>
				<p class="Normal-1 para-style-override-9"><span xml:lang="de-DE">Ablası, bu mantığa acı acı aklı yatarak sustu; Angel Dayı da biraz daha rakı içti.</span></p>
				<p class="Normal-1 para-style-override-9"><span xml:lang="de-DE">Papaz, Kutsal Kitabın meşhur misalini tekrarladı:</span></p>
				<p class="Normal-1 para-style-override-9"><span xml:lang="de-DE">– Angel, Eyüp Peygamberi hatırla! Onun felaketi, seninkinden aşağı değildi, ama yüreğini bozmadı. Düşün ki, Rabbin iradesini biz faniler bilmeyiz. Ne malüm, felaketlerinin seni sevgili kulları arasına koymak için Rabbimizin sana gönderdiği tecrübeler olmadığı ne malüm?</span></p>
				<p class="Normal-1 para-style-override-9"><span xml:lang="de-DE">Angel iskemlesinde doğruldu, gözleri parıldadı. Papaza cevap vermek ister göründü, ama ağzından söz çıkmadı. Odanın bir köşesinde duran Adrian’ı çağırdı, onu soluna, iki dayısı arasına oturttu; sonra, biraz daha kuvvetli bir sesle dedi ki:</span></p>
				<p class="Normal-1 para-style-override-9"><span xml:lang="de-DE">– Stefan kardeş, sizin din hikâyelerinizde hazin yalanlar olsa gerek. Kafam sana cevap verecek halde değil (papazla, senli-benli konuşuyordu); ama işte bu çocuk, yeğenimiz, o bizden çok biliyor...</span></p>
				<p class="Normal-1 para-style-override-9"><span xml:lang="de-DE">Adrian sözünü kesti:</span></p>
				<p class="Normal-1 para-style-override-9"><span xml:lang="de-DE">– Dayı, bu akşam sizin münakaşalarınıza karışmak istemezdim; henüz yaşım küçük, kanaatlerim, Stefan babanın gücüne gidebilir.</span></p>
				<p class="Normal-1 para-style-override-9"><span xml:lang="de-DE">Angel Dayı bir elini Adrian’ın omuzuna koydu ve kendisini yatıştırdı:</span></p>
				<p class="Normal-1 para-style-override-9"><span xml:lang="de-DE">– Oğlum, kimseyi gücendirecek değilsin. Biz burada bir aile meclisi, veya onun gibi bir şeyiz. Kitaplardan öğrendiklerini benim namıma anlatacaksın. Şimdi ben yalnız gerçek için yaşıyorum. Ama Kutsal Kitabı iyi, kötü iki yıldır okuyorum, büsbütün zihnimi karıştırmaktan başka bir işe yaramıyor. Adrian, bu Kitapta bunca hikmetin bir sürü masallar yanında yer almasına ne mana verirsin, mesela şu inanılmayacak Eyüp Peygamber masalı?</span></p>
				<p class="Normal-1 para-style-override-9"><span xml:lang="de-DE">Papazın keskin bakışından ürken Adrian, cevap verdi:</span></p>
				<p class="Normal-1 para-style-override-9"><span xml:lang="de-DE">– Kutsal Kitabın kişileri, tarihin kontrolüne girmezler de ondan. Kutsal Kitap, inananlar için bir iman kitabıdır: O senden </span><span class="char-style-override-4" xml:lang="de-DE">aramanı</span><span xml:lang="de-DE"> değil, </span><span class="char-style-override-4" xml:lang="de-DE">inanmanı</span><span xml:lang="de-DE"> ister.</span></p>
				<p class="Normal-1 para-style-override-9"><span xml:lang="de-DE">– Ama söyle bakayım, bir babanın elinden, onu sınamak zevki için, bütün evlatlarını alan bir Allah‘a inanabilir misin? Böyle bir Allahın bir katil kalbi taşıması lazım!</span></p>
				<p class="Normal-1 para-style-override-9"><span xml:lang="de-DE">Bu söz üzerine papaz, bir yeri yanmış gibi ayağa fırladı:</span></p>
				<p class="Normal-1 para-style-override-9"><span xml:lang="de-DE">– Gidiyorum, dedi. Allahın tahkir edildiği bir ev artık benim yerim olamaz!</span></p>
				<p class="Normal-1 para-style-override-9"><span xml:lang="de-DE">Angel sordu:</span></p>
				<p class="Normal-1 para-style-override-9"><span xml:lang="de-DE">– Benim gibi bir Eyüp‘e yapabileceğin bütün yardım bundan ibaret mi? Üç çocuğum oldu, üçünü de kaybettim. Allahın beni böyle bir cezaya çarptırması için ne günah işledim.</span></p>
				<p class="Normal-1 para-style-override-9"><span xml:lang="de-DE">– Bedbaht! Cenabı Hak, seni ebedi hayata mazhar olmuş mazlumları arasına almak istemiştir.</span></p>
				<p class="Normal-1 para-style-override-9"><span xml:lang="de-DE">– Senin Cenabı Hakkın, hoşuma giden fani hayattan zevk almama müsaade etse de, beni ailesiz ve Allahsız bir sarhoş yapmasaydı daha iyi ederdi.</span></p>
				<p class="Normal-1 para-style-override-9"><span xml:lang="de-DE">– Kimse Allahın hareketlerini muhakeme etmeye layık değildir!</span></p>
				<p class="Normal-1 para-style-override-9"><span xml:lang="de-DE">Bunu söyleyerek, papaz etrafı takdis etti ve çıktı.</span></p>
				<p class="Normal-1 para-style-override-9"><span xml:lang="de-DE">Papaz gider gitmez, ablası ona dedi ki:</span></p>
				<p class="Normal-1 para-style-override-9"><span xml:lang="de-DE">– Angel, Stefan babaya karşı saygılı davranmadın, onun papaz olduğunu unuttun.</span></p>
				<p class="Normal-1 para-style-override-9"><span xml:lang="de-DE">– Yok, abla, papazların sözlerine inanmadığımı kendisine söylemek için onun papaz olduğunu hatırlamam lazımdı. Artık Allahlarına inanmıyorsam, kabahat onlarındır.</span></p>
				<p class="Normal-1 para-style-override-9"><span xml:lang="de-DE">Neden bize onu her an hayatımıza karışan gücü sonsuz bir kurucu gibi gösteriyorlar? Bu masal hiç de doğru değil. Ama gerçek başka tarafta olmalı. Nerede? Bilmiyorum. Bildiğim bir şey varsa, o da, niçin, nasıl olduğunu bilmeden ahmakça acı çektiğimiz, öldüğümüzdür. Şunu da biliyorum ki, bizim en büyük kusurumuz; saadetimize fazla düşkün oluşumuzdur, halbuki hayat bizim arzularımıza karşı kayıtsızdır, Mesutsak, tesadüfen, bedbahtsak, gene tesadüfen. Hayat denilen bu kayalık denizde, kayığımız rüzgârın keyfine tabidir ve maharetimiz pek az şeyin önüne geçebilir. Birini itham etmek veya bir şeye ümit bağlamak boş: İnsan, daha anasının karnından çıkmadan saadete veya felakete namzettir. Az hisseden veya hiç hissetmeyen adama ne mutlu! O, çok şey istemez, hayat da ona istediği kadarını verir. Hissedip isteyense bedbahttır: Hiçbir şey ona kifayet etmez.</span></p>
				<p class="Normal-1 para-style-override-9"><span xml:lang="de-DE">Adrian, dayısını tekrar inine götürdü. Angel kapısının önünde durdu, ayrılacakları sırada Adrian‘a dedi ki:</span></p>
				<p class="Normal-1 para-style-override-9"><span xml:lang="de-DE">– Adrian! Yakında öleceğim, içki barsaklarımı yaktı. Bana iyice bak ve ne zaman bir ayyaşın suratına tükürmek arzusunu duyarsan, hatırla ki, ben, dayın Angel, temiz adam ve temiz hayatı seven adam, ben ayyaş oldum ve ayyaş ölüyorum, bunda kimsenin suçu yoktur.</span></p>
			</div>
		</div>
	</body>
</html>