<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title>GECE OTURUMLARI</title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 dir="ltr" id="toc13">11. KİLİSE MÜDAVİMLERİ</h2>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cornelius?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius Vermeulen tamir etmeye uğraştığı aracın altından çıktı. Karısı Emere giyinmiş, elinde sigara, sabırsızlıkla bakıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erkencisin,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Araba hava kaçırıyordu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gelmeyecek misin bu sabah kiliseye?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Geleceğim,” dedi Vermeulen. “Ama önce arabayı tamir etmek istiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Acele et o zaman. Dokuza çeyrek var ve daha yıkanman lazım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ayin on buçukta başlayacaktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Daha çok zaman var,” dedi Cornelius.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu gece çıkacak mıyız?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet ama… Akşam duasından sonra, tamam mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne? Of ama…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kusura bakma,” dedi Vermeulen. “Yapmak istiyorum…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere kafa salladı. “Akşam yemeğini de erken istersin o zaman.” Pek memnun görünmüyordu. Kızamazdı Vermeulen; akşam duasına nadiren katılırdı çünkü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok, dışarıda yeriz,” dedi. “Fenton Sokağı’ndaki Taylan lokantasına ne dersin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Olur,” dedi Emere. “Anlaştık. Ayinden sonra dışarıda buluşuruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gelmek istemez misin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sabah ayini yetiyor bana.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere öğretmenliğini imanını ifadede kiliseye gitmekten daha etkili sayıyordu. Pazar hem sabah hem akşam ayinine gitmek işin kolayına kaçanlara göreydi. “İyi, bakalım,” dedi. “Kahvaltı hazırlayayım. Kiliseye gitmeden önce yapacağım bir sürü şey var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Güzel,” dedi Cornelius. “yardıma ihtiyacın var mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Arabanı halledip yıkanman yeter bana.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Uzun sürmez. Sorunu buldum zaten. Hava hortumu aşınmış azıcık. Basınç kaçırıyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius tersten gördüğü karısının yüzünde kuşkulu bir ifade sezdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Emere sigarasını yere atıp ayağıyla ezerken, “Akşam duası nereden çıktı?” dedi. “Korodaki kızlardan birine falan mı tutuldun?” Gülerek konuşuyordu ama sesinde alttan alta gerginlik vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok,” dedi Vermeulen. “Şey… Açıklayayım en iyisi.” Arabanın altından tamamen çıktı, ayağa kalktı. “JR rica etmişti…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şu çatlak mı?” Bir defasında John Richard’ı akşam yemeğine konuk etmişlerdi ve o tek sefer yetmişti. Emere kocasını, JR’ı davet ettiği için affedemiyordu. “Ne istiyormuş bizim… Dur, ne demişti? ‘Erastçı sapkın kaynaşıklık ini’mizden?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius, Campbell’ın ne istediğini anlattı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen de ciddiye aldın, öyle mi?” dedi Emere.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tam değil,” dedi Cornelius. “Ama yaparım dedim bir kere.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neden daha önce söylemedin bana?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu konuşmayı yapmak istemediğim için. Gülünç bulacağını biliyordum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, bir takım dümenler çevirdiğini veya durduk yerde fanatikleştiğini düşünmektense gülünç bulmayı tercih ederim seni.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok artık! Öyle şeyler mi düşündün?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne düşüneceğimi ne bileyim?” Uyarırcasına parmağını uzatıp kocasının çenesine dayadı. “Bir dahakine söylemezlik etme, tamam mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius öne eğildi, alın ve burunları birleşti. “Tamam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi,” dedi Emere. “Arabana dön şimdi.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cornelius on beş dakika kadar sonra yeri pek şekilsiz borunun etrafına yalıtım bandını sararak arabanın altından çıktı. Parmaklarını çıtlattı, ellerini yıkadı, arabaya eğilerek kontağı çevirdi. Araba çalıştı ve basınç göstergesi normalde durdu. Kontağı kapadı, kapıyı kilitledi. Güzel bir sabahtı; masmavi Rotorua Gölü, masmavi göğün altında ışıldıyordu. Aziz İman Kilisesi az ötedeki tepenin dibindeydi. Gölün üzerinde günün ilk deniz uçağı kalkışa geçmişti; yükselerek volkanik tepelere doğru uzaklaştı. Bungalovlardan kurulu göl kıyısı mahallesi sessizdi. Çoğunluk hâlâ uykudaydı. Çok geçmeden alışıldık Pazar günü başlayacak, erkekler arabalarını kurcalamaya, kadınlar sigaraları elde bahçeden bahçeye sohbete başlayacaktı. Çocukların bir kısmı çoktan kalkmış, sülfür kokulu, fokurtulu çamur birikintileri etrafında koşturmaya başlamışlardı. Ohinemutu, benzinli yahut dizel yerine pnömatik ve elektrikli arabalar haricinde, Cornelius ile Emere’nin taşındığı yirmi küsur yıl öncesinden bu yana pek değişmemişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Saat dokuzu gösteriyordu. Cornelius telefonunda haberleri açtı. Gözlükler ne, tele-kulaklıkları bile bir türlü sevememişti. Ekranda ve çevrimiçinde gördükleriyle arasına, gerçek veya sanal dünya ayırt etmeksizin mesafe koymayı yeğliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Birkaç yerel habere göz attı. Hawkes Körfezinde erozyon… Çalışma Bakanı, ABD bağlantısını reddediyor… Derken bir habere gözü takıldı:</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Edinburgh polisi, geçtiğimiz günlerde din adamlarına yönelik iki saldırıya karıştığından şüphelendiği bir failin eşkâlini ve fotoğrafını yayınladı. Şahsın insan ya da robot olabileceği bildiriliyor. Sony şirketinin basın sözcüsü makûs talihli robotlarının böyle bir olaya karışması ya da kamuya tehlike yaratması ihtimalini kesin bir dille reddetti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Emere eşikte belirdi; televizyonu işaret ederek, “Duydun mu haberleri?” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cornelius telefonunu gösterdi ve tekrar kafasını indirerek haberin devamına geçti. Ekranda şimdi, tanıdığı bir karşı-terör uzmanı vardı. Edinburgh polisinin saldırıların ardında köktenci bir Protestan mezhebinin bulunabileceğine dair gönülsüz açıklamasından bahsediyordu. Cornelius önceki ekrana geçti ve Graham Orr’un (insan) ve Taşkafa’nın (robot) fotoğraflarına tekrar baktı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Aceleyle içeri girdi. Tavada jambon kızarıyordu. Çörekler fırındaydı. Emere’nin uzattığı kahve fincanını teşekkür ederek aldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere gözlerini televizyondan ayırmadan, “İpini koparmış bir robot!” dedi. “Dinsel veya din-karşıtı terörizmden bile daha sıra dışı!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Daha da inanılmaz,” dedi Cornelius. “Ama bu yönde gidiyorlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Herhalde yarın medya Waimangu’ya üşüşür,” dedi Emere. “Polis de.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cornelius’un aklına gelmemişti bunlar. Ama doğruydu; Dünya üzerinde insansı robotlarla Protestan köktenciliğinin bir araya geldiği bir yer varsa orası Waimangu’ydu…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Polis bugünden çöker oraya,” dedi. “Bizim robotların bu… Taşkafa denen şeyi tanıyıp tanımadıklarını soracaklardır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tanıyorlar mıdır sence?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Huysuz maymun adam Çakırkeyif geldi aklına.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Eh,” dedi. “Bizim robotların yaradılışçı dangalaklara silah çekebileceğine inanırım. Mekânı toptan havaya uçursalar yeridir.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şaka yapıyorsun,” dedi Emere telaşla kocasına bakarak. “Değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elbette,” dedi Cornelius. “Robotlar insanlara zarar veremeyecek denli duygudaştır. Hatta bizden iyidirler. Dostumuz JR’ın dediği üzere, ilk günahtan arılar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere adamın adı geçince yüzünü ekşiterek, “O biliyor mudur bu olanları sence?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sanmam,” dedi Cornelius. “Sebt gününde radyo ya da televizyon dinlemez. İnternete girmez… Muhtemelen telefonunu bile açmamıştır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Polis geldiğinde epey afallayacak öyleyse.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Esas robotlar afallayacak… Bir dakika! Afallamazlar ki! Sürekli çevrimiçiler çünkü… Polis iletişimini falan canları çektiğinde dinleyebilirler. Olan biteni bileceklerdir ve endişelenecek bir durum varsa John Richard’a söyleyeceklerdir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Belki,” dedi Emere. “Sen gene de ara bence adamı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius Campbell’ın numarasını girdi. Telefon açılınca şaşırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Selam, Cornelius.” Sesi sertti ve aranmasına şaşırmışa benzemiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İskoçya’daki olayları duydun mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elbette,” dedi Campbell. “Robotlardan biri az önce anlattı. Fena şeyler. Aradığında İskoç haber kanallarını tarıyordum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Efendimizin Gününde?” Tutamamıştı kendini Vermeulen.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Campbell sert bir tonla, “İhtiyaç ve merhamet işleri,” dedi. “Sebt insan içindir, tersi değil.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilge laflar,” dedi Vermeulen.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Campbell karakteristik Protestan bahaneci mantığıyla, “Hem daha Cumartesi orada,” diye ekledi. Ardından daha ciddi bir sesle, “Peki, sen ne diyorsun bunlara?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim ne dediğim önemli değil,” dedi Vermeulen. “Bizim polislerin ne düşüneceği önemli. Dikkat etmelisin bence.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha, düşündüm onları zaten,” dedi Campbell. “Robotlar da. Halen ortadan kaybolmakla meşguller.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Saklanmaları hiç iyi görünmeyecektir.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Eh, hiçbir şey</span> <span style="font-style:italic;font-size:92%">yapmadıklarını</span> <span style="font-size:92%">biliyorum ve saklandıkları için suçlayamam açıkçası,” dedi Campbell. “Geldiklerinde, gelirlerse tabii, polislerle memnuniyetle konuşurum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Robotlarla da konuşmak isteyeceklerdir. Ayrıca robotların ormana falan saklanmaları saçma. Kızılötesi görüşlü bir uçak ya da helikopter yerlerini kolayca bulur.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Campbell’ın kahkahası yüzünden telefonu kulağından uzaklaştırdı Vermeulen.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Kızılötesi mi?” dedi Campbell. “Waimangu üzerinde hem de? Burada hava araçlarını gün boyu oyalayacak kadar çok sıcak kaynak var. Ayrıca robotlar güç azaltıp ısılarını ortam ısısına ayarlayabilirler. Üzerlerine birkaç yaprak da çekerlerse kimse bulamaz. Hem o durumdayken olan biten her şeyi görmeye, arayanların haberleşmelerine dalarak kolayca devam edebilirler. Hayır, robotları bulmak için anormal çapta bir tarama ve çember kurmak gerekecektir. Binlerce kişiden söz ediyorum. Kolay değil.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere fırını açtı, çörekleri çıkardı, tavanın altını kapadı ve bileğini gösterdi. Vermeulen başıyla tamam işareti yaptı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Valla yapamazlar diyemem,” dedi. “Katil robotlar paniği çıkarsa fazlasıyla yaparlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neden endişelenmemeleri gerektiğini anlatırım,” dedi Campbell. “Gerçi pek sanmıyorum geleceklerini.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eminim lafına güvenirler,” dedi Cornelius. Hiç emin değildi oysa.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Konuştuğumuz diğer mesele beni daha çok endişelendiriyor,” dedi Campbell. “Gideceksin, değil mi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Vermeulen, “Kahvaltımı bitirince,” dedi ve Campbell’ın yanıtını beklemeden telefonu kapadı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cornelius ile Emere kiliseye birkaç dakika geç girdiler. En arka sıraya oturdular. Vaiz minberden bir bakış attı, gülümsedi ve Yeşaya’dan okumaya devam etti. Cornelius cemaati taramak için herkesin ilk ilahide ayağa kalkmasını bekledi. Turistlikleri belli birkaç kişi ile iki sıra önündeki takım elbiseli Pakeha</span><span class="FootnoteSymbol"><span style="font-size:92%"><span class="Footnoteanchor"><a href="#ftn46" id="bodyftn46">46</a></span></span></span> <span style="font-size:92%">haricinde herkes tanıdıktı. Kısa saçları ve duruşu Cornelius’a adamın Amerikan sürgünlerinden olduğunu düşündürdü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İlahi sona erdi. İlahiyi ezbere değil, kitapçıktan okuyan yabancı herkesten bir-iki saniye geç oturdu yerine. Aynısını ayinin kalanında da yaptı. Aşai Rabbani’ye katılmadı. Takdisin ardından dışarı ilk Cornelius ile Emere çıktı. Cemaatin kalanı çıkarken birkaç adım açıkta beklediler. Cornelius gülümseyip baş selamları</span> <span style="font-size:92%">verirken komşularla sohbet işini Emere üstlendi. Yabancı nihayet vaizle hararetli bir konuşma eşliğinde çıktı. Vaiz, Cornelius’u görünce gülümseyerek, peşinde yabancıyla doğrudan yanına geldi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Günaydın, Lisanne,” dedi Cornelius.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Günaydın, Cornelius… Ah, merhaba Emere! Sizleri Brian Walker’la tanıştırmak istedim. San Francisco’daki Aziz Patrick Vakfı’ndan, ülkemizdeki Katolik okullarını ziyarete gelmiş…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cornelius,</span> <span style="font-style:italic;font-size:92%">buraya kadarmış şüphe işi</span> <span style="font-size:92%">diye düşünerek Amerikalıyla el sıkıştı. Walker hafif eğilecek denli uzun boyluydu. Emere’ye belden eğilerek selam verirken kilise çıkışı yaktığı sigarasına yüz buruşturdu ve Cornelius’a azarlarcasına bir bakış attı. Ya da belki azarlamıyor, sadece Yüz Tarama’dan araştırıyordu ki Cornelius, gözlüklerin kilisede veya kilise önünde takılmasını doğru bulmazdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Merhaba,” dedi, “yolculuğunuz iyi geçiyor mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Harika,” dedi Walker. “Güzel ülkeniz bir yana, yeniden cemaat okulları görmek çok güzel.” Kafa salladı. “ABD’de de göreceğimize eminim ama benim ömrüm yetmeyecek.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Zor olsa gerek,” dedi Vermeulen.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Öyle. Devlet okullarında çocuklara öğretilenler insanın kanını donduruyor.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Vermeulen anlayışla gülümserken Walker ile Vaiz Lisanne yanlarından ayrılıp kalabalığa karıştılar. Vermeulen eşiyle birlikte eve yürürken Campbell’ı aradı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Var mı bir şey?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Batı cephesinde yeni bir şey yok,” dedi Campbell. “Sende?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gezgin bir Katolik, o kadar,” dedi Vermeulen. “Brian Walker. Yanki. Fena birine benzemiyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hepsi bu mu, emin misin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kuşkulanmam için neden yoktu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi, peki,” dedi Campbell. “Polisler gelirse haber veririm sana. Vermezsem her şey yolunda sayabilirsin. Ayrıca kuşkulu birilerini görünce beni aramana gerek yok. Tehdit gibi bir şey hissedersen polisi ara. Kuşkulandığın kişi sana sivil veya gizli polis gibi gelirse yarın konuşuruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi, sabaha görüşürüz o zaman.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sabaha çıkarsak.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cornelius ile Emere, Tayland lokantasından karanlığa çıktılar. Göl tarafından gelen esinti körfezin sülfürlü kokularını taşıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Emere eşinin koluna girerek, “Bir şeyler içip dönelim mi eve?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Olur,” dedi Cornelius. “Sülün Yolucu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Uygundur.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Arawa Sokağı’na döndüler. Sülün Yolucu az ilerideydi. Emere dışarıdaki masalardan birine yerleşmeye hazırlanırken, Cornelius, “Hava soğuk,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sigara içmem lazım,” dedi Emere.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Başka hangi zehri istersin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cin-tonik.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Vermeulen içeri girdi. Bar sıcacık ve loştu; kızarmış et kokuyordu. Tezgâhta birasıyla Emere’nin cin-toniğini beklerken Amerikan aksanlı konuşmaları duyunca dönüp baktı. Altı-yedi kişi akşam yemeğindeydi ve Brian Walker grubun içindeydi. Cornelius gruptan diğer birkaç kişiyi daha önceden görmüştü. Dükkân sahipleri, otomobil satıcıları, açık hava spor merkezi işletmecileri, falan. Walker’ı bunların arasında görmek şaşırtıcıydı. Çevredeki Amerikan sürgünlerinin çoğu çeşitli türlerden (Baptist, İkinci Gelişçi veya Yapılanmacı) militan Protestanlardı. Bu tipler sürekli ABD karşıtı planlar, komplolar kuranlardandı ve yaptıklarının bazıları lafta kalmıyordu. Sohbetleri, tahmin edileceği üzere, ABD’deki laik rejimin yaptıkları üzerineydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Walker, Vermeulen’in bakışını görünce, orada bulunmaması gereken Vermeulen’mişçesine soğuk bir ifadeyle karşılık verdi. Vermeulen başıyla selamladı, döndü, içkilerini alıp dışarı çıktı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Grace Mazvabo, Pazar sabahı dokuzu birkaç dakika geçe her zamanki gibi, hâlâ Aziz John adını taşıyan Batı Ucu durağında tramvaydan indi. Prensler Sokağı’nı geçti, artık Batı Uç Binası adı verilen yapının yanındaki merdivenlerden Prensler Sokağı Bahçeleri’ne</span><span class="FootnoteSymbol"><span style="font-size:92%"><span class="Footnoteanchor"><a href="#ftn47" id="bodyftn47">47</a></span></span></span> <span style="font-size:92%">indi. Güneş parıldıyordu ve hava yirmili derecelere varmak üzereydi. Parkta henüz kimsecikler yoktu. Sonbaharın ilk düşen yaprakları yürüyüş yoluna saçılmışlardı. Gri sincaplar profesöre baktılar, herhangi bir kırıntı atma niyeti taşımadığını kavradılar ve zıplaya hoplaya çalıların arasında kayboldular. Profesör, sağ aşağısında Ross Sahnesi ve üzerinde bazalt</span> <span style="font-size:92%">kayalıklara oturmuş Şato, telaşsız adımlarla yürüdü. Şato, jeolojiyle tarihi birleştirişiyle, araziye hâkimiyetiyle, nükleer caydırıcılığın antik eşeyi sayılabilecek yüceliğiyle Grace’e her daim derin bir güven duygusu verirdi. Sağlam kaleler, prensler, Lordlar ve duvarlarla çevrili kentler Reform’da çok önemli rol oynamıştı.</span> <span style="font-style:italic;font-size:92%">Ein feste burg ist unser Gott</span><span style="font-size:92%">’tu</span><span class="FootnoteSymbol"><span style="font-size:92%"><span class="Footnoteanchor"><a href="#ftn48" id="bodyftn48">48</a></span></span></span> <span style="font-size:92%">sahiden. Şato yerinde kaldığı sürece, yüz küsur metre aşağıdaki Üniversite ve daha ötesindeki Kilise’nin günün birinde eski gücüne kavuşacağına rahatlıkla inanabilirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tabii eski şekliyle, İhtiyarlar Heyeti’nin geçici diktatörlüğü ya da ulusun ruhunu karartan gri bir bulutu bırak, bir Kurum dahi değildi düşündüğü. Kilise’nin toplumda sadece yine saygın bir ses, sohbetlerin bir parçası, topluma bir şeyler katabilecek bir varlık haline tekrar gelmesiydi dilediği. Ülke, bu sesi duymazlıktan gelmekle, dışlamakla hatta susturmak için onca zahmete girmekle kendini anlama yollarından birini yitirmişti. Ayrıca İskoçya Kilisesi veya İskoçya’nın diğer ana akım kiliseleri ve diğer dinler, Büyük Ret’i hak edecek bir şey de yapmamışlardı. Egemenlikçiler, Muafiyetçiler, Bilimsel Yaradılışçılar ve Hıristiyan Siyonistlere, Roma hiyerarşisinin yozlaşmış öğelerine, İslamcı Cihatçılara ve Üçüncü Tapınak fanatiklerine ve İman Savaşları’nda gerçek zararı veren diğer her zümreye karşı tepkinin patlama alanında kalan masum seyirciler, ikincil zayiatlardı sadece. Ve şimdi, hepsinin yeniden yaşanması tehlikesi söz konusuydu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Hiç adil değildi…</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Pazar’dan Cuma’ya haftada altı defa yürüdüğü yolda aklından, dert verse bile rahatlatıcı ve tanıdık bu düşünceler geçiyordu. Ama yürürken aklının ücralarındaki minnacık hain sesin, düşüncelerine zerre paye vermediğini fark etti. Bu sesi gayet iyi, Bulawayo’daki çocukluğundan beri tanıyordu ve sayabileceği bir sürü insanın aksine, sesin Şeytan’a ait olmadığını biliyordu. Konuşan, aklının kendine pek kulak verilmediğinden rahatsız kısmıydı. Her zaman doğruyu söylemez ve her daim dinlenmeyi hak etmezdi ama kesilmesinin tek yolu aldırmazdan gelmemekti. Bazen aydan aya, bazen yıldan yıla ortaya çıkardı; aklının ne denli sıkıldığına bağlıydı. Bu sefer sesi birkaç gündür, Komiser Ferguson’ın tuzağına düşüp iThink’teki şapşal oyunu oynamaya başladığından beri duyuyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Hain minik ses şöyle diyordu:</span> <span style="font-style:italic;font-size:92%">Özgür iraden yok senin</span><span style="font-size:92%">. Gülünçtü tabii; Öngören oyununun kendinde numarayı açıklayan bir BeniOku metni vardı. Olan biten, tele-kulaklığının, parmağının bükülmesinden önce gelen ve bükülmeyi hazırlayan sinirsel akıma,</span> <span style="font-style:italic;font-size:92%">hazırlık potansiyeline</span> <span style="font-size:92%">ait zayıf elektrik izlerini yakalamasından ibaretti. Tuşa basmak bile gereksizdi; tuşa basacağına masasını tıklatsa fark etmezdi. Tele-kulaklığının iThink’i kontrol edebilmesini sağlayışından ya da gözlüklerinde seçimler yapmasından —özünde tamamen aynı şeydi hatta— daha ürkütücü değildi. BeniOku metninde etkilerin bolca sınanmış felsefi açılımlarına dair, ta 1985’teki orijinal Libet deneyine</span><span class="FootnoteSymbol"><span style="font-size:92%"><span class="Footnoteanchor"><a href="#ftn49" id="bodyftn49">49</a></span></span></span> <span style="font-size:92%">kadar uzanan upuzun tartışmalara çıkan bağlantılar vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Grace Mazvabo, gerek uzun uzun ve bazen kızarak düşündüğü Kalvinci soyu, gerekse neredeyse tüm akademik dünyanın ortak varsayımına dönüşmüş felsefi natüralizmle ilişkisi yüzünden uzun süre önce determinizmin, düşünür Dennett’ın</span><span class="FootnoteSymbol"><span style="font-size:92%"><span class="Footnoteanchor"><a href="#ftn50" id="bodyftn50">50</a></span></span></span> <span style="font-size:92%">söylediği üzere, arzulamaya değer her türlü özgür irade türüyle uyum gösterdiği kolaycılığında karar kılmıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ama işte… Tuşa basmaya karar vermesinden önceki, neredeyse algılanamaz ama varlığı sual götürmez saniyenin üçte birlik diliminde yanan delirtici ışık kabullendiği felsefi rahatlıkla alay ediyor ve hain minik sese lekiye söylediklerini tekrarlatıyordu adeta:</span> <span style="font-style:italic;font-size:92%">Sen de önünde sonunda bir makine, deterministik bir sistemsin</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yolun sonuna, Mound’a çıkan basamaklara yaklaşırken gözde heykellerinden birine bakmak için durakladı. Öne eğilmiş hoş bir kadın; dalgalanan eteğinde iki çocuk; bir eli açık, diğerinde bir kitap… Plakasında hiçbir şey yazmıyordu ve Profesör Mazvabo heykeli Eğitim ya da Annelik veya eskiden çocukları kucaklamış ve gelecekte bir gün belki yine kucaklayacak Kilise saymakta serbestti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ancak bu Pazar sabahı güneş heykelin gülümseyen gözlerine vuruyor, kırpışırmış gibi gösteriyordu ve taş dudaklardan Grace’ten başka kimsenin duyamayacağı şu cümleler dökülüyordu:</span> <span style="font-style:italic;font-size:92%">Tanımadın mı beni onca zamandan sonra? Kimim, biliyorsun!</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Grace ürpererek heykele bir daha dönüp baktı. Heykel kesinlikle bilinen Victoria döneminde yapılmışlığından çok daha eski görünüyordu ve iki bin yıllık Hıristiyanlık boyunca dimdik durmuş ve devrinin yeniden gelmesinden memnun bir kadim zamanlar tanrıçasını andırıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet, Sophia,”</span><span class="FootnoteSymbol"><span style="font-size:92%"><span class="Footnoteanchor"><a href="#ftn51" id="bodyftn51">51</a></span></span></span> <span style="font-size:92%">diye fısıldadı Mazvabo. “Kimsin, biliyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Döndü ve Ulusal Galeri’nin çatısında dizili sfenkslerin taş bakışları altında basamakları koşarcasına tırmandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ferguson kilisenin en arka sıralarından birinde boş bir yer buldu, az ötedeki üniformalı memura hafifçe baş selamı vererek oturdu. Kilise, hafif beden ve giysi kokularıyla birlikte cilalı ahşap ve eskimiş kâğıt kokuyordu. Cemaat ayinin başlamasına on beş dakika kala gelmişti. Herkes yerine geçtiğinde kilise tümden değilse bile tamama yakın doldu. Ferguson yaklaşık üç yüz kişinin geldiğini tahmin etti. Cemaat gençten çok yaşlı, erkekten çok kadın, Asyalıdan çok Avrupalı ve Afrikalı, emekçiden çok üst sınıf üyelerinden mürekkepti. Ama Edinburgh nüfusunun fazlaca çarpık bir numunesi değildi sonuçta: Ergenler ve genç yetişkinler genelde rahat giyinmişti. Ebeveynler, yaşlılar ve küçüklerse, Pazar idealini kovalarmışçasına özenle seçmişlerdi kıyafetlerini. Grace Mazvabo’yu görmesi epey zamanını aldı komiserin. Son görüştüklerinde gri ceket ve pantolonla karşısına çıkan profesörün sırtında bu sefer gayet dikkat çekici, parlak yeşil bir ceket, aynı ölçüde parıltılı, altın rengi bir bluz vardı ve kafasına geniş kenarlı, yeşil bir hasır şapka takmıştı. Komiseri gördü, gözlerini kıstı ve belli belirsiz bir baş selamı verdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ferguson ayin boyunca yerinden kalkmadı. Ne zaman kalkıp ne zaman oturması gerektiğini bilmiyordu; ilahilere ve dualara katılmayacaktı zaten. Ayakta dikilen memur gibi Vaiz Dow’un vaazından notlar da almayacaktı. Aylak bakışlarla mekânı ve lekeli vitrayları süzerken kendini ayinin akışına bırakmayı seçti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ayinin bitişinden hemen önce kalkıp çıktı ve kapıda beklemeye koyuldu. Grace Mazvabo nihayet çıktığında cemaatin büyük kısmı gitmişti. Profesör, komiseri gördüğüne pek memnun değil gibiydi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kilse basamaklarında makinelisi elde dikilen memura bir bakış atarak, “Tanrı Bölükleri’ne mi döndük yine?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sizi görmeye geldim,” dedi Ferguson. “Konuşmamız gerek. Yalnız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mazvabo biraz düşündü. “Peki,” dedi. “Ama hemen olmaz. İçeri dönüp etrafı toparlamam lazım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi. Ben etrafta biraz dolanır ve sonra sizle… Nerede buluşuruz?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Şehitler Anıtı’nda.</span><span class="FootnoteSymbol"><span style="font-size:92%"><span class="Footnoteanchor"><a href="#ftn52" id="bodyftn52">52</a></span></span></span> <span style="font-size:92%">Geçen saldırıya uğrayan… Şu tarafta, duvarın ilerisinde, solda. Mutlaka görürsünüz. On beş, yirmi dakika sonra.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kilise alanını yavaş adımlarla dolaşarak on beş dakikada buluşma noktasına vardı Ferguson. Mazvabo gelmemişti. Ferguson, kirlilik ve diğer etkenlerle aşınarak solmuş, yosun bağlamış ve üzerine çaprazlamasına kırmızı harfler püskürtülmüş kitabeyi okumaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Dur yolcu, gördüğüne dikkat eyle aman,</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Bu mezar ölmüş birileri için dikildi bir zaman.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Şiir böyle, gayet ciddiyetle devam ediyordu. En alttaysa açıklamayla düzyazıya dönüşüyordu:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Soylu Argyle Markisi’nin 27 Mayıs 1661’de kafasının kesilmesinden 17 Şubat 1688’de Bay James Renwick’in idamına kadar, yaklaşık on sekiz bin kişi aynı dava için şu veya bu şekilde öldürülmüş ve yok edilmiştir; yaklaşık yüz adedi soylulardan ibaret Edinburgh’da idam edilenler, centilmenler, rahipler ve diğerleri, Hz. İsa’nın soylu şehitlerdir. Birçoğu burada yatmaktadır.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Okumaya dalan Ferguson, mıcırlardaki takırtılarla irkildi. Grace Mazvabo, kolunda çantası, elinde kocaman, siyah kaplı bir İncil’le geldi ve anıta baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kendi çapında etkileyici,” dedi komiser. “Şaşaaya kaçılmamış hiç.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Öyle,” dedi profesör.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sahiden on sekiz bin kişi mi öldürülmüş?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tartışmalı orası,” dedi Mazvabo. “İdam sayısı, mahkemesiz idamlar katıldığında dahi bini bulmaz ve bu tür bilgiler sıklıkla bu tip anıtları aşağılamada kullanılır. Ama kitabede on sekiz bin kişinin idam edildiği iddia edilmiyor, değil mi? İşe sürülmeyi —gönüllü denir hep— yasaklanmayı, yoksun bırakılmayı, genelde tek taraflı çatışmalarda ölmeyi, Karayipler’e köle yollanmayı ve ‘şu veya bu şekilde öldürülmüş ve yok</span> <span style="font-size:92%">edilmiş’leri katınca sayının pek hevesle vurgulandığı üzere müthiş bir abartı olmadığı ortaya çıkıyor. Resmi sayılara bakım gerçek sayıları hor görmek her zaman kolaydır. Gayet iyi bilirim ayrıca: Robert Mugabe yönetiminde kaç politik idam gerçekleştirildi, biliyor musunuz? Sıfır! Peki, kaç adaletsiz ölümden sorumluydu Mugabe? Sayı tartışmaya açık ama sıfırdan fazlaydı, orası kesin.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ferguson başıyla onayladı. “Bu tür şeyleri… Düşünmüşlüğüm var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eminim vardır,” dedi Mazvabo. “Hiç tövbe ettiniz mi peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bugünün meselesi değil o,” dedi komiser.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Başka gününüz</span> <span style="font-style:italic;font-size:92%">olmayabilir</span><span style="font-size:92%">, komiser,” dedi profesör. “Eski vaizlerin doğru söylediği şeylerden biri buydu.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hayır. Cidden bugünün meselesi değil,” dedi Ferguson. Başıyla anıtı işaret etti. “Üçüncü Ahit mezhebi… Bu tip geleneklerden, anlatılardan mı esin alıyorlar sizce?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bu ve başkalarından. Kitaplardan, vaazlardan, öykülerden öğrenmişlerdir Öldürme Zamanı’nı. Şehitlik çok kuvvetli bir fikirdir, komiser. Kendi kendini çoğaltır, körükler, besler.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi ama neden şimdi? Uğruna şehit olunacak ne var?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mazvabo kilisenin kapısında dikilen sarı anoraklı, silahlı memuru işaret etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Soruyor musunuz sahiden?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Amaç korunmanız, gayet iyi biliyorsunuz. Eski günlerdeki gibi değil artık.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya içeride not alan polis? Doğrudan eski günlere götürdü beni. Tam bir nostalji turuydu, komiser.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, biraz, belki,” dedi Ferguson. “Ama polisin ana amacı bu değil artık. Ama bir anlamda evet, iki cinayete ve daha beterinin yaşanacağına dair, bizzat bu kilisenin geçmişinden gelen ve işte, tam burada, durduğumuz yerde yüceltilmiş bir geleneğin yaptığı tehdide karşı bir tepki söz konusu elbette. Şimdi, sorumdan ayrılıp konuyu dağıtmayalım, lütfen. İnsanları yeniden öldürmeye, yeniden şahadet ulaşmaya iten, heveslendiren nedir sizce?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Onların gözünden bakmalısınız,” dedi Mazvabo. “Kiliselerin toplumda marjinal bir konumu, kenarda kalmayı kabullenerek ve yargılanmadıklarına şükrederek laik devlete boyun eğdiklerini, ödün verdiklerini düşünüyorlar. Doğrudur; İskoçya Kilisesi ve diğerleri Büyük Ret’i tersine çevirme çabasını sürdürüyor olabilirler ama açıkçası, mecazen dahi silahlı değiliz. Bir bakıma devletten ayrılmak bize kazanç sağladı diyebiliriz. Bugünkü cemaati gördünüz. Gelenlerin hiçbiri toplumsal itibar peşinde değildi. Tam tersi… Kiliseye gitmek bugün tamamen farklı: sadece inandığımız için gidiyoruz artık. İnancımızdan utanmıyor ve herkesin görmesini istiyoruz. Çoğumuzun ayinlere iki dirhem bir çekirdek gelmesi bu yüzden. Sırf bu yüzden her Pazar bu göze batıcı kıyafeti giyip kilisede hemen hiç okunmamasına rağmen eski moda, misyoner okulu tipi İncil’imi taşıyorum.” Durdu, etrafına bakındı. “Yürüyelim biraz,” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ana patikadan ilerlediler ve üst köşeden döndüler. Yapay tutulma gölgesi üzerlerinden geçerken Ferguson saatine baktı, kaşları çatıldı ama dikkatini ve yürüyüşünü bozmadı. Güneş aniden yanan dev bir ampul misali belirdiğinde gözlerini kırpıştırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Kısacası,” dedi Mazvabo, “durumu kabulleniyoruz. Ama iyi bir durum değil ve hoşumuza gitmiyor. Artık Cumhuriyet anayasasında yazılı bir durum bu ama İskoçya Kilisesi’nin anayasasında yazılı değil. Beni bile rahatsız ediyor. Başkalarını çok daha fazla ediyordur. Öyleleri esin, öfkelerini haklı çıkaracak bir şeyler ararlar ki bulması zor değildir. Çünkü tıpkı dediğiniz gibi, devlet otoritesini Kilise’den üstün görmektense ölmeyi seçen insanların anısı kendi kilisemizin geçmişinde mevcuttur ve deyim değil, gerçek anlamıyla taşa kazınmıştır. Üstelik o kilise, kabul görmüş, kurumlaşmış bir kiliseydi. Eski Ahitçiler, kendinden nefret eden bir devletin postalı altında, sırf postal hepten ezmiyor diye memnun yaşayan bir kilise için ne düşünürlerdi sizce? Postalını kilisenin ensesinden çekmeyen devlete ne gözle bakarlardı?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Neredeyse bu tiplere yakınlık duyuyorsunuz diyeceğim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Mazvabo, telaşla, “Yo, yo,” dedi. “Durumu açıklamaya çalışıyorum. Benim gibi biri, bir liberal, bir ılımlı bile Kilise’nin durumuna karşı bir miktar öfke duyabiliyorsa köktencilerin halini düşünün bir demek istiyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Flodden Duvarı’na paralel diğer yola geçerlerken, “Hayır,” dedi Ferguson. “Anlattıklarınız yeterli değil. Bu olayların ardında daha fazlası olmalı. Dinsel içerlemeden daha kuvvetli bir şey… Evet, doğru, iman kendi başına bir güçtür, biliyorum ama aynı zamanda İman Savaşları’nın imanla ilgisi olmadığını da hatırlıyorum. Petroldü mesele.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mazvabo güldü. “Cinayetler falan petrolle mi ilgili diyeceksiniz?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hayır, petrol değil ama bildirilerde lafı geçmeyen bir şey… Kişisel, belki bireysel psikolojiyle sarmalanmış bir şey. Henüz böyle bir şey var veya yok diyemeyiz ama bu türde ufak bir şey değilse çok daha büyük bir şey demektir. Nedir, aklıma gelmiyor ama evet, birden fazla kişi söz konusuysa muhtemelen dinsel</span> <span style="font-size:92%">bir grup çıkacaktır. Bu Üçüncü Ahit tayfası</span> <span style="font-style:italic;font-size:92%">gibi</span> <span style="font-size:92%">konuşan, düşünen artık mezhep midir, tarikat mıdır, tanıyor musunuz hiç?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elbette,” dedi Mazvabo. “Bir sürü!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?” dedi Ferguson. “Tanıyorsunuz ve hiç bahsetmediniz mi şimdiye kadar?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Mazvabo durdu. “Demin yakınlık duyduğumu söylerken şaka yaptığınızı biliyordum ama şimdi yapmadığınızı anlıyorum. Beni, söz konusu mezheplerden bahsetmemekle suçluyorsunuz. Komiser Ferguson… Size bunlardan bahsetmememin tek nedeni zaten bildiğinizi sanmam. Böyle şeyleri bilmek işiniz sizin.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ferguson, suçlanışına içerleyerek, “Hayır, değil,” dedi. “Geçmişte veya yakın dönemde şiddet eğilimi gösterdikleri bilinen grupları bildiğiniz üzere Özel Şube takip eder. Eğer Pilton’daki bir ev, kendilerine Kuzey İrlanda Presbiteryen Elçisel Kilisesi adını veren bir mezhebin buluşma yeriyse ve mezhep üyelerinin çoğu eski UDA</span><span class="FootnoteSymbol"><span style="font-size:92%"><span class="Footnoteanchor"><a href="#ftn53" id="bodyftn53">53</a></span></span></span> <span style="font-size:92%">üyeleri ve aileleriyse Özel Şube’nin takibi altında bulunduklarına dair istediğiniz bahse girebilirsiniz. Bizse üç nedenden dolayı Kilise ve mezhepleri takip etmeyiz. Birincisi, elimizde yeterli kaynak yok. İkincisi, görecek pek bir şey yok… Üçüncüsüyse elimizde meşru kuşkulanma gerekçeleri bulunmadığı sürece yasal açıdan tanımama ilkesine göre hareket etmek durumunda olmamız. Ki Profesör, Kilise’nin durumuna dair yakınmanıza bu yüzden kızdım: İskoçya Cumhuriyeti, İskoçya Kilisesi veya diğer herhangi bir kiliseyi baskı altında tutmaz ve inananları fanatiklerden korumak uğruna kendi insanlarını tehlikeye atması haricinde görmezden gelir. Şimdi, lütfen bana şu mezhepleri anlatın.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pekâlâ,” dedi Mazvabo. “Anladım. Özür dilerim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ferguson kafa sallayarak tekrar yürümeye koyuldu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bunlardan kilise sayesinde değil,” dedi profesör, “araştırmalarım yüzünden haberdarım. Yıllar yılı okuduğum kitaplardan, mektuplardan, kayıtlardan ve anlatılardan izlerini sürdüm ve ufak mezheplerin üyelerini belli ölçülerde tanıdım. Edinburgh’da epey var bunlardan. Çiftliklerinden edilmiş veya kıyılardan göçmüş insanlar… Mesela bir zamanlar doğu kıyısındaki bütün köyler Tarikat kiliselerinin egemenliğindeydi. Bugün hiçbiri yok ama insanlar ortadan kalkmadı tabii. Farklı mezhepler, gelenekler, vesaire ama yerlerinden edilme sonucunda halkın arasına karışıyorlar. Böylece ortaya yeni cemaatler, ev kiliseleri çıkıyor. Savaş sonrası kargaşasında yeni sosyal yardımlardan, bağışlardan, vesaire geçiniyorlar. Batı Lothian’da ne kadarının bulunduğunu görseniz şaşarsınız. Turnhouse’da elbette ama Carbon Glen’deki yeni köy ve kasabalarda, Livingston, Linlithgow, Falkirk ve daha batıda da varlar. Sonra başka çaprazlamalarla ortaya çıkanlar var. Aşırı dindarlarla teknoloji uzmanlarının birleşimleri, vesaire…” Birden güldü Mazvabo. “Mühendisler hâlâ yaradılışçılara kolay av oluyorlar. İnsanın mesleği akıllı tasarım</span> <span style="font-style:italic;font-size:92%">olunca</span> <span style="font-size:92%">kazalardan kaçılamıyor haliyle…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Mühendisler demek… İlginç sahiden,” dedi Ferguson. Derinlemesine iç çekti. “Yardım edebileceğiniz bir şey var mı diye sormuştunuz, Dr. Mazvabo. Var. Çok işime yarayacak ve başarıya ulaşırsa polisleri kilisenizden çıkaracak bir şey.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mazvabo şapkasını çıkardı, saçları omuzlarına döküldü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dinliyorum,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Anlatmaya başlamadan önce,” dedi komiser, “sizi uyarmalıyım. Riskli bir şey. Resmi de değil. Sır kalacağından kesinlikle emin olmam gerekiyor. Poliste güvenebileceğim kimse kalmadığından değil ama…” Durdu, elini iki yana salladı. “Kazara dahi ortaya çıksın istemiyorum. Ama gerektiğinde çarçabuk destek alacaksınız. Garanti ederim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İlgiyle bekliyorum hâlâ,” dedi profesör.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pekâlâ… Sizden bu yeni kilise ve mezheplerden mümkün olduğunca fazlasını ziyaret etmenizi ve Üçüncü Ahit laflarına yakın şeyler duyar duymaz bana haber vermenizi istiyorum. Büyük iş ve dediğim gibi, tehlikeli…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tehlikeyi dert etmeyin,” dedi Mazvabo. “Ayrıca mezhepler hakkında, hangilerini eleyeceğimi bilecek kadar bilgi sahibiyim. Tamam, komiser. Zevkle. Tabii önce eve gidip daha sade bir şeyler giymeliyim. Akşama başlarım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Şaşırmıştı Ferguson. “Ciddi misiniz? Emin misiniz?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elbette eminim. Dini cinayete bahane eden sapkınların yakalanmasına yardım etmekten onur duyacağım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh,” dedi Ferguson. “Teşekkürler o zaman, Profesör Mazvabo.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ne tuhaf kadın, diye düşünmeden edemedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>
  <hr class="footnoterule" />

  <p class="Footnote" dir="ltr"><a class="FootnoteSymbol" href="#bodyftn46" id="ftn46">46</a> &nbsp;Özellikle 19. Yüzyıl başlarında Avrupa’dan gelip Maoriler arasında yaşamaya başlayanlar ve bu insanların soyundan gelenlere verilen ad. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn47" id="ftn47">47</a> &nbsp;Edinburgh Şatosu’nun hemen altındaki park alanı. 1770’lerde ve 1820’lerde, iki aşamada yapılmıştır. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn48" id="ftn48">48</a> &nbsp;“Tanrımız sağlam bir kaledir.” Martin Luther’ın ünlü ilahisi. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn49" id="ftn49">49</a> &nbsp;Bilinç alanında öncülerden sayılan, bilincin kişinin önündeki olay bittikten yarım saniye sonra devreye girdiğini kanıtlamış biliminsanı Benjamin Libet’in (1916–2007) bu minvaldeki ünlü deneyi. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn50" id="ftn50">50</a> &nbsp;Daniel Clement Dennett (d. 1942): Zihin, bilim ve biyoloji felsefeleri üzerine çalışmalar yapan ve Richard Dawkins, Sam Harris ve Christopher Hitchens’le birlikte “Yeni Ateizmin Dört Atlısı”ndan biri sayılan Amerikalı düşünür. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn51" id="ftn51">51</a> &nbsp;Antik Yunan felsefesinde “bilgelik” kavramının kişileşmiş hali. Efes antik kentindeki Celsus kütüphanesindeki heykeli, Platonculuktan Ortodoks Hıristiyanlığa kadar birçok dinsel ve düşünsel akımda önemli yer bulmuş bu kişileştirmenin ünlü örneklerindendir. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn52" id="ftn52">52</a> &nbsp;Greyfriars Kilisesi mezarlığında bulunan ve 1660’da monarşinin yeniden kurulması ile öldürülen Ahitçiler anısına dikilmiş anıt. (ç.n.)</p>

  <p class="Footnote" dir="ltr"><a class="FootnoteSymbol" href="#bodyftn53" id="ftn53">53</a> &nbsp;Ulster Defence Association: Kuzey İrlanda’da faal krallık yanlısı en büyük paramiliter örgüt. (ç.n.)</p>
</body>
</html>
