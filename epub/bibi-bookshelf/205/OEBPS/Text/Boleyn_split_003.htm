<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_2" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018441"><span class="font"><i class="calibre5"><span class="calibre6">Bahar 1522</span></i></span></a></p>

    <p class="calibre8"><span class="font"><span class="calibre1">“Yarın Fransa’ya gidiyorum ve dönüşte ablan Anne’i eve getireceğim,” dedi babam Westminister Sarayı’nın merdivenlerinde bana. “İngiltere’ye döneceğine göre Kraliçe&nbsp;Mary’nin sarayında onun da bir yeri olmalı.”</span></span></p>

    <p class="calibre8"><span class="font"><span class="calibre1">“Fransa’da kalacağını sanıyordum,” dedim. “Bir Fransız kontuyla falan evlenir diye düşünüyordum.”</span></span></p>

    <p class="calibre8"><span class="font"><span class="calibre1">Babam başını iki yana salladı. “Onun için başka planlarımız var.”</span></span></p>

    <p class="calibre8"><span class="font"><span class="calibre1">Biliyordum ki, ne tür planlan olduğunu sormak anlamsız olacaktı. Bekleyip görmem gerekiyordu. En büyük korkum ona benimkinden daha iyi bir evlilik ayarlamaları ve benim de,&nbsp;hayat boyu birkaç adım önümde sürüdüğü eteğinin peşinden gitmek zorunda kalmamdı.</span></span></p>

    <p class="calibre8"><span class="font"><span class="calibre1">“Öyle asma suratını,” dedi babam hışımla.</span></span> <span class="font"><span class="calibre1">Flemen saray gülümsememi takındım. “Tabii babacığım,” dedim emre itaat ederek.</span></span></p>

    <p class="calibre3"><span class="font"><span class="calibre1">Babam gülümsememi başıyla onayladı ve onu reveransla uğurladım. Sonra doğrulup yavaşça kocamın yatak odasına gittim. Duvarda küçük bir ayna vardı, önüne geçip&nbsp;yansımama baktım. “Hiç endişelenme,” diye fısıldadım kendi kendime. “Sen bir Boleyn’sin, bu küçümsenecek bir şey değil ve annen bir Howard olarak doğdu, ülkenin en saygın ailelerinden.&nbsp;Sen bir Howard kızısın, bir Boleyn kızısın.” Sonra dudağımı ısırdım. “Ama o da öyle.”</span></span></p>

    <p class="calibre8"><span class="font"><span class="calibre1">Boş saray gülümsememi takınınca aynadaki sevimli yüz de bana gülümseyerek karşılık verdi. “Boleyn kızlarının en genciyim ama en önemsizi değilim. William Carrey’le, kralın en saygın&nbsp;adamlarından biriyle evliyim. Kraliçenin en sevdiği ve en genç nedimesiyim. Kimse bunu&nbsp;değiştiremez. O bile bunu benden alamaz.”</span></span></p>

    <p class="calibre8"><span class="font"><span class="calibre1">Annem ve babam bahar fırtınaları yüzünden gecikti ve çocukça bir beklentiyle ablamın teknesinin batmasını ve onun boğulmasını umut ettiğimi fark ettim. Onun öldüğünü&nbsp;düşündüğümde içimde gerçek bir acıyla karışık bir sevinç hissediyordum. Benim için Anne’siz&nbsp;bir dünya düşünülemezdi ama Anne’le ikimize de tek bir dünya yetmezdi.</span></span></p>

    <p class="calibre8"><span class="font"><span class="calibre1">Sonuç olarak, Anne kazasız belasız geldi. Babamın onunla birlikte imparatorluk iskelesinden çakıllı patikaya çıkıp saraya doğru yürüdüğünü gördüm. Birinci kattan aşağı bakarken bile&nbsp;elbisesinin salınışını, pelerininin hoş kesimini görebiliyordum ve pelerinin, etrafında&nbsp;dalgalanışını seyrederken içimden bir an safça ona imrendim. Gözden kaybolana kadar&nbsp;bekleyip sonra telaşla kraliçenin dinlenme, odasındaki sandalyeme koştum.</span></span></p>

    <p class="calibre8"><span class="font"><span class="calibre1">Beni, kraliçenin halılarla kaplı odalarında kendi evimdeymiş gibi rahat görmesinin iyi olacağını planlamıştım. Ayağa kalkıp onu zarafetle ve bir yetişkin olarak karşılayacaktım. Ama kapılar&nbsp;açılıp içeri girdiğinde aniden duygularıma yenik düştüm, “Anne!” diye bir çığlık kopararak&nbsp;fırlayıp eteklerimi hışırdata hışırdata ona koştuğumu fark ettim.</span></span></p>

    <p class="calibre8"><span class="font"><span class="calibre1">İçeri başı dimdik, o kibirli bakışlarını savurarak giren Anne de aniden on beş yaşında asil bir genç kız olmaktan çıkıp kollarını boynuma savuruverdi.</span></span></p>

    <p class="calibre3"><span class="font"><span class="calibre1">“Uzamışsın,” dedi nefes nefese, kollarını sıkı sıkı belime sarıp yanağını benimkine bastırırken. “Kocaman topuklarım var.” Tanıdık parfüm kokusunu içime çektim. Sıcacık teninden sabun ve&nbsp;gül, kıyafetlerinden lavanta kokusu geliyordu.</span></span></p>

    <p class="calibre8"><span class="font"><span class="calibre1">“İyi misin?”</span></span></p>

    <p class="calibre8"><span class="font"><span class="calibre1">“Evet, sen?”</span></span></p>

    <p class="calibre8"><span class="font"><span class="calibre1">“Bien sur? Nasıl gidiyor? Evlilik?”</span></span></p>

    <p class="calibre8"><span class="font"><span class="calibre1">“Kötü değil. Güzel giysiler falan.”</span></span></p>

    <p class="calibre8"><span class="font"><span class="calibre1">“Ya kocan?”</span></span></p>

    <p class="calibre8"><span class="font"><span class="calibre1">“Çok asil. Sürekli kralla beraber, en tuttuğu adamlarından.”</span></span></p>

    <p class="calibre8"><span class="font"><span class="calibre1">“Yaptınız mı?”</span></span></p>

    <p class="calibre8"><span class="font"><span class="calibre1">“Evet, yıllar oldu.”</span></span></p>

    <p class="calibre8"><span class="font"><span class="calibre1">“Acıdı mı?”</span></span></p>

    <p class="calibre8"><span class="font"><span class="calibre1">“Hem de nasıl.”</span></span></p>

    <p class="calibre8"><span class="font"><span class="calibre1">Yüzümdeki ifadeyi çözmek için geriledi.</span></span></p>

    <p class="calibre8"><span class="font"><span class="calibre1">“Çok da değil canım,” dedim, lafı çevirerek. “Nazik olmaya çalışıyor. Bana hep şarap veriyor. Sadece baştan sona rezillik işte, hakikaten.”</span></span></p>

    <p class="calibre8"><span class="font"><span class="calibre1">Kaşları düzeldi, gözleri etrafta dans ederken gülümsedi. “Nasıl bir rezillik mesela?”</span></span></p>

    <p class="calibre8"><span class="font"><span class="calibre1">“Gözümün önünde kaba işiyor!”</span></span> <span class="font"><span class="calibre1">Kahkahalara boğuktu.</span></span></p>

    <p class="calibre8"><span class="font"><span class="calibre1">“Olamaz!”</span></span></p>

    <p class="calibre8"><span class="font"><span class="calibre1">“Evet kızlar,” dedi babam, Anne’in arkasından yanımıza gelerek. “Mary, Anne’i al ve kraliçeye takdim et.”</span></span></p>

    <p class="calibre8"><span class="font"><span class="calibre1">Anında dönüp onu nedimelerin arasından geçirerek şöminenin kenarındaki koltuğunda dimdik oturan kraliçeye doğru götürdüm. “Sert bir kadın,” diye uyardım Anne’i. “Fransa gibi değil&nbsp;burası.”</span></span></p>

    <p class="calibre8"><span class="font"><span class="calibre1">Aragoniti Katherine, berrak mavi gözleriyle Anne’i şöyle bir süzdü ve bir an ablamı bana tercih edecek diye ödüm patladı.</span></span></p>

    <p class="calibre8"><span class="font"><span class="calibre1">Anne muhteşem bir Fransız reveransıyla kraliçenin önünde eğilip sanki sarayın sahibiymiş gibi bir edayla doğruldu. Sesinden o ayartıcı Fransız aksanı akıyordu ve bütün el kol hareketlerinde&nbsp;Fransız sarayının etkileri vardı. Anne’in bu şık hareketlerine, kraliçenin buz gibi karşılık verişini&nbsp;sevinçle zihnime not ettim. Onu cam kenarına çektim. “Fransızlardan nefret eder,” dedim.&nbsp;”Böyle devam edersen seni asla yanına almaz.”</span></span></p>

    <p class="calibre3"><span class="font"><span class="calibre1">Anne omuz silkti. “En revaçta olan onlar. İster beğensin, ister beğenmesin. Başka var mı?”</span></span></p>

    <p class="calibre3"><span class="font"><span class="calibre1">“İspanyollar olabilir mi?” diye önerdim. “Yani illâ başka bir şey olmak istiyorsan...”</span></span></p>

    <p class="calibre8"><span class="font"><span class="calibre1">Anne kendini tutamayıp kahkahasını bastırarak kıkırdadı. “O başlıklardan mı takayım yani! Kadın sanki biri kafasının üstüne çatı oturtmuş gibi görünüyor.”</span></span></p>

    <p class="calibre8"><span class="font"><span class="calibre1">“Şşşt,” dedim paylayarak. “Güzel bir kadın. Avrupa’nın en iyi kraliçesi.”</span></span></p>

    <p class="calibre8"><span class="font"><span class="calibre1">“Yaşlı bir kadın,” dedi Anne acımasızca. “Avrupa’nın en çirkin giysilerinin içindeki yaşlı bir kadın gibi, üstelik Avrupa’nın en aptal milletinden. Bizim İspanyollara ayıracak vaktimiz yok.”</span></span></p>

    <p class="calibre8"><span class="font"><span class="calibre1">“Biz kim bu arada?” diye sordum soğuk bir sesle. “İngilizler değil belli ki.”</span></span></p>

    <p class="calibre3"><span class="font"><span class="calibre1">“Les Français” dedi sinir bozucu bir tavırla. “Bien sur.” Ben her şeyden çok bir Fransız’ım artık.”</span></span></p>

    <p class="calibre3"><span class="font"><span class="calibre1">“Sen İngiltere’de doğdun ve İngiliz soyundansın, tıpkı George ve ben gibi,” dedim donuk bir&nbsp;sesle. “Ve ben de tıpkı senin gibi Fransız sarayında yetiştirildim. Neden sürekli farklıymış gibi&nbsp;davranmak zorundasın?”</span></span></p>

    <p class="calibre8"><span class="font"><span class="calibre1">“Çünkü herkes bir şeyler yapmak zorundadır.”</span></span></p>

    <p class="calibre8"><span class="font"><span class="calibre1">“Ne demek bu şimdi?”</span></span></p>

    <p class="calibre8"><span class="font"><span class="calibre1">“Her kadının kendini öne çıkaracak, göze çarpacak, onu ilgi odağı yapacak bir şeyi olmalıdır. Ben de Fransız olacağım.”</span></span></p>

    <p class="calibre8"><span class="font"><span class="calibre1">“Yani olmadığın bir şeymiş gibi rol yapacaksın,” dedim onaylamayarak.</span></span></p>

    <p class="calibre8"><span class="font"><span class="calibre1">Bana dönüp gülümsedi ve siyah gözleri sadece onun becerebileceği bir edayla beni tarttı. “Senden ne daha az, ne de daha çok rol yapıyorum,” dedi alçak sesle. “Benim küçük kardeşim,&nbsp;benim küçük altın kardeşim, ballı sütüm.”</span></span></p>

    <p class="calibre8"><span class="font"><span class="calibre1">Gözlerimi gözlerine diktim, açık renk gözlerim onun koyu renk gözleriyle buluştu, onun gibi gülümsediğimi, onun koyu renkli bir yansımam olduğunu biliyordum. “Ah, şu mesele,” dedim,&nbsp;sözünün aslında ne kadar doğru olduğunu bildiğimi reddederek. “Şu mesele.”</span></span></p>

    <p class="calibre8"><span class="font"><span class="calibre1">“Kesinlikle,” dedi. “Ben koyu renkli, modayı takip eden, zor bir Fransız olacağım ve sen tatlı, açık sözlü, adil İngiliz. Muhteşem bir ikili olacağız. Buna hangi erkek karşı koyabilir?”</span></span></p>

    <p class="calibre8"><span class="font"><span class="calibre1">Güldüm. Beni güldürmeyi her zaman becerebiliyordu. Demir pencereden aşağı baktım ve kralın av tayfasının ahırların bulunduğu alana geri döndüğünü gördüm.</span></span></p>

    <p class="calibre8"><span class="font"><span class="calibre1">“Şu giden kral mı?” diye sordu Anne. “Gerçekten dedikleri kadar yakışıklı mı?”</span></span></p>

    <p class="calibre8"><span class="font"><span class="calibre1">“Harika bir adanı. Gerçekten. Dans ediyor, ata biniyor ve ah, anlatamam sana!”</span></span></p>

    <p class="calibre8"><span class="font"><span class="calibre1">“Şimdi buraya gelecek mi?”</span></span></p>

    <p class="calibre8"><span class="font"><span class="calibre1">“Büyük olasılıkla. Her zaman onu görmeye gelir.”</span></span></p>

    <p class="calibre8"><span class="font"><span class="calibre1">Anne düşünmeden göz ucuyla kraliçenin kadınlarıyla birlikte oturup dikiş diktiği yere baktı. “Nedenini pek bulamadım ama...”</span></span></p>

    <p class="calibre8"><span class="font"><span class="calibre1">“Çünkü onu seviyor,” dedim. “Harika bir aşk hikâyeleri var. Kraliçenin kralın ağabeyiyle evlenmesi, ağabeyin o genç yaşta öyle ölmesi, sonra kadının nereye gideceğini ya da ne&nbsp;yapacağını bilememesi, kralın onu alıp karısı ve kraliçesi yapması. Harika bir hikâye ve kral&nbsp;ona hâlâ âşık.”</span></span></p>

    <p class="calibre8"><span class="font"><span class="calibre1">Anne, yay gibi uzanan mükemmel kaşlarından birini kaldırıp odada çevresine bakındı. Nedimelerin hepsi av tayfasının döndüğünü duymuş, kral Henry kapıyı ardına kadar açtığında&nbsp;tablo gibi görünecek biçimde dizilmiş, kolluklarını çevirip eteklerini açarak oturmuşlardı. Kral&nbsp;eşikte durup karısına düşkün genç bir adam gibi koca sesiyle bir kahkaha attı. “Sana sürpriz&nbsp;yapacağımı düşünerek geliyorum ve seni dalgın dalgın dikiş dikerken yakalıyorum!”</span></span></p>

    <p class="calibre8"><span class="font"><span class="calibre1">Kraliçe irkildi. “Hepimiz ne kadar şaşırdık!” dedi sıcacık bir sesle. “Ne hoş bir sürpriz!”</span></span></p>

    <p class="calibre8"><span class="font"><span class="calibre1">Kralın yoldaşları ve arkadaşları onu odaya doğru takip etti. Önce ağabeyim George girdi, eşikte gözleriyle Anne’i aradı, sevincini yakışıklı asil yüzüne yansıtmayıp eğilerek kraliçenin eline&nbsp;uzandı. “Majesteleri.” Nefesini kadının eline doğru bıraktı. “Sabahtan beri güneşteyim ama&nbsp;ancak şimdi gözlerim kamaştı.”</span></span></p>

    <p class="calibre8"><span class="font"><span class="calibre1">Kraliçe ele onun siyah kıvırcık saçlarına bakarken nezaketle o küçük gülümsemelerinden birini lütfetti. “Kız kardeşini selamlayabilirsin.”</span></span></p>

    <p class="calibre3"><span class="font"><span class="calibre1">“Mary mi burada?” diye sordu George kayıtsız bir tavırla, sanki her ikimizi de görmemiş gibi. “Diğer kız kardeşin, Anne,” diye düzeltti kraliçe. Yüzüklerle dolu elinin ufak bir hareketiyle&nbsp;ikimizin öne çıkması gerektiğini işaret etti. George tahtın yanındaki öncelikli yerini kimselere&nbsp;bırakmadan eğilerek bizi selamladı.</span></span></p>

    <p class="calibre8"><span class="font"><span class="calibre1">“Değişmiş mi?” diye sordu kraliçe.</span></span></p>

    <p class="calibre8"><span class="font"><span class="calibre1">George gülümsedi. “Umarım önünde sizin gibi bir modelle daha da değişir.”</span></span></p>

    <p class="calibre8"><span class="font"><span class="calibre1">Kraliçe hafif bir kahkaha attı. “Çok hoş,” dedi onaylayarak ve elini sallayarak onu bize gönderdi.</span></span></p>

    <p class="calibre8"><span class="font"><span class="calibre1">“Merhaba güzeller güzeli bekâr bayan,” dedi Anne’e. “Merhaba güzeller güzeli evli bayan,” dedi bana.</span></span></p>

    <p class="calibre8"><span class="font"><span class="calibre1">Anne simsiyah kirpiklerinin altından ona baktı. “Keşke şimdi seni kucaklayabilseydim,” dedi.</span></span></p>

    <p class="calibre3"><span class="font"><span class="calibre1">“Dışarı çıkacağız, en kısa zamanda,” diye buyurdu George. “İyi görünüyorsun, Annamaria.”</span></span></p>

    <p class="calibre3"><span class="font"><span class="calibre1">“İyiyim,” dedi Anne. “Ya sen?”</span></span></p>

    <p class="calibre8"><span class="font"><span class="calibre1">“Daha iyi olduğumu hatırlamıyorum.”</span></span></p>

    <p class="calibre8"><span class="font"><span class="calibre1">“Küçük Mary’nin kocası nasıl bir şey?” diye sordu merakla, William’ın içeri girip kraliçenin elinin önünde eğilişini seyrederken.</span></span></p>

    <p class="calibre3"><span class="font"><span class="calibre1">“Üçüncü Somerset Dükünün büyük torunu ve kralın çok sevdiği adamlarından biri.” George sadece kendi için önemli hususları dile getirmişti, adamın aile bağlarını ve tahta yakınlığını.&nbsp;”Mary iyi iş çıkardı. Bu arada seni de evlendirmek için getirdiklerini biliyor muydun, Anne?”</span></span></p>

    <p class="calibre3"><span class="font"><span class="calibre1">“Babam kim olduğunu söylemedi.”</span></span></p>

    <p class="calibre3"><span class="font"><span class="calibre1">“Sanırım Ormonde’a gidiyorsun,” dedi George.</span></span></p>

    <p class="calibre3"><span class="font"><span class="calibre1">“Bir kontese,” dedi Anne bana dönüp zafer dolu bir gülümseme patlatarak.</span></span></p>

    <p class="calibre3"><span class="font"><span class="calibre1">“Ama İrlandalı,” diye vakit kaybetmeden karşılık verdim.</span></span></p>

    <p class="calibre3"><span class="font"><span class="calibre1">Kocam kraliçenin koltuğundan geriledi, bizi gördü, sonra Anne’in kışkırtıcı bakışlarına karşı bir kaşını yukarı kaldırdı. Kral kraliçenin yanındaki koltuğuna oturup etrafa bakındı.</span></span></p>

    <p class="calibre3"><span class="font"><span class="calibre1">“Sevgili Mary Carey’min ablası bize katılmak için buraya geldi,” dedi kraliçe. “Anne Boleyn.”</span></span></p>

    <p class="calibre8"><span class="font"><span class="calibre1">“George’un kardeşi mi?” diye sordu kral. Ağabeyim eğildi. “Evet Majesteleri.” Kral Anne’e gülümsedi. Anne anında reveransa geçti, başı yukarıda, dudaklarında meydan okuyan hafif bir&nbsp;gülümsemeyle kuyuya düşen bir kova gibi eğildi. Kral etkilenmedi, o kolay kadınları severdi,&nbsp;gülümseyen kadınları. Meydan okuyan siyah gözlerini ona diken kadınları değil.</span></span></p>

    <p class="calibre8"><span class="font"><span class="calibre1">“Ablanla tekrar bir araya geldiğin için mutlu musun?” İyice eğilerek reverans yaptım ve doğrulurken hafifçe kızardım. “Tabii Sayın Majesteleri,” dedim şirin bir edayla. “Anne gibi bir&nbsp;ablanın yakınlığını hangi kız özlemez?”</span></span></p>

    <p class="calibre8"><span class="font"><span class="calibre1">Kaşları son cümlemle beraber hafifçe çatıldı. Erkeklerin açık saçık mizahını kadınların iğneli nüktelerine tercih ederdi. Gözlerini benden Anne’in hafif şaşkın ifadesine çevirdi, sonra espriyi&nbsp;anlayıp kahkahayı bastı, ellerini bana doğru açtı. “Üzülme tatlım’,” dedi. “Kimse evliliğinin&nbsp;başlarındaki bir gelinin kutsallığına gölge düşüremez. Ayrıca Carey de, ben de açık renk saçlı&nbsp;kadınları daha çok tercih ederiz.”</span></span></p>

    <p class="calibre8"><span class="font"><span class="calibre1">Bu lafa herkes bir kahkaha patlattı, özellikle de koyu renkli olan Anne ve kestane saçları solgun bir kahverengi ve beyaza dönmüş olan kraliçe. Kralın şakasına içten bir kahkaha&nbsp;patlatmak dışında bir karşılık vermeleri aptallık olurdu zaten. Ben de güldüm, hem de içimde&nbsp;onların hissettiğinden çok daha büyük bir coşkuyla, sanırım.</span></span></p>

    <p class="calibre8"><span class="font"><span class="calibre1">Müzisyenler bir açılış parçası çalmaya başladı ve Henry beni kendine çekti. “Çok hoş bir kızsın,” dedi takdir dolu bir sesle. “Carey de bu genç gelini öyle beğenmiş ki, bundan sonra on iki&nbsp;yaşındaki bakireler dışında kimseyi yatağa atmayacakmış.”</span></span></p>

    <p class="calibre3"><span class="font"><span class="calibre1">Çenemi dik tutup yüzümdeki gülümsemeyi kaybetmemem epeyce zor oldu. Dansa devam ettik ve kral başını eğip bana gülümsedi.</span></span></p>

    <p class="calibre8"><span class="font"><span class="calibre1">“Çok şanslı adam,” dedi şefkatle.</span></span></p>

    <p class="calibre8"><span class="font"><span class="calibre1">“Sevginizi kazandığı için çok şanslı,” diye başladım, iltifat etmeye debelenerek.</span></span></p>

    <p class="calibre8"><span class="font"><span class="calibre1">“Senin sevgini kazandığı için daha da şanslı bence,” dedi ani bir kahkaha patlatarak. Sonra beni dans alanına sürükledi, dans edenlerin oluşturduğu sıranın sonuna doğru savruldum,&nbsp;sonra ağabeyimin onaylayan bakışlarını fark ettim. Ama daha da güzeli İngiltere kralının&nbsp;kollarında dans ederek önünden geçerken Anne’in imrenerek bakan gözlerini üzerimde&nbsp;hissetmekti.</span></span></p>

    <p class="calibre8"><span class="font"><span class="calibre1">Anne İngiliz sarayının günlük hayatına sızdı ve düğününü beklemeye başladı. Hâlâ müstakbel kocasıyla tanışmamıştı, çeyiz ve başlık parası üzerine yapılan tartışmalara bakılırsa tanışmaları&nbsp;epey zaman alacaktı. İngiltere’nin her kârlı işine burnunu sokan Kardinal Wolsey bile&nbsp;gelişmeleri hızlandıramamıştı. Bu arada Anne bir Fransız hanımefendisinin zarafetiyle&nbsp;flörtleşiyor, kayıtsız bir cazibeyle kralın kız kardeşine hizmet ediyor ve her gün saatlerce&nbsp;dedikodu yapıp, ata binip George ve benimle oynuyordu. Üçümüzün de zevkleri aşağı yukarı&nbsp;aynıydı ve aramızda fazla yaş farkı&nbsp;yoktu. Ben on dört yaşında en küçükleri. Anne on beş, George on altıydı. Çok yakın bir kan bağımız olmasına rağmen neredeyse birbirimize yabancıydık. Ben Anne’le birlikte Fransız&nbsp;sarayındayken George, İngiltere’de kralın nedimi olarak mesleğini öğreniyordu. Şimdi tekrar&nbsp;birleşmiştik, saray eşrafınca üç Boleynler olarak tanınıyorduk ve koşarak bizi yakalaması için&nbsp;sarayın bir ucundan diğerine adamlar gönderiliyordu.</span></span></p>

    <p class="calibre8"><span class="font"><span class="calibre1">Şu hayattaki en önemli görevimiz kralın at üstünde mızrak dövüşü, tenis, ata binme, avlanma, kuş avı ve dans eğlencelerine eğlence katmaktı. Kral sürekli bir coşku tantanası içinde&nbsp;yaşamayı severdi ve görevimiz onun hiç sıkılmamasını sağlamaktı. Ama bazen, akşam&nbsp;yemeğinden önceki sessizlikte, yağmur yağdığında veya kral avlanamadığında, kendi başına&nbsp;kraliçenin dairesine giden yolu bulur, kraliçe de dikişini ya da kitabını bırakır, bizi tek bir&nbsp;kelimeyle odadan çıkarırdı.</span></span></p>

    <p class="calibre8"><span class="font"><span class="calibre1">Biraz oyalanırsam eğer, kraliçenin ona başka hiç kimseye, kızı Prenses Mary’ye bile gülümsemediği gibi gülümsediğini görürdüm. Bir keresinde, kralın orada olduğunu bilmeden&nbsp;içeri girdiğimde adamın âşıklar gibi onun önüne çöküp başını kucağına yasladığını, kraliçenin&nbsp;bu sarı kızıl saçları adamın alnından yukarı çekerek okşadığını, parmaklarını kralın ona verdiği&nbsp;yüzükler gibi parlayan buklelere dolayarak döndürdüğünü görmüştüm. Bir zamanlar, genç bir&nbsp;prensesken kraliçenin saçları da bu bukleler kadar parlaktı ve kral kimsenin lafını dinlemeden&nbsp;onunla evlenmişti.</span></span></p>

    <p class="calibre8"><span class="font"><span class="calibre1">“Kral kraliçeyle birlikte,” eledim onlara katılırken. “Yalnızlar.”</span></span></p>

    <p class="calibre8"><span class="font"><span class="calibre1">Anne kaşını kaldırdı. “Yatakta mı?” diye sordu merakla.</span></span></p>

    <p class="calibre8"><span class="font"><span class="calibre1">Kızardım. “Tabii ki, hayır. Saat daha öğlenin ikisi...”</span></span></p>

    <p class="calibre8"><span class="font"><span class="calibre1">Anne bana gülümsedi. “Gece bastırmadan yatağa girilmediğini sanıyorsan mutlu bir eş olmalısın.”</span></span></p>

    <p class="calibre8"><span class="font"><span class="calibre1">George kolunu bana uzattı. “Evet, mutlu bir eş,” dedi benim adıma. “William, krala daha önce hiç bu kadar hoş birine rastlamadığını söylüyordu. Kralla kraliçe ne yapıyordu, Mary?”</span></span></p>

    <p class="calibre8"><span class="font"><span class="calibre1">“Sadece birlikte oturuyorlardı,” dedim. İçimden bir ses şiddetle sahneyi Anne’e anlatmamam gerektiğini söylüyordu.</span></span></p>

    <p class="calibre8"><span class="font"><span class="calibre1">“Öyle oğlan doğuramaz tabii,” dedi Anne edepsizce.</span></span></p>

    <p class="calibre3"><span class="font"><span class="calibre1">“Şşşt,” dedik George’la beraber hemen. Birbirimize daha da sokulduk ve seslerimizi alçaktık. “Bence kadın artık umudunu yitirmiştir,” dedi George. “Kaç yaşında şimdi? Otuz sekiz? Otuz&nbsp;dokuz?”</span></span></p>

    <p class="calibre8"><span class="font"><span class="calibre1">“Daha otuz yedi,” dedim öfkeyle.</span></span></p>

    <p class="calibre8"><span class="font"><span class="calibre1">“Acaba hâlâ adet görüyor mu?”</span></span></p>

    <p class="calibre8"><span class="font"><span class="calibre1">“George lütfen!”</span></span></p>

    <p class="calibre8"><span class="font"><span class="calibre1">“Görüyordur,” dedi Anne olağan bir tavırla. “Ama pek işine yaramaz. Kraliçenin kendi suçu. Kralın, Bessie Blount’tan olma piçi adamın midillisine binmeyi öğreniyorsa bunun suçu krala&nbsp;yıkılamaz.”</span></span></p>

    <p class="calibre8"><span class="font"><span class="calibre1">“Hâlâ bir dolu vakti var,” dedim kraliçeyi savunarak.</span></span></p>

    <p class="calibre8"><span class="font"><span class="calibre1">“Kadının ölmesi ve kralın tekrar evlenmesi için mi?” dedi Anne düşünceli düşünceli. “Evet. Kadının güçlü bir bünyesi de yok, değil mi?”</span></span></p>

    <p class="calibre8"><span class="font"><span class="calibre1">“Anne!” Bu kez tepkim sahte değildi. “Bu çok acımasızca.”</span></span></p>

    <p class="calibre8"><span class="font"><span class="calibre1">George, bahçede yakınımızda kimse olmadığından emin olmak için tekrar etrafına bakındı. Bir çift Seymour kızı anneleriyle birlikte yürüyordu ama onları dikkate almadık. Seymour ailesi güç&nbsp;ve terfi konusunda en büyük rakibimizdi, onları görmezden gelmek hoşumuza giderdi.</span></span></p>

    <p class="calibre8"><span class="font"><span class="calibre1">“Acımasızca ama doğru,” dedi George pat diye. “Adamın oğlu olmazsa bir sonraki kral kim olacak?”</span></span></p>

    <p class="calibre8"><span class="font"><span class="calibre1">“Prenses Mary evlenebilir,” dedim.</span></span></p>

    <p class="calibre8"><span class="font"><span class="calibre1">“İngiltere’yi yönetmesi için yabancı bir prens mi alacağız? Asla tutmaz,” dedi George. “Bir taht kavgasını daha kaldıramayız.”</span></span></p>

    <p class="calibre8"><span class="font"><span class="calibre1">“Prenses Mary hakkını kullanıp kraliçe olabilir ve hiç evlenmeyebilir,” dedim çılgın gibi araya dalarak. “Kendi başına kraliçe olarak ülkeyi yönetebilir.”</span></span></p>

    <p class="calibre3"><span class="font"><span class="calibre1">Anne inanamayarak bir kahkaha patlattı, nefesi soğuk havada küçük bir buluta dönüştü. “Evet, tabii,” dedi alayla. “Bacaklarını açarak ata biner ve mızrak savaşı yapar. Bir kadın öyle çıkıp da&nbsp;ülke yönetemez, büyük lordlar onu çiğ çiğ&nbsp;yer.”</span></span></p>

    <p class="calibre8"><span class="font"><span class="calibre1">Bahçenin ortasındaki çeşmenin önünde durduk. Anne eğitimini aldığı zarafetiyle havuzun kenarına oturup suya baktı, birkaç kırmızı balık umutla ona doğru yüzdü. Anne işli eldivenlerini&nbsp;elinden çıkarıp uzun parmaklarını suya daldırdı. Balıklar da küçük ağızlarını açıp havayı ısırmak&nbsp;üzere ona doğru geldi. George ve ben onu seyrederken o da suda kendi yarattığı dalgaları&nbsp;seyretti.</span></span></p>

    <p class="calibre8"><span class="font"><span class="calibre1">“Kral bunu hiç düşünüyor mu?” diye sordu kendi yansımasına.</span></span></p>

    <p class="calibre8"><span class="font"><span class="calibre1">“Sürekli,” diye cevap verdi George. “Dünyada onun için bundan daha önemli bir şey yok. Sanırım kraliçeden oğlu olmazsa Bessie Blount’un oğlunu üstüne geçirip veliahdı yapacak.”</span></span></p>

    <p class="calibre3"><span class="font"><span class="calibre1">“Tahta bir piç mi geçecek yani?”</span></span></p>

    <p class="calibre3"><span class="font"><span class="calibre1">“Nedense oğlan Henry Fitzroy olarak vaftiz edilmedi,” diye cevapladı George. “Ama kralın oğlu olarak tanınıyor. Eğer Henry ülkeyi onun için güvenli bir hale getirecek kadar uzun yaşarsa, eğer Seymourları ve biz Howardları ikna edebilirse, eğer Wolsey kiliseyi ve dış güçleri arkasına alırsa... onu kim durdurabilir ki?”</span></span></p>

    <p class="calibre8"><span class="font"><span class="calibre1">“Küçük bir oğlan çocuğu, üstelik de bir piç,” dedi Anne düşünceli düşünceli. “Altı yaşında küçük bir kız çocuğu, yaşlanan bir kraliçe ve hayatının en parlak döneminde bir kral.” Başını kaldırıp&nbsp;bize baktı, sonra yüzünü sudaki kendi solgun yansımasına çevirdi. “Ne olacak böyle?” diye&nbsp;sordu. “Bir şey yapılmalı. Ama ne?”</span></span></p>

    <p class="calibre8"><span class="font"><span class="calibre1">Kardinal Wolsey, kraliçeye bir mesaj gönderip Tövbe Salısında York Place’de, onun evinde yapılacak maskeli baloya katılmamızı rica etti. Kraliçe benden mektubu okumamı istedi.&nbsp;Muhteşem bir maskeli balo, Şato Vert isimli bir kale, kaleyi kuşatacak beş şövalyeyle dans&nbsp;edecek beş hanımefendi kelimelerini okurken sesim titredi. “Ah, Majesteleri...” diye başladım,&nbsp;sonra susuverdirn.</span></span></p>

    <p class="calibre3"><span class="font"><span class="calibre1">“Ah, Majesteleri. Evet, ne diyecektin?”</span></span></p>

    <p class="calibre3"><span class="font"><span class="calibre1">“Acaba gitmeme izin verir miydiniz, diye soracaktım,” dedim aciz bir sesle. “Eğlenceyi seyretmek için.”</span></span></p>

    <p class="calibre3"><span class="font"><span class="calibre1">“Bence daha fazlasını soracaktın, değil mi?” diye sordu gözleri parlayarak.</span></span></p>

    <p class="calibre3"><span class="font"><span class="calibre1">“Dansçılardan biri olabilir miyim diye soracaktım,” diye itiraf ettim. “Kulağa çok hoş geliyor.”</span></span></p>

    <p class="calibre3"><span class="font"><span class="calibre1">“Evet, olabilirsin,” dedi. “Kardinal benden kaç hanım istemiş?”</span></span></p>

    <p class="calibre3"><span class="font"><span class="calibre1">“Beş,” dedim alçak sesle. Göz ucuyla Anne’in oturduğu koltukta arkasına yaslanıp bir anlığına gözlerini yumduğunu gördüm. Ne yaptığını çok iyi biliyordum. Sesi sanki kafamın içinde haykırıyormuş gibi kulaklarımda çınlıyordu: Beni seç! Beni seç! Beni seç!</span></span></p>

    <p class="calibre3"><span class="font"><span class="calibre1">İşe yaradı. “Bayan Anne Boleyn,” dedi kraliçe dikkatle. “Fransa Kraliçesi Mary, Devon Kontesi,</span></span> <span class="font"><span class="calibre1">Jane Parker ve sen</span></span> <span class="font"><span class="calibre1">Mary.”</span></span></p>

    <p class="calibre8"><span class="font"><span class="calibre1">Anne’le çabucak birbirimize baktık. Komik bir beşli olacaktık. Kralın teyzesi, kralın kardeşi Kraliçe Mary ve büyük olasılıkla babalarımız çeyiz konusunda anlaştığı takdirde gelinimiz olacak&nbsp;mirasçı Jane Parker ve ikimiz.</span></span></p>

    <p class="calibre3"><span class="font"><span class="calibre1">“Yeşil mi giyeceğiz?” diye sordu Anne.</span></span></p>

    <p class="calibre8"><span class="font"><span class="calibre1">Kraliçe ona gülümsedi. “Ah, evet, sanırım,” dedi. “Mary, Kardinal’e bir mektup yazıp eğlenceye seve seve katılacağımızı söyler misin? Balo sorumlusunu göndersin de hem kostümümüzü&nbsp;seçelim, hem de danslarımızı planlayalım.”</span></span></p>

    <p class="calibre3"><span class="font"><span class="calibre1">“Ben yazarım.” Anne sandalyesinden fırlayıp mürekkeple kalem kâğıdın hazır durduğu masaya yürüdü. “Mary’nin yazısı o kadar kötü ki, o yazarsa Kardinal reddettiğimizi düşünür.”</span></span></p>

    <p class="calibre8"><span class="font"><span class="calibre1">Kraliçe güldü. “Ah şu Fransız öğrenciler,” dedi şefkatle. “Tamam o zaman, Bayan Boleyn, Kardinale sen yaz. O güzel Fransızcanı mı kullanacaksın, yoksa Latince mi yazmayı mı tercih&nbsp;edersin?”</span></span></p>

    <p class="calibre3"><span class="font"><span class="calibre1">Anne’in bakışları titremedi bile. “Siz Majesteleri hangisini uygun görürse,” dedi kararlı bir sesle. “Her iki dili de akıcı konuşurum.”</span></span></p>

    <p class="calibre3"><span class="font"><span class="calibre1">“Yaz bakalım, hepimiz Şato Vert’teki rolümüzü oynamak için sabırsızlanıyoruz,” dedi kraliçe yumuşak sesiyle. “İspanyolca yazamaman ne kötü.”</span></span></p>

    <p class="calibre8"><span class="font"><span class="calibre1">Balo sorumlusunun bize dans adımlarını öğretmek için saraya gelişi, sanki gülücükler ve tatlı sözlerle maskelerin altındaki rollerin kapılması için öten savaş düdüğü gibiydi. Sonunda kraliçe&nbsp;araya girip kimseye söz hakkı tanımadan rollerimizi dağıttı. Bana Nezaket, kralın kardeşi&nbsp;Kraliçe Mary’ye en arzulanan rol olan Güzellik, Jane Parker’aysa Sadakat düştü. “Gerçekten de&nbsp;sadık, yapıştı mı bırakmıyor,” diye fısıldadı Anne. Anne’e Azim uygun görüldü. “Hakkında ne&nbsp;düşündüğü belli oldu,” diye fısıldadım. Anne kıkırdama cesaretinde bulundu.</span></span></p>

    <p class="calibre8"><span class="font"><span class="calibre1">Oyunda Hintli kadınlar bize saldıracaktı, aslında hepsi kraliyet kilisesi korosundaki çocuklardı, kralla arkadaşları da bizi kurtaracaktı. Kralın maskeli olacağı ve odadaki herkesten daha uzun&nbsp;adamın altın sarısı saçlarının altındaki altın rengi maskeyi açık etmemeye özen göstermemiz&nbsp;konusunda uyarıldık.</span></span></p>

    <p class="calibre3"><span class="font"><span class="calibre1">Sonuç olarak, sahne bir kudurma alanına dönüştü, beklediğimden çok daha eğlenceli geçti, danstan çok oyunla kavga arası bir şeydi. George bana gül yaprakları attı, ben de onu</span></span> <span class="font"><span class="calibre1">gülsuyuna boğdum. Korodakiler daha tüyü bitmemiş çocuklardı, fazlaca heyecanlanıp şövalyelere saldırdılar, şövalyeler çocukların ayaklarını yerden kesip onları sahneye devirdi,&nbsp;kıkırdayarak başları dönene kadar etrafa çarpa çarpa döndüler. Biz leydiler de şatodan çıkıp&nbsp;dansa başladığımızda, benimle dans etmeye en uzun boylu şövalye, yani kral geldi. Ve ben,&nbsp;George’la yaptığım savaştan sonra hâlâ nefes nefese, başlığımda ve saçlarımda gül&nbsp;yapraklarıyla, elbisemin katlarının arasından şekerli meyveler dökülürken güldüğümü, sonra&nbsp;elimi ona uzattığımı, sanki taşra oyunlarındaki bir hizmetçi, o da sıradan bir adammış gibi onunla dans ettiğimi fark ettim.</span></span></p>

    <p class="calibre8"><span class="font"><span class="calibre1">Maskeleri çıkarma zamanını gösteren işaretin vakti geldiğinde kral bağırdı: “Devam edin! Biraz daha dans edelim!” ve dönüp başka bir eş almak yerine yine beni seçti, bir kez daha el ele&nbsp;taşra dansı yaptık. Altın rengi maskesinin deliklerinden parlayan gözlerle bana baktığını&nbsp;görebiliyordum. Umursamadan, gülerek ona karşılık verdim, yüzüme yansıyan güneş gibi&nbsp;parlak beğeniyi içime sindirdim.</span></span></p>

    <p class="calibre8"><span class="font"><span class="calibre1">“Bu gece elbiseni çıkartırken kocana imreneceğim, tepesinden aşağı şekerler dökeceksin,” dedi mırıldanır gibi, dans gereği yan yana gelip ortadaki başka bir çifti seyrederken.</span></span></p>

    <p class="calibre8"><span class="font"><span class="calibre1">Zeki ve nükteli bir cevap aklıma gelmedi, duyduklarım saray aşkının resmi iltifatları değildi. Tepesine şekerler yağan bir koca resmi fazla evcimen, aynı zamanda fazla erotikti.</span></span></p>

    <p class="calibre8"><span class="font"><span class="calibre1">“Tabii ki herhangi bir şeye imrenmene gerek yok,” dedim. “Tabii ki, her şey senin.”</span></span></p>

    <p class="calibre8"><span class="font"><span class="calibre1">“Nedenmiş o?” diye sordu.</span></span></p>

    <p class="calibre8"><span class="font"><span class="calibre1">“Çünkü sen kralsın,” diye başladım, kimliğinin gizli kalması gerektiğini unutarak. “Şato Vert’in Kralı,” diye toparladım. “Bugünün kralı. Kral Henry sana imrensin, kuşatmayı kırmak yarım&nbsp;gününü bile almadı.”</span></span></p>

    <p class="calibre8"><span class="font"><span class="calibre1">“Peki ya Kral Henry hakkında ne düşünüyorsun?” Başımı kaldırıp en masum bakışlarımla ona baktım. “O bu ülkenin gördüğü en büyük kral. Sarayında olmak benim için bir onur, ona yakın&nbsp;olmaksa bir ayrıcalık.”</span></span></p>

    <p class="calibre8"><span class="font"><span class="calibre1">“Onu bir erkek olarak sever miydin?” Başımı önüme eğdim ve kızardım.&nbsp;”Bunu düşünmeye bile cüret edemem. Bana hiç o gözle baktığını görmedim.”</span></span></p>

    <p class="calibre8"><span class="font"><span class="calibre1">“Ah, bakmaz olur mu,” dedi kral kararlı bir sesle. “Bundan emin olabilirsin. Sana o gözle bakıyorsa Bayan Nezaket, ona adın gibi nazik davranır miydin?”</span></span></p>

    <p class="calibre8"><span class="font"><span class="calibre1">“Siz...” Dudağımı ısırıp, “Siz Majesteleri,” demeden kendimi durdurdum. Anne’i bulmak için etrafıma bakındım, şimdi yanımda olmasını, hazırcevaplılığını hizmetime sürmesini her şeyden&nbsp;çok isterdim.</span></span></p>

    <p class="calibre8"><span class="font"><span class="calibre1">“Sana Nezaket demişler, unutma,” diye hatırlattı bana.</span></span></p>

    <p class="calibre8"><span class="font"><span class="calibre1">Kendi altın rengi maskemin deliklerinden ona gülümsedim. “Evet, Nezaket demişler,” dedim. “Ve sanırım öyle davranmam gerekirdi.”</span></span></p>

    <p class="calibre8"><span class="font"><span class="calibre1">Müzisyenler dansı bitirip kralın emrini bekledi. “Maskeler çıksın!” dedi kral ve kendi maskesini yırtarak yüzünden çıkardı. Karşımda İngiltere kralını gördüm, harika bir numarayla şaşırmış&nbsp;gibi ağzımı açtım, sonra da sendeledim.</span></span></p>

    <p class="calibre8"><span class="font"><span class="calibre1">“Bayılacak!” diye bağırdı George. Her şey muhteşem bir biçimde gelişti. Kendimi kralın kollarına bıraktığımda, Anne yılan gibi hızla gelip maskemi tutan firketeleri çıkarttı ve gayet&nbsp;zekice bir hareketle başlığımı çekip sapsarı saçlarımın nehir gibi kralın kollarına akmasını&nbsp;sağladı.</span></span></p>

    <p class="calibre8"><span class="font"><span class="calibre1">Gözlerimi açtığımda yüzü çok yakınımdaydı. Saçlarındaki parfümü koklayabiliyordum, nefesi yanağımdaydı, dudaklarına baktım, beni öpecekmiş kadar yakındı.</span></span></p>

    <p class="calibre8"><span class="font"><span class="calibre1">“Bana nazik olmalısın,” diye hatırlattı.</span></span></p>

    <p class="calibre8"><span class="font"><span class="calibre1">“Siz kralımızsınız...” dedim inanamayarak.</span></span></p>

    <p class="calibre8"><span class="font"><span class="calibre1">“Evet ve sen bana nazik olacağına söz verdin.”</span></span></p>

    <p class="calibre8"><span class="font"><span class="calibre1">“Siz olduğunu bilmiyordum, Majesteleri.”</span></span></p>

    <p class="calibre8"><span class="font"><span class="calibre1">Beni yavaşça kucaklayıp pencereye götürdü. Pencereyi kendi eliyle açtı, içeri serin hava geldi. Başımı geriye savurup rüzgârda saçlarımı dalgalanmaya bıraktım.</span></span></p>

    <p class="calibre3"><span class="font"><span class="calibre1">“Korkudan mı bayıldın?” diye sordu, oldukça alçak bir sesle.</span></span></p>

    <p class="calibre3"><span class="font"><span class="calibre1">Gözlerimi ellerime diktim. “Sevinçten,” diye fısıldadım, itirafta bulunan şirin bir hakire gibi. Başını eğip ellerimi öptü, sonra ayağa kalktı, “Artık yemek zamanı!” diye bağırdı.</span></span></p>

    <p class="calibre3"><span class="font"><span class="calibre1">Göz ucuyla Anne’e baktım. Maskesinin bağlarını çözerken tartan bakışlarla uzun uzun beni süzüyordu. Boleyn bakışlarıyla, Howard bakışlarıyla süzüyordu ve bu bakışlar şöyle diyordu:&nbsp;Burada neler oldu ve olanları nasıl kendi lehime çevirebilirim? Sanki altın rengi maskesinin&nbsp;altında çok güzel tenden başka bir maske daha vardı ve asıl kadın o maskenin altında gizliydi.&nbsp;Dönüp ona baktığımda küçük, gizli bir gülümsemeyle bana karşılık verdi. Kral kolunu kraliçeye uzattı, kraliçe sanki kocasının benimle flörtleşmesini seyretmekten son&nbsp;derece zevk almış gibi şen şakrak koltuğundan kalktı ama kral ona yol vermek için&nbsp;durduğunda, eşinin mavi gözleri bir dosta veda eder gibi uzun ve sert bir bakışla üzerime&nbsp;odaklandı.</span></span></p>

    <p class="calibre8"><span class="font"><span class="calibre1">“Umarım baygınlığınızı üzerinden çabucak atarsınız, Bayan Carey,” dedi şefkatle. “Belki odanıza gitmeniz iyi gelir.”</span></span></p>

    <p class="calibre8"><span class="font"><span class="calibre1">“Bence açlıktan başı döndü,” diye hemen araya girdi George. “Onu&nbsp;yemeğe götürebilir miyim?”</span></span></p>

    <p class="calibre8"><span class="font"><span class="calibre1">Anne öne atıldı. “Kral maskesini çıkarttığında onu korkuttu. Kimse onun siz olduğunu anlamamıştı, Majesteleri!” Kral neşeyle güldü, saray ahalisi de ona katıldı. Sadece kraliçe&nbsp;üçümüzün onun emirlerini yadsıdığının, isteğini yüksek sesle beyan etmesine rağmen yemeğe&nbsp;katılacağımın farkındaydı. Üçümüzün gücünü tarttı. Ben neredeyse kimsesi olmayan Bessie&nbsp;Blount değildim. Ben bir Boleyn’dim ve Boleynler işbirliği yapardı.</span></span></p>

    <p class="calibre8"><span class="font"><span class="calibre1">“O zaman gel, sen de bizimle ye, Mary,” dedi. Sözcükleri davetkâr olmasına rağmen, sesinde en ufak bir sıcaklık bile yoktu.</span></span></p>

    <p class="calibre8"><span class="font"><span class="calibre1">İstediğimiz yere oturabilirdik ve Şato Vert’in şövalyeleriyle hanımefendileri olarak yuvarlak masaya resmî sıraya bağlı kalmadan karmakarışık oturduk. Kardinal Wolsey ev sahibi olarak&nbsp;kraliçeyle birlikte kralın karşısına, masanın üçüncü yerine oturdu. Geri kalan herkes kendi&nbsp;seçtiği yere geçti. George beni yanına aldı, Anne kocamı yanına oturtup dikkatini dağıtırken&nbsp;kral karşıma geçti, gözlerini bana dikti ve özenle gözlerimi kaçırdım. Anne’in sağında Northumberlandlı Henry Percy, George’un diğer tarafında Jane Parker vardı ve sanki çekici bir&nbsp;kadın olmanın sırlarını anlamaya çalışıyormuş gibi dikkatle beni izliyordu.</span></span></p>

    <p class="calibre8"><span class="font"><span class="calibre1">Sofrada turtalar, börekler, güzelce pişmiş av etleri olmasına rağmen çok az yedim. Kraliçenin en sevdiği yemek olan salatadan aldım biraz, biraz da şarap ve su içtim. Babam yemeğin&nbsp;ortasında bize katılıp annemin yanına oturdu, annemse kulağına çabucak bir şeyler fısıldadı,&nbsp;babamın gözlerinin kısa bir süreliğine bana döndüğünü ve kısrağının değerini ölçen bir at&nbsp;terbiyecisi gibi beni süzdüğünü gördüm. Başımı ne zaman yukarı kaldırsam kralın gözleri&nbsp;üzerimdeydi, başımı ne zaman çevirsem gözlerinin hâlâ yüzümde olduğunun farkındaydım.&nbsp;Yemek bittiğinde Kardinal salona gidip biraz müzik dinlemeyi önerdi. Anne yanımdaydı ve beni&nbsp;basamakların aşağısına götürdü. Böylece kral geldiğinde bizi duvarın önündeki sırada&nbsp;otururken buldu. Durup bana nasıl olduğumu sormak onun için doğal ve kolay bir şeydi. O geçerken tabii ki Anne’le birlikte ayağa kalktık, o da gidip boş sıraya oturdu ve beni yanına çağırdı. Anne belli etmeden uzaklaşarak Henry&nbsp;Percy’yle konuşmaya başladı, saray ahalisine, özellikle de Kraliçe Katherine’in gülümseyen&nbsp;bakışlarına karşı kral ve bana siper olmak için yapmıştı bunu. Müzisyenler çalmaya&nbsp;başladığında babam kraliçeyle konuşmaya gitti. Her şey kolaylıkla çabucak kontrol altına&nbsp;alınmıştı ve bu, kalabalık salonda kralla benim fısıltılarımızın müzik sesinin arasında kaybolup&nbsp;gideceği anlamına geliyordu. Boleyn ailesinin bütün üyeleri olanları gizlemek üzere&nbsp;konuşlanmıştı.</span></span></p>

    <p class="calibre3"><span class="font"><span class="calibre1">“Şimdi kendini daha iyi hissediyor musun?” diye sordu bana alçak sesle.</span></span></p>

    <p class="calibre3"><span class="font"><span class="calibre1">“Daha önce kendimi hiç bu kadar iyi hissetmemiştim, efendim.”</span></span></p>

    <p class="calibre8"><span class="font"><span class="calibre1">“Yarın ata bineceğim,” dedi. “Bana katılmak ister misin?”</span></span></p>

    <p class="calibre8"><span class="font"><span class="calibre1">“Eğer Kraliçemiz beni bırakırsa,” dedim. Kraliçenin bu konudaki hoşnutsuzluğunun işi bozma ihtimali vardı ve bunu riske atmamaya kararlıydım.</span></span></p>

    <p class="calibre8"><span class="font"><span class="calibre1">“Kraliçeden sabah seni serbest bırakmasını isteyeceğim. Ona temiz hava alman gerektiğini söylerim.”</span></span></p>

    <p class="calibre8"><span class="font"><span class="calibre1">Gülümsedim. “Sizden çok iyi bir hekim olurdu, Majesteleri. Teşhisi koyup tedaviyi bir günde bitiriyorsunuz.”&nbsp;</span></span></p>

    <p class="calibre8"><span class="font"><span class="calibre1">“Ama itaatkâr bir hasta olman ve söylediklerimin hepsini yerine getirmen gerek,” diye uyardı&nbsp;beni.</span></span></p>

    <p class="calibre8"><span class="font"><span class="calibre1">“Getireceğim.” Gözlerimi parmaklanma diktim. Bakışlarını üzerimde hissedebiliyordum. Havalarda uçuyordum, hem de hayal bile edemeyeceğim kadar yüksekte.</span></span></p>

    <p class="calibre8"><span class="font"><span class="calibre1">“Gerekirse hiç çıkmadan günlerce yatakta kalmanı emredebilirim,” dedi fısıldar gibi.</span></span></p>

    <p class="calibre8"><span class="font"><span class="calibre1">Göz ucuyla bana bakan gözlerine baktım, kızardığımı hissettim ve sessizliğe karşı bir şeyler kekeledim. Müzik aniden durmuştu. “Tekrar çalın!” dedi annem. Kraliçe Katilerine, kralın&nbsp;nerede olduğunu görmek için etrafına bakındı ve yanımda oturduğunu fark etti. “Dans edelim&nbsp;mi?” dedi.</span></span></p>

    <p class="calibre8"><span class="font"><span class="calibre1">Bu bir emirdi. Anne ve Henry Percy grupta yerlerini aldı, müzisyenler çalmaya başladı. Ayağa kalktım, Henry karısının yanına oturup bizi seyretmeye gitti. Eşim George’du.</span></span></p>

    <p class="calibre8"><span class="font"><span class="calibre1">“Kafanı kaldır,” diye yapıştırdı elimi tutarken. “Ürkek görünüyorsun.”</span></span></p>

    <p class="calibre8"><span class="font"><span class="calibre1">“Kraliçe beni seyrediyor,” diye fısıldadım.</span></span></p>

    <p class="calibre8"><span class="font"><span class="calibre1">“Tabii ki. Asıl kral seni seyrediyor. Ve hepsinden önemlisi Babamla Howard Dayı seni seyrediyor ve senden yükselişe geçmiş genç bir kadın gibi davranmanı bekliyorlar. Yüksel,&nbsp;Bayan Carey ve hepimizi yükselt.”</span></span></p>

    <p class="calibre8"><span class="font"><span class="calibre1">Bu lafa başımı kaldırdım ve sanki çok rahatmışım gibi kaygısız bir tavırla ağabeyime gülümsedim. Elimden geldiğince zarif dans ettim, ağabeyimin ellerinde kendimi geriye attım,&nbsp;döndüm, kıvrıldım. Başımı kaldırıp kralla kraliçeye baktığımda ikisi de beni seyrediyordu.&nbsp;Howard Dayımın Londra’daki kocaman evinde bir aile toplantısı düzenlediler. Koyu ciltli&nbsp;kitapların sokaktan gelen sesleri engellediği kütüphanesinde toplandık. Howardlar’ın özel&nbsp;üniformasını giymiş iki adam, herhangi bir kesinti olmasını engellemek ve kimsenin durup&nbsp;kulak misafiri olmadığından emin olmak için kapının önünde bekliyordu. Howardlar dışında&nbsp;kimse yanımıza yaklaşamazdı.</span></span></p>

    <p class="calibre3"><span class="font"><span class="calibre1">Toplantının nedeni ve konusu bendim. Olayların etrafında döndüğü insan ben olacaktım. Lehte oynanması gereken Boleyn piyonu bendim. Her şey benim üzerime odaklanmıştı. Kendi önemimi hissettiğimde nabzım daha kuvvetli atıyordu ama bir yandan da umutlarını boşa çıkarmaktan korkuyordum.&nbsp;</span></span></p>

    <p class="calibre3"><span class="font"><span class="calibre1">“Doğurgan mı?” diye sordu dayım anneme.</span></span></p>

    <p class="calibre3"><span class="font"><span class="calibre1">“Düzenli adet görüyor ve sağlıklı bir kız.” Dayım&nbsp;başıyla onayladı.</span></span></p>

    <p class="calibre3"><span class="font"><span class="calibre1">“Kral kızı alır da, kız da piçine hamile kalırsa o zaman üzerine oynayacak çok&nbsp;şeyimiz olur.” Neredeyse dehşetle dinlerken paltosunun kolundaki tüylerin tahta masaya&nbsp;sürtündüğünü, arkasındaki ateşin alevlerinin ışığında paltonun zenginliğinin iyice göze&nbsp;çarptığını fark ettim. “Artık Carey’nin yatağında uyuyamaz. Kral onu beğendiği sürece evlilik&nbsp;bir kenarda beklemelidir.”</span></span></p>

    <p class="calibre8"><span class="font"><span class="calibre1">Hafifçe nefesimi tuttum. Böyle bir şeyi birinin kocama söyleyebileceğini düşünemiyordum. Ayrıca hep birlikte olacağımıza, evliliğin çocuk yapmak için olduğuna, bizi Tanrı’nın bir araya&nbsp;getirdiğine ve kimsenin ayıramayacağına dair yemin etmiştik.</span></span></p>

    <p class="calibre8"><span class="font"><span class="calibre1">“Ben...” diye başladım.</span></span></p>

    <p class="calibre8"><span class="font"><span class="calibre1">Anne elbisemi çekiştirdi. “Şşşt,” diye tısladı. Fransız başlığındaki inciler komplocular gibi bana göz kırptı. “Çareyle ben konuşurum,” dedi babam. George elimi tuttu. “Hamile kalırsan kralın&nbsp;bebeğin başkasının değil, sadece onun olduğunu bilmesi gerekiyor.”</span></span></p>

    <p class="calibre8"><span class="font"><span class="calibre1">“Onun metresi olamam,”&nbsp;diye fısıldadım.</span></span></p>

    <p class="calibre8"><span class="font"><span class="calibre1">“Başka şansın yok.” Başını iki yana salladı.</span></span></p>

    <p class="calibre8"><span class="font"><span class="calibre1">“Yapamam,” dedim yüksek sesle.&nbsp;Ağabeyimin güven veren eline kuvvetle yapıştım ve koyu renkli uzun tahta masada oturan&nbsp;dayıma, kartal gibi hiçbir şeyi kaçırmayan o kara gözlere baktım. “Efendim, özür dilerim. Ama&nbsp;kraliçeyi seviyorum. Harika bir kadın ve ona ihanet edemem. Tanrının&nbsp;önünde kocama sadık kalacağıma söz verdim ve tabii ki onu aldatmamalıyım, değil mi? Kral kraldır, biliyorum ama bunu benden isteyemezsiniz. Değil mi? Efendim, bunu&nbsp;yapamayacağım.”</span></span></p>

    <p class="calibre8"><span class="font"><span class="calibre1">Dayım cevap vermedi. Öyle güçlüydü ki, cevap vermeye tenezzül bile etmedi.</span></span></p>

    <p class="calibre8"><span class="font"><span class="calibre1">“Bu narin vicdanla ne yapayım şimdi ben?” diye sordu masanın üzerindeki boşluğa.</span></span></p>

    <p class="calibre8"><span class="font"><span class="calibre1">“Bana bırakın,” dedi Anne. “Mary’ye ben izah edebilirim.”</span></span></p>

    <p class="calibre8"><span class="font"><span class="calibre1">“Eğitim vermek için çok gençsin.”</span></span></p>

    <p class="calibre8"><span class="font"><span class="calibre1">Anne, adamın bakışlarına kendine has o suskun güveniyle karşılık verdi. “Dünyanın en revaçtaki sarayında yetiştim,” eledi. “Asla boş durmadım. Her şeyi gözledim. Görülebilecek her&nbsp;şeyi öğrendim. Burada neye ihtiyaç olduğunu biliyorum ve Mary’ye nasıl davranacağını&nbsp;öğretebilirim.”</span></span></p>

    <p class="calibre8"><span class="font"><span class="calibre1">Dayım bir an duraksadı. “Umarım bu kadar yakından gözlemlediğiniz şey sadece kur yapmak değildir, Bayan Anne.”</span></span></p>

    <p class="calibre8"><span class="font"><span class="calibre1">Bir rahibe kadar dingindi. “Tabii ki, hayır.”</span></span></p>

    <p class="calibre8"><span class="font"><span class="calibre1">Sanki ablamı üzerimden atıyormuşum gibi omuz silktim. “Anne’in dediklerini neden yapacakmışım, anlamadım.”</span></span></p>

    <p class="calibre8"><span class="font"><span class="calibre1">Bütün bu toplantı aslında benim hakkımda olmasına rağmen ben yok olmuştum. Anne ilgilerini kendi üzerine çekmeyi başarmıştı. “Tamam, kız kardeşine yol göstermen konusunda sana&nbsp;güveniyorum. George, sana da. Kralın kadınlarla nasıl olduğunu biliyorsun, Mary’yi onun&nbsp;gözünün önünden ayırma.”</span></span></p>

    <p class="calibre8"><span class="font"><span class="calibre1">İkisi ele başıyla dayımı onayladı. Kısa bir sessizlik oldu.</span></span></p>

    <p class="calibre8"><span class="font"><span class="calibre1">“Carey’nin babasıyla konuşacağım,” diye atıldı babam. “William bunu zaten bekliyordur. Hiç de aptal değil.”</span></span></p>

    <p class="calibre8"><span class="font"><span class="calibre1">Dayım masanın karşısına, arkadaştan çok gardiyan gibi iki yanımda duran Anne ve George’a baktı. “Kardeşinize yardım edin,” diye emretti. “Kralı kafeslemesi için neye ihtiyacı varsa,&nbsp;bulun verin. Sanatın hangi türünü öğrenmesi gerekiyorsa, ne tür eşyaya ihtiyacı varsa, ne tür&nbsp;yeteneklerden yoksunsa, bir şekilde sağlayın. Kardeşinizi onun yatağına sokmanızı&nbsp;bekleyeceğiz. Unutmayın. Hiçbir zaman çok büyük ödüller olmayacak. Ama başarısız olursanız&nbsp;hiçbirimiz hiçbir şey alamayacak. Bunu aklınızdan çıkarmayın.”</span></span></p>

    <p class="calibre8"><span class="font"><span class="calibre1">Kocamla ayrılığımız garip bir biçimde acılı oldu. Hizmetçim kraliçenin odalarından birine götürmek üzere eşyalarımı toplarken odama girdim. William, yatağa atılmış elbise ve&nbsp;ayakkabılar, sandalyelerin üstünde duran pelerinler, her köşeye saçılmış mücevher kutularının&nbsp;arasında duruyor, genç çehresi yaşadığı şoku ele veriyordu.</span></span></p>

    <p class="calibre8"><span class="font"><span class="calibre1">“Anladığım kadarıyla mevkiiniz yükseltilmiş, hanımefendi.”</span></span></p>

    <p class="calibre3"><span class="font"><span class="calibre1">Her kadının beğeneceği türden yakışıklı bir adamdı. Düşündüm ki, ailelerimiz tarafından bu evliliğe itilmemiş ve şimdi de aynı nedenle ayrılıyor olmasaydık, birbirimizden hoşlanabilirdik.&nbsp;“Üzgünüm,” dedim beceriksizce. “Biliyorsun ki, dayım ve babam ne derse onu yapmalıyım.”&nbsp;</span></span></p>

    <p class="calibre3"><span class="font"><span class="calibre1">“Biliyorum,” dedi duygusuz bir tonla. “Ben de bana emredilenleri yapmak zorundayım.”</span></span></p>

    <p class="calibre8"><span class="font"><span class="calibre1">Neyse ki, o parlak alaycı gülümsemesiyle kapıda Anne belirdi. “Şimdi nasıl, William Carey? Çok uygun oldu!” Sanki eniştesini darmadağın eşyalarımla yıkılan evliliği, suya düşen oğlan çocuğu&nbsp;hayalleri arasında görmek onu son derece keyiflendirmişti.</span></span></p>

    <p class="calibre8"><span class="font"><span class="calibre1">“Anne Boleyn.” William hafifçe eğildi. “Kız kardeşine bundan sonrasında yükselmesi için yardım etmeye mi geldin?”</span></span></p>

    <p class="calibre8"><span class="font"><span class="calibre1">“Tabii ki.” Anne kocaman gülümsedi. “Hepimiz öyle yapmalıyız. Mary’nin beğenilmesi hiçbirimizi üzmez.”</span></span></p>

    <p class="calibre8"><span class="font"><span class="calibre1">Gözlerini bir dakika kadar korkusuzca kocamın gözlerine dikti ve sonunda gözlerini kaçırıp pencereden dışarı bakan William oldu. “Gitmeliyim,” dedi. “Kral onunla ava gitmemi emretti.”&nbsp;Bir an durakladı, sonra yerde saçılı duran giysilerimin arasına, bana doğru yürüdü. Şefkatle&nbsp;elimi tutup öptü. “Senin için üzgünüm. Kendim için de üzgünüm. Bana geri gönderildiğinde&nbsp;belki bir ay, belki bir sene sonra, bugünü, giysilerin arasında küçük bir çocuk gibi nasıl&nbsp;kaybolmuş göründüğünü hatırlamaya çalışacağım. Entrika çevirmediğini, en azından bugün bir&nbsp;Boleyn’den çok, sıradan bir kız olduğunu hatırlamaya çalışacağım.”</span></span></p>

    <p class="calibre8"><span class="font"><span class="calibre1">Kraliçe artık bekâr bir kadın olduğumu, onun odalarından birini, küçük bir odayı yeni yatak arkadaşını Anne’le paylaştığımı fark etmişti. İnsanların içinde bana karşı davranışları hiç&nbsp;değişmemişti. Hâlâ kibar ve sessizdi. Onun için bir şeyler yapmamı, mektup yazmamı, şarkı&nbsp;söylememi, odadan finosunu getirmemi ya da mesaj göndermemi istediğinde her zamanki&nbsp;kibarlığıyla söylüyordu. Ama benden asla bir daha ona İncil’den parçalar okumamı istemedi,&nbsp;dikiş dikerken ayağının dibine oturmamı söylemedi, yatağa giderken bir daha beni kutsamadı.&nbsp;Artık onun sevgili küçük hizmetkârı değildim.</span></span></p>

    <p class="calibre3"><span class="font"><span class="calibre1">Akşamlan Anne’le uyumak beni avutuyordu. Karanlıktaki gölgelerin arasında kimse duymadan fısıldaşabilmek için etrafımızdaki perdeleri kapatıyorduk. Çocukluğumuzda Fransa’da geçirdiğimiz günlere benziyordu aynı. Bazen George kralın odalarından çıkar, bizi bulmaya gelir, yüksek yatağa&nbsp;tırmanır, mumunu tehlike saçacak biçimde başucumuzda dengeler, cebinden iskambil kartlarını&nbsp;ya da zarları çıkartır, diğer kızlar odamızda bir erkeğin varlığından habersiz yandaki odalarda&nbsp;uyurken bizimle oyunlar oynardı. Oynayacağım rol konusunda vaaz çekmediler. Kurnazlıkla&nbsp;onlara gitmemi ve işlerin beni aştığını söylememi beklediler.</span></span></p>

    <p class="calibre8"><span class="font"><span class="calibre1">Giysilerim sarayın bir ucundan diğer ucuna taşınırken ağzımı bile açmadım. Bütün saray eşrafı toplanıp bahar için kralın en sevdiği saraya, Kent’teki Eltham’a giderken de sesim çıkmadı.&nbsp;Kocam bu yolculuk boyunca atıyla yanımda bana eşlik edip kibar kibar havadan sudan ve&nbsp;atımın durumundan ki, aslında Jane Parker’ın atıydı ve istemeye istemeye de olsa ailenin yüce&nbsp;amacına katkı olarak ödünç verilmişti, bahsederken de tek bir kelime bile etmedim. Ama&nbsp;Eltham Sarayı’nın bahçesinde George ve Anne bana kaldığında George’a, “Bunu&nbsp;yapabileceğimi sanmıyorum,” dedim.</span></span></p>

    <p class="calibre8"><span class="font"><span class="calibre1">“Neyi?” diye sordu elinde olmadan. Sözde kraliçenin köpeğini gezdiriyorduk. Hayvan koca bir gün boyunca semerin topuzunda taşınmış, tam anlamıyla sersemlemişti ve berbat&nbsp;görünüyordu. “Haydi, Flo!” dedi George cesaret verircesine. “Koş! Topu bul!”</span></span></p>

    <p class="calibre8"><span class="font"><span class="calibre1">“Aynı anda hem kocamla, hem de kralla birlikte olamam,” dedim. “Kocam bakarken kralla flört edemiyorum.”</span></span></p>

    <p class="calibre8"><span class="font"><span class="calibre1">“Niye?”</span></span></p>

    <p class="calibre8"><span class="font"><span class="calibre1">Anne, Flo’nun peşinden koşması için topu yuvarladı. Küçük köpek hiç ilgilenmeden öylece topa İraktı. “Öf! Haydi, salak yaratık!” diye bağırdı Anne de.</span></span></p>

    <p class="calibre8"><span class="font"><span class="calibre1">“Çünkü yanlış bir şey yaptığımı hissediyorum.”</span></span></p>

    <p class="calibre8"><span class="font"><span class="calibre1">“Annenden daha iyi mi bileceksin?” dedi Anne sözünü sakınmadan.</span></span></p>

    <p class="calibre8"><span class="font"><span class="calibre1">“Tabii ki, hayır!”</span></span></p>

    <p class="calibre8"><span class="font"><span class="calibre1">“Babandan? Dayından?”</span></span></p>

    <p class="calibre8"><span class="font"><span class="calibre1">Başımı iki yana salladım.</span></span></p>

    <p class="calibre8"><span class="font"><span class="calibre1">“Senin için harika bir gelecek planlıyorlar,” dedi Anne ciddiyetle. “İngiltere’nin bütün kızları senin şansına sahip olmak için canını verir. İngiltere kralının gözdesi olma yolundasın ve&nbsp;kalkmış bahçede şapşal şapşal gezip adamın esprilerine gülebilir miyim, gülemez miyim diye&nbsp;düşünüyorsun, öyle mi? Flo kadar kafan çalışmıyor.” Binici çizmesinin ucunu Flo’nun isteksiz&nbsp;kıçının altına dayayıp hayvanı yavaşça patikanın ilerisine itti. Flo ise benim gibi inatla ve&nbsp;mutsuz mutsuz olduğu yere çöktü.</span></span></p>

    <p class="calibre8"><span class="font"><span class="calibre1">“Yavaş olalım,” diye uyardı onu George. Soğuk elimi eline alıp dirseğinin arasına sıkıştırdı. “Düşündüğün kadar kötü değil aslında,” dedi. “William’ın bugün atıyla sana eşlik etmesi rızasını&nbsp;göstermek içindi, sana kendini suçlu hissettirmek için değil. Kralın istediğini alması gerektiğini&nbsp;biliyor. Bunu hepimiz biliyoruz. William bu konuda gayet mutlu. Sayende o da ayrıcalıklar elde&nbsp;edecek. Ona karşı görevlerini ailesini yükselterek zaten yerine getiriyorsun. Sana minnettar.&nbsp;Yanlış hiçbir şey yapmıyorsun.”</span></span></p>

    <p class="calibre8"><span class="font"><span class="calibre1">Durakladım. Gözlerim George’un masum siyah gözlerinden Anne’in değişen yüzüne kaydı. “Başka bir şey daha var,” dedim, kendimi itiraf etmeye zorlayarak.</span></span></p>

    <p class="calibre8"><span class="font"><span class="calibre1">“Ne?” diye sordu George. Anne’in gözleri Flo’yu takip etti ama dikkatinin bende olduğunu biliyordum.</span></span></p>

    <p class="calibre3"><span class="font"><span class="calibre1">“Nasıl yapacağımı bilmiyorum,” dedim alçak sesle. “William haftada bir falan yapardı, karanlıkta olurdu ve hemen&nbsp;biterdi, hiçbir zaman çok zevk almadım. Ne yapmam gerektiğini bilmiyorum.”</span></span></p>

    <p class="calibre3"><span class="font"><span class="calibre1">George ufak bir kahkaha patlatıp kolunu omzuma attı ve beni kucakladı. “Güldüğüm için özür dilerim. Ama her şeyi toptan yanlış anlamışsın. Adam ne yapacağını bilen bir kadın istemiyor&nbsp;ki. Şehirdeki hamamlarda bunlardan düzinelerce var zaten. Adam seni istiyor. Beğendiği&nbsp;sensin. Ayrıca biraz utangaç ve kararsız davranırsan hoşuna gidecektir. Hiçbir sakıncası yok.”</span></span></p>

    <p class="calibre3"><span class="font"><span class="calibre1">“Heeey,” diye bir ses geldi arkamızdan. “Siz üç Boleynler!”</span></span></p>

    <p class="calibre8"><span class="font"><span class="calibre1">Arkamıza döndük ve üst taraçada üzerinde hâlâ yolculuk pelerini, kafasında öylesine oturttuğu şapkasıyla kral duruyordu.</span></span></p>

    <p class="calibre8"><span class="font"><span class="calibre1">“Haydi bakalım başlıyoruz.” George yerlere kadar eğildi. Anne ve ben hemen aynı anda reveransa geçtik.</span></span></p>

    <p class="calibre8"><span class="font"><span class="calibre1">“Ata binmek sizi yormadı mı?” diye sordu kral. Som ortadaydı ama bana bakıyordu.</span></span></p>

    <p class="calibre8"><span class="font"><span class="calibre1">“Hayır, he’m de hiç.”</span></span></p>

    <p class="calibre8"><span class="font"><span class="calibre1">“Küçük kısrağın çok şirin ama bedeni çok kısa. Sana yeni bir at vereceğim,” dedi.</span></span></p>

    <p class="calibre3"><span class="font"><span class="calibre1">“Majesteleri çok nazik,” dedim. “Kısrak ödünç zaten. Kendime ait bir atım olması beni çok memnun eder.”</span></span></p>

    <p class="calibre3"><span class="font"><span class="calibre1">“Ahırlardan istediğini seçersin,” dedi. “Gel, şimdi gidip bakabiliriz.”</span></span></p>

    <p class="calibre3"><span class="font"><span class="calibre1">Elini bana uzattı, parmaklarımı yavaşça manşetinin gösterişli kumaşının üzerine koydum.</span></span></p>

    <p class="calibre3"><span class="font"><span class="calibre1">“Seni hissedemiyorum.” Elini elimin üzerine koyup iyice bastırdı. “İşte. Sana sahip olduğumu bilmek istiyorum, Bayan Carey.” Gözleri masmavi ve ışıl ışıklı. Önce Fransız şapkamın&nbsp;tepesine, oradan başlığın altında toplanmış sarı kahve saçlarıma, sonra da yüzüme odaklandı. “Sana sahip olduğumu bilmek istiyorum.”</span></span></p>

    <p class="calibre3"><span class="font"><span class="calibre1">Ağzımın kuruduğunu hissettim, nefesimi kesen korku-arzu karışımı duyguya rağmen gülümsedim. “Sizinle olduğum için mutluyum.”</span></span></p>

    <p class="calibre3"><span class="font"><span class="calibre1">“Öyle mi?” diye sordu aniden ciddileşerek. “Gerçekten mi? Senden hile hurda istemiyorum. Seni bana itecek çok insan var. Bense kendi rızanla bana gelmeni istiyorum.”</span></span></p>

    <p class="calibre3"><span class="font"><span class="calibre1">“Ah, Majesteleri! Sanki Kardinal Wolsey’nin şenliğinde kim olduğunuzu bilmeden sizinle dans eden ben değilmişim gibi!”</span></span></p>

    <p class="calibre3"><span class="font"><span class="calibre1">Bu hatırlatma hoşuna gitti. “Ah evet! Ama maskemi çıkardığımda kim olduğumu görünce bayılıverdin. Kim olduğumu düşünüyordun?”</span></span></p>

    <p class="calibre3"><span class="font"><span class="calibre1">“Düşünmüyordum. Benim şapşallığımdı, biliyorum. Belki de saraya yeni gelen bir yabancı, yeni, yakışıklı bir yabancı olduğunuzu düşündüm ve sizinle dans etmek çok hoşuma gitti.”&nbsp;Güldü. “Ah Bayan Carey, böyle hoş bir yüz ve bu kadar yaramaz düşünceler! Saraya yakışıklı&nbsp;bir yabancının geldiğini ve dans etmek için seni seçtiğini mi düşündün?”</span></span></p>

    <p class="calibre8"><span class="font"><span class="calibre1">“Yaramazlıktan değil.” Bir an için söylediklerimin ona bile fazla hoppa gelmesinden korktum. “Sadece bana dans teklif ettiğinizde nasıl davranmam gerektiğini unuttum. Bundan sonra asla&nbsp;yanlış yapmayacağımdan eminim. O an...”</span></span></p>

    <p class="calibre3"><span class="font"><span class="calibre1">“O an?”</span></span></p>

    <p class="calibre3"><span class="font"><span class="calibre1">“O an unuttum,” dedim yavaşça.</span></span></p>

    <p class="calibre8"><span class="font"><span class="calibre1">Ahırlara giden taş kemere vardık. Kral taş kemerin korunağında durup beni kendine çevirdi. Bedenimin her köşesinin harekete geçtiğini hissettim, taşlarda kayan binici çizmelerimden&nbsp;onun yüzüne bakan gözlerime kadar.</span></span></p>

    <p class="calibre8"><span class="font"><span class="calibre1">“Yine unutur musun?”</span></span></p>

    <p class="calibre3"><span class="font"><span class="calibre1">Durakladım. O arada Anne öne atılıp neşeyle, “Majestelerimiz kız kardeşim için hangi atı düşünüyordu? Sanırım çok iyi bir binici olduğunu hemen anlayacaksınız,” dedi.</span></span></p>

    <p class="calibre3"><span class="font"><span class="calibre1">Beni bir anlığına bırakıp bizi içeri aldı. George’la birlikte bir o ata, bir öbürüne baktılar. Anne yanıma geldi.</span></span></p>

    <p class="calibre8"><span class="font"><span class="calibre1">“Durmadan üzerine gelmesini sağlamalısın,” dedi. “Sürekli üzerine gelsin ama asla senin onun üzerine gittiğini düşünmesine izin verme. Seni sıkıştırdığını hissetmek istiyor, senin onu&nbsp;kafeslediğini değil. Sana bir adım ileri gitme ya da kaçma fırsatı sunduğunda yani az önceki&nbsp;gibi, hep kaçman lazım.”</span></span></p>

    <p class="calibre8"><span class="font"><span class="calibre1">George, ahırdaki seyislerden birine ahırdaki yakışıklı aygırlardan birini dışarı çıkarmasını söylediğinde kral bana dönüp gülümsedi. “Ama çok hızlı koşma,” diye uyardı ablam. “Seni&nbsp;yakalaması lazım, unutma.”</span></span></p>

    <p class="calibre8"><span class="font"><span class="calibre1">O gece, bütün saray eşrafının önünde kralla dans ettim ve ertesi gün ava gittiğimizde yeni atımla onun yanında yerimi aldım. Yüksek masada oturan kraliçe dansımızı seyretti, atlarımızla&nbsp;dışarı çıktığımızda sarayın dev kapılarından bizi el sallayarak uğurladı. Herkes kralın bana kur&nbsp;yaptığını biliyordu, herkes bana emredildiğinde ona boyun eğeceğimi de biliyordu. Bunu tek&nbsp;bilmeyen kraldı. O, bu flörtleşmenin kendi arzularına bağlı olduğunu sanıyordu.</span></span></p>

    <p class="calibre3"><span class="font"><span class="calibre1">İlk ödül birkaç hafta sonra nisan ayında, babam kralın ailesinin veznedarlığına yükseltildiğinde geldi ki, bu görev kralın gündelik gelirine ulaşmasını sağlayacak, bu geliri en uygun gördüğü&nbsp;biçimde değerlendirebilecekti. Babam beni&nbsp;yemeğe giderken yakaladı ve baş başa konuşabilmemiz için kraliçenin kafilesinden ayırırken Majesteleri tepedeki masaya doğru ilerledi.</span></span></p>

    <p class="calibre3"><span class="font"><span class="calibre1">“Dayın ve ben senden memnunuz,” dedi kısaca. “Onu ayarlamalı ve yanından ayırmamaksın, unutma.”</span></span></p>

    <p class="calibre3"><span class="font"><span class="calibre1">Evlilik günümde verdiğim yeminleri hatırlayarak biraz gerildim. “Biliyorum,” dedim. “Unutmadım.”</span></span></p>

    <p class="calibre3"><span class="font"><span class="calibre1">“Herhangi bir harekette bulundu mu?”</span></span></p>

    <p class="calibre3"><span class="font"><span class="calibre1">Göz ucuyla kralla kraliçenin yerlerini almak üzere olduğu büyük salona baktım. Borazancılar mutfaktaki hizmetkârların içeri gelmek üzere olduğunu haber vermek üzere yerlerini almıştı.&nbsp;”Henüz hayır,” dedim. “Şimdilik sadece bakışları ve sözleriyle ilerliyor.”</span></span></p>

    <p class="calibre3"><span class="font"><span class="calibre1">“Sen karşılık veriyor musun?”</span></span></p>

    <p class="calibre8"><span class="font"><span class="calibre1">“Gülümseyerek.” Kraliyetin en güçlü adamı bana kur yaptığı için hafiften çılgına döndüğümü babama söylemedim. Hafifçe kızararak kaçmak istediğimi hissetmek ama aynı zamanda&nbsp;yakınlaşmayı arzulamak çok da zor değildi.</span></span></p>

    <p class="calibre3"><span class="font"><span class="calibre1">Babam başıyla onayladı. “Yeterli. Artık yerine geçebilirsin.”</span></span></p>

    <p class="calibre8"><span class="font"><span class="calibre1">Tekrar reverans yapıp hizmetkârlar girmeden hemen evvel telaşla salona girdim. Kraliçe bana biraz hiddetle baktı, sanki beni azarlayacakmış gibiydi ama sonra göz ucuyla yan tarafına&nbsp;döndü ve kocasının yüzünü gördü. Adamın ifadesi sabitti, gözleri üzerime kitlenmiş, salona&nbsp;girişimi, nedimelerin yanında yerimi alışımı izliyordu. Bu tuhaf bir ifadeydi, yoğun bir ifade,&nbsp;sanki bir an için başka hiçbir şeyi duymuyor, görmüyor gibi... Sanki kocaman salon onun için&nbsp;eriyivermiş de tek görebildiği mavi elbisesinin içinde, mavi başlığıyla, sarı saçlarım geride&nbsp;toplanmış, onun şehvetini hissederek yüzünde titrek bir gülümseme beliren benmişim gibi. Kraliçe kocasının bakışlarındaki alevi fark etti, dudaklarını birbirine bastırdı, incecik gülümsemesini takınıp&nbsp;gözlerini kaçırdı.</span></span></p>

    <p class="calibre3"><span class="font"><span class="calibre1">Kral, o gece kraliçenin odalarına geldi. “Biraz müzik dinleyelim mi?” diye sordu.</span></span></p>

    <p class="calibre3"><span class="font"><span class="calibre1">“Tabii, Bayan Carey bize şarkı söyleyebilir,” dedi kraliçe hoşnutlukla, başıyla beni işaret ederek.</span></span></p>

    <p class="calibre3"><span class="font"><span class="calibre1">“Ablası Anne’in sesi daha güzel,” diyerek kraliçenin emrine karşılık yeni bir emir verdi Henry. Anne kısacık bir an zafer dolu bakışlarını bana çevirdi.</span></span></p>

    <p class="calibre3"><span class="font"><span class="calibre1">“Bize o Fransız şarkılarından birini söyler misin, Bayan Anne?” diye sordu kral.</span></span></p>

    <p class="calibre8"><span class="font"><span class="calibre1">Kraliçe bu yeni tercihi izledi, kralın ilgisinin şimdi başka bir Boleyn kızına çevrilip çevrilmediğini merak ettiğini görebiliyordum. Aslında kral kurnazlıkla onu alt etmişti. Anne kucağında&nbsp;lavtasıyla odanın ortasındaki tabureye oturmuş, güzel, kralın dediği gibi benimkinden güzel&nbsp;sesiyle şarkı söylüyordu. Kraliçe her zamanki gibi kollarının üstü işlemeli, arkasında hiç&nbsp;yaslanmadığı yastıkları bulunan koltuğuna oturdu. Kral onun yanındaki koltuğa geçmedi, bana&nbsp;doğru yürüyüp Anne’den boşalan koltuğa oturdu ve göz ucuyla kucağımdaki dikişe baktı.</span></span></p>

    <p class="calibre3"><span class="font"><span class="calibre1">“Çok hoş işlenmiş,” diye yorumda bulundu. “Fakirler için gömlek,” dedim. “Kraliçemiz fakirlere karşı çok iyi.”</span></span></p>

    <p class="calibre3"><span class="font"><span class="calibre1">“Öyledir,” dedi. “İğnen ne kadar hızlı batıp çıkıyor, bunu iyi değerlendirmeliyim. Ellerin ne kadar küçük ve maharetli.”</span></span></p>

    <p class="calibre3"><span class="font"><span class="calibre1">Ellerime doğru eğildi, kendimi onun ensesine bakıp gür dalgalı saçlarını okşamak isterken buldum.</span></span></p>

    <p class="calibre8"><span class="font"><span class="calibre1">“Ellerin benimkilerin yarısı kadar olmalı,” dedi kendinden geçmiş bir halde. “Aç, göster bana.” İğneyi fakirler için diktiğim gömleklere saplayıp avucumu ona doğru açarak elimi uzattım.&nbsp;Elini açıp avucunu avucumun üzerinde ama değdirmeden tutarken gözlerini hiç benden&nbsp;ayırmadı. Elinin sıcaklığını avucumun üzerinde hissedebiliyor ama gözlerimi yüzünden&nbsp;alamıyordum. Bıyıkları dudaklarının etrafında kıvrılıyordu, saçları kocamın siyah saçları gibi&nbsp;yumuşacık mı, yoksa kıvrım kıvrım altınlar gibi mi diye merak ettim. Kılları gür ve kaşındıracak&nbsp;gibi görünüyordu, hani sanki öpse yüzümü kıpkırmızı edecek ve herkes öpüştüğümüzü&nbsp;anlayacak gibi. Bu minik dalgaların altındaki dudakları duygu doluydu, gözlerimi onlardan&nbsp;alamıyordum, elimde olmadan aklımdan onlara dokunmak, onları tatmak geçti.</span></span></p>

    <p class="calibre8"><span class="font"><span class="calibre1">Tören dansına başlayan çiftlerin yaptığı gibi yavaşça elini benimkine yaklaştırdı. Avucunun ucu avucumun ucuna, değdi ve elim yanmış gibi hissettim. Usulca yerimden zıpladım ve&nbsp;dokunuşunun beni irkilttiğini fark edince dudaklarının hafifçe kıvrıldığını gördüm. Serin avucum&nbsp;ve parmaklarım onun eli boyunca uzandı ve en uç boğumunda bitti. Sıcacık tenini, ok&nbsp;atmaktan parmaklarının birinde oluşan nasırı, ata binen, tenis oynayan, avlanan, bütün gün&nbsp;mızrak ve kılıç tutan bir erkeğin sert avucunu hissettim. Gözlerimi dudaklarından ayırıp bütün&nbsp;yüzüne çevirdim. Bakışlarındaki pırıltı yanan bir camın arasından bana ulaşan bir güneş,&nbsp;etrafa yayılan şehvet kıvılcımları gibi üzerime odaklandı.</span></span></p>

    <p class="calibre8"><span class="font"><span class="calibre1">“Cildin yumuşacık.” Sesi fısıldar gibiydi. “Ve ellerin minicik, tam tahmin ettiğim gibi.”</span></span></p>

    <p class="calibre8"><span class="font"><span class="calibre1">Parmaklarımızın boğumlarını ölçme bahanesi oldukça uzun ve yorucu olmuştu ama öylece kaldık, el ele, göz göze. Sonra yavaşça, dayanamayarak elini elime sardı ve öyle tuttu,&nbsp;şefkatle, sıkmadan kendi avucunun içinde.</span></span></p>

    <p class="calibre8"><span class="font"><span class="calibre1">Anne notayı değiştirmeden, hiç duraklamadan, anın büyüsünü hiç bozmadan bir şarkıyı bitirip diğerine geçti.</span></span></p>

    <p class="calibre8"><span class="font"><span class="calibre1">Araya giren kraliçe oldu. “Majesteleri Bayan Carey’nin dikkatini dağıtıyor,” dedi hafif bir kahkahayla. Sanki kocasının, kendisinden yirmi üç yaş küçük bir kadının elini tutması eğlenceli&nbsp;bir şeymiş gibi. “Dostunuz William, karısını meşgul ettiğiniz için size teşekkür etmeyecek.&nbsp;Bayan Carey, Whitchurch manastırı rahibelerine o gömlekleri bastıracağına dair söz vermişti ve&nbsp;daha yarısı bile bitmedi.”</span></span></p>

    <p class="calibre8"><span class="font"><span class="calibre1">Kral elimi bırakıp başını karısına çevirdi. “William beni affedecektir,” dedi umursamaz bir tavırla.</span></span></p>

    <p class="calibre8"><span class="font"><span class="calibre1">“Ben iskambil oynayacağım,” dedi kraliçe. “Benimle oynar mısın, kocacığım?”</span></span></p>

    <p class="calibre8"><span class="font"><span class="calibre1">Bir an kraliçenin başardığını, adamın uzun süredir içinde ona karşı yerleşen şefkatiyle benden uzaklaşmak üzere olduğunu düşündüm. Ama kadının isteğini yerine getirmek üzere yerinden&nbsp;kalkarken Henry dönüp bana baktı ve ona baktığımı gördü. Bakışlarım hiçbir hesap sorma&nbsp;içermiyordu, hemen hemen hiç. Bir erkeğe bakan sıradan bir genç kadından hiçbir farkım&nbsp;yoktu, gözlerimdeki arzu dışında.</span></span></p>

    <p class="calibre8"><span class="font"><span class="calibre1">“Eşim olarak Bayan Caıey’i seçiyorum. Birini gönderip George’u çağırtır mısın, böylece sen de başka bir Boleyn’i eşin olarak almış olursun.”</span></span></p>

    <p class="calibre8"><span class="font"><span class="calibre1">“Jane Parker bana eşlik edebilir,” diye karşılık verdi kraliçe, buz gibi bir sesle.</span></span></p>

    <p class="calibre8"><span class="font"><span class="calibre1">“Çok iyi becerdin,” dedi Anne o gece yatak odamızda ateşin önüne oturmuş, uzun siyah saçlarını fırçalarken. Yana eğdiği başının yanından sarkan saçları omuzlarına dökülen mis&nbsp;kokulu bir şelaleyi andırıyordu. “Ellerle oynaşma kısmı çok iyiydi. Ne yapıyordunuz?”</span></span></p>

    <p class="calibre8"><span class="font"><span class="calibre1">“Avucunu benimkiyle karşılaştırıyordu,” dedim. Sarı saçlarımı örmeyi bitirip geceliğimin başlığını taktım ve beyaz kurdelesini bağladım. “Ellerimiz birbirine değdiğinde...”</span></span></p>

    <p class="calibre8"><span class="font"><span class="calibre1">“Ne oldu?”</span></span></p>

    <p class="calibre8"><span class="font"><span class="calibre1">“Sanki tenimi ateşe tutmuşum gibi hissettim,” diye fısıldadım. “Gerçekten. Sanki dokunuşu beni yakıyormuş gibi.”</span></span></p>

    <p class="calibre8"><span class="font"><span class="calibre1">Anne şüpheyle bana baktı. “Ne demek istiyorsun?”</span></span></p>

    <p class="calibre8"><span class="font"><span class="calibre1">Kelimeler ağzımdan dökülüverdi. “Bana dokunmasını istiyorum. Bana dokunması için ölüyorum. Onun öpücüklerini istiyorum.”</span></span></p>

    <p class="calibre8"><span class="font"><span class="calibre1">Anne saçmalamaya başladı. “Yani onu arzuluyor musun?”</span></span></p>

    <p class="calibre8"><span class="font"><span class="calibre1">Kollarımı vücuduma sarıp pencerenin pervazına çöktüm. “Ah, Tanrım, evet. Bu işin buralara gideceğini anlamamıştım. Evet, arzuluyorum, evet, evet.”</span></span></p>

    <p class="calibre8"><span class="font"><span class="calibre1">Suratını buruşturdu, dudakları büküldü. “Yerinde olsam annemle babamın bunu duymasına izin vermezdim,” diye uyardı. “Sana akıllıca bir oyun oynamanı buyurdular, aşk budalası gibi&nbsp;ortalıkta dolaşmanı değil.”</span></span></p>

    <p class="calibre8"><span class="font"><span class="calibre1">“Sence o da beni istemiyor mu?”</span></span></p>

    <p class="calibre8"><span class="font"><span class="calibre1">“Ah, şu an için evet. Ya gelecek hafta? Gelecek sene?”</span></span></p>

    <p class="calibre8"><span class="font"><span class="calibre1">Kapımız vuruldu ve George kapının arasından başını uzattı. “Gelebilir miyim?”</span></span></p>

    <p class="calibre8"><span class="font"><span class="calibre1">“Gel,” dedi Anne sert bir tonla. “Ama fazla kalamazsın. Uyuyacağız.”</span></span></p>

    <p class="calibre8"><span class="font"><span class="calibre1">“Ben de öyle,” dedi. “Babamla içiyordum. Şimdi uyuyacağım ve yarın sabah, kafam ayık uyanıp kendimi asacağım.”</span></span></p>

    <p class="calibre8"><span class="font"><span class="calibre1">Onu neredeyse duymuyordum bile, pencereden dışarı bakıyor ve Henry’nin elinin avucuma dokunuşunu düşünüyordum.</span></span></p>

    <p class="calibre8"><span class="font"><span class="calibre1">“Neden?” diye sordu Anne. “Seneye evleniyorum. Bana gıpta et, olur mu?”</span></span></p>

    <p class="calibre8"><span class="font"><span class="calibre1">“Benim dışımda herkes evleniyor,” dedi Anne sinir içinde. “Ormondes hikâyesi suya düştü ve bana kimse&nbsp;kalmadı. Beni rahibe falan mı yapacaklar?”</span></span></p>

    <p class="calibre8"><span class="font"><span class="calibre1">“Hiç de fena bir seçim değil,” dedi George. “Beni de alırlar mı dersin?”</span></span></p>

    <p class="calibre3"><span class="font"><span class="calibre1">“Manastıra mı?” Konuşmanın içeriğini yakalayıp ona gülmek için başımı çevirdim. “Senden iyi başrahibe olurdu.”</span></span></p>

    <p class="calibre3"><span class="font"><span class="calibre1">“Bir dolusundan daha iyi,” dedi George neşeyle. Tabureye oturmak üzere yürüdü, dengesini kaybetti ve gümbürtüyle yere çöktü.</span></span></p>

    <p class="calibre3"><span class="font"><span class="calibre1">“Sarhoşsun,” dedim suçlar gibi. “Doğrux. Ve huysuz.”</span></span></p>

    <p class="calibre3"><span class="font"><span class="calibre1">“Müstakbel karımla ilgili bana çok tuhaf gelen bir şey var,” dedi George. “Biraz...” doğru kelimeyi aradı. “İğrenç&nbsp;bir şey.”</span></span></p>

    <p class="calibre3"><span class="font"><span class="calibre1">“Saçmalama,” dedi Anne. “Çeyizi mükemmel ve iyi bağlantıları var. Kraliçenin gözdesi, babası saygın ve zengin. Neden endişeleniyorsun ki?”</span></span></p>

    <p class="calibre3"><span class="font"><span class="calibre1">“Çünkü ağzı tavşan kapanı gibi, gözleri de aynı anda hem ateşli, hem de buz gibi.”</span></span></p>

    <p class="calibre3"><span class="font"><span class="calibre1">Anne güldü. “Şairim benim.”</span></span></p>

    <p class="calibre3"><span class="font"><span class="calibre1">“George’un demek istediğini anlıyorum,” dedim. “Tutkulu ama bir şekilde ketum.”</span></span></p>

    <p class="calibre8"><span class="font"><span class="calibre1">“Sadece tedbirli,” dedi Anne.</span></span></p>

    <p class="calibre3"><span class="font"><span class="calibre1">George başını iki yana salladı. “Aynı anda hem sıcak, hem soğuk. Bütün hisler birbirine karışmış. Onunla hayatım zehir olur.”</span></span></p>

    <p class="calibre3"><span class="font"><span class="calibre1">“Üfff, evlen, yatağa at, sonra da taşraya gönder, olsun bitsin,” dedi Anne dayanamayarak. “Sen erkeksin, istediğin her şeyi yapabilirsin.”</span></span></p>

    <p class="calibre8"><span class="font"><span class="calibre1">Bu laf George’un keyfini yerine getirdi. “Onu Hever’a gönderebilirim.”</span></span></p>

    <p class="calibre3"><span class="font"><span class="calibre1">“Ya da Rochford Hall’a. Ayrıca kral sana evlendiğin için yeni bir malikâne vermek durumunda kalacak.”</span></span></p>

    <p class="calibre8"><span class="font"><span class="calibre1">George taştan şarap sürahisini ağzına doğru götürdü. “Bundan isteyen var mı?”</span></span></p>

    <p class="calibre8"><span class="font"><span class="calibre1">“Ben,” dedim, şişeyi alıp soğuk tortulu kırmızı şarabın tadına baktım.</span></span></p>

    <p class="calibre8"><span class="font"><span class="calibre1">“Ben yatıyorum,” dedi Anne ciddi bir tavırla. “Kendinden utanmalısın, Mary, geceliğinle içki içiyorsun.” Battaniyesini açıp yatağın içine girdi. Nevresimi çenesine çekerken benimle&nbsp;George’u inceledi. “İkiniz de çabucak yem oluyorsunuz,” diye büyüklük tasladı.</span></span></p>

    <p class="calibre8"><span class="font"><span class="calibre1">George yüzünü buruşturdu. “Hanım böyle buyurdu,” dedi bana neşeyle.</span></span></p>

    <p class="calibre3"><span class="font"><span class="calibre1">“Çok katı,” diye fısıldadım aynı alaycılıkla. “Hayatının yansını Fransız saraylarında fingirdeşerek geçirdiği insanın aklına bile gelmez.”</span></span></p>

    <p class="calibre8"><span class="font"><span class="calibre1">“Bence Fransız’dan çok İspanyol,” dedi George iyice kışkırtarak.</span></span></p>

    <p class="calibre8"><span class="font"><span class="calibre1">“Hem de evlenmeden,” diye fısıldadım. “İspanyol dadısı.”</span></span></p>

    <p class="calibre3"><span class="font"><span class="calibre1">Anne başını yastığına koydu, omuzlarını kaldırıp nevresimi aşağı çekti. “Dinlemiyorum, o yüzden nefesinizi boşa tüketmeyin.”</span></span></p>

    <p class="calibre8"><span class="font"><span class="calibre1">“Onu kim alır ki?” dedi George. “Kim ister ki?”</span></span></p>

    <p class="calibre3"><span class="font"><span class="calibre1">“Birini bulurlar,” dedim. “Birinin küçük oğlu, fakir, meteliksiz bir köy ağası falan...” Şişeyi George’a geri verdim.</span></span></p>

    <p class="calibre3"><span class="font"><span class="calibre1">“Göreceksiniz,” dedi yataktan gelen ses. “İkinizden de daha iyi bir evlilik yapacağım. Ve yakında beni birine vermezlerse, bu işi kendim halledeceğim.”</span></span></p>

    <p class="calibre8"><span class="font"><span class="calibre1">George taştan matarayı bana uzattı. “Bitir,” dedi. “Ben gereğinden fazla içtim.”</span></span></p>

    <p class="calibre3"><span class="font"><span class="calibre1">İçkinin kalan son yudumlarını içtim ve yatağın diğer tarafına yürüdüm. “İyi geceler,” dedim George’a.</span></span></p>

    <p class="calibre8"><span class="font"><span class="calibre1">“Biraz burada ateşin yanında oturacağım,” dedi. “İyi gidiyoruz, değil mi, Boleynler olarak? Ben sözlendim, sen kralı yatağa atmak üzeresin ve şuradaki küçük Matmazel Parle elindeki tüm&nbsp;kozlarıyla pazara çıkmış vaziyette.”</span></span></p>

    <p class="calibre8"><span class="font"><span class="calibre1">“Evet,” dedim. “İyi gidiyoruz.”</span></span></p>

    <p class="calibre8"><span class="font"><span class="calibre1">Kralın üzerime odaklanan masmavi gözlerini, bakışlarının başlığından elbisemin başlangıcına doğru gezinişini düşündüm. İkisinin de beni duyamayacağı şekilde başımı yastıklara çevirdim.&nbsp;Henry, diye fısıldadım. “Majesteleri. Aşkını. “</span></span></p>

    <p class="calibre8"><span class="font"><span class="calibre1">Ertesi gün, Eltham Sarayı’ndan az uzaktaki bir evin bahçesinde at üstünde mızrak dövüşü yapılacaktı. Fearson House, son hükümdarlık döneminde kralın babasının, saray ahalisinin en&nbsp;katı adamının himayesindeki başka bir katı adam tarafından yaptırılmıştı. Kocaman bir evdi ve&nbsp;şato duvarlarından ya da hendeklerinden yoksundu. Sör John Lovick, İngiltere’nin sonsuza&nbsp;dek barış içinde olacağına inanıp korunmasız, hatta korunması mümkün olmayan bir ev&nbsp;yaptırmıştı. Bahçeleri evin etrafına yeşil beyaz dama taşları gibi dizilmişti. Yemyeşil kısa ağaçlardan oluşan bahçelerin etrafını saran beyaz taşlar, patikalar&nbsp;ve sınırlar vardı bir tek. Bunların ötesinde avlamak amacıyla geyiklerini koşturduğu park vardı&nbsp;ve parkla bahçeler arasında bütün sene kralın mızrak dövüşü için yemyeşil korunan bir&nbsp;çimenlik.</span></span></p>

    <p class="calibre8"><span class="font"><span class="calibre1">Kraliçe ve hanımları için kurulan çadır kiraz kırmızısı ve beyaz ipektendi, kraliçe uyumlu olsun diye kiraz rengi bir elbise giymişti ve parlak renge büründüğünde genç ve canlı görünüyordu..&nbsp;Bense yeşile bürünmüştüm, üzerimde diğerlerinin arasından sivrilip kralın gözüne çarptığım&nbsp;Tövbe Salısının maskeli balosunda giydiğim elbise vardı. Bu renk saçlarımı iyice altın sarısı&nbsp;yapıyor, gözlerimi ortaya çıkartıyordu. Kraliçenin koltuğunun yanında duruyordum ve&nbsp;biliyordum ki, gözlerini ondan bana çeviren herhangi bir erkek, kraliçenin hoş bir kadın&nbsp;olduğunu, buna rağmen annem yaşında göründüğünü, oysa benim daha on dördünde, aşka&nbsp;hazır, şehvete hazır, değerli bir kadın, çiçek açmak üzere olan bir kız olduğumu düşünürdü.</span></span></p>

    <p class="calibre8"><span class="font"><span class="calibre1">İlk üç mızrak dövüşü kellelerini riske atarak ilgi görmeyi umut eden sarayın alt kademelerindeki erkeklerindi. Yeterince yetenekliydiler, birkaç heyecan verici hamle oldu ve&nbsp;ufak tefek bir adam kendinden daha iri olan rakibini at sırtından indirdiğinde halk tezahürata&nbsp;başladı. Ufak tefek adanı atından inip tezahürata teşekkür etmek amacıyla miğferini&nbsp;kafasından çıkardı. Yakışıklıydı, zayıf ve açık renk saçlıydı. Anne beni dürttü. “Kim bu?”</span></span></p>

    <p class="calibre8"><span class="font"><span class="calibre1">“Seymourlardan biri.”</span></span></p>

    <p class="calibre8"><span class="font"><span class="calibre1">Kraliçe başını çevirdi. “Bayan Carey, gidip at terbiyecisine kocamın hangi atı seçtiğini ve ne zaman bineceğini sorar mısın?”</span></span></p>

    <p class="calibre8"><span class="font"><span class="calibre1">Ricasını yerine getirmek üzere döndüm ve beni neden oradan uzaklaştırdığını anladım. Kral çimenlerde ağır ağır ilerleyerek çadırımıza doğru geliyordu ve kraliçe adamın yolu üzerinde&nbsp;olmamı istememişti. Reverans yapıp oyalanarak kapıya yöneldim, böylece kral tentenin altında&nbsp;durakladığımı gördü. Anında biriyle yaptığı konuşmayı yarıda kesip telaşla bizim çadıra yöneldi.&nbsp;Zırhı gümüş gibi pırıl pırıldı, üzerindeki süs altındandı. Zırhını ve süngerden takviyelerini tutan&nbsp;deri şeritler kırmızıydı ve kadife gibi pürüzsüzdü. Olduğundan daha uzun görünüyordu, çok&nbsp;eski zamanlardaki savaş kahramanları gibi. Üzerine vuran güneş ışığı metali öyle bir parlattı ki,&nbsp;tekrar içeri girip elimi gözlerime siper etmek zorunda kaldım.</span></span></p>

    <p class="calibre8"><span class="font"><span class="calibre1">“Bayan Carey Lincoln yeşiline bürünmüş.”</span></span></p>

    <p class="calibre8"><span class="font"><span class="calibre1">“Siz de göz alıcısınız,” dedim.</span></span></p>

    <p class="calibre8"><span class="font"><span class="calibre1">“Karalara da bürünsen yine göz kamaştırıcı olurdun.”</span></span></p>

    <p class="calibre8"><span class="font"><span class="calibre1">Hiçbir şey söylemedim. Sadece ona baktım. Anne ya da George yakınlarda olsa, iltifat etmem için beni harekete geçirirlerdi. Ama ben nükteden yoksundum, var olanlar da arzuyla&nbsp;örtülmüştü. Ne bir şey söyleyebildim, ne de bir şey yapabildim, sadece ona baktım. Yüzümün&nbsp;özlem dolu olduğunu biliyordum. O da bir şey söylemedi. Öyle, bakışlarımız birbirine kitlenmiş&nbsp;halde durduk, sanki arzularımızı gözlerimizden anlayabilecekmişiz gibi birbirimizin gözlerini&nbsp;sorguladık.</span></span></p>

    <p class="calibre8"><span class="font"><span class="calibre1">“Seninle baş başa görüşmeliyim,” dedi sonunda.</span></span></p>

    <p class="calibre8"><span class="font"><span class="calibre1">Cilveye girişmedim. “Majesteleri, bu mümkün değil.”</span></span></p>

    <p class="calibre8"><span class="font"><span class="calibre1">“İstemiyor musun?”</span></span></p>

    <p class="calibre8"><span class="font"><span class="calibre1">“Cüret edemiyorum.”</span></span></p>

    <p class="calibre8"><span class="font"><span class="calibre1">Bu lafımın üstüne, şehvetin kokusunu içine çeker gibi derin bir nefes aldı. “Bana güvenebilirsin.”</span></span></p>

    <p class="calibre8"><span class="font"><span class="calibre1">Gözlerimi güçlükle yüzünden ayırıp boş boş uzaklara baktım. “Cüret edemiyorum,” dedim tekrar sadece.</span></span></p>

    <p class="calibre8"><span class="font"><span class="calibre1">Uzanıp elimi dudaklarına götürüp öptü. Nefesinin sıcaklığını ve son olarak bıyıklarının hafifçe sürtünüşünü parmaklarımda hissedebiliyordum.</span></span></p>

    <p class="calibre8"><span class="font"><span class="calibre1">“Yumuşacık.”</span></span></p>

    <p class="calibre8"><span class="font"><span class="calibre1">Başını elimden kaldırıp bana baktı. “Yumuşacık mı?”</span></span></p>

    <p class="calibre8"><span class="font"><span class="calibre1">“Bıyıklarınızın dokunuşunu,” diye izah ettim. “Nasıl olduğunu merak ediyordum.”</span></span></p>

    <p class="calibre8"><span class="font"><span class="calibre1">“Bıyıklarımın dokunuşunun nasıl olacağını mı merak ediyordun?” diye sordu.</span></span></p>

    <p class="calibre8"><span class="font"><span class="calibre1">Yanaklarımın yanmaya başladığını hissettim. “Evet.”</span></span></p>

    <p class="calibre8"><span class="font"><span class="calibre1">“Seni öpersem, değil mi?”</span></span></p>

    <p class="calibre8"><span class="font"><span class="calibre1">Masmavi gözlerinin pırıltısını görmemek için gözlerimi ayaklarıma diktim ve başımı evet anlamında belli belirsiz salladım.</span></span></p>

    <p class="calibre8"><span class="font"><span class="calibre1">“Seni öpmemi de arzuluyor muydun?”</span></span></p>

    <p class="calibre8"><span class="font"><span class="calibre1">Bu soruyla başımı kaldırdım. “Majesteleri, gitmem gerek,” dedim çaresizce. “Kraliçe beni görevle dışarı gönderdi ve nerede kaldığımı merak edecektir.”</span></span></p>

    <p class="calibre8"><span class="font"><span class="calibre1">“Nereye gitmeni istedi?”</span></span></p>

    <p class="calibre8"><span class="font"><span class="calibre1">“Seyisinize, hangi ata ve ne zaman bineceğinizi sormam için.”</span></span></p>

    <p class="calibre8"><span class="font"><span class="calibre1">“Bunu ben de söyleyebilirim. Bu yakıcı güneşin altında neden yürüyesin ki?”</span></span></p>

    <p class="calibre8"><span class="font"><span class="calibre1">Başımı iki yana salladım. “Kraliçe için bu görevi yerine getirebilirim.”</span></span></p>

    <p class="calibre8"><span class="font"><span class="calibre1">Hafifçe cık akladı. “Ayrıca Tanrı biliyor ki, mızrak dövüşünün çimenlerinde koşturmak için yeterince hizmetkârı var. Benim eşrafını göze batıyor ama İspanyollardan oluşan koca bir&nbsp;maiyet onun hizmetinde.”</span></span></p>

    <p class="calibre8"><span class="font"><span class="calibre1">Göz ucuyla Anne’in, kraliçenin tentelerinin arasından bize doğru ilerlediğini ve benle kralı öyle yan yana görünce olduğu yerde donduğunu gördüm.</span></span></p>

    <p class="calibre8"><span class="font"><span class="calibre1">Kral yavaşça elimi bıraktı. “Şimdi gidip onu görecek ve atlarımla ilgili sorularına kendim cevap vereceğim. Sen ne yapacaksın?”</span></span></p>

    <p class="calibre8"><span class="font"><span class="calibre1">“Hemen geliyorum,” dedim. “İçeri girmeden evvel biraz dışarı çıksam iyi gelecek. Kendimi...” Nasıl hissettiğimi anlatmam imkânsız olduğu için takıldım.</span></span></p>

    <p class="calibre8"><span class="font"><span class="calibre1">Şefkatli gözlerle bana baktı. “Bu oyunu oynamak için henüz çok gençsin, değil mi? Boleyn ol, ya da olma. Sana yapman gerekenleri söyleyip önüme atacaklar, sanırım.”</span></span></p>

    <p class="calibre8"><span class="font"><span class="calibre1">Ailemin onu kafesleme planlarını anlatabilirdim ama Anne mızrak dövüşü çadırının gölgelerinde bekliyordu. O beni seyrederken ben krala başımı sallayarak hayır dedim. “Bu benim için bir&nbsp;oyun değil.” Başımı çevirdim, dudaklarım titredi. “Sizi temin ederim, benim için oyun değil,&nbsp;Majesteleri.”</span></span></p>

    <p class="calibre8"><span class="font"><span class="calibre1">Elini uzattı, çenemi tutup başımı kendisine çevirdi. Bir an nefesim kesilerek korku ve sevinç içinde herkesin önünde beni öpeceğini sandım.</span></span></p>

    <p class="calibre8"><span class="font"><span class="calibre1">“Benden korkuyor musun?”</span></span></p>

    <p class="calibre8"><span class="font"><span class="calibre1">Başımı iki yana sallayarak yüzümü ona çevirme arzumu bastırmaya alıştım. “Olabileceklerden korkuyorum.”</span></span></p>

    <p class="calibre8"><span class="font"><span class="calibre1">“Aramızda olabileceklerden mi?” Arzuladığı kadının kollarından sadece bir adım ötede olduğunu bilen bir adamın gülümseyişiyle gülümsedi. “Beni sevmekten sana hiçbir zarar gelmez, Mary.&nbsp;İstersen bu konuda sana söz verebilirim. Benim kadınım, benim küçük kraliçem olursun.”</span></span></p>

    <p class="calibre8"><span class="font"><span class="calibre1">O iktidar kelimesi karşısında hayretle nefesimi tuttum.</span></span></p>

    <p class="calibre8"><span class="font"><span class="calibre1">“Bana fularını ver, dövüşürken sevginin üzerimde olmasını istiyorum,” dedi aniden.</span></span> <span class="font"><span class="calibre1">Etrafıma bakındım. “Burada veremem.”</span></span></p>

    <p class="calibre8"><span class="font"><span class="calibre1">“Gönder o zaman,” dedi. “George’u göndereceğim, ona ver. Görünecek şekilde üzerime takmayacağım. Zırhımın içine sokacağım. Kalbimin üzerine.”</span></span></p>

    <p class="calibre8"><span class="font"><span class="calibre1">Tamam anlamında başımı salladım.</span></span></p>

    <p class="calibre8"><span class="font"><span class="calibre1">“Bana sevgini verecek misin?”</span></span></p>

    <p class="calibre8"><span class="font"><span class="calibre1">“Siz isterseniz,” diye fısıldadım.</span></span></p>

    <p class="calibre8"><span class="font"><span class="calibre1">“Çok isterim,” dedi. Reverans yaptıktan sonra kraliçenin çadırının girişine doğru arkasını döndü. Ablam Anne iyilik meleği gibi kayboluverdi.</span></span></p>

    <p class="calibre8"><span class="font"><span class="calibre1">Onlara birkaç dakika verip çadıra gittim. Kraliçe soran gözlerle sert sert bana baktı. Hemen yere kadar eğilerek reveransa geçtim. “Kralın sorularınıza kendi cevap vermek üzere yanınıza&nbsp;geldiğini gördüm, Majesteleri,” dedim şirin bir tavırla. “O yüzden geri döndüm.”</span></span></p>

    <p class="calibre8"><span class="font"><span class="calibre1">“Zaten baştan hizmetkârlardan birini göndermen gerekirdi,” dedi kral aniden. “Bayan Carey bu güneşin altında dövüş sahasında koşturmamalı. Dışarısı çok sıcak.”</span></span></p>

    <p class="calibre8"><span class="font"><span class="calibre1">Kraliçe sadece bir an durakladı. “Çok özür dilerim,” dedi. “Benim düşüncesizliğim.”</span></span></p>

    <p class="calibre8"><span class="font"><span class="calibre1">“Özür dilemen gereken ben değilim,” dedi kral anlamlı anlamlı.</span></span></p>

    <p class="calibre8"><span class="font"><span class="calibre1">Kraliçenin bu kadarına isyan edeceğini düşünüyordum. Anne’in yanımdaki bedeninin gerginliğinden, onun da İspanya prensesinin ve İngiltere Kraliçesinin ne yapacağını merakla&nbsp;beklediğini anladım.</span></span></p>

    <p class="calibre8"><span class="font"><span class="calibre1">“Sizi zor duruma soktuysam özür dilerim, Bayan Carey,” dedi kraliçe ölçülü bir sesle.</span></span></p>

    <p class="calibre8"><span class="font"><span class="calibre1">İçimde hiçbir zafer hissi uyanmadı. Halılarla kaplı çadırda annem yaşındaki kadına baktım ve sadece ona acı verdiğim için içim acıdı. Bir an kralı görmedim bile, sadece ikimizi gördüm,&nbsp;birbirimizin acısı olmaya mahkûmduk.</span></span></p>

    <p class="calibre3"><span class="font"><span class="calibre1">“Size hizmet etmek benim için zevktir, Kraliçe Katherine,” dedim ve yalan değildi.</span></span></p>

    <p class="calibre3"><span class="font"><span class="calibre1">Bir an aklımdan geçenleri anlamışçasına bana baktı, sonra kocasına döndü. “Atlarınız bugüne hazır olacak şekilde formda mı?” diye sordu. “Kendinize güveniyor musunuz, Majesteleri?”</span></span></p>

    <p class="calibre3"><span class="font"><span class="calibre1">“Bugün ya ben, ya Suffolk,” dedi kral.</span></span></p>

    <p class="calibre3"><span class="font"><span class="calibre1">“Dikkatli olacaksınız, değil mi, efendim?” dedi kraliçe şefkatle. “Dük gibi bir adama yenilmekte hiçbir sakınca yok ama size bir şey olursa bu krallığın sonu olabilir.”</span></span></p>

    <p class="calibre3"><span class="font"><span class="calibre1">Bu sevgi dolu bir düşünceydi ama kral hiç takdir etmedi. “Öyle olurdu gerçekten, oğlumuz olmadığına göre.”</span></span></p>

    <p class="calibre3"><span class="font"><span class="calibre1">Kraliçe dişlerini sıktı ve yüzünün renginin attığını fark ettim. “Daha vakit var,” dedi, güçlükle duyabildiğim kadar alçak sesle. “Hâlâ vakit var...”</span></span></p>

    <p class="calibre3"><span class="font"><span class="calibre1">“Çok yok,” dedi kral, dümdüz bir sesle. Başını kadından öteye çevirdi. Gidip hazırlanmam gerekiyor.”</span></span></p>

    <p class="calibre8"><span class="font"><span class="calibre1">Suratıma bakmadan yanımdan geçti. Anne, ben ve diğer tüm hanımlar o geçerken reverans yaptık. Ben doğrulurken kraliçe bana baktı. Rakibiymişim gibi değil de, hâlâ en sevdiği, ona&nbsp;hizmet eden küçük nedimesiymişim gibi. Bir an sanki gözlerimde erkeklerin yönettiği bu&nbsp;dünyada bir kadının korkunç çıkmazlarını anlayabilecek birini ararmış gibi baktı.</span></span></p>

    <p class="calibre3"><span class="font"><span class="calibre1">George paldır küldür içeri dalıp kraliçenin önünde reveransa geçti. “Majesteleri,” dedi. “Kent’in, İngiltere’nin ve tüm dünyanın en güzel kadınını ziyarete geldim.”</span></span></p>

    <p class="calibre3"><span class="font"><span class="calibre1">“Ah, George Boleyn, ayağa kalk,” dedi kraliçe gülümseyerek.</span></span></p>

    <p class="calibre3"><span class="font"><span class="calibre1">“Ayaklarınızın dibinde ölmeyi tercih ederim,” dedi ağabeyini.</span></span></p>

    <p class="calibre3"><span class="font"><span class="calibre1">Elindeki yelpazeyle ağabeyimin eline hafifçe vurdu. “Olmaz, ama istersen bana kralın dövüşüyle ilgili bahisler hakkında bilgi verebilirsin.”</span></span></p>

    <p class="calibre3"><span class="font"><span class="calibre1">“Kim ona karşı bahse girer? O en iyi binici. Ama ikinci dövüş için beşe iki diyebilirim. Seymourlar, Howardlar’a karşı. Kimin kazanacağından hiç şüphem yok.”</span></span></p>

    <p class="calibre3"><span class="font"><span class="calibre1">“Seymourlar’a oynamamı mı öneriyorsun?” diye sordu kraliçe.</span></span></p>

    <p class="calibre8"><span class="font"><span class="calibre1">“Hayır, dualarınızı üzerlerinde mi taşısınlar? Asla,” dedi George çabucak. “Kuzenim Howard’a oynamanızı dilerim, Majesteleri. O zaman mutlaka kazanırsınız, o zaman ülkenin en sadık ve&nbsp;en iyi ailelerinden birine bahse girdiğine emin olabilirsiniz, ayrıca kocaman bir ikramiye&nbsp;kazanırsınız.”</span></span></p>

    <p class="calibre3"><span class="font"><span class="calibre1">Kraliçe buna güldü. “Gerçekten çok zeki bir saray adamısın. Ne kadar kaybetmemi istiyorsun?”</span></span></p>

    <p class="calibre3"><span class="font"><span class="calibre1">“Beş kron diyelim mi?” diye sordu George.</span></span></p>

    <p class="calibre3"><span class="font"><span class="calibre1">“Anlaştık!”</span></span></p>

    <p class="calibre3"><span class="font"><span class="calibre1">“Ben de varım,” dedi Jane Parker aniden.</span></span></p>

    <p class="calibre3"><span class="font"><span class="calibre1">George’un gülümsemesi kayboldu. “Size bu tür bir bahis teklifinde bulunamam, Bayan Parker,” dedi kibar bir sesle. “Çünkü bütün mal varlığım zaten emrinizde.”</span></span></p>

    <p class="calibre3"><span class="font"><span class="calibre1">Bu da yine sarayın aşk diliydi, kraliyet içinde durmadan gece gündüz devam eden o flörtleşme hali ki, bazen her Şey anlamına gelebilirdi ama çoğu zaman hiçbir şey ifade etmezdi.</span></span></p>

    <p class="calibre3"><span class="font"><span class="calibre1">“Sadece birkaç kron oynamak istemiştim.” Jane ağabeyimin oldukça iyi başardığı nükteli poh poh sanatına devam</span></span> <span class="font"><span class="calibre1">etmesini sağlamaya çalışıyordu. Anne’le ben onu George’un elinden kurtarmaya tenezzül etmeden eleştiren gözlerle izledik.</span></span></p>

    <p class="calibre8"><span class="font"><span class="calibre1">“Eğer Majestelerine karşı bahsi kaybedersem ki, beni zarafetle nasıl söğüşleyeceğini göreceksiniz, ikinci bir kişiye param kalmaz,” dedi George. “Aslında, Majesteleriyle birlikteyken&nbsp;hiçbir zaman ikinci birine verecek herhangi bir şeyim yoktur. Ne para, ne sevgi, ne de bir&nbsp;bakış.”</span></span></p>

    <p class="calibre3"><span class="font"><span class="calibre1">“Çok ayıp,” diye araya girdi kraliçe. “Bunu nişanlına mı söylüyorsun?”</span></span></p>

    <p class="calibre3"><span class="font"><span class="calibre1">George reverans yaptı. “Biz çok güzel bir ayın etrafında dönen nişanlı yıldızlarız,” dedi. “Ve o güzellerin güzeli her şeyi gölgede bırakıyor.”</span></span></p>

    <p class="calibre3"><span class="font"><span class="calibre1">“Ah, haydi git artık,” dedi kraliçe. “Git başka yerde parla, benim küçük Boleyn yıldızım.”</span></span></p>

    <p class="calibre3"><span class="font"><span class="calibre1">George eğilerek çadırın gerisine gitti. Hemen arkasından dışarı süzüldüm. “Hemen ver şunu,” dedi. “Bir sonraki at kralınki.”</span></span></p>

    <p class="calibre3"><span class="font"><span class="calibre1">Elbisemin üzerinde bir metrelik beyaz bir ipek vardı, kumaşı yeşil ilmeklerin arasından çekip çıkarttım ve George’a verdim. Hemen cebine attı.</span></span></p>

    <p class="calibre3"><span class="font"><span class="calibre1">“Jane bizi görüyor,” dedim.</span></span></p>

    <p class="calibre8"><span class="font"><span class="calibre1">Başını iki yana salladı. “Önemli değil. Ne düşünürse düşünsün, nasıl istersek öyle davranmaya mahkûm. Gitmeliyim.”</span></span></p>

    <p class="calibre8"><span class="font"><span class="calibre1">Tamam anlamında başımı sallayıp o giderken çadıra döndüm. Kraliçenin gözleri çok kısa bir süre elbisemin boş yeşil ilmeklerine takıldı ama bir şey sormadı.</span></span></p>

    <p class="calibre8"><span class="font"><span class="calibre1">“Birazdan başlıyorlar,” dedi Jane. “Bir sonraki kralın dövüşü.”</span></span></p>

    <p class="calibre8"><span class="font"><span class="calibre1">İki adamın onun semere yerleşmesine yardım ettiğini gördüm, zırhının ağırlığıyla yere devrilmemesi için destek olmuşlardı. Suffolk Dükü Charles Brandon, kralın kayınbiraderi de&nbsp;zırhına bürünmüştü. İki adam atlarının üzerinde dışarı çıktı, kraliçenin çadırının önünden geçti.&nbsp;Kral mızrağını yere saplayarak kraliçeyi selamladı ve çadırın önünden geçerken yukarı&nbsp;kaldırmadı. Sonuçta beni selamlamış oldu, miğferinin siperliği açıktı ve bana gülümsediğini&nbsp;görebiliyordum. Zırhının omuz kısmından minicik beyaz bir kumaş görünüyordu: Elbisemin&nbsp;fuları. Suffolk Dükü de hemen arkasındaydı, kraliçenin önünde mızrağını yere sapladı, sonra&nbsp;başını bana doğru salladı. Arkamda duran Anne hafifçe nefesini bıraktı.</span></span></p>

    <p class="calibre8"><span class="font"><span class="calibre1">“Suffolk sana selam verdi,” diye fısıldadı.</span></span></p>

    <p class="calibre8"><span class="font"><span class="calibre1">“Ben de fark ettim.”</span></span></p>

    <p class="calibre8"><span class="font"><span class="calibre1">“Evet verdi. Başını eğdi. Bu demektir ki kral onunla senin hakkında, ya da kız kardeşi Kraliçe Mary’yle konuştu ve o da Suffolk’a söyledi. Kral ciddi. Böyle bir şey yaptıysa çok ciddi olmalı.”&nbsp;Göz ucuyla yan tarafa baktım. Kraliçe kralın atıyla durduğu yarış alanına bakıyordu. İri aygır&nbsp;başını sağa sola savurup yandan yandan ilerlerken kral borazanın çalmasını bekliyordu.&nbsp;Semerin üstünde kaygısızca oturmuştu, miğferinin etrafında altından minicik bir taç vardı,&nbsp;siperini indirmiş, mızrağını önünde tutuyordu. Kraliçe görebilmek için öne eğildi. Borazan çaldı&nbsp;ve iki at yanlarına inen mahmuzlarla birlikte öne fırladı. İki zırhlı adam gürleyerek birbirine&nbsp;atıldı, atların toynaklarından toprak parçaları uçuştu. Mızraklar hedefe uçan oklar gibiydi, her&nbsp;iki mızrağın ucundaki tüyler uçuşurken aralarındaki mesafe kapanıyordu, sonra kral kalkanını&nbsp;sıyırıp geçen bir darb’e aldı ama onun Suffolk’a sapladığı mızrak adamın kalkanının altından gümbürtüyle zırhına isabet etti. Darbenin şokuyla Suffolk atının gerisine savruldu ve zırhının ağırlığı işi bitirdi, adamı atın budundan aşağı&nbsp;sürükledi, Suffolk feci bir gümbürtüyle yere devrildi.</span></span></p>

    <p class="calibre8"><span class="font"><span class="calibre1">Karısı hemen ayağa fırladı. “Charles!” Kraliçenin çadırından fırlayıp eteklerini toplayarak sıradan bir kadın gibi, çimenlerin üzerinde kımıldamadan yatan kocasının yanına koştu.</span></span></p>

    <p class="calibre8"><span class="font"><span class="calibre1">“Ben de gitsem iyi olur.” Anne hanımının peşinden koştu.</span></span></p>

    <p class="calibre8"><span class="font"><span class="calibre1">Kralın olduğu yere baktım. Refakatçisi ağır zırhını çıkartmasında ona yardım ediyordu. Zırh çıktığı anda beyaz fularım yere uçtu ama kral fark etmedi. Baldır zırhlarını ve kollarındaki&nbsp;koruyucuları çekip çıkarttılar, Henry üzerine bir palto geçirirken dostunun yarış alanında&nbsp;meşum bir biçimde kımıldamadan öylece duran bedenine doğru ilerledi. Kraliçe Mary,&nbsp;Suffolk’un yanında diz çökmüş, adamın başını kollarına almıştı. Refakatçisi efendisinin yatan&nbsp;bedeninden ağır zırhını çıkarmaya çalışıyordu. Ağabeyi gelirken Mary başını kaldırdı.&nbsp;Gülümsüyordu.</span></span></p>

    <p class="calibre8"><span class="font"><span class="calibre1">“Bir şeyi yok,” dedi. “Daha şimdi kopçayı batırdığı için Peter’a bir ton küfür etti.”</span></span></p>

    <p class="calibre8"><span class="font"><span class="calibre1">Henry güldü. “Tanrıya şükür!”</span></span></p>

    <p class="calibre8"><span class="font"><span class="calibre1">Sedye taşıyan iki erkek öne atıldı. Suffolk doğruldu. “Yürüyebilirim,” dedi. “Bu dövüş alanından ancak ölümü sedyede götürürsünüz.”</span></span></p>

    <p class="calibre8"><span class="font"><span class="calibre1">“Gel,” dedi Henry ve Suffolk’un ayağa kalkmasına yardım etti. Adamlardan biri koşarak diğer tarafa geçti ve Suffolk’u yürütmeye başladılar. Suffolk’un ayaklan önce yerde süründü, sonra&nbsp;onların adımlarına uymak isterken sendeledi.</span></span></p>

    <p class="calibre8"><span class="font"><span class="calibre1">“Sen gelme,” diye bağırdı Henry omzunun üzerinden Kraliçe Mary’ye. “Bırak, biz onu rahatlatırız. Sonra bir at arabası falan ayarlar, eve göndeririz.”</span></span></p>

    <p class="calibre8"><span class="font"><span class="calibre1">Kadın olduğu yerde durdu. Kralın iç oğlanı elinde fularımla efendisine ulaşmak üzere koşarak geldi. Kraliçe Mary eliyle onu durdurdu. “Şimdi onu rahatsız etme,” dedi.</span></span></p>

    <p class="calibre8"><span class="font"><span class="calibre1">Oğlan elinde fularımla koşarken durdu. “Kralımız bunu düşürdü, Majesteleri,” dedi. “Zırhının içindeydi.”</span></span></p>

    <p class="calibre8"><span class="font"><span class="calibre1">Kraliçe Mary kayıtsızlıkla elini uzattı ve oğlan fuları ona verdi. Mary kocasının Henry’nin yardımıyla eve götürülüşünü seyretti. Önlerinde Sör John Lovick kapıları açıp uşakları</span></span> <span class="font"><span class="calibre1">çağırıyordu. Mary de elinde topak halde duran fularımla dalgın dalgın kraliçenin çadırına yürüdü. Fularımı ondan almak üzere öne atıldım, sonra ne diyeceğimi bilemeyip durakladım.&nbsp;”Suffolk iyi mi?” diye sordu Kraliçe Kamerine.</span></span></p>

    <p class="calibre3"><span class="font"><span class="calibre1">Kraliçe Mary zorla gülümsedi. “Evet. Kafası yerinde, kemikleri de sağlam. Zırhı çok az delinmiş.”</span></span></p>

    <p class="calibre3"><span class="font"><span class="calibre1">“Onu alabilir miyim?” diye sordu Kraliçe Katilerine.</span></span></p>

    <p class="calibre8"><span class="font"><span class="calibre1">Kraliçe Mary elinde buruş buruş duran fulara baktı. “Bunu mu! Kralın iç oğlanı verdi. Zırhının içinden düşmüş.” Fuları uzattı. Kocası dışında her şeye kulaklarını ve gözlerini kapatmış&nbsp;gibiydi. “Ben yanına gidiyorum,” dedi. “Anne, sen ve diğerleri yemekten sonra Kraliçeyle&nbsp;birlikte eve gidebilirsiniz.”</span></span></p>

    <p class="calibre8"><span class="font"><span class="calibre1">Kraliçe onu başıyla onaylayarak izin verdi ve Kraliçe Mary hemen çadırdan eve yöneldi. Kraliçe Katherine elinde fularımla onun gidişini izledi. Yumuşacık ipek parmaklarının arasından kolayca&nbsp;kaydı. Püsküllerinin olduğu kenarda yeşil ipekle işlenmiş baş harfleri gördü: MB. Yavaşça,&nbsp;suçlayarak bana döndü.</span></span></p>

    <p class="calibre3"><span class="font"><span class="calibre1">“Sanırım bu senin olmalı,” dedi, alçak ve iğrenir gibi bir sesle. Fuları dolabının dibinde bulduğu ölü bir fareymiş gibi bir kol boyu uzakta, başparmağıyla işaret parmağı arasında tuttu.</span></span></p>

    <p class="calibre3"><span class="font"><span class="calibre1">“Yürü,” diye fısıldadı Anne. “Gidip alman lazım.” Sırtımın ortasından beni itti ve bir adım öne çıkmış oldum.</span></span></p>

    <p class="calibre3"><span class="font"><span class="calibre1">Tam uzanırken kraliçe fuları bıraktı, tam yere düşecekken yakaladım. Zavallı bir kumaş parçası gibi görünüyordu, yer bezi gibi.</span></span></p>

    <p class="calibre8"><span class="font"><span class="calibre1">“Teşekkürler,” dedim mütevazı bir sesle.</span></span></p>

    <p class="calibre8"><span class="font"><span class="calibre1">Yemekte kral neredeyse hiç bana bakmadı. Kaza onu bir melankolinin ortasına fırlatmıştı ki, bu babasının tipik özelliklerinden biriydi ve Henry’nin de saray eşrafı bundan korkmayı öğrenmeye&nbsp;başlıyordu.</span></span></p>

    <p class="calibre8"><span class="font"><span class="calibre1">Kraliçe fazlasıyla neşeli ve eğlenceliydi. Ama hiçbir konuşma, hiçbir çekici gülümseme, hiçbir müzik kralın moralini düzeltemezdi. Soytarısının maskaralıklarını gülmeden izledi, müzisyenleri&nbsp;dinledi ve bolca içti. Kraliçe onu neşelendirmek için bir şey yapamazdı çünkü kralın öfkesinin&nbsp;bir nedeni de oydu. Henry ona yaşamının dönüm noktasına gelmiş bir kadın olarak bakıyor,&nbsp;omzunda ölümü görüyordu. Bir düzine yıl daha, belki yirmi sene daha yaşayabilirdi. Ölüm&nbsp;şimdiden yeteneklerini kurutmaya, yüzüne çizgiler yerleştirmeye başlamıştı. Kraliçe yaşlılığa&nbsp;doğru ilerliyordu ve arkasında onların yerini alacak bir veliaht bırakmamıştı. Bütün gün mızrak&nbsp;dövüşü yapıp şarkı söyleyebilir, oyun oynayabilirlerdi, ama kral Galler’e bir prens bırakamadığı sürece kraliyete karşı en önemli, en temel görevini yerine getirmemiş olacaktı. Ve Bessie Blount’un piçi burada işe yaramazdı.</span></span></p>

    <p class="calibre8"><span class="font"><span class="calibre1">“Eminim Charles Brandon kısa sürede iyileşecektir,” dedi kraliçe. Masada erik şerbeti ve koyu, tatlı bir şarap vardı. Kraliçe bir yudum aldı ama bence fazla keyfine varamadı çünkü kocası onu&nbsp;hiç sevmeyen bir baba gibi içe dönük, karanlık bakışlarıyla yanında oturuyordu. “Suçluluk&nbsp;duymamalısın, Henry. Adil bir dövüştü. Tanrı biliyor ki, daha önce onun atışları da sana isabet&nbsp;etmişti.”</span></span></p>

    <p class="calibre8"><span class="font"><span class="calibre1">Kral sandalyesinde dönüp ona baktı. Kraliçe bu bakışlara karşılık verirken kralın bakışlarındaki buz gibi ifadeyle birlikte yüzündeki gülümsemenin yavaş yavaş yok olduğunu gördüm. Nesi&nbsp;olduğunu sormadı. Öfkeli bir erkeğe canını sıkan şeyin ne olduğunu sormayacak kadar olgun&nbsp;ve bilgeydi. Onun yerine, gözü pek, alımlı bir gülümsemeyle gülümsedi ve kadehini krala&nbsp;kaldırdı.</span></span></p>

    <p class="calibre8"><span class="font"><span class="calibre1">“Sağlığına, Henry,” dedi o sıcak şivesiyle. “Sağlığına. Bugün yaralanan sen olmadığın için Tanrıya şükretmeliyim. Yoksa hemen korkudan yerinden oynamış bir kalple yarış alanına&nbsp;koşmuştum. Kardeşin Kraliçe Mary için çok üzgünüm ama bugün yaralananın sen olmadığına&nbsp;çok memnunum.”</span></span></p>

    <p class="calibre3"><span class="font"><span class="calibre1">“Bak şimdi bu,” dedi Anne kulağıma, “işte bu, çok ustaca.’</span></span></p>

    <p class="calibre3"><span class="font"><span class="calibre1">İşe yaramıştı. Henry, bir kadının onun sağlığı için çılgınca kaygılandığı düşüncesiyle baştan çıkarak suratını asmayı bıraktı. “Sana asla herhangi bir rahatsızlık yaşatmazdım.”</span></span></p>

    <p class="calibre3"><span class="font"><span class="calibre1">“Kocacığım, bana o rahatsızlıkları gece gündüz yaşattın,” dedi Kraliçe Katherine gülümseyerek. “Ancak iyi ve mutlu olduğun, sonunda yine eve geldiğin sürece, neden şikâyet edeyim ki?”</span></span></p>

    <p class="calibre8"><span class="font"><span class="calibre1">“Haydi bakalım.” dedi Anne sessizce. “Şimdi de ona izin verdi. Bu senin ipinin çekildiği anlamına&nbsp;gelir.”</span></span></p>

    <p class="calibre8"><span class="font"><span class="calibre1">“Ne demek bu?”</span></span></p>

    <p class="calibre8"><span class="font"><span class="calibre1">“Uyansana,” dedi Anne acımasızca. “Görmüyor musun? Adamın öfkesini geçirdi ve ona, sonrasında eve geldiği sürece seninle olabileceğini söyledi.”</span></span></p>

    <p class="calibre8"><span class="font"><span class="calibre1">Henry’nin kadehini kaldırarak kraliçenin kadehine karşılık verişini izledim.</span></span></p>

    <p class="calibre8"><span class="font"><span class="calibre1">“Ya şimdi ne olacak?” diye sordum. “Madem her şeyi biliyorsun.”</span></span></p>

    <p class="calibre8"><span class="font"><span class="calibre1">“Ah, bir müddet seninle oyalanacak,” dedi baştan savma. “Aralarına giremeyeceksin. Onu elinde tutamayacaksın. Kadın yaşlı, haklısın. Ama ona tapıyormuş gibi rol yapabiliyor ve&nbsp;adamın buna ihtiyacı var. Ayrıca o daha yeniyetme bir oğlanken kraliçe kraliyetin en güzel&nbsp;kadınıydı. Bunun üstesinden öyle kolay gelemezsin. Bunu yapabilecek kadının sen olduğundan&nbsp;şüpheliyim. Yeterince hoşsun ve ona biraz âşıksın, bu işe yarar ama senin gibi bir kadının ona&nbsp;hükmedebileceğinden şüpheliyim.”</span></span></p>

    <p class="calibre8"><span class="font"><span class="calibre1">“Kim bunu başarabilir?” diye direttim, beni bir kenara atışına alınarak. “Sen herhalde, öyle mi?”</span></span></p>

    <p class="calibre8"><span class="font"><span class="calibre1">Anne bir inşaat mühendisiymiş de duvarı ölçüyormuş gibi onları izledi. Yüzünde merak ve uzman bir ifadeden başka bir şey yoktu. “Belki,” dedi. “Ama zor bir plan olurdu.”</span></span></p>

    <p class="calibre8"><span class="font"><span class="calibre1">“İstediği benim, sen değilsin,” diye hatırlattım ona. “Benim sevgimi istedi. Zırhının içine fularımı sakladı.”</span></span></p>

    <p class="calibre8"><span class="font"><span class="calibre1">“Ama düşürdü ve unuttu gitti,” diye vurguladı her zamanki kaba iğnelemesiyle. “Ayrıca, konu onun ne istediği değil. Açgözlü ve şımarık bir adam ne de olsa. Hemen hemen her şeyi&nbsp;istemesi sağlanabilir. Ama sen bunu asla beceremezsin.”</span></span></p>

    <p class="calibre8"><span class="font"><span class="calibre1">“Neden yapamayacakmışım?” diye sordum ısrarla. “Senin onu elinde tutabileceğini ama benim tutamayacağımı nereden biliyorsun?”</span></span></p>

    <p class="calibre8"><span class="font"><span class="calibre1">Anne buzdan oyulmuş kadar mükemmel güzellikteki yüzüyle bana baktı. “Çünkü onu yöneten kadının, orada sadece strateji amaçlı bulunduğunu bir an bile aklından çıkarmaması lazım. Sen&nbsp;şimdiden yatak muhabbetinin keyfine hazırsın. Ama Henry’yi idare eden kadın asıl keyfin onun&nbsp;düşüncelerini idare etmek olduğunu bilir, günün her dakikasında. Bu asla şehvet evliliği olmaz,&nbsp;Henry elde ettiği şeyin bu olduğunu sansa da. Bu sonsuz bir maharetler ilişkisi olur.”</span></span></p>

    <p class="calibre8"><span class="font"><span class="calibre1">Yemek o serin nisan akşamı saat beşte bitti ve ev sahibine hoşçakal deyip Eltham Sarayı’na geri dönebilmemiz için atlarımızı evin önüne getirdiler. Ziyafet masalarını terk ederken,&nbsp;hizmetkârların kalan yemekleri mutfak kapısının önünde ucuza satmak üzere kocaman&nbsp;küfelere doldurduğunu gördüm. Kralı, sümüklü böceğin peşinden giden sümük gibi takip eden&nbsp;bir israf, sahtekârlık ve savurganlık hali vardı. Mızrak dövüşünü seyretmek mecburiyetiyle&nbsp;gelen ve saray eşrafının ziyaretini izlemek zorunda kalan fakir halk şimdi ziyafetten artan&nbsp;yemeklerden edinmek için mutfak kapısının önüne doluşmuştu. Kırık kemikler, kalan ekmek&nbsp;dilimleri, et parçaları ve yarısı yenmiş puding onlara verilecekti. Hiçbir şey ziyan edilmeyecek,&nbsp;fakirler hepsini temizleyecekti. Bu insanları beslemek, domuz beslemek kadar ekonomikti.</span></span></p>

    <p class="calibre3"><span class="font"><span class="calibre1">Krala hizmet etmeyi cazip kılan bu tür avantalardı. Nerede olursa olsun bütün hizmetkârlar bu tür dalavereler yapıp kenara bir şeyler atabilirdi. Mutfaktaki en düşük seviyedeki hizmetkâr bir parça tart hamurundan, biraz domuz yağından, biraz da sostan alabilirdi. Babam şimdi kralın ev&nbsp;ahalisinin denetleyicisi olarak bu pay yığınının en tepesindeydi, herkesin işine göre ne kadar&nbsp;pay aldığını tek tek gözleyecek ve sonunda kendi payını alacaktı. Kraliçeye eşlik etmek ve ufak&nbsp;tefek ayak işlerine bakmak için oradaymış gibi görünen küçük nedime bile, hanımefendisinin&nbsp;burnunun dibinde kralı sömürmek ve kraliçeye bir kadının diğer bir kadına verebileceği en&nbsp;büyük acıyı vermek üzere konuşlandırılmıştı. Onun da bir fiyatı vardı. Onun da ana yemek&nbsp;bittikten sonra, etraftakiler başka şeylerle ilgilenirken, aşk oyununda vaat edilen sözleri ve&nbsp;unutulan tatlı payları toplamak gibi yerine getireceği gizli bir görevi vardı.</span></span></p>

    <p class="calibre8"><span class="font"><span class="calibre1">Günışığı kaybolup hava serinleyerek griye bürünürken atlarımızla eve doğru ilerledik. Pelerinim üzerimde olduğu için memnundum ama önümü ve tepemde kararan gökyüzünü, soluk grilikte&nbsp;beliren yıldızların pırıltılarını görebilmek için başlığımı geriye atmıştım. Yolculuğun yarısına&nbsp;gelmiştik ki, kralın atı benimkinin yanında belirdi.</span></span></p>

    <p class="calibre8"><span class="font"><span class="calibre1">“Günün güzel geçti mi?”</span></span></p>

    <p class="calibre8"><span class="font"><span class="calibre1">“Fularımı yere düşürdünüz,” dedim yüzümü asarak. “Refakatçiniz fuları Kraliçe Mary’ye, o da&nbsp;Kraliçe Katherine’e verdi. Kraliçe fuları hemen tanıdı. Bana geri verdi.”</span></span></p>

    <p class="calibre8"><span class="font"><span class="calibre1">“Eee?”</span></span></p>

    <p class="calibre8"><span class="font"><span class="calibre1">Kraliçe Katherine’in, kraliçeliğinin bir parçası olarak becerebildiği o küçük iğnelemeleri örnek almalıydım. Kocasına asla yakınmazdı. Sorunlarını Tanrıya iletir ve sadece bunu yaptığı&nbsp;zamanlarda içinden fısıldayarak dua ederdi.</span></span></p>

    <p class="calibre8"><span class="font"><span class="calibre1">“Kendimi çok kötü hissettim,” dedim. “O fuları baştan size vermemem gerekirdi.”</span></span></p>

    <p class="calibre8"><span class="font"><span class="calibre1">“Şimdi geri aldın işte,” dedi sesinde en ufak bir sevecenlik olmaksızın. “Madem o kadar değerliymiş.”</span></span></p>

    <p class="calibre8"><span class="font"><span class="calibre1">“Değerli olduğundan değil,” diye üsteledim. “Ama Kraliçe anında onun bana ait olduğunu anladı. Bütün kadınların içinde onu bana uzattı, sonra öyle bir yere bıraktı ki, tutmasam&nbsp;düşecekti.”</span></span></p>

    <p class="calibre8"><span class="font"><span class="calibre1">“Peki, şimdi ne değişti?” dedi kaba bir sesle, yüzü aniden çirkin ve gülümsemeyen bir ifadeye bürünürken. “Zor olan nedir? Bizi dans ederken de, konuşurken de gördü zaten. Yanımda&nbsp;olmanı istediğimi gördü, kraliçenin gözü önünde benimle el eleydin. O zaman böyle dırdırlanıp&nbsp;yakınmamışım.”</span></span></p>

    <p class="calibre8"><span class="font"><span class="calibre1">“Dırdırlanmıyorum!” dedim alınarak.</span></span></p>

    <p class="calibre8"><span class="font"><span class="calibre1">“Evet, dırdırlanıyorsun,” diye yapıştırdı. “Nedensiz ve özür dilerim ama hiçbir sıfatın olmaksızın. Ne sevgilim, ne metresim, ne de karımsın. Başka kimsenin davranışlarımla ilgili&nbsp;yakınmalarını dinlemem. Ben İngiltere Kralıyım. Davranışlarımı beğenmiyorsan Fransa her&nbsp;zamanki yerinde duruyor. İstediğin zaman Fransız sarayına gidebilirsin.”</span></span></p>

    <p class="calibre8"><span class="font"><span class="calibre1">“Majesteleri... ben...”</span></span></p>

    <p class="calibre8"><span class="font"><span class="calibre1">Atını mahmuzladı, hayvan tırısa kalktı, sonra eşkin gitmeye başladı. “Sana iyi geceler diliyorum,” dedi omzunun üzerinden ve pelerini uçuşarak, şapkasının tüyü dalgalanarak&nbsp;benden uzaklaştı. Beni orada ona söyleyecek hiçbir şeyini, onu geri çağıracak hiçbir yolum&nbsp;olmadan öylece bıraktı.</span></span></p>

    <p class="calibre3"><span class="font"><span class="calibre1">Anne o gece, bütün konuşulan ve yapılanların detay detay hesabını sormak üzere, sessizlik içinde beni kraliçenin&nbsp;odalarından odamıza getirmesine rağmen onunla konuşmak istemiyordum.</span></span></p>

    <p class="calibre8"><span class="font"><span class="calibre1">“Anlatmayacağım,” dedim. “Beni yalnız bırak.”</span></span></p>

    <p class="calibre8"><span class="font"><span class="calibre1">Anne başlığını çıkartıp saçlarındaki tokaları açmaya başladı. Bense yatağa atladım, elbisemi çıkarıp fırlattım, geceliğimi giydim ve saçlarımı fırçalamadan, hatta yüzümü bile yıkamadan&nbsp;yatağa girdim.</span></span></p>

    <p class="calibre8"><span class="font"><span class="calibre1">“O halde yatmayacaksın, değil mi?” dedi Anne olay yaratarak.</span></span></p>

    <p class="calibre8"><span class="font"><span class="calibre1">“Tanrı aşkına,” dedim, yastığa doğru, “beni yalnız bırak.”</span></span></p>

    <p class="calibre8"><span class="font"><span class="calibre1">“Kral ne...” diye başladı, yatağa, yanıma süzülürken.</span></span></p>

    <p class="calibre8"><span class="font"><span class="calibre1">“Anlatmayacağım. Sorma.”</span></span></p>

    <p class="calibre8"><span class="font"><span class="calibre1">Başını peki anlamında salladı, döndü ve mumu söndürdü.</span></span></p>

    <p class="calibre8"><span class="font"><span class="calibre1">Tüten fitilin kokusu üzerime geldi. Yas kokusu gibiydi. Karanlıkta, Anne’in hafiyeliğinden kendimi koruyarak sırt üstü döndüm, tepemdeki tenteye bakarak yattım ve kral bir daha bana&nbsp;bakmayacak kadar sinirlendiyse neler olur düşünmeye başladım.</span></span></p>

    <p class="calibre8"><span class="font"><span class="calibre1">Yüzüm buz gibi oldu. Ellerimi yanaklarıma götürdüm ve yaşlardan ıslak olduğunu hissettim. Yüzümü nevresime sildim.</span></span></p>

    <p class="calibre8"><span class="font"><span class="calibre1">“Ne oldu?” diye sordu Anne yarı uykulu.</span></span></p>

    <p class="calibre8"><span class="font"><span class="calibre1">“Yok bir şey.”</span></span></p>

    <p class="calibre8"><span class="font"><span class="calibre1">“Onu elinden kaçırdın,” dedi Howard dayım suçlayarak. Eltham Sarayı’nın büyük salonundaki uzun tahta yemek masasının diğer ucuna baktı. Uşaklarımız kapıda nöbet bekliyordu, salonda&nbsp;başka kimse yoktu ama şöminenin küllerinde uyuyan birkaç kurt köpeğiyle bir çocuk vardı. Howard üniformalı adamımız karşıdaki kapıda duruyordu. Saray, kralın sarayı özel konuşabilelim diye biz Howardlar için güvenli bir yere dönüştürülmüştü.</span></span></p>

    <p class="calibre8"><span class="font"><span class="calibre1">“Avucunun içindeydi ve kaçırdın. Nerede hata yaptın?” Başımı iki yana salladım. Baş eğmeyen o yüksek tahta masaya sırlarımı dökmeyecek, taş suratlı Howard Dayıya çözülmeyecek kadar&nbsp;ketumdum.</span></span></p>

    <p class="calibre8"><span class="font"><span class="calibre1">“Cevap istiyorum,” dedi. “Onu kaçırdın. Bir haftadır yüzüne baktığı yok. Nerede hata yaptın?”</span></span></p>

    <p class="calibre8"><span class="font"><span class="calibre1">“Hiçbir yerde,” diye fısıldadım.</span></span></p>

    <p class="calibre8"><span class="font"><span class="calibre1">“Bir şey yapmış olmalısın. Mızrak dövüşünde fularını zırhının içine koymuştu. Ondan sonra canını sıkacak bir şey yapmış olmalısın.”</span></span></p>

    <p class="calibre8"><span class="font"><span class="calibre1">Howard Dayıma fularımdan bahsetmesi muhtemel olan tek insana, George’a anlamlı bir bakış fırlattım. Yüzünü buruşturup özür diler gibi bana baktı.</span></span></p>

    <p class="calibre8"><span class="font"><span class="calibre1">“Kral fuları düşürdü ve refakatçisi bulup Kraliçe Mary’ye verdi,” dedim, baskı ve gerginlikten daralan gırtlağımla. “Ne olmuş?” dedi babam sertçe.</span></span></p>

    <p class="calibre8"><span class="font"><span class="calibre1">“O da fuları kraliçeye verdi. Kraliçe de bana.” Gözlerimi kaskatı yüzlerin birinden diğerine çevirdim. “İkisi de bunun ne demek olduğunu biliyordu,” dedim çaresizlikle. “Eve dönerken&nbsp;yolda ona uğurumun başkası tarafından bulunmasının hoşuma gitmediğini söyledim.”</span></span></p>

    <p class="calibre8"><span class="font"><span class="calibre1">Howard Dayı iç geçirdi, babam masaya vurdu. Annem sanki bana bakmaya dayanamıyormuş gibi yüzünü öteye çevirdi.</span></span></p>

    <p class="calibre8"><span class="font"><span class="calibre1">“Tanrı aşkına,” diye gürledi Howard Dayı anneme. Doğru düzgün yetiştirildiğine dair beni ikna etmiştin. Hayatının yarısı Fransız saraylarında geçti de samanların dibinde yetişmiş&nbsp;köylü kızı gibi kalkıp adama dert mi yanıyor?”</span></span></p>

    <p class="calibre8"><span class="font"><span class="calibre1">“Nasıl yapabildin?” diye sordu annem sadece. Kıpkırmızı olup mutsuz yüzümü masanın cilasında görene kadar başımı önüme eğdim. “Amacım yanlış bir şey söylemek değildi,” diye&nbsp;fısıldadım. “Özür dilerim.”</span></span></p>

    <p class="calibre8"><span class="font"><span class="calibre1">“O kadar da kötü değil,” diye araya girdi George. “İşe kötü tarafından bakıyorsunuz. Öfkesi uzun sürmeyecektir.”</span></span></p>

    <p class="calibre8"><span class="font"><span class="calibre1">“Adam ayı gibi surat asıyor,” diye yapıştırdı dayım. “Şimdi, şu anda ona&nbsp;dans eden Seymour kızları yok mudur sanıyorsun?”</span></span></p>

    <p class="calibre8"><span class="font"><span class="calibre1">“Hiçbiri kardeşim Mary kadar güzel değil,” diye üsteledi ağabeyim. “Mary’nin yersiz laflarını unutacaktır. Hatta onu bu yüzden daha fazla bile beğenebilir. Görünüşe bakılırsa Mary öyle&nbsp;fazla çıkışmamış. Görünüşe bakılırsa burada biraz tutku yatıyor.”</span></span></p>

    <p class="calibre8"><span class="font"><span class="calibre1">Babam biraz rahatlayarak peki anlamında onu başıyla selamladı ama dayım uzun parmaklarıyla masaya hafif hafif vurdu. “Ne yapmalıyız?”</span></span></p>

    <p class="calibre8"><span class="font"><span class="calibre1">“Onu başka bir yere götürün,” diyerek Anne aniden ilk kez lafa karıştı. Çoğunlukla son sözü yapıştıran herkes gibi bütün ilgiyi üzerine çekti ama sesindeki kendine güven bu ilgiyi iyice&nbsp;perçinliyordu.</span></span></p>

    <p class="calibre8"><span class="font"><span class="calibre1">“Başka bir yere mi?” diye sordu dayım. “Evet. Onu Hever’a götürün. Krala hasta deyin. Mary’nin üzüntüden ölmek üzere olduğunu sansın.”</span></span></p>

    <p class="calibre8"><span class="font"><span class="calibre1">“Sonra?”</span></span></p>

    <p class="calibre8"><span class="font"><span class="calibre1">“Sonra Mary’yi geri isteyecek. Sonra Mary istediğini emredebilecek. Tek yapması gereken-” Anne o küçük, hain gülümsemesini patlattı, “Tek yapması gereken döndüğünde Hıristiyan&nbsp;aleminin en eğitimli, en nükteli, en yakışıklı prensini baştan çıkartacak kadar iyi davranmak.&nbsp;Sizce bunu başarabilir mi?”</span></span></p>

    <p class="calibre8"><span class="font"><span class="calibre1">Annem, babam, Howard Dayım, hatta George gözlerini dikip beni incelerken odada buz gibi bir sessizlik oldu.</span></span></p>

    <p class="calibre8"><span class="font"><span class="calibre1">“Ben de sanmıyorum,” dedi Anne hain hain. “Ama onu eğitip kralın yatağına sokabilirim ye ondan sonra başına gelecekleri Tanrıya havale ederiz.”</span></span></p>

    <p class="calibre8"><span class="font"><span class="calibre1">Howard Dayım dikkatle Anne’e baktı. “Onu adamı elinde tutacak şekilde eğitebilir misin?” diye sordu.</span></span></p>

    <p class="calibre8"><span class="font"><span class="calibre1">Anne başını kaldırıp tam bir kendine güvenle dayıma gülümsedi. “Bir süre elinde tutabilmesi için tabii ki,” dedi. “Hepi topu kral da bir erkek sonuçta.”</span></span></p>

    <p class="calibre8"><span class="font"><span class="calibre1">Howard Dayım hemcinsleriyle ilgili yoruma hafif bir kahkaha attı. “Hakkın var,” diye vurguladı. “Biz erkekler kaza eseri bugün olmamız gereken yerde değiliz. Kadınları arzulamak yerine,&nbsp;büyük güç gerektiren yerlere varmayı ve bu yerleri bizi sonsuza dek orada tutacak kanunlar&nbsp;çıkarmak için kullanmayı seçtik.”</span></span></p>

    <p class="calibre8"><span class="font"><span class="calibre1">“Çok doğru,” diye onayını bahşetti Anne. “Yalnız burada yüksek politikadan bahsetmiyoruz. Kralın arzularını yakalamaktan bahsediyoruz. Mary onu yakalayıp sadece ondan bir oğlan,&nbsp;soylu bir Howard piçi peydahlamaya yetecek kadar bir süre elinde tutmalı. Başka ne isteriz?”</span></span></p>

    <p class="calibre8"><span class="font"><span class="calibre1">“Bunu yapabilir mi?”</span></span></p>

    <p class="calibre8"><span class="font"><span class="calibre1">“Yapmayı öğrenebilir,” dedi Anne. “Yarı yolu geçti zaten. Ne de olsa kral onu seçti.” Hemen ardından yaptığı omuz silme hareketi kralın tercihi olup olmamayı fazla umursamadığını&nbsp;belirtmek içindi.</span></span></p>

    <p class="calibre8"><span class="font"><span class="calibre1">Bir sessizlik oldu. Howard Dayım dikkatini benden ve ailenin üreme kısraklığına hedef gösterilen geleceğimden başka bir yöne çevirdi. Şimdi sanki onu ilk kez görüyormuş gibi&nbsp;Anne’e bakıyordu. “Senin yaşındaki nedimelerin hepsi senin kadar berrak düşünemiyor.”</span></span></p>

    <p class="calibre8"><span class="font"><span class="calibre1">Anne ona gülümsedi. “Ben de sizin gibi bir Howard’ım.”</span></span></p>

    <p class="calibre8"><span class="font"><span class="calibre1">“Onu kendine saklamayı denememene şaşırdım.”</span></span></p>

    <p class="calibre8"><span class="font"><span class="calibre1">“Düşündüm aslında,” dedi dürüstçe. “İngiltere’deki her kadın elinde olmadan bunu&nbsp;düşünür.”</span></span></p>

    <p class="calibre8"><span class="font"><span class="calibre1">“O halde?” diye dürttü dayım ablamı. “Ben bir Howard’ım,” diye tekrarladı Anne.&nbsp;”Önemli olan birimizin kralı kafeslemesi. Kim olduğu hemen hemen hiç önemli değil. Eğer&nbsp;adamın canı Mary’yi çekmişse ve Mary onun herkesçe tanınıp onaylanan oğlunu peydahlamışsa ailem kraliyetin en önde gelen ailesi olur. Rakipsiz. Ve bunu başarabiliriz. Kralı&nbsp;avucumuzun içine alabiliriz.”</span></span></p>

    <p class="calibre8"><span class="font"><span class="calibre1">Howard Dayım onaylarcasına başını salladı. Kralın aslında evcimen bir canavar olduğunu, kolay güdülebildiğini ama ani, dikbaşlı çıkışlarda bulunduğunu biliyordu. “Görünüşe bakılırsa sana&nbsp;teşekkür etmeliyiz,” dedi. “Stratejimizi belirledin.”</span></span></p>

    <p class="calibre8"><span class="font"><span class="calibre1">Anne dayımın teşekkürlerini kabul etti ama zarif görünecek bir baş selamıyla değil, aksine sapının tepesinde dönen bir çiçek gibi kibir belirten tipik bir hareketle. “Tabii ki, kız kardeşimi&nbsp;kralın en beğendiği kadın olarak görmeyi ben de isterim. Bu tür şeyler sizin olduğu kadar&nbsp;benim de meselem.”</span></span></p>

    <p class="calibre8"><span class="font"><span class="calibre1">Annem gereğinden fazla kendine güvenen büyük kızını susturmak için eliyle işaret ederken dayım başını iki yana salladı. “Hayır, bırak konuşsun,” dedi. “En az bizim kadar zeki. Ve bence&nbsp;haklı. Mary Hever’a gidip kralın onu çağırtmasını beklemeli.”</span></span></p>

    <p class="calibre8"><span class="font"><span class="calibre1">“Çağırtacak,” dedi Anne bilmiş bilmiş. “Çağırtacak.”</span></span></p>

    <p class="calibre8"><span class="font"><span class="calibre1">Kendimi bir paket, yatak başı perdesi, salondaki yüksek masanın tabakları, alçak masanın kalaylı kapları gibi hissettim. Eşyalarım toplanacak ve kralı avlamak için Hever’a&nbsp;gönderilecektim. Gitmeden evvel onu görmem ya da herhangi biriyle gidişim hakkında&nbsp;konuşmam yasaktı. Annem kraliçeye çok yorgun olduğumu söyleyip birkaç günlüğüne beni&nbsp;affedip izin verirse eve gidip dinleneceğimi söyledi. Kraliçe, o zavallı hanımefendi, zafer&nbsp;kazandığını sandı. Boleynlerin geri çekildiğini sandı.</span></span></p>

    <p class="calibre8"><span class="font"><span class="calibre1">At üstünde uzun bir yolculuktu, yirmi milden biraz daha fazlaydı. Yemek için yol kenarında durduk ve yanımızda taşıdığımız ekmek ve peynirden başka bir şey yemedik. Babanı yol&nbsp;üzerindeki büyük evlerden herhangi birinden bize iyi ev sahipliği yapmalarını rica edebilirdi,&nbsp;kralın sevdiği adamlardan ve saray eşrafından biri olarak tanınıyordu, bu sayede biz de asil bir&nbsp;biçimde ağırlanabilirdik ama yolculuğun bölünmesini istemedi.</span></span></p>

    <p class="calibre8"><span class="font"><span class="calibre1">Yüksek yol çukurlar nedeniyle engebeliydi, arada bir yolcusu ters dönmüş at arabalarının tekerleklerini görüyorduk. Ama kuru zeminde atlar iyi gidiyordu, hatta öyle iyi gidiyordu ki, ara&nbsp;sıra eşkin gittikleri bile oluyordu. Yol kenarındaki patikalar beyaz çingene dilleri ve koca suratlı&nbsp;papatyalarla, yaz başındaki yemyeşil çimenlerle doluydu. Çalıların arasında hanımeli alıç ve&nbsp;akdiken çiçeklerine dolanmış, kökleri mavi mor kırılma otları, mor damarlı zarif beyaz çiçekleri&nbsp;olan sırık gibi uzamış su tereleriyle kaplanmıştı. Patikaların arkasında sık ve gür otların içinde&nbsp;başlarını yere eğmiş hapur hupur otlayan şişman inekler, daha yüksek otlaklardaysa arada bir ağaç gölgelerinde göze çarpan çobanlarıyla koyun sürüleri vardı.</span></span></p>

    <p class="calibre8"><span class="font"><span class="calibre1">Köylerin dışındaki kamuya açık alanların çoğu şeritler halinde ekilmişti. Geçit törenindeki refakat heyeti gibi muntazam ekilmiş soğanlarla havuçların bulunduğu bahçeler hoş bir&nbsp;manzara yaratıyordu. Köylerin içindeyse evlerin bahçeleri nergislerle şifalı otlar, sebzelerle ve&nbsp;çuha çiçekleri, filizlenen yabanî fasulyelerle domuzlar için köşeye sıra sıra dizilmiş akdikenler&nbsp;arasında kararsız kalmış alanlardı. Arka kapıların önündeki gübre yığınlarında horozlar&nbsp;ötüyordu. Yol bizi kendi arazimize doğru götürmeye başladığında babam sessiz bir hoşnutlukla&nbsp;atını yokuş aşağı, Edenbridge’e, oradan da ıslak otlakların içinden Hever’e sürdü. Nemli yolda&nbsp;ilerlemek zorlaşmaya başladığında atlar yavaşladı ama kendi mülkümüze yaklaştığımız için&nbsp;babam artık sabırlıydı.</span></span></p>

    <p class="calibre8"><span class="font"><span class="calibre1">Ev onun olmadan önce babasınındı ama bu ailede daha öte bir geçmişi yoktu. Büyükbabam orta kesimden gelen bir adamdı, kendi yetenekleri sayesinde Norfolk’ta bir kumaş satıcısının&nbsp;yanında çıraklık yaparak yükselmiş ve sonunda Londra belediye başkanı olmuştu. Howard&nbsp;soyadına bu kadar yapışmamıza rağmen isim henüz çok yeniydi ve sadece annemden, Norfolk&nbsp;dükünün kızlarının birinden geliyordu ki, babam için büyük avdı. Babam onu önce Essex’teki</span></span> <span class="font"><span class="calibre1">Rochford’a, sonra Hever’a götürmüş, annem burada şatonun küçüklüğünden ve odaların darlığından dolayı hayrete düşmüştü.</span></span></p>

    <p class="calibre3"><span class="font"><span class="calibre1">Babam onu memnun etmek için hemen evi yeniden inşa etmeye girişmişti. Önce eski tarzda yapılmış tepesi açık, kirişleri görünen büyük salona bir tavan koydurmuştu. Salonun tepesine&nbsp;açılan alana bizler için rahat rahat ve kendi&nbsp;kendimize oturabileceğimiz, yemek yiyebileceğimiz odalar yaptırmıştı.</span></span></p>

    <p class="calibre8"><span class="font"><span class="calibre1">Bahçenin girişinde babamla ben içeri doğru döndük, biz geçerken reverans yapabilmek için kapı görevlisi ve karısı apar topar dışarı fırladı. Onlara el sallayarak önlerinden geçip toprak&nbsp;patikadan yukarı çıkarak üzerinde küçük tahta bir köprü bulunan ilk nehri geçtik. Atım bu işten&nbsp;hiç hoşlanmadı, içi boş tahtadan yansıyan kendi toynak seslerini duyar duymaz geriledi.</span></span></p>

    <p class="calibre8"><span class="font"><span class="calibre1">“Aptal,” dedi babam sadece. Bana mı, yoksa ata mı dedi anlamamıştım. Atını benimkinin önüne sürdü ve önden gitti. Atım herhangi bir tehlike olmadığını görünce uysallıkla onu takip&nbsp;etti. Babamın peşinden şatomuza giden açılır kapanır köprüyü geçip adamların nöbet&nbsp;odasından çıkıp atlarımızı almalarını ve onları arkadaki ahırlara götürmelerini bekledim.&nbsp;Bedenimi semerden alıp yere bıraktıklarında uzun at yolculuğu yüzünden bacaklarım&nbsp;tutmuyordu ama köprünün üzerinden babamı takip ederek bekçi evinin gölgelerine, demir&nbsp;parmaklıkların dişlerinin altından şatonun bizi bekleyen küçük bahçesine geçtim.</span></span></p>

    <p class="calibre8"><span class="font"><span class="calibre1">Ön kapı açıktı, evin kâhyasıyla uşakların şefi dışarı fırlayıp arkalarında yarım düzine hizmetkârla babamın önünde eğildiler. Babam gözlerini hizmetkârların üzerinde gezdirdi.&nbsp;Bazılarının üniforması tam takımdı, bazılarınınki değildi, hizmetçi kızlardan ikisi alttaki en iyi&nbsp;önlüğün üzerine taktıkları kendir bezinden önlükleri çözmekle meşguldü ama bunu yaparken&nbsp;çok pis bir üniformayı göz önüne seriyorlardı. Bahçenin köşesinden gizli gizli bakan ızgaracı&nbsp;çocuk leş gibi pisti ve eski püskü giysilerinin içinde yarı çıplaktı. Babam bu düzensizlikle&nbsp;ihmalkârlığı görmezden geldi ve adamlarına bakıp başını yukarı aşağı salladı.</span></span></p>

    <p class="calibre3"><span class="font"><span class="calibre1">“Evet,” dedi ihtiyatlı bir dille. “Bu kızım Mary. Bayan Mary Carey. Bizim için oda hazırladınız mı?”</span></span></p>

    <p class="calibre3"><span class="font"><span class="calibre1">“Ah, evet efendim.” Yatak odalarından sorumlu hizmetkâr eğildi. “Her şey hazır. Bayan Carey’nin odası hazır.”</span></span></p>

    <p class="calibre3"><span class="font"><span class="calibre1">“Ya akşam yemeği?” dedi babam.</span></span></p>

    <p class="calibre3"><span class="font"><span class="calibre1">“Hemen.”</span></span></p>

    <p class="calibre8"><span class="font"><span class="calibre1">“Kendi odalarımızda yiyeceğiz. Yarın büyük salonda yiyeceğim, isteyen gelip beni orada görebilir. Onlara yarın akşam halka açık yiyeceğimi söyle. Ama bu akşam rahatsız edilmek&nbsp;istemiyorum.”</span></span></p>

    <p class="calibre3"><span class="font"><span class="calibre1">Kızlardan biri öne çıkıp önümde reveransa geçti. “Size odanızı göstereyim mi, Bayan Carey?” diye sordu.</span></span></p>

    <p class="calibre8"><span class="font"><span class="calibre1">Babamın başıyla onaylamasıyla birlikte kızı takip ettim. Büyük ön kapıdan geçip dar bir salondan sola döndük. Sonunda küçük, sarmal bir taş merdiven bizi içinde uçuk mavi ipek&nbsp;perdeli bir yatağı olan şirin bir odaya götürdü. Pencereler hendeğe ve ötesindeki bahçeye&nbsp;bakıyordu. Odamdaki kapılardan biri annemin en sevdiği oturma odası olan taş şömineli küçük&nbsp;bir odaya açılıyordu.</span></span></p>

    <p class="calibre3"><span class="font"><span class="calibre1">“Yıkanmak ister misin?” diye sordu kız beceriksizce. Soğuk su dolu ibrikle testiyi gösterdi. “Sıcak su getirebilirim.”</span></span></p>

    <p class="calibre8"><span class="font"><span class="calibre1">Binici eldivenlerimi çıkartıp ona uzattım ve “Evet,” dedim. Bir an Eltham’daki şatoyu ve hiç bitmeyen o pohpohçu hizmeti düşündüm. “Bana biraz su getir ve söyle kıyafetlerimi&nbsp;getirsinler. Bu binici kıyafetini çıkartmak istiyorum.”</span></span></p>

    <p class="calibre8"><span class="font"><span class="calibre1">Eğilip odadan çıktı ve küçük taş merdivene yöneldi. Giderken unutmamak için kendi kendine mırıldandığını duyabiliyordum: “Sıcak su. Kıyafetler.” Pencerenin önündeki koltuğa gittim,&nbsp;dizlerimin üzerine çöktüm ve kurşun parmaklıkların arasından dışarı baktım.</span></span></p>

    <p class="calibre8"><span class="font"><span class="calibre1">Bütün günü, geride bıraktığım Henry ve saray eşrafını düşünmemeye çalışarak geçirmiştim ama şimdi bu konfordan uzak eve geri dönerek sadece kralın sevgisini değil, hayatımın bir&nbsp;parçası olan lüksleri de kaybetmiştim. Tekrar Heverlı Bayan Boleyn olmak istemiyordum.&nbsp;Kent’teki küçük bir şatonun kızı olmak istemiyordum. Koca İngiltere’nin en beğenilen genç kızı&nbsp;olmuştum. Hever’ın çok ötesine gitmiştim ve geri dönmek istemiyordum.</span></span></p>

    <p class="calibre8"><span class="font"><span class="calibre1">Babam üç günden fazla kalmadı. Kâhyasını ve acilen onunla konuşmak isteyen kiracı çiftçileri görecek, bir sınır direğiyle ilgili anlaşmazlığı çözüp en sevdiği kısrağın aygırla çiftleştirilmesini&nbsp;emredecek kadar kaldı, sonra gitmeye hazırdı. Ona hoşçakal demek için köprünün üzerinde&nbsp;duruyordum, öyle acıklı bakıyor olmalıyım ki, kendini semerin üzerine çekerken o bile halimi&nbsp;fark etti.</span></span></p>

    <p class="calibre8"><span class="font"><span class="calibre1">“Neyin var?” dedi beni neşelendirmek isteyerek. “Saray ahalisini mi özledin?”</span></span></p>

    <p class="calibre8"><span class="font"><span class="calibre1">“Evet,” dedim kısaca. Babama saray eşrafını gerçekten özlediğimi ama çok daha önemlisi dayanılmaz biçimde Henry’yi görmeyi özlediğimi söylememin bir anlamı yoktu. “Kendinden&nbsp;başka kimseyi suçlayamazsın,” dedi babam güçlü bir sesle. “İşleri düzeltmeleri için ağabeyinle&nbsp;ablana güvenmemiz gerekiyor. Beceremezlerse, başına neler geleceğini Tanrı bilir. O zaman&nbsp;seni almak için Carey’i göndermem gerekecek ve seni affetmesini umut edeceğiz.” Suratımdaki&nbsp;dehşet dolu ifadeye bir kahkaha patlattı. Babamın atına biraz daha yaklaşıp elimi yuların&nbsp;üzerinde duran eldivenine koydum. “Kral beni sorarsa ona onu kızdırdıysam çok özür dilediğimi&nbsp;söyler misiniz?”</span></span></p>

    <p class="calibre8"><span class="font"><span class="calibre1">Başını iki yana salladı. “Oyunu Anne’in kurallarıyla oynayacağız,” dedi. “Henry’yle nasıl baş edileceğini biliyor gibi görünüyor. Sana buyrulanları yapmak zorundasın, Mary. İşleri bir kez&nbsp;kepaze ettin, artık emirlere göre hareket etmelisin.”</span></span></p>

    <p class="calibre8"><span class="font"><span class="calibre1">“Neden işlerin nasıl yapılacağını belirleyen Anne oluyor ki?” dedim. “Neden hep Anne’i dinliyorsunuz?”</span></span></p>

    <p class="calibre8"><span class="font"><span class="calibre1">Babam elini elimden çekti. “Çünkü kafasının içinde bir beyni var ve kendi kıymetini biliyor,” dedi duygudan yoksun ses tonuyla. “Ama sen on dördünde ilk kez âşık olmuş bir genç kız gibi&nbsp;davrandın.”</span></span></p>

    <p class="calibre8"><span class="font"><span class="calibre1">“Ama ben gerçekten on dördünde ilk kez âşık olan bir genç kızım!” diye haykırdım.</span></span></p>

    <p class="calibre8"><span class="font"><span class="calibre1">“Çok doğru,” dedi hoşgörüden uzak. “Bu yüzden Anne’i dinliyoruz.”</span></span></p>

    <p class="calibre8"><span class="font"><span class="calibre1">Bana hoşçakal deme zahmetine girmeden atını çevirdi, köprüye, oradan da kapılara giden patikadan aşağı sürdü.</span></span></p>

    <p class="calibre8"><span class="font"><span class="calibre1">Arkasını dönüp bakarsa diye sallamak üzere elimi kaldırdım ama dönmedi. Sırtı bana dönük, önüne bakarak uzaklaştı. Bir Howard gibi. Biz Howardlar asla arkamıza dönüp bakmayız.&nbsp;Pişmanlıklar ve keşkelerle kaybedecek vaktimiz yoktur. Bir plan ters giderse başka bir plan&nbsp;yaparız, silahlardan biri elimizde kırılırsa bir başkasını buluruz. Önümüzdeki basamaklar&nbsp;çökerse üzerinden atlar yine yukarı çıkarız. Howardlar hep ileri ve yukarı doğru gitmelidir.&nbsp;Babam arkasına dönüp bana bakmadan saraya, krala eşlik etmeye gidiyordu.</span></span></p>

    <p class="calibre3"><span class="font"><span class="calibre1">Birinci haftanın sonunda bahçede yürünebilecek her köşeye yürümüş, başlangıç noktam olan köprüden mümkün olan her yöne doğru bahçeyi keşfetmiştim. Hever’da Aziz Peter Kilisesi’nin sunağı için bir duvar halısı örmeye başlamış ve otuz santimetrekarelik gökyüzünü bitirmiştim ama mavi&nbsp;dışında hiçbir şey içermeyen bu parça inanılmaz sıkıcıydı. Anne ve George’a üç tane mektup&nbsp;yazmış, bunları bir elçiyle Eltham’daki saray eşrafına göndermiştim. Elçi üç gidişinde de eli boş&nbsp;dönerek selamlarını ilettiklerini söyledi.</span></span></p>

    <p class="calibre8"><span class="font"><span class="calibre1">İkinci haftanın sonunda, sabahları atımı ahırdan getirmelerini emrediyor ve kendi başıma uzun uzun ata biniyordum. Yanımda sessiz sedasız bir hizmetkâra bile katlanamayacak kadar&nbsp;sinirim bozuktu. Öfkemi gizlemeye çalıştım. Hizmetçiye yaptığı her küçük hizmet için bile&nbsp;teşekkür ettim, yemeğimi yemek üzere masaya oturdum ve peder şükür duası ederken ayağa&nbsp;fırlayıp çaresizlik içinde saray eşrafı Eltham’dan Windsor’a taşınırken onlarla olmak yerine&nbsp;Hever’a kapatıldığımı haykırmayarak başımı önüme eğdim. Saraydan uzak ve ne acı ki, her&nbsp;şeyden mahrum kaldığım için içimde büyüyen hiddeti dışa akıtmamak için elimden gelen her&nbsp;şeyi yaptım.</span></span></p>

    <p class="calibre8"><span class="font"><span class="calibre1">Ama üçüncü hafta umutsuzlukla durumu kabullendim. Kimseden haber alamamıştım ve Henry’nin beni aldırmak için birini göndermeyeceğine, kocamın inadını kanıtladığına ve kralın&nbsp;metresi olmayı başaramamış ama onunla flörtleşerek kendini düşürmüş bir eş istemediğine&nbsp;kanaat getirdim. Böyle bir kadın bir erkeğin mevkiine fayda etmezdi. Böyle bir kadın için en&nbsp;iyisi ülkeyi terk etmekti. İkinci hafta boyunca, Anne’le George’a iki kez daha yazmış ama hâlâ&nbsp;bir cevap alamamıştım. Fakat üçüncü haftanın sonunda George’dan çalakalem yazılmış bir not&nbsp;aldım.</span></span></p>

    <p class="calibre8"><span class="font"><span class="calibre1">Umutsuzluğa kapılma, sanırım orada hepimizin seni unuttuğunu düşünüyorsun. Sürekli senden bahsediyor ve ona senin sayısız, çekici yönlerini hatırlatıyorum. Sanırım bu ay içinde birini&nbsp;gönderip seni aldıracak. Güzel göründüğünden emin ol! Geo.</span></span></p>

    <p class="calibre8"><span class="font"><span class="calibre1">Anne de kısa süre içinde sana yazacağını söylememi istiyor.</span></span></p>

    <p class="calibre8"><span class="font"><span class="calibre1">Bu uzun bekleyişim sırasında George’un mektubu tek tesellim oldu. Bekleyerek geçirdiğim ikinci aya, pikniklerin ve yolculukların yeniden başladığı sarayın her zaman en mutlu ayı olan&nbsp;mayıs ayına girdiğimizde, günlerim çok uzamış gibi gelmeye başlamıştı.</span></span></p>

    <p class="calibre8"><span class="font"><span class="calibre1">Konuşacak kimsem, tek bir dostum bile yoktu. Beni giydirirken hizmetçim çene çalıyordu. Kahvaltıda en üst masada tek başıma oturuyor ve sadece babamla iş yapan pay sahipleriyle&nbsp;konuşuyordum. Bir süre bahçede yürüyor ya da kitap okuyordum.</span></span></p>

    <p class="calibre8"><span class="font"><span class="calibre1">Uzun akşamüzerlerinde av atımı getirtiyor ve her seferinde daha uzaklara giderek kırlarda ata biniyordum. Evimin etrafındaki yan yolları ve dar sokakları öğrenmeye, hatta kiracılarımızın&nbsp;bazılarını küçük tarlalarında çalışırken gördüğümde tanımaya başlamıştım. İsimlerini öğrendim&nbsp;ve dolaşırken tarlada çalışan birini gördüğümde atımı yanında durdurup ne yetiştirdiğini ve&nbsp;nasıl gittiğini sormayı alışkanlık haline getirdim. Bu, çiftçiler için en iyi mevsimdi. Samanlar&nbsp;kesilmiş dizi dizi kurutuluyor, kocaman çuvallara doldurulup kışın kullanılmak üzere damlarda&nbsp;saklanmayı bekliyordu. Buğday, arpa ve çavdarlar tarlalarda dimdik uzanıyor, git gide büyüyüp&nbsp;olgunlaşıyordu. Buzağılar analarının sütüyle büyüyor ve ülkenin bütün çiftlik evlerinde bu senenin yün satışından elde edilen kâr hesaplanıyordu.</span></span></p>

    <p class="calibre8"><span class="font"><span class="calibre1">Biraz dinlenme, bütün sene sürdürülen o ağır işlere kısa bir mola verme zamanıydı ve çiftçiler hasada başlamadan önce köyün kırlarında danslar ediyor, yarışlar yapıyor, eğlenceler&nbsp;düzenliyordu.</span></span></p>

    <p class="calibre8"><span class="font"><span class="calibre1">Boleynlerin evine ilk kez gelen ve atının tepesinden baktığında hiçbir yeri tanımayan ben, şimdi malikâne duvarını çevreleyen bütün o kırlık alanı, çiftçileri hatta yetiştirdikleri ürünleri bile&nbsp;biliyordum. Yemek sırasında yanıma gelip adamın birinin köyüyle yaptığı anlaşmayla elde ettiği&nbsp;toprak parçasını doğru düzgün ekip biçmediğinden şikâyet ettiklerinde ne demek istediklerini&nbsp;hemen anlıyordum. Çünkü bir gün önce o yöne doğru dolaşmaya çıkmış ve son derece iyi&nbsp;bakılan ortak tarlaların arasında göze çarpan tek ziyan edilmiş alanı, tarlayı saran yabani otlan&nbsp;ve ısırgan otlarını gözlerimle görmüş oluyordum. Bir yandan yemeğimi yerken bir yandan&nbsp;çiftçiyi tarlasında ekin yetiştirmezse toprağın elinden alınacağı konusunda uyarmak benim için&nbsp;oldukça kolaydı. Kimlerin şerbetçiotu, kimlerin üzüm yetiştirdiğini biliyordum. Bir çiftçiyle&nbsp;anlaşma yapıp üzümleri güzel olursa babama söyleyip onlara şarap yapmayı öğretmek üzere&nbsp;bir Fransız’ı Hever Şatosu’na getirtmeye söz verdim.</span></span></p>

    <p class="calibre8"><span class="font"><span class="calibre1">Her gün atımla etrafta dolanmak zor bir iş değildi. Dışarıda olmayı, ağaçların arasında gezerken kuşların şarkılarını dinlemeyi, yolun her iki tarafından sarkan hanımelinin kokusunu&nbsp;içime çekmeyi seviyordum. Kısrağım Jesmond’u, kralın bana bahşettiği kısrağımı seviyordum.&nbsp;Eşkin gidişini, kulaklarını dikip titretişini, elimde bir havuçla ahıra doğru ilerlediğimi&nbsp;gördüğünde kişneyişini seviyordum. Nehrin yanındaki otlakların gürlüğünü seviyordum, sarı ve&nbsp;beyaz çiçeklerin parlayışını, buğday tarlalarındaki kırmızı gelinciklerin al al görünümünü de. Kırları ve dev kanatlarını çevirip uzaklaşmadan evvel gökyüzünde, tarlakuşlarından bile daha yüksekte&nbsp;tembel tembel kocaman daireler çizen akbabaları seviyordum.</span></span></p>

    <p class="calibre8"><span class="font"><span class="calibre1">Bunların hepsi yaşamıma katılan ilaveler, Henry ve saray eşrafıyla olamadığım şu sıralarda vaktimi dolduran meşgalelerdi. Ama içimde büyüyen bir his bana bir daha asla saraya&nbsp;gidemesem bile iyi ve adil bir toprak sahibi olabileceğimi söylüyordu. Edenbridge dışındaki&nbsp;bütün genç çiftçiler kaba yoncaya talep olduğunu görebiliyor ama ne bu otları yetiştiren birini&nbsp;ne de tohumunu nereden alabileceklerini biliyorlardı. Babamın Essex’teki malikânesindeki&nbsp;çiftçilerden birine onlar adına bir mektup yollayıp hem tohumları gönderttim, hem de&nbsp;tavsiyelerde bulunmalarını sağladım. Ben oradayken tarlalardan birine bu tohumu ektiler ve&nbsp;ürünün toprağı ne kadar sevdiğini görünce başka bir tarlaya daha ekmeye söz verdiler. Ve&nbsp;içimden, henüz daha genç bir kız olmama rağmen harika bir iş becerdiğimi düşündüm. Ben&nbsp;olmasam ellerini Hollybush’taki masalara vurup yeni tohumlarla deli gibi para yapabileceklerine&nbsp;yemin etmekten öte bir şey yapamayacaklardı. Benim yardımımla bunu deneyebilmişlerdi ve&nbsp;buradan eğer bir servet elde ederlerse dünyada iki adam daha yükselmiş olur, büyükbabamın&nbsp;hikâyesi örnek alınacak bir hikâyeyse kimse bu insanların ne kadar yükseleceğini tahmin&nbsp;edemezdi.</span></span></p>

    <p class="calibre8"><span class="font"><span class="calibre1">Durumdan hoşnutlardı. Tarlaların sürülmesi nasıl gidiyor diye bakmak için atımla gezinirken çizmelerindeki çamurları etrafa saça saça yanıma gelip tohumlarını nasıl ektiklerini&nbsp;anlatıyorlardı. Onlarla ilgilenen bir mal sahibi olsun istiyorlardı ve diğerlerinin yokluğunda beni&nbsp;bulmuşlardı. Ve çok iyi biliyorlardı ki, ürüne ilgi duyarsam pay sahibi olmaya ikna edilebilirdim.&nbsp;Yatırım için kullanabileceğim kenara&nbsp;köşeye sakladığım bir miktar para olabilirdi ve o zaman hep birlikte refaha erebilirdik.</span></span></p>

    <p class="calibre8"><span class="font"><span class="calibre1">Bu laf üzerine atımın tepesinden güneşten kararmış yüzlerine bakarak bir kahkaha patlattım. “Ama benim hiç param yok.”</span></span></p>

    <p class="calibre8"><span class="font"><span class="calibre1">“Sen saraydaki büyük hanımlardan birisin,” diye isyan etti içlerinden biri. Gözleri deri çizmelerimdeki tertemiz püsküller, işlemeli semer, zengin duran elbisem ve şapkamın&nbsp;üzerindeki broşta gezindi. “Üzerindeki giysiler bir senede kazandığım paradan daha fazla&nbsp;eder.”</span></span></p>

    <p class="calibre8"><span class="font"><span class="calibre1">“Biliyorum,” dedim. “Öyle de kalacak. Üzerimde.”</span></span></p>

    <p class="calibre8"><span class="font"><span class="calibre1">“Ama baban sana para veriyor olmalı, ya da kocan,” dedi bir diğeri ikna etmeye çalışır gibi. “Paranı iskambil kartlarına yatırana kadar kendi arazilerine yatır.”</span></span></p>

    <p class="calibre8"><span class="font"><span class="calibre1">“Ben bir hanımefendiyim. Yani paranın kuruşu bana gelmez. Siz de gayet iyi iş yapıyorsunuz, karınız zengin mi?”</span></span></p>

    <p class="calibre8"><span class="font"><span class="calibre1">Adam bu lafa süklüm püklüm gülümsedi. “O benim karım. En az benim kadar çok çalışır. Ama kendine ait tek bir şeyi yoktur.”</span></span></p>

    <p class="calibre8"><span class="font"><span class="calibre1">“Benim için de aynısı geçerli,” dedim. “Ben de babam kadar, kocam kadar çok çalışırım. Onların karısı ya da kızı olmaya layık biçimde giyinirim. Ama kendime ait tek bir şeyim yoktur.&nbsp;Bu açıdan bakarsan karın kadar fakirim.”</span></span></p>

    <p class="calibre8"><span class="font"><span class="calibre1">“Ama sen bir Howard’sın, bense sıradan biri,” diye görüşünü belirtti.</span></span></p>

    <p class="calibre8"><span class="font"><span class="calibre1">“Ben bir Howard kadınıyım. Bu da demektir ki ülkenin en büyüğü de olabilirim, sizin gibi sıradan biri de. Değişir.”</span></span></p>

    <p class="calibre8"><span class="font"><span class="calibre1">“Neye göre?” diye sordu adam ilgiyle.</span></span></p>

    <p class="calibre8"><span class="font"><span class="calibre1">Aklıma onu sinirlendirdiğim zaman Henry’nin yüzünün aniden nasıl değişiverdiği geldi. “Şansıma göre,” eledim.</span></span></p>
  </div>
</body>
</html>
