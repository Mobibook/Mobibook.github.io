<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_36" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018475"><span class="font"><i class="calibre5"><span class="calibre6">Bahar 1533</span></i></span></a></p>

    <p class="calibre8"><span class="font"><span class="calibre1">Birkaç ay daha geçmiş ve iş bitmişti. Anne gittikçe şişen karnını tutarken halka kralın resmi karısı olduğu ilan edildi, hem de Henry ve Kraliçe Katherine’in evliliklerini kısacık bir zamanda&nbsp;şöyle bir soruşturup geçersiz ve boş olduğuna karar veren Başpiskopos Cranmer gibi bir yetkili&nbsp;tarafından. Kraliçe ismini lekeleyen ve onurunu ayaklar altına alan bu mahkemeye katılma&nbsp;tenezzülünde bulunmadı. Hâlâ Roma’ya yaptığı başvuruya sarılmış, İngiliz yetkilileri ciddiye&nbsp;almıyordu. Bir an, salak gibi, adı anons edildiğinde daha önce yaptığı gibi kırmızı elbisesinin&nbsp;içinde dimdik orada olacağını sanarak gözlerimle onu aradım. Ama o çok uzaklarda&nbsp;Papa’ya, yeğenine, müttefiklerine yazıyor, davasının Roma’daki saygın yargıçlar önünde adil&nbsp;bir biçimde gerçekleştirilmesi için yalvarıyordu.</span></span></p>

    <p class="calibre3"><span class="font"><span class="calibre1">Ama Henry bir kanun, yeni bir kanun daha çıkardı ki, bu kanun İngiliz davalarının ancak İngiliz mahkemelerinde görülebileceğini söylüyordu. Aniden artık Roma’nın hiçbir hükmü kalmamıştı.&nbsp;Aklıma İngilizlerin adaleti İngiliz mahkemelerinde görmek istediklerini söylediğim geldi ama&nbsp;bunu söylerken adaletin Henry’nin kamçısı, kilisenin&nbsp;Henry’nin hazinesi, Danışma Meclisinin Henry ve Anne’in sevdiği insanlardan oluşmasını kast etmemiştim.</span></span></p>

    <p class="calibre8"><span class="font"><span class="calibre1">Paskalya Yortusunda kimse Kraliçe Katherine’den bahsetmedi. Sanki öyle biri hiç var olmamıştı. Taş ustaları senelerdir orada durmaktan yer şekillerinden biri gibi kanıksanmış&nbsp;İspanyol narlarını sökmeye geldiğinde kimse bu konudan bahsetmedi. Kimse artık İngiltere’nin&nbsp;yeni bir kraliçesi olduğuna göre Katherine’in yeni unvanının ne olacağını sorgulamadı. Kimse&nbsp;ondan en ufak bir biçimde bile bahsetmedi, sanki kadıncağız utanç verici bir ölümle aramızdan&nbsp;ayrılmıştı ve biz onu unutmaya çalışıyorduk.</span></span></p>

    <p class="calibre8"><span class="font"><span class="calibre1">Anne üzerindeki unvan kurdelelerinin, saçlarında, elbisesinin eteğinde ve kuyruğundaki mücevherlerin, boynunda ve kollarındaki pırlantaların ağırlığından neredeyse sendeliyordu.&nbsp;Bütün saray tamamen hizmetindeydi ve belli ki, buna hiç hevesli değillerdi. George bana&nbsp;kralın, taç giyme törenini, Paskalya’dan kırk dokuz gün sonra olan ve bu sene hazirana denk&nbsp;gelecek Beyaz Pazar gününde yapmayı planladığını söyledi.</span></span></p>

    <p class="calibre8"><span class="font"><span class="calibre1">“Şehirde mi olacak?”</span></span></p>

    <p class="calibre8"><span class="font"><span class="calibre1">“Katherine’in taç giyme törenini gölgede bırakacak bir tören olacak,” dedi. “Öyle olmalı.”</span></span></p>

    <p class="calibre8"><span class="font"><span class="calibre1">William Stafford saraya geri dönmedi. Kralın bovling oynamasını seyrederken çok dikkatli bir ses tonuyla av mevsiminde yeni bir kısrak istediğimi bahane ederek William Stafford’u atlarının&nbsp;başına geçirip geçirmediğini sordum.</span></span></p>

    <p class="calibre8"><span class="font"><span class="calibre1">“Ah, hayır,” dedi ağzımdan çıkar çıkmaz yalanımı yakalayarak. “William gitti. Calais’den sonra onunla konuştum. Onu bir daha görmeyeceksin.”</span></span></p>

    <p class="calibre8"><span class="font"><span class="calibre1">Yüzümün şeklini aynen olduğu gibi korudum ve ne kasıldım, ne de gerildim. Ben de en az onun kadar saraylıydım, bir tokat yiyip yoluma devam edebilirdim. “Çiftliğine mi gitti?” diye sordum sanki öyle ya da böyle olması umurumda değilmiş gibi.</span></span></p>

    <p class="calibre8"><span class="font"><span class="calibre1">“Ya çiftliğine gitmiştir ya da haçlı seferine,” dedi dayım. “İyi bir temizlik oldu.”</span></span></p>

    <p class="calibre8"><span class="font"><span class="calibre1">Dikkatimi tekrar oyuna verdim ve Henry iyi bir atış yaptığında ellerimi çırpıp “Yaşasın!” diye bağırdım. Birileri bana bahis teklif etti ama kralın aleyhine bahis yapmayı reddettiğimde&nbsp;Henry’nin bu övgü karşısında gülümsediğini yakaladım. Oyun bitene dek bekledim, kralın&nbsp;yürüyüş yapmak için beni yanına çağırmayacağını anlayınca kalabalığın arasından sıyrılıp&nbsp;odama gittim.</span></span></p>

    <p class="calibre8"><span class="font"><span class="calibre1">Şöminenin ateşi sönmüştü. Oda batıya bakıyordu. Sabahları loş ve kasvetliydi. Yatağımın üzerine oturup tarladaki fakir kadınlar gibi ayaklarımı birkaç giysiyle örttüm ve üzerime bir&nbsp;battaniye aldım. Deli gibi üşüyordum. Battaniyeye iyice sarındım ama beni ısıtmadı. Calais’deki&nbsp;günleri hatırladım, denizin kokusunu, William beni öpüp koklarken sırtıma ve çamaşırlarımın&nbsp;arasına giren pütürlü kumları. Fransa’da geçen o geceler boyunca onu hayal etmiş, her sabah&nbsp;hasretten dizlerimin bağı çözülmüş, saçlarımdan yastığıma kumlar dökülmüş halde&nbsp;uyanmıştım. Şimdi bile dudaklarım onun öpücükleri için yanıp tutuşuyordu.</span></span></p>

    <p class="calibre8"><span class="font"><span class="calibre1">George’a verdiğim sözde dürüsttüm. Ona her şeyden evvel her zaman, her zaman bir Boleyn ve Howard olduğumu söylemiştim ama şimdi, bu karanlık odada oturmuş şehrin gri&nbsp;gölgelerine, Westminister Sarayı’nın çatısına yaslanan siyah bulutlara bakarken aniden&nbsp;anlıyordum ki, George hata etmişti, ailem hata etmişti, ben hata etmiştim, hem de hayatım boyunca. Ben her şeyden evvel Howard değildim. Ben her şeyden evvel kadındım, tutkulu olabilen, sevgiye&nbsp;ve şehvete fazlasıyla aç bir kadındım. Ben Anne’in, uğruna gençliğini feda ettiği ödülleri istemiyordum. George’un hayatının kuru romantikliğini de. Ben sevip güvenebileceğim bir&nbsp;adamın ateşini, terini, tutkusunu istiyordum. Ve kendimi ona vermeyi istiyordum. Çıkarlarım&nbsp;için değil, istediğim için.</span></span></p>

    <p class="calibre3"><span class="font"><span class="calibre1">Ne yaptığımın neredeyse farkında olmadan ayaklarımdaki giysileri itip yataktan kalktım. “William,” dedim boş odaya. “William.”</span></span></p>

    <p class="calibre8"><span class="font"><span class="calibre1">Ahırların bulunduğu alana gidip Hever’a çocuklarımı görmeye gideceğimi söyleyerek atımın ahırından getirilmesini emrettim. Dayımın ahırlarda da bir çift gözü ve kulağı olduğu, olan&nbsp;biteni gözlediği kesindi ama mesaj ona iletilene dek çoktan gözden kaybolmuş olmayı umut&nbsp;ediyordum. Saray alayı bovling yeşilliklerinden yemeğe inmişti ve düşündüm ki, biraz şansım&nbsp;varsa, dayımın casusu ona yeğeninin yanında eşlikçi olmadan saraydan ayrıldığını ispiyonlayana kadar yok olabilirim.</span></span></p>

    <p class="calibre8"><span class="font"><span class="calibre1">Birkaç saat içinde hava kararacaktı. Soğuk bahar akşamları önce gri bir örtüyle gelir, sonra tıpkı kişmiş gibi etraf kapkara olurdu. Şehirden henüz çıkmamıştım bile ki, Canning denen&nbsp;küçük bir köye, yüksek surlarını ve bekçisinin kapısını görebildiğim bir manastıra vardım.&nbsp;Kapıya vurdum, atımın kalitesini gördüklerinde beni içeri alıp kireç badanalı küçük bir oda, bir&nbsp;dilim et, bir dilim ekmek, bir parça peynir ve küçük bir kap bira verdiler.</span></span></p>

    <p class="calibre3"><span class="font"><span class="calibre1">Sabah kahvaltı niyetine tıpatıp aynı yiyecekler önüme kondu, karnım guruldayarak dua ederken içimden Henry’nin&nbsp;kiliselerin geliri ve rüşvet konusundaki katılığı bu tür küçük toplulukları hesaba katmalı, diye düşündüm.</span></span></p>

    <p class="calibre8"><span class="font"><span class="calibre1">Rochford’a nasıl gidebileceğimi sordum. Ev ve topraklar senelerdir Howard ailesindeydi ama buraya nadiren giderdik. Sadece bir kez gitmiştim, o da nehir yoluyla. Karadan nasıl&nbsp;gidebileceğim konusunda en ufak bir fikrim bile yoktu. Ama ahırdaki oğlanlardan biri Tilbury’ye&nbsp;giden yolu bildiğini söyledi ve üç beş katırla bir iki at bozuntusundan sorumlu olan ve kendini&nbsp;atların efendisi olarak tanıtan papaz, oğlana yaşlı bir at verebileceğini ve benimle gelip yolu&nbsp;gösterebileceğini söyledi.</span></span></p>

    <p class="calibre8"><span class="font"><span class="calibre1">Oğlan Jimmy adında tatlı bir çocuktu, ata semersiz biniyor, çıplak topuklarıyla atının tozlu böğrünü mahmuzluyor, sesinin son perdesiyle şarkılar söylüyordu. Tuhaf bir ikili olmuştuk.&nbsp;Nehir kenarındaki patikada ilerleyen afacan ve leydi. Atlar için zorlu bir yolculuktu, yer yer&nbsp;tozlu ve çakıllı, yer yer de çamurluydu. Thames’e akan derelerin üzerinde sığ alanlar ve bazen&nbsp;aldatıcı bataklıklar vardı ki, atım toynaklarının altında kayan kumlardan ve onu içine çeken&nbsp;çamurlu alanlardan kaçınıyor, korkuyordu ama Jimmy’nin yaşlı atının kararlılığı sayesinde&nbsp;yoluna devam etti. Rainham denen küçük bir köyde öğle yemeği yedik. Ev sahibi hanım bana&nbsp;evin sunabileceği tek yiyecek olan haşlanmış yumurta ve kahverengi ekmekten ikram etti. Tatlı&nbsp;olarak birkaç kuru elma vardı ve ben Westminister Sarayı’nda bıraktığım yarım düzine meze ve&nbsp;altın tabaklarda sunulan düzinelerce eti düşünerek gülmemek için kendimi zor tuttum.</span></span></p>

    <p class="calibre3"><span class="font"><span class="calibre1">Gergin değildim. Hayatımda ilk kez yaşamımı kendi ellerimde tuttuğumu ve kendi kaderimi tayin edebileceğimi hissediyordum. İlk kez babamın ya da kralın değil, kendi arzularımın&nbsp;peşindeydim. Ve biliyordum ki, arzularım beni kaçınılmaz bir biçimde sevdiğim adama doğru götürüyordu.</span></span></p>

    <p class="calibre8"><span class="font"><span class="calibre1">William’la ilgili hiçbir şüphem yoktu. Bir an bile beni unutmuş ya da köyden başka bir kadın bulmuş veya onu seçen başka bir mirasçıyla evlenmiş olabileceğini düşünmedim. Hayır,&nbsp;tekerleksiz bir yük arabasının kuyruğuna oturup Jimmy’nin elma çekirdeklerini havaya&nbsp;tükürüşünü seyrettim ve hayatımda ilk kez birine güven duydum.</span></span></p>

    <p class="calibre8"><span class="font"><span class="calibre1">Akşam yemeğinden sonra birkaç saat daha yol gittik ve hava kararmaya başlarken Grays denen küçük bir kasabanın pazaryerine vardık. Jimmy, Tilbury’nin yolun ilerisinde olduğunu&nbsp;ama Southend’in ötesindeki Rochford’a gitmek istiyorsam nehri takip etmeyi bırakıp doğuya&nbsp;gitmem gerektiğini söyledi.</span></span></p>

    <p class="calibre8"><span class="font"><span class="calibre1">Grays’de küçük bir bira evi vardı, hiç çiftlik yoktu ama yoldan içeride güzel bir malikâne görünüyordu. Aklımdan atımı malikâneye sürüp cahil bir yolcu olarak haklarımı kullanmak ve&nbsp;beni ağırlamalarını rica etmek geçti. Ama dayımın bütün ülkeye yayılmış olan nüfuzundan&nbsp;korktum. Ayrıca kafamdaki tozdan, yüzüm ve giysilerimdeki kirden rahatsız olmaya&nbsp;başlamıştım. Jimmy bir sokak çocuğu kadar kirliydi ve ne tür bir eve gidersek gidelim onu&nbsp;ahırda yatıracakları aşikârdı.</span></span></p>

    <p class="calibre8"><span class="font"><span class="calibre1">“Bira evine gidiyoruz,” diye karar verdim.</span></span></p>

    <p class="calibre8"><span class="font"><span class="calibre1">Dışarıdan göründüğünden daha güzel bir yerdi. Başkentten Tilburry’ye gidip gelenler çoğunlukla medceziri ya da gemilerini Londra gölüne çekmeleri için kayıkları beklemek yerine&nbsp;buraya yanaşmayı tercih ediyor ve bira evi bu trafikten kâr ediyordu. Bana birkaç kişinin&nbsp;paylaştığı bir odada etrafı perdeyle örtülü bir yatak, Jimmy’ye de mutfakta samandan bir&nbsp;döşek verebiliyorlardı. Benim için bir tavuk&nbsp;kesip yanında buğday ekmeği ve bir bardak şarapla servis yaptılar. Bir leğen soğuk suyla temizlenmeyi bile başardım, böylece saçlarım leş gibi olmasına rağmen hiç olmazsa yüzüm&nbsp;arınmıştı. Giysilerimle uyudum ve binici çizmelerimi hırsızlardan korkarak yastığımın altına&nbsp;gizledim. Sabah koktuğumu hissederek uyandım ve büstiyerimin içine sızan birkaç pire gün&nbsp;ilerledikçe beni daha beter kaşındırdı.</span></span></p>

    <p class="calibre8"><span class="font"><span class="calibre1">Sabah Jimmy’nin gitmesine izin vermek zorunda kaldım. Bana sadece Tilbury’ye dek yolu gösterme sözü vermişti ve küçük bir oğlan çocuğu için dönüş yolu zaten gereğinden fazla&nbsp;uzundu. Gerçi hiç gözü korkmuş gibi görünmüyordu. Yüksek bir taşın üzerinden yaşlı atının&nbsp;hörgüçlü sırtına zıpladı ve akşam yolda yemesi için verdiğim bir somun ekmek ve peynirle&nbsp;bozukluğu reddetmedi. Yollarımız ayrılana dek birlikte ilerledik, bana Southend’e giden patikayı&nbsp;gösterdi, sonra batıya, Londra’ya doğru yoluna devam etti.</span></span></p>

    <p class="calibre8"><span class="font"><span class="calibre1">Yalnız başıma atımı sürdüğüm taşra patikaları ıssızdı. Dümdüz, boş ve ıssız. Bu tarlaları ekmek Kent’in verimli arazileriyle uğraşmaktan çok farklı olmalı, diye geçirdim içimden. Atımı hızla&nbsp;sürdüm ve bataklıkların arasında ilerleyen ıssız yollar hırsızlarla dolu olabilir diye gözümü dört&nbsp;açtım. Aslında taşranın ıssızlığı lehimeydi. Soyacak yolcular olmadığından etrafta hırsız da&nbsp;yoktu. Şafak vaktinden alacakaranlığa kadar sadece, yeni ekilmiş sebze tarlasından kargaları&nbsp;korkutarak kovan küçük bir oğlan ve uzakta, arkasında duman gibi yukarı yükselen martı&nbsp;sürüsüyle bir bataklığın kenarındaki çamurları sabanıyla süren bir adamdan başka kimse&nbsp;görmedim.</span></span></p>

    <p class="calibre3"><span class="font"><span class="calibre1">Yol bataklıkların arasından ilerlediği, yer yer sularla kaplı ve çamurlu olduğundan hızlı ilerleyemiyordum. Rüzgâr&nbsp;nehirden karaya doğru esiyor ve burnuma deniz kokusu geliyordu. Neredeyse her şeyiyle çamurdan yapılmış birkaç küçük köyün içinden geçtim. Kerpiç duvarlı ve kerpiç çatılı evler&nbsp;vardı. Birkaç çocuk gözlerini bana dikip sonra ben geçerken heyecanla bağırarak peşimden&nbsp;koştu. Onların da rengi çamur gibiydi. Southend’e vardığımda hava kararmaya başlamıştı ve&nbsp;geceyi geçirebileceğim bir yer aranmaya başladım.</span></span></p>

    <p class="calibre8"><span class="font"><span class="calibre1">Birkaç ev, bir kilise ve yanında papazın evi vardı. Kapıya vurdum ve kâhya kadın cesaretimi kaçıracak biçimde kaşlarını çatarak kapıyı açtı. Ona yolculuk ettiğimi ve misafirperverliğine&nbsp;sığındığımı söyledim, bana. hiç de hoşnut olmadığını saklamayan bir tavırla mutfağın&nbsp;bitişiğinde küçük bir oda gösterdi. İçimden bir Boleyn ve Howard kızı olsam bu tavrından dolayı&nbsp;ona lanet ederdim, diye düşündüm ama hayır, artık hayatında bir avuç madeni parası ve içinde&nbsp;büyük bir kararlılığından öte bir şeyi olmayan fakir bir kadındım.</span></span></p>

    <p class="calibre8"><span class="font"><span class="calibre1">“Teşekkür ederim,” dedim, sanki burası kalmam için gayet uygun bir yermiş gibi. “Yıkanabilmem için biraz su da verebilir misiniz? Ve biraz yiyecek?”</span></span></p>

    <p class="calibre8"><span class="font"><span class="calibre1">Heybemin içindeki paraların şıkırtısı ret kararını değiştirmesini sağladı. Gidip bana biraz su ve sonra da tadı ve görüntüsü tencerede günlerdir kaldığını ele veren bir et yemeği getirdi.&nbsp;Umursayamayacak kadar aç, tartışamayacak kadar yorgundum. Çabucak mideme indirip tahta&nbsp;çömleği bir parça ekmekle iyice sıyırdım, sonra küçük döşeğe kıvrılıp şafak vaktine dek&nbsp;uyudum.</span></span></p>

    <p class="calibre3"><span class="font"><span class="calibre1">Sabah kâhya kadın kalkmış yerleri siliyor, efendisinin kahvaltısını hazırlamak için ateşi canlandırıyordu. Ondan bir kurulama bezi ödünç alıp yüzümü ve ellerimi yıkamak&nbsp;üzere dışarı çıktım. Tulumbanın altında, etrafımdaki tavuk sürüsünün bakışları altında ayaklarımı da yıkadım. Giysilerimi çıkartıp tamamıyla yıkanmayı ve temiz giysiler giyebilmeyi&nbsp;çok isterdim ama bu bir tahtırevanım ve beni taşıyacak adamlarım olması kadar abes bir&nbsp;istekti. Eğer beni seviyorsa biraz pisliği umursamamalıydı. Beni sevmiyorsa, zaten o felaketin&nbsp;üzerine kirim solda sıfır kalırdı.</span></span></p>

    <p class="calibre8"><span class="font"><span class="calibre1">Kâhya kadın kahvaltıda merakını yenemeyip tek başıma nereye yolculuk ettiğimi sordu. Atımla elbiselerimi görmüştü ve kaç para ettiklerinin farkındaydı. Ona hiçbir şey anlatmadım,&nbsp;elbisemin cebine bir dilim ekmek sokuşturup atımı semerlemeye gittim. Atıma binip yola&nbsp;çıkmaya hazır olduğumda onu bahçeye çağırdım. “Bana Rochford’a giden yolu tarif edebilir&nbsp;misin?”</span></span></p>

    <p class="calibre8"><span class="font"><span class="calibre1">“Kapıdan çık, patikanın sonundan sola dön,” dedi. “Doğuya doğru gitmeye devam et. Bir saate kadar varırsın. Kimi görmek istiyorsun? Boleyn ailesi saraydan dışarı çıkmaz.”</span></span></p>

    <p class="calibre8"><span class="font"><span class="calibre1">Cevap olarak bir şeyler mırıldandım. Benim, bir Boleyn kızının onca yolu tek başına at sırtında onu davet bile etmemiş olan bir adam için teptiğini öğrenmesini istemiyordum. William’ın evine&nbsp;yaklaştıkça içime daha da büyük bir korku basmaya başlamıştı ve bu cesaretime şahitlik&nbsp;edecek herhangi biri olsun istemiyordum. Atımı mahmuzlayıp bahçeden çıktım, bana söylediği&nbsp;gibi sola döndüm, sonra dümdüz güneşe doğru yol aldım.</span></span></p>

    <p class="calibre3"><span class="font"><span class="calibre1">Rochford dört yol ağzındaki bir birahanenin etrafına dizilmiş birkaç evden ibaret minicik bir kasabaydı. Ailemin&nbsp;kocaman evi kiremitten yüksek bir duvar ve arkasında koca bir yeşilliğin gerisine kurulmuştu. Evi yoldan göremiyordum bile. Evdeki hizmetkârlardan biri beni görecek diye korkmadım, bu&nbsp;halimle nasılsa kimse beni tanıyamazdı.</span></span></p>

    <p class="calibre8"><span class="font"><span class="calibre1">Yirmi yaşlarında aylak bir oğlan bir evin duvarına yaslanmış yolu seyrediyordu. Yol dümdüz ve rüzgârlıydı. Çok soğuktu. Eğer bu bir şövalyelik sınavı olsaydı, bundan daha zor olamazdı.&nbsp;Çenemi yukarı kaldırıp oğlana sordum: “William Stafford’un çiftliği mi?”</span></span></p>

    <p class="calibre8"><span class="font"><span class="calibre1">Oğlan ağzındaki saman sapını çıkartıp atıma doğru sallana saikına ilerledi. Elini yulara koyamaması için atımı hafifçe yana çevirdim. Atımın güçlü arka bacakları harekete geçince&nbsp;oğlan geriledi ve saçlarını arkaya itti.</span></span></p>

    <p class="calibre8"><span class="font"><span class="calibre1">“William Stafford mu?” diye tekrarladı büyük bir şaşkınlıkla.</span></span></p>

    <p class="calibre8"><span class="font"><span class="calibre1">Cebimden bir bozukluk çıkarttım ve eldivenli elimin başparmağıyla işaret parmağı arasında tuttum. “Evet,” dedim.</span></span></p>

    <p class="calibre3"><span class="font"><span class="calibre1">“Yeni beyefendi mi?” diye sordu. “Londra’dan gelen? Elma ağacı Çiftliği,” diye yolun yukarısını gösterdi. “Sağa dön, nehre doğru. Ahırı olan saz damlı ev. Yol üzerinde bir elma ağacı var.”&nbsp;Bozukluğu ona doğru fırlattım, tek eliyle yakaladı. “Sen de Londra’dan mısın?” diye sordu&nbsp;merakla.</span></span></p>

    <p class="calibre8"><span class="font"><span class="calibre1">“Hayır,” dedim. “Kent’ten geliyorum.”</span></span></p>

    <p class="calibre8"><span class="font"><span class="calibre1">Sonra döndüm ve nehri, elma ağacını ve ahırlı damdan sazlı evi arayarak atımı yolun yukarısına sürdüm.</span></span></p>

    <p class="calibre8"><span class="font"><span class="calibre1">Bahçeler yoldan içeride, nehir tarafında kalmaya başladı. Nehrin kenarında saz yatakları vardı.</span></span></p>

    <p class="calibre8"><span class="font"><span class="calibre1">Bir ördek sürüsü</span></span> <span class="font"><span class="calibre1">aniden korkuyla vakvakladı, bir balıkçıl upuzun bacakları, çıkıntılı göğsüyle kocaman kanatlarını çırptı ve nehrin aşağısına kondu. Araziler alçak çitler ve alıçlarla çevriliydi, su&nbsp;kenarındaki engebeli otlaklar sararmıştı, büyük olasılıkla deniz suyunun tuzundan, diye&nbsp;düşündüm. Yola yaklaştıkça kışın yorgunluğuyla gri ve yeşile çalıyorlardı ama baharda William&nbsp;bu tarlalardan iyi ürün elde edebilir, diye geçirdim&nbsp;içimden.</span></span></p>

    <p class="calibre8"><span class="font"><span class="calibre1">Yolun ötesindeki arazi daha yüksekti ve sürülmüştü. Sabanın açtığı her aralıktan su pırıldıyordu, burası her zaman sulak bir arazi olacaktı. Daha ilerde, kuzeyde, bazı arazilere&nbsp;elma ağaçları ekilmiş olduğunu gördüm. Yola doğru eğilmiş, dalları yere uzanan kocaman, yaşlı&nbsp;ve yapayalnız bir elma ağacı vardı. Kabuğu gümüş grisiydi, filizleri aşılandığından dolayı&nbsp;kocaman kocamandı. Dallardan birinin çatalında yeşil ökseotları bitmişti ve ani bir istekle atımı&nbsp;o tarafa çevirip bir filiz kopardım, böylece yoldan sapıp onun çiftlik evine giden küçük patikada&nbsp;ilerlerken elimde en münasebetsiz bitki vardı.</span></span></p>

    <p class="calibre8"><span class="font"><span class="calibre1">Bir çocuğun çizebileceği kadar minik bir çiftlik eviydi. Uzun alçak bir ev, üst katta dört pencere, alt kattaysa iki pencere ve ana kapı. Kapı ahır kapısı gibiydi, tepesi ve altı. Anladığım kadarıyla&nbsp;yakın bir vakte kadar çiftçinin ailesi ve hayvanları bu evde hep birlikte uyumuştu. Evin yan&nbsp;tarafında büyük bir ahır alanı vardı, taş döşeli ve temiz ve yanında yarım düzine ineğin otladığı&nbsp;bir yeşillik. Kapının üzerinden bir at başını uzattı, William Stafford’un Calais’nin kumlu</span></span> <span class="font"><span class="calibre1">sahillerinde yanımda koşan atını hemen tanıdım. Hayvan bizi görünce kişnedi ve kısrağım sonbaharın bitimindeki o güneşli günleri sanki o da hatırlamış gibi kişneyerek karşılık verdi.&nbsp;Sese ön kapı açıldı ve karanlık evden bir gölge çıkıp ellerini kalçalarına dayayarak yolda ilerleyişimi izledi. Ben kapıdan içeri girerken ne kımıldadı, ne de bir şey söyledi. Yardımı&nbsp;olmadan semerimden inip ondan tek bir hoş geldin kelimesi bile duymadan çiti açtım. Atımın&nbsp;yularını çitin kenarına dolayıp ökseotu hâlâ elimde, ona doğru yürüdüm.</span></span></p>

    <p class="calibre3"><span class="font"><span class="calibre1">Bunca uzun yoldan sonra, söyleyecek bir şeyim olmadığını fark ettim. Onu gördüğüm an bütün kararlılığım ve amacım paramparça olmuştu.</span></span></p>

    <p class="calibre3"><span class="font"><span class="calibre1">“William,” diyebildim sadece ve hediye getirmişim gibi beyaz tomurcuklu ökseotu filizini uzattım.</span></span></p>

    <p class="calibre3"><span class="font"><span class="calibre1">“Efendim?” dedi hiç yardımcı olmadan. Hâlâ bana doğru en ufak bir harekette bulunmamıştı. Başlığımı çıkarıp saçlarımı açtım. Aniden şaşkınlıkla idrak ettim, beni daha önce hep temiz ve&nbsp;parfüm kokuları içinde görmüştü. Ve şimdi üç gündür üzerimden çıkarmadığım elbisemle,&nbsp;pireli, darmadağın, toz içinde, at ve ter kokarak, umutsuzca, çaresizce, kendini ifade&nbsp;edemeden öylece ona bakıyordum.</span></span></p>

    <p class="calibre3"><span class="font"><span class="calibre1">“Efendim?” diye tekrarladı.</span></span></p>

    <p class="calibre3"><span class="font"><span class="calibre1">“Seninle evlenmeye geldim, eğer hâlâ beni istiyorsan.” Kelimelerin ağırlığını hafifletmenin imkânı yokmuş gibi görünüyordu.</span></span></p>

    <p class="calibre3"><span class="font"><span class="calibre1">Yüzündeki ifade bomboştu. Arkamdaki yola baktı. “Seni kim getirdi?”</span></span></p>

    <p class="calibre3"><span class="font"><span class="calibre1">Başımı iki yana salladım. “Yalnız geldim.”</span></span></p>

    <p class="calibre3"><span class="font"><span class="calibre1">“Sarayda kötü bir şey oldu, değil mi?”</span></span></p>

    <p class="calibre8"><span class="font"><span class="calibre1">“Hayır, hiçbir şey olmadı,” dedim. “Hatta daha iyisi olamazdı. Evlendiler ve Anne bebek bekliyor. Howardlar’ın geleceği hiç bu kadar parlak olmamıştı. İngiltere Kralının teyzesi&nbsp;olacağım.”</span></span></p>

    <p class="calibre8"><span class="font"><span class="calibre1">William bu lafıma hafif bir kahkaha patlattı. Başımı eğip leş gibi çizmelerime ve üzerimdeki tozlu binici giysilerine dikkat edip ben ele bir kahkaha attım. Başımı kaldırıp ona baktığımda&nbsp;gözleri sıcacıktı.</span></span></p>

    <p class="calibre3"><span class="font"><span class="calibre1">“Hiçbir şeyim yok,” diye uyardı beni. “Tıpkı haklı olarak söylediğin gibi, sıradan biriyim.”</span></span></p>

    <p class="calibre3"><span class="font"><span class="calibre1">“Benim de senede yüz sterlin dışında hiçbir şeyim yok,” dedim. “Nereye gittiğimi öğrendiklerinde o da olmayacak. Sensiz bir hiçim.”</span></span></p>

    <p class="calibre8"><span class="font"><span class="calibre1">Eliyle sanki beni kendine çekecekmiş gibi ani bir hareket yaptı ama yine kendini durdurdu. “Hayatının benim yüzümden mahvolmasından sorumlu olamam,” dedi. “Beni sevdiğin için&nbsp;fakirleşmeni istemem.”</span></span></p>

    <p class="calibre3"><span class="font"><span class="calibre1">Onu yakınımda hissettiğimde bana sarılmasını bekleyerek titremeye başladım. “Önemli değil,” dedim telaşla. “Yemin ederim bunların hiçbirinin artık önemi yok.”</span></span></p>

    <p class="calibre8"><span class="font"><span class="calibre1">O zaman kollarını bana açtı, bir adım attım ve neredeyse kollarına düştüm. Beni yakalayıp dudaklarını dudaklarıma dayayarak kendine bastırdı, pis suratımın her köşesini arzuyla öptü,&nbsp;gözlerimi, yanaklarımı, dudaklarımı ve sonunda hasret dolu dudaklarımı aralayıp içeri daldı.&nbsp;Sonra beni kaldırıp kucakladı ve evinin eşiğine, basamaklardan çıkarıp yatak odasına, yer&nbsp;yatağının tertemiz çarşaflarına ve oradan zevkin doruklarına taşıdı.</span></span></p>

    <p class="calibre8"><span class="font"><span class="calibre1">Epey sonra pire ısırıklarıma güldü ve bana içi su dolu kocaman tahta bir küvet getirip mutfaktaki büyük ateşin önüne yerleştirdi, ben başımı geriye verip saçlarımı hoş kokulu sıcak&nbsp;suya batırırken o bitlerim için saçlarımı taradı.</span></span></p>

    <p class="calibre8"><span class="font"><span class="calibre1">Büstiyerimi, eteğimi ve iç çamaşırlarımı yıkanması için kenara koyup onun gömleğiyle pantolonunu giymem için ısrar etti. Pantolonun belini iyice dolayıp daralttım ve paçalarını&nbsp;güvertedeki denizciler gibi kıvırdım. Atımı alıp otlağa götürdü, hayvancağız semerinden&nbsp;kurtulmanın sevinciyle yuvarlanıp kısraklar gibi havaya tekmeler savurarak William’ın atıyla&nbsp;koştu. Sonra William bana koca bir kâse ballı lapa hazırlayıp tereyağlı bir dilim buğday ekmeği&nbsp;ve kalın bir dilim Essex peyniri getirdi. Jimmy’yle yaptığım yolculuğa gülüp eşlikçim olmadan&nbsp;yola çıkmama kaşlarını çattı, beni tekrar yatağa götürdü ve bütün akşamüzeri hava kararana&nbsp;kadar seviştik, sonra yine acıktığımızı fark ettik.</span></span></p>

    <p class="calibre8"><span class="font"><span class="calibre1">Akşam yemeğini mutfakta mum ışığında yedik. Benim şerefime William yaşlı bir tavuk kesip şişte kızarttı. Elime kendi iş eldivenlerini geçirip beni tavuğu çevirmekle görevlendirdi, kendi de&nbsp;o arada ekmeği kesip küçük bir bira çıkarttı ve peynirle tereyağı almak için kilere gitti.</span></span></p>

    <p class="calibre8"><span class="font"><span class="calibre1">Yemeğimizi bitirdikten sonra taburelerimizi ateşe doğru çekip birbirimizin şerefine içtik, sonra anlamsızca sessizlik içinde oturduk.</span></span></p>

    <p class="calibre8"><span class="font"><span class="calibre1">“Buna inanamıyorum,” dedim bir müddet sonra. “Kafamda sana ulaşmaktan başka bir şey yoktu. Evini falan hiç düşünmedim. Sonrasında ne yapacağımız konusunda hiçbir fikrim yoktu.”</span></span></p>

    <p class="calibre12"><span class="font"><span class="calibre1">“Peki, şimdi ne düşünüyorsun?”</span></span></p>

    <p class="calibre8"><span class="font"><span class="calibre1">“Hâlâ ne düşüneceğimi bilmiyorum,” diye itiraf ettim. “Sanırım buna alışacağım. Çiftçi karısı olacağım.”</span></span></p>

    <p class="calibre8"><span class="font"><span class="calibre1">Öne uzanıp ateşe kalın bir turba fırlattı. O da diğerleriyle birlikte yanmaya başlayıp kıpkırmızı parladı. “Ya ailen?” diye sordu.</span></span> <span class="font"><span class="calibre1">Omuz silktim.</span></span></p>

    <p class="calibre3"><span class="font"><span class="calibre1">“Not bıraktın mı?”</span></span></p>

    <p class="calibre8"><span class="font"><span class="calibre1">Başımı iki yana salladım. “Hiçbir şey bırakmadım.”</span></span></p>

    <p class="calibre8"><span class="font"><span class="calibre1">Bir kahkaha patlattı. “Ah, sevgilim, ne düşünüyordun?”</span></span></p>

    <p class="calibre8"><span class="font"><span class="calibre1">“Seni,” dedim. “ Aniden seni ne kadar sevdiğimi fark ettim. Tek düşünebildiğim bir an evvel yanına gelmekti.”</span></span></p>

    <p class="calibre8"><span class="font"><span class="calibre1">William uzanıp saçımı okşadı. “Sen iyi bir kızsın,” dedi onaylar bir tonla.</span></span></p>

    <p class="calibre8"><span class="font"><span class="calibre1">Hafif bir kahkaha attım. “İyi bir kız mı?”</span></span></p>

    <p class="calibre8"><span class="font"><span class="calibre1">“Evet,” dedi hiç çekinmeden. “Hem de çok iyi.”</span></span></p>

    <p class="calibre8"><span class="font"><span class="calibre1">Başımı saçımı okşayan eline doğru geriye verdim ve eli enseme kaydı. Ensemi sıkıca tutup yavrusunu sallayan bir kedi şefkatiyle salladı. Gözlerini kapatıp kendimi dokunuşlarına&nbsp;bıraktım.</span></span></p>

    <p class="calibre8"><span class="font"><span class="calibre1">“Burada kalamazsın,” dedi yumuşacık bir sesle.</span></span></p>

    <p class="calibre8"><span class="font"><span class="calibre1">Şaşkınlıkla gözlerimi açtım. “Kalamaz mıyım?”</span></span></p>

    <p class="calibre8"><span class="font"><span class="calibre1">“Kalamazsın.” Elini kaldırıp beni susturdu. “Seni sevmediğimden değil çünkü seviyorum. Ve evlenmeliyiz. Ama bu durumdan olabildiğince yararlandıktan sonra.”</span></span></p>

    <p class="calibre8"><span class="font"><span class="calibre1">“Parayı mı kast ediyorsun?”</span></span></p>

    <p class="calibre8"><span class="font"><span class="calibre1">Başını iki yana salladı. “Çocuklarını kast ediyorum. Bana kimseye haber vermeden, kimsenin desteği olmadan geldiysen çocuklarını asla yanına alamazsın. Onları bir daha göremezsin bile.”&nbsp;Acımı bastırmak için dudaklarımı birbirine yapıştırdım. “Anne her an onları benden alabilir&nbsp;zaten.”</span></span></p>

    <p class="calibre8"><span class="font"><span class="calibre1">“Ya da sana geri verebilir,” diye hatırlattı. “Gebe demiştin.”</span></span></p>

    <p class="calibre8"><span class="font"><span class="calibre1">“Evet. Ama-”</span></span></p>

    <p class="calibre8"><span class="font"><span class="calibre1">“Eğer oğlu olursa seninkine ihtiyacı kalmaz. Onu bıraktığı anda geri almaya hazır olmalıyız.”</span></span></p>

    <p class="calibre8"><span class="font"><span class="calibre1">“Sence onu geri alabilir miyim?”</span></span></p>

    <p class="calibre8"><span class="font"><span class="calibre1">“Bilmiyorum. Ama onu geri elde edebilmek için sarayda olmalısın.” Elleri gömleğin üzerinden omuzlarımı ısıtıyordu. “Ben de seninle saraya döneceğim,” dedi. “Bu mevsimlik çiftliği idare&nbsp;etmesi için burada bir iki adam bırakabilirim. Kral bana bir yer verecektir. Rüzgârın hangi&nbsp;yönden estiğini görene kadar birlikte olabiliriz. Alabilirsek çocukları alır, sonra pilimizi pırtımızı&nbsp;toplar buraya geri döneriz.” Bir an durakladı, yüzünün allak bullak olduğunu gördüm. Rahatsız&nbsp;görünüyordu. “Sence burası onlar için yeterince iyi mi?” diye sordu utangaçça. “Onlar Hever’a&nbsp;alışkın ve burada yolun hemen ilerisinde ailenin kendi evi var. Bir statüyle doğup büyüdüler.&nbsp;Burası onlara küçücük gelir.”</span></span></p>

    <p class="calibre8"><span class="font"><span class="calibre1">“Bizimle olacaklar,” dedim lafı uzatmadan. “Ve onlara sevgimizi vereceğiz. Yeni bir aileleri olacak, hiçbir soylunun sahip olmadığı türden bir aileleri. Aşk evliliği yapmış bir anne babaları&nbsp;olacak, maddi durumlarına ve statülerine rağmen birbirini seçmiş bir anne baba. Onlar için&nbsp;daha kötü değil, daha iyi olacak.”</span></span></p>

    <p class="calibre8"><span class="font"><span class="calibre1">“Ya senin için?” diye sordu. “Burası Kent değil.”</span></span></p>

    <p class="calibre8"><span class="font"><span class="calibre1">“Westminister Sarayı da değil,” dedim. “Başka hiçbir şeyin senin yerini tutmayacağını fark ettiğimde kararımı verdim. Sana ihtiyacım olduğunu anladım. Neye mal olursa olsun seninle&nbsp;olmak istiyorum.”</span></span></p>

    <p class="calibre8"><span class="font"><span class="calibre1">Omuzlarımdaki elleri beni iyice kavradı, tabureden kaldırıp kucağına oturttu. “Bir daha söyle,” diye fısıldadı. “Kendimi rüyada gibi hissediyorum.”</span></span></p>

    <p class="calibre8"><span class="font"><span class="calibre1">“Sana ihtiyacım var,” diye fısıldadım gözlerimle iyice yüzünü tarayarak. “Neye mal olursa olsun seninle olmak istiyorum.”</span></span></p>

    <p class="calibre8"><span class="font"><span class="calibre1">“Benimle evlenecek misin?”</span></span></p>

    <p class="calibre3"><span class="font"><span class="calibre1">Gözlerimi kapatıp alnımı onun boynuna yasladım. “Evet,” dedim. “Kesinlikle evet.” Kiliseye onun pantolonu ve gömleğiyle gitmeyi reddettiğim için elbisem ve iç çamaşırlarım&nbsp;yıkanıp kurur kurumaz evlendik. Papaz, William’ı tanıyordu ve ertesi günü kiliseyi bizim için&nbsp;açıp akıl almayacak bir hızla işi bitirdi. Hiç umursamadım. İlk evliliğim Greenwich Sarayı’nda&nbsp;kralın huzurunda olmuş, evlilik birkaç sene içinde başka bir ilişkiye kılıf edilmiş, sonra da&nbsp;ölümle sona ermişti. Böyle basit ve kolay gerçekleşen bu evlilikse beni başka bir geleceğe&nbsp;taşıyacaktı. Sevdiğim erkekle kendi evimde yaşayacaktım.</span></span></p>

    <p class="calibre3"><span class="font"><span class="calibre1">El ele çiftlik evine yürüdük ve William’ın kendi bacasının isinde pişirdiği salam ve taze ekmekle düğün ziyafeti yaptık.</span></span></p>

    <p class="calibre3"><span class="font"><span class="calibre1">“Bütün bunların nasıl yapıldığını öğrenmem gerekecek,” dedim huzursuzca, başımı kaldırıp William’ın son domuzunun kalan üç bacağının asılı olduğu çengellere bakarak.</span></span></p>

    <p class="calibre3"><span class="font"><span class="calibre1">Güldü. “Çok basit,” dedi. “Bir de sana yardım edecek bir kız buluruz. Bebekler gelince birkaç kadına ihtiyacımız olacak.”</span></span></p>

    <p class="calibre3"><span class="font"><span class="calibre1">“Bebekler mi?” dedim Catherinc’le Henry’yi düşünerek.</span></span></p>

    <p class="calibre3"><span class="font"><span class="calibre1">Gülümsedi. “Bebeklerimiz,” dedi. “Evin minik Stafford’larla dolmasını istiyorum. Sen istemiyor musun?”</span></span></p>

    <p class="calibre3"><span class="font"><span class="calibre1">Ertesi gün Westminister’a doğru yola çıktık. Ben çoktan George’a, nehrin yukarısına bir not göndermiş ve Anne’le dayıma hasta olduğumu sandığımı söylemesi için yalvarmıştım. Vebaya yakalandığımdan öyle korkmuştum ki, onlara bir şey söylemeden saraydan ayrılmış ve iyileşene kadar gidip Hever’da kalmıştım. Çok geç kalmış bir yalandı, aklı olan&nbsp;kimseyi ikna etmeyecekti ama Anne kralla evlendiği ve şimdi bebek beklediği için kimsenin&nbsp;beni düşünmemesini ya da ne yaptığımla gerçekten ilgilenmemesini umut ediyordum.&nbsp;Yanımızda atlarımızla Londra’ya kayıkla gittik. İstemeye istemeye dönüyordum. Saraydan&nbsp;ayrılırken amacım gitmek ve William’la birlikte taşrada yaşamaktı. Planlarını alt üst edip onu&nbsp;çiftliğinden alıkoymak değil. Ama William kararlıydı. “Çocukların olmadan asla tam olarak&nbsp;yerleşmiş olmayacaksın,” diye öngördü. “Ve mutsuzluğunu kendi vicdanıma yüklemek&nbsp;istemem.”</span></span></p>

    <p class="calibre3"><span class="font"><span class="calibre1">“Demek bunu cömertliğinden yapmıyorsun,” dedim neşeyle.</span></span></p>

    <p class="calibre3"><span class="font"><span class="calibre1">“Son istediğim şey hayatından bezmiş bir kadın,” dedi mutluluk içinde. “Londra’dan Hever’a sana eşlik etmeye çalışmıştım, hatırladın mı? Ne kadar ruh karartıcı olabildiğini biliyorum.”&nbsp;Suların yükseldiği, rüzgârın karaya doğru estiği bir aralığa denk geldik ve kısa sürede nehrin&nbsp;yukarısına vardık. Westminister’in basamaklarına yanaştık, William atları tahta iskeleye&nbsp;çıkarırken ben yukarı yürüdüm. Bir saat sonra onunla büyük salona çıkan basamakların&nbsp;önünde buluşmaya söz verdim. O süre zarfında sarayda havanın ne durumda olduğuna&nbsp;bakacaktım.</span></span></p>

    <p class="calibre3"><span class="font"><span class="calibre1">Doğruca George’un odalarına gittim. Tuhaf bir biçimde odasının kapısı kilitliydi, kapıyı Boleyn şifresiyle vurdum ve&nbsp;açılmasını bekledim. Hışırtılar duydum, sonra kapı savrularak açıldı. “Ah, sen misin,” dedi George.</span></span></p>

    <p class="calibre3"><span class="font"><span class="calibre1">Sör Francis Weston onunlaydı, ben odaya girerken pantolonunu düzeltmekle meşguldü. “Pardon,” diyerek geriledim.</span></span></p>

    <p class="calibre3"><span class="font"><span class="calibre1">“Francis atından düşmüş,” dedi George. “Şimdi rahat yürüyebiliyor musun, Francis?”</span></span></p>

    <p class="calibre3"><span class="font"><span class="calibre1">“Evet, ama gidip dinleneceğim,” dedi. Elimi tutup iyice eğilerek reverans yaptı, yıprandığı ve elde yıkandığı belli olan elbisem ve pelerinim hakkında hiçbir yorum yapmadı.</span></span></p>

    <p class="calibre3"><span class="font"><span class="calibre1">Kapı arkamızdan kapanır kapanmaz George’a döndüm. “George, çok üzgünüm ama gitmek zorundaydım. Uydurduğum yalanı söyleyebildin mi?”</span></span></p>

    <p class="calibre3"><span class="font"><span class="calibre1">“William Stafford mu?” diye sordu.</span></span></p>

    <p class="calibre3"><span class="font"><span class="calibre1">Başımla onayladım.</span></span></p>

    <p class="calibre3"><span class="font"><span class="calibre1">“Doğru düşünmüşüm,” dedi. “Tanrım, biz ne salağız.”</span></span></p>

    <p class="calibre3"><span class="font"><span class="calibre1">“İkimiz de mi?” diye sordum tedbirli bir tonla.</span></span></p>

    <p class="calibre3"><span class="font"><span class="calibre1">“Kendi farklı seçimlerimizle,” dedi. “Ona gittin ve yattın, değil mi?”</span></span></p>

    <p class="calibre8"><span class="font"><span class="calibre1">“Evet,” dedim uzatmadan. Günün bomba haberini, evlendiğimizi George’a bile söylemeye cesaretim yoktu. “Ve bana eşlik etmek için benimle geldi. Ona kralın emrinde bir iş ayarlar&nbsp;mısın? Artık dayıma hizmet edemez.”</span></span></p>

    <p class="calibre8"><span class="font"><span class="calibre1">“Bir şeyler ayarlarım,” dedi George şüpheyle. “Howard hisseleri şu sıra epey yüksek. Ama onu&nbsp;sarayda ne yapacaksın? Eninde sonunda yakalanırsınız.”</span></span></p>

    <p class="calibre8"><span class="font"><span class="calibre1">“George lütfen,” dedim. “Bugüne dek hiçbir şey istemedim. Anne’in yükselişinden herkes ya toprak, ya para kazandı. Ben çocuklarım dışında hiçbir şey istemedim ama oğlumu elimden&nbsp;aldı. Bu şimdiye dek istediğim tek şey.”</span></span></p>

    <p class="calibre8"><span class="font"><span class="calibre1">“Yakalanacaksın,” diye uyardı George. “Ve sonra adın lekelenecek.”</span></span></p>

    <p class="calibre8"><span class="font"><span class="calibre1">“Hepimizin sırları var,” dedim. “Anne’in bile. Anne’in sırlarını sakladım, seninkileri de saklarım. Senin de benim için aynı şeyi yapmanı istiyorum.”</span></span></p>

    <p class="calibre8"><span class="font"><span class="calibre1">“Tamam, öyle olsun,” dedi gönülsüzce. “Ama tedbirli olmalısın. Bundan sonra öyle birlikte ata binmek falan yok. Tanrı aşkına gebe falan kalma. Ve dayım sana bir koca bulursa evlenmek&nbsp;zorundasın. Sev, sevme.”</span></span></p>

    <p class="calibre3"><span class="font"><span class="calibre1">“Bu konuyla zamanı geldiğinde ilgilenirim,” dedim. “Şimdi ona bir yer ayarlayacak mısın?”</span></span></p>

    <p class="calibre3"><span class="font"><span class="calibre1">“Kralın teşrifatçısı olabilir. Ama bu yere sayemde geldiğini unutmasın ve gözünü kulağını benim&nbsp;için dört açsın. O bundan sonra benim adamım.”</span></span></p>

    <p class="calibre8"><span class="font"><span class="calibre1">“Hayır, değil,” dedim tedbirli bir gülümsemeyle. “Fazlasıyla benim adamım.”</span></span></p>

    <p class="calibre8"><span class="font"><span class="calibre1">“Yüce Tanrım, sen nasıl bir fahişesin,” diye güldü ağabeyim ve beni kollarına çekti.</span></span></p>

    <p class="calibre8"><span class="font"><span class="calibre1">“Ya ben güvende miyim? Anlattıklarına inandılar mı?”</span></span></p>

    <p class="calibre8"><span class="font"><span class="calibre1">“Evet,” dedi. “Kimse koca bir gün ortadan yok okluğunu fark etmedi bile. Bana gelip seni Hever’a götürüp götürmediğimi sordular ve ben de ne haltlar karıştırdığını öğrenene kadar en&nbsp;güvenlisi evet demek diye düşündüm. Çocukların hasta olmasından korktuğunu söyledim.&nbsp;Notunu aldığımda bir yalan çoktan söylenmişti, bu yüzden o yalanı devam ettirdim. Herkes&nbsp;Hever’a gittiğini ve seni benim götürdüğümü sanıyor. Kötü bir yalan değil, yutmuşlardır.”</span></span></p>

    <p class="calibre8"><span class="font"><span class="calibre1">“Teşekkür ederim,” dedim. “Birileri beni böyle görmeden gidip elbisemi değiştireyim.”</span></span></p>

    <p class="calibre3"><span class="font"><span class="calibre1">“Bence at onu. Çılgın aşiftenin tekisin, Marianne. Böyle şeyleri içinde barındırdığını bilmiyordum. Kendi yoluna gitmekte ısrar eden hep Anne olmuştu. Sen hep söyleneni yaparsın sanıyordum.”</span></span></p>

    <p class="calibre8"><span class="font"><span class="calibre1">“Bu kez yapmadım,” dedim, ona bir öpücük gönderip yanından uzaklaştım.</span></span></p>

    <p class="calibre8"><span class="font"><span class="calibre1">Söz verdiğim gibi William’la buluştum ama bana sarılıp saçlarımı öpmesini isterken böyle bir kol boyu mesafeden iki yabancı gibi konuşmak çok tuhaftı.</span></span></p>

    <p class="calibre8"><span class="font"><span class="calibre1">“George benim adıma bir yalan uydurmuş zaten, o yüzden güvendeyim. Ve sana kralın teşrifatçılığı görevini ayarlayabilirmiş.”</span></span></p>

    <p class="calibre8"><span class="font"><span class="calibre1">“Ne yükseliş ama!” dedi William alaylı bir sesle. “Seninle evlenmenin aleyhime işleyeceğini biliyordum. Bir günde çiftçilikten kralın teşrifatçılığına.”</span></span></p>

    <p class="calibre8"><span class="font"><span class="calibre1">“Laflarına dikkat etmezsen bir ertesi günü de darağacına.”</span></span></p>

    <p class="calibre8"><span class="font"><span class="calibre1">Güldü, elime uzanıp öptü. “Gidip surların hemen dışında kalacak bir yer bulayım, böylece gündüzleri böyle ayrı geçirmek zorunda kalsak bile her gece birlikte olabiliriz.”</span></span></p>

    <p class="calibre8"><span class="font"><span class="calibre1">“Evet,” dedim. “Ben de bunu isterim.”</span></span></p>

    <p class="calibre8"><span class="font"><span class="calibre1">Bana gülümsedi. “Sen benim karımsın,” dedi şefkatle. “Artık yanımdan ayrılmana izin vermeyeceğim.”</span></span></p>

    <p class="calibre3"><span class="font"><span class="calibre1">Anne’i kraliçenin odalarında hanımlarıyla birlikte devasa bir örtüye başlamak üzereyken buldum. Sahne o kadar Kraliçe Katherine’i andırıyordu ki, bir an gözlerimi kırpıştırdım, sonra&nbsp;can alıcı farkı gördüm. Anne’in nedimelerinin hepsi ya Howard ailesinin üyesi ya da ailenin&nbsp;seçtikleriydi. Kızların en güzeli şüphesiz kuzenimiz Madge Shelton, sarayın yeni Howard kızıydı ve en varlıklı ve söz sahibi olan, George’un karısı Jane Parker’dı. Odanın havası bile farklıydı. Kraliçe Katherine&nbsp;çoğunlukla birimize ya İncil’den ya da vaaz kitaplarından bölümler okuturdu. Anne ise müzik&nbsp;çaldırıyordu, ben içeri girdiğimde dört müzisyen çalıyordu, hanımlardan biri başını kaldırıp&nbsp;bana baktı, çalışırken aynı zamanda şarkı söylüyordu.</span></span></p>

    <p class="calibre8"><span class="font"><span class="calibre1">Ve odada beyler vardı. İspanyol sarayının katı kurallarıyla yetişmiş olan Kraliçe Katherine İngiltere’de yıllarını geçirdikten sonra bile her zaman mesafeli olmuştu. Beyler daima kralın&nbsp;odalarını ziyaret ederdi, kapı hep onlara açıktı ve saray adabıyla eğlendirilirlerdi ama&nbsp;çoğunlukla saraylılar kraliçenin odalarında oyalanmazdı. Olası flörtleşmeler bahçenin gözden&nbsp;uzak köşelerinde ya da dışarıda avlanırken vuku bulurdu.</span></span></p>

    <p class="calibre8"><span class="font"><span class="calibre1">Anne’in devlet anlayışı çok daha sefaya yönelikti. Odada yarım düzine erkek vardı. Sör William Breton oradaydı, Madge’in işlenecek ipeklere renk seçmesine yardım ediyordu, Sör Thomas&nbsp;Wyatt pencere kenarında oturmuş müzik dinliyor, Sör Francis Weston, Anne’in omzunun&nbsp;üzerinden bakıp dikişini övüyor ve köşelerden birinde Jane Parker, James Wyville’le fısır fısır&nbsp;bir şeyler konuşuyordu.</span></span></p>

    <p class="calibre8"><span class="font"><span class="calibre1">Ben temiz bir elbiseyle içeri girdiğimde Anne belli belirsiz başını kaldırdı. “Ah, döndün demek,” dedi kayıtsız bir tavırla. “Çocuklar iyileşti mi?”</span></span></p>

    <p class="calibre8"><span class="font"><span class="calibre1">“Evet,” dedim. “Sadece üşütmüşler.”</span></span></p>

    <p class="calibre8"><span class="font"><span class="calibre1">“Hever çok hoş olmalı,” dedi Sör Thomas Wyatt pencere kenarındaki koltuğundan. “Nehrin kenarında nergisler açmış mıydı?”</span></span></p>

    <p class="calibre8"><span class="font"><span class="calibre1">“Evet,” diye attım hemen. “Goncalar,” diye düzelttim sonra.</span></span></p>

    <p class="calibre8"><span class="font"><span class="calibre1">“Ama Hever’ın en alımlı kızı burada,” dedi Sör Thomas, Anne’e doğru dönerek.</span></span></p>

    <p class="calibre8"><span class="font"><span class="calibre1">Anne dikişinden başını kaldırdı. “Ve o da bir gonca,” dedi kışkırtıcı bir tonla. Hanımlar bir kahkaha attı.</span></span></p>

    <p class="calibre8"><span class="font"><span class="calibre1">Gözlerimi Sör Thomas’dan Anne’e kaydırdım. Hamileliğini ima ettiğini hiç sanmıyordum, hele hele beylerin önünde.</span></span></p>

    <p class="calibre8"><span class="font"><span class="calibre1">“Küçük bir arı olsaydım taç yapraklarının içinde oynaşırdım,” dedi Sör Thomas, bu cesur şakayı devam ettirerek.</span></span></p>

    <p class="calibre8"><span class="font"><span class="calibre1">“Ve çiçeğin sana kapalı olduğunu görürdün,” dedi Anne.</span></span></p>

    <p class="calibre8"><span class="font"><span class="calibre1">Jane Parker’ın cin gibi gözleri sanki tenis izliyormuş gibi bir oyuncudan diğerine kaydı. Bütün bu oyun aniden bana William’la geçirebileceğim vakti burada boşa harcamakmış gibi göründü.&nbsp;Sarayın bitmek bilmeyen maskeli balolarından biri daha önümde oynanıyordu. Ben artık gerçek&nbsp;aşka açtım.</span></span></p>

    <p class="calibre8"><span class="font"><span class="calibre1">“Ne zaman yola çıkıyoruz?” diye sordum flörtleşmelerini bölerek. “Ne zaman saraydan ayrılıyoruz?”</span></span></p>

    <p class="calibre8"><span class="font"><span class="calibre1">“Haftaya,” dedi Anne, ipliğini keserken. “Greenwich’e gideceğiz sanırım. Neden?”</span></span></p>

    <p class="calibre8"><span class="font"><span class="calibre1">“Şehirden sıkıldım.”</span></span></p>

    <p class="calibre8"><span class="font"><span class="calibre1">“Yerinde duramıyorsun,” diye söylendi Anne. “Daha Hever’dan yeni döndün ve şimdi geri gitmek istiyorsun. Seni olduğun yere çakacak bir erkeğe ihtiyacın var, kardeşim. Uzun&nbsp;zamandır dulsun.”</span></span></p>

    <p class="calibre8"><span class="font"><span class="calibre1">Hemen pencere kenarına, Sör Thomas’ın yanına oturdum. “Hiç değil,” dedim. “Bak, kestiren bir kedi kadar sessizim.”</span></span></p>

    <p class="calibre8"><span class="font"><span class="calibre1">Anne hafif bir kahkaha attı. “İnsanlar erkeklerden hoşlanmadığını sanacak.”</span></span></p>

    <p class="calibre8"><span class="font"><span class="calibre1">Hanımlar bu kinayeli ses tonuna güldü.</span></span></p>

    <p class="calibre8"><span class="font"><span class="calibre1">“Sadece biraz soğudum.”</span></span></p>

    <p class="calibre8"><span class="font"><span class="calibre1">“Soğuk olduğun hiç görülmemişti,” dedi Anne iğneleyerek.</span></span></p>

    <p class="calibre8"><span class="font"><span class="calibre1">Dönüp ona gülümsedim. “Senin de arzulu olduğun hiç görülmemişti. Ama bak, şimdi ikimiz de mutluyuz.”</span></span></p>

    <p class="calibre8"><span class="font"><span class="calibre1">Bu cevabım karşısında dudağını ısırdı. Kafasından yapıştıracak bir karşılık bulmaya çalıştığını görebiliyordum ama ya fazla açık seçik olacağı, ya da kraliyetin metresi olarak kendi&nbsp;statüsünün de benimkinden farklı olmadığı gerçeğini açıkça vurgulayacağı için bulduklarının&nbsp;çoğunu yuttu.</span></span></p>

    <p class="calibre8"><span class="font"><span class="calibre1">“Tanrıya şükür,” dedi dindar bir tavırla ve başını eğip işine devam etti.</span></span></p>

    <p class="calibre8"><span class="font"><span class="calibre1">“Amin,” diye karşılık verdim, onunki kadar tatlı bir tonla.</span></span></p>

    <p class="calibre8"><span class="font"><span class="calibre1">Westminister’da Anne’in sarayında uzun günler beni bekliyordu. William’ı gün içinde sadece tesadüfen çakışırsak görebiliyordum. Kralın teşrifatçısı olduğundan sürekli kralın yanında&nbsp;olması gerekiyordu. Henry onu sevmişti, ona atlarıyla ilgili fikir danışıyor, onu da yanına alıp&nbsp;sık sık ata binmeye çıkıyordu. Benim William’ımın, saray hayatına kesinlikle uymayan o&nbsp;adamın saraylılar tarafından bu kadar sevilmesini komik buluyordum. Ama Henry aklına yattığı&nbsp;sürece fikirlerin dolambaçsız söylenmesinden hoşlanırdı.</span></span></p>

    <p class="calibre3"><span class="font"><span class="calibre1">William’la sadece geceleri yalnız kalabiliyorduk. Westminister Sarayı’nın hemen karşısındaki yolda, eski bir binanın çatı katında bir oda kiralamıştı. Seviştikten sonra gözlerimiz açık öylece&nbsp;yatarken uykusu gelen kuşların damda yuvalarına yerleştiğini duyabiliyordum. Minik bir döşeğimiz, bir masa ve iki taburemiz, saraydan taşıdığımız yemeği ısıttığımız bir şöminemizden başka bir şeyimiz yoktu. Başka bir şey de&nbsp;istemiyorduk zaten.</span></span></p>

    <p class="calibre8"><span class="font"><span class="calibre1">Her sabah şafak vaktinde dokunuşlarıyla onun o tatlı sıcaklığına, teninin o baş döndürücü kokusuna uyanıyordum. Daha önce hiç beni her şeyimle, ben olduğum için seven bir erkekle&nbsp;beraber olmamıştım ve baş döndürücü bir deneyimdi. Daha önce hiç dokunuşlarına bayıldığım&nbsp;ve bu duygumu saklamak, abartmak ya da herhangi bir biçimde ayarlamak zorunda&nbsp;kalmadığım bir erkekle de yatmamıştım. Onu sadece tek ve biricik sevgilim olarak seviyordum,&nbsp;o da beni aynı duygunun basitliği ve arzusuyla seviyordu ki, bu beni düşündürüyordu. Onca yıl&nbsp;o sahte kibir ve şehvete nasıl katlanmıştım acaba? Ama o zamanlar altın saflığındaki bu&nbsp;duyguların varlığından bihaberdim.</span></span></p>

    <p class="calibre8"><span class="font"><span class="calibre1">Anne’in taç giyme töreni dayımızla yaptığı feci bir tartışmayla gölgelendi. Dayım içeri girip ona</span></span></p>

    <p class="calibre8"><span class="font"><span class="calibre1">O küçük kafasında kendini fazlasıyla büyüttüğünü ve onu oraya kimin getirdiğini unuttuğunu&nbsp;haykırarak ateş püskürdüğünde odada ben de vardım. Anne insanı çileden çıkaracak bir&nbsp;küstahlıkla elini şişen karnının kenarına dayayıp ona bedenini olağanüstü hissettiğini ve içinde&nbsp;büyüyen bebeği kimin oraya koyduğunun çok iyi farkında olduğunu söyledi.</span></span></p>

    <p class="calibre8"><span class="font"><span class="calibre1">“Tanrı’nın önünde söylüyorum, Anne, aileni unutmamalısın,” diye yemin etti dayım.</span></span></p>

    <p class="calibre8"><span class="font"><span class="calibre1">“Onları nasıl unutabilirim ki? Bal peteğinin etrafında vızıldayan eşek arıları gibi etrafımdalar. Her adımımda sizden</span></span> <span class="font"><span class="calibre1">birinin ayağına basıyorum ve nedense herkes bir şeyler istiyor.”</span></span></p>

    <p class="calibre8"><span class="font"><span class="calibre1">“Ben bir şey istemiyorum,” dedi dayım. “Kendi haklarım var.”</span></span></p>

    <p class="calibre8"><span class="font"><span class="calibre1">Anne bu lafa hemen başını çevirdi. “Benim üzerimde yok! Kraliçenle konuşuyorsun.”</span></span></p>

    <p class="calibre8"><span class="font"><span class="calibre1">“Yeğenimle konuşuyorum, vakti zamanında ben olmasam Henry Percy’yle yattığı için bedbaht bir halde saraydan kovulacak olan yeğenimle,” diye yapıştırıverdi dayım.</span></span></p>

    <p class="calibre8"><span class="font"><span class="calibre1">Anne sanki dayımın üzerine uçacakmış gibi ayağa zıpladı.</span></span></p>

    <p class="calibre8"><span class="font"><span class="calibre1">“Anne!” diye bağırdım. “Bebek! Kımıldama!” Dayıma baktım. “Kesinlikle morali bozulmamalı! Bebek!”</span></span></p>

    <p class="calibre8"><span class="font"><span class="calibre1">Dayım öldürecekmiş gibi Anne’e baktı, sonra öfkesini kontrol altına aldı. “Tabii,” dedi sahte bir kibarlıkla. “Otur, Anne. Sakin ol.”</span></span></p>

    <p class="calibre8"><span class="font"><span class="calibre1">Anne tekrar yerine çöktü. “Bu konuyu bir daha asla açma,” diye tısladı dayıma. “Yemin ederim, dayım olman hiçbir şeyi değiştirmez, o eski iftirayı bir kere daha önüme koyarsan seni&nbsp;saraydan attırırım.”</span></span></p>

    <p class="calibre8"><span class="font"><span class="calibre1">“Ben Kont Marshal’ım,” dedi dayım dişlerinin arasından. “Sen daha bebekken ben İngiltere’nin en büyük adamlarından biriydim.”</span></span></p>

    <p class="calibre8"><span class="font"><span class="calibre1">“Ve daha öncesinde baban Kule’ye kapatılmış bir vatan hainiydi,” dedi Anne zaferle. “Benim gibi sen de unutma ki, biz hep birlikte Howardlar’ız. Sen benim yanımda değilsen ben de senin&nbsp;yanında değilim. Tek sözümle Kule’nin içini yine görürsün.”</span></span></p>

    <p class="calibre3"><span class="font"><span class="calibre1">“Haydi söyle, bakalım,” diye yapıştırdı dayını ve reverans yapmadan odadan çıkıp gitti. “Ondan nefret ediyorum,” dedi Anne çok alçak sesle. “Onun bir hiçe dönüştüğünü görmek istiyorum.”&nbsp;</span></span></p>

    <p class="calibre3"><span class="font"><span class="calibre1">“Bunu aklından bile geçirme,” dedim telaşla. “Ona ihtiyacın var.”</span></span></p>

    <p class="calibre8"><span class="font"><span class="calibre1">“Kimseye ihtiyacım yok,” dedi sözünü sakınmadan. “Kral tamamen benim. Kalbi bende, arzuları bende ve onun oğlunu taşıyorum. Kimseye ihtiyacım yok.”</span></span></p>

    <p class="calibre8"><span class="font"><span class="calibre1">Howard Dayım, Anne’in taç giyme törenine eşlik etmek için şehre geldiğinde aralarındaki kavgadan sonra henüz barışmamışlardı. George’un öngördüğü gibi bu şimdiye dek görülmemiş&nbsp;güzellikte bir tören olacaktı. Anne, sanki yasal kraliçe değilmiş de birilerinin yerini gasp etmiş&nbsp;gibi Kraliçe Katherine’in kraliyet kayığındaki direği yakmalarını emretti. Yerine Henry’ninkilerle&nbsp;birlikte onun simgesi ve isminin baş harfleri kazındı. İnsanlar bununla bile dalga geçti. HA HA&nbsp;diye okunduğunu ve son gülenin zavallı İngiltere’nin kendisi olacağını söylediler. Anne’in yeni&nbsp;ilkesi her yerdeydi: ‘en mutlu’. İlk duyduğunda George bile bir kahkaha patlattı. “Anne mi&nbsp;mutluymuş?” dedi. “Ancak Cennetler Kraliçesi olup Meryem Ana’yı yerinden ederse belki.”</span></span></p>

    <p class="calibre8"><span class="font"><span class="calibre1">Altın, beyaz ve gümüş rengi bayraklarımızı dalgalandira dalgalandira kayıklarla Londra Kulesi’ne gittik. Kral büyük su geçidinde bizi bekliyordu. Anne iskeleye çıkarken sallanmaması&nbsp;için kayığımızı tuttular, sonra onu seyrettim. Sanki hiç tanımadığım biriymiş gibiydi. Tahtına&nbsp;çıktı ve doğuştan kraliçeymiş edasıyla süzülerek sürme iskeleye oturdu. Gümüş ve altın rengi&nbsp;elbisesi, omuzlarındaki kürklü peleriniyle olağanüstü şıktı. Ablammış gibi görünmüyordu,&nbsp;hatta ölümlü bir kadınmış gibi de görünmüyordu. Sanki gelmiş geçmiş en büyük kraliçeymiş&nbsp;gibi davranıyordu.</span></span></p>

    <p class="calibre8"><span class="font"><span class="calibre1">Kule’de iki gece kaldık ve ilk gece muazzam bir yemek verildi, Henry günün şerefine unvanlar dağıtırken eğlenildi. On sekiz kişiyi Bath Şövalyesi yaptı, bir düzine şövalyelik unvanı dağıttı,&nbsp;bunların üçünü aralarında kocamın da bulunduğu en sevdiği teşrifatçılarına verdi. Kral kılıcıyla&nbsp;onun omzuna dokunup bir sadakat öpücüğü kondurduktan sonra William beni bulmaya geldi.&nbsp;Saray eşrafının arasına karışabileceğimiz bir yerde beni dansa kaldırdı ve kraliçenin kız&nbsp;kardeşinin kralın teşrifatçısıyla dans ettiğini kimsenin fark etmeyeceğini umut ettik.</span></span></p>

    <p class="calibre8"><span class="font"><span class="calibre1">“Evet, Leydim Stafford,” dedi yumuşacık bir sesle. “Bu başarıma ne dersin?”</span></span></p>

    <p class="calibre8"><span class="font"><span class="calibre1">“Büyük bir sıçrayış,” dedim. “Bir Howard kadar yükseleceksin. Bunu biliyorum.”</span></span></p>

    <p class="calibre8"><span class="font"><span class="calibre1">“Aslında memnun olmadım diyemem,” dedi, halkanın ortasındaki çiftin dansını seyrederken temkinli bir biçimde alçak sesle fısıldayarak. “Evliliğimiz yüzünden mevkiinin düşmesini&nbsp;istemiyorum.”</span></span></p>

    <p class="calibre8"><span class="font"><span class="calibre1">“Köylü de olsan seninle yine evlenirdim,” dedim kararlı bir sesle.</span></span></p>

    <p class="calibre8"><span class="font"><span class="calibre1">Bu lafıma kıkırdadı. “Aşkım, pire ısırıklarının ne kadar canını sıktığını kendi gözlerimle gördüm. Köylü olsam benimle evleneceğini hiç sanmıyorum.”</span></span></p>

    <p class="calibre8"><span class="font"><span class="calibre1">Ona gülmek için döndüm ve Madge Shelton’la eşleşen George’un ateş püskürerek bana baktığını fark ettim. Anında kendime çekidüzen verdim. “George bizi izliyor.”</span></span></p>

    <p class="calibre8"><span class="font"><span class="calibre1">William başıyla onayladı. “Önce kendine baksa hiç fena olmaz.”</span></span></p>

    <p class="calibre8"><span class="font"><span class="calibre1">“Öyle mi? Neden?”</span></span></p>

    <p class="calibre3"><span class="font"><span class="calibre1">Bizim dans sıramızdı. William beni halkanın ortasına götürdü ve üç adım ileri üç adım geri, birlikte dans ettik. Bu&nbsp;bir saray dansıydı ve iyice birbirine yanaşıp göz göze kenetlenmeden dans etmek zordu. İçimden sürekli kendime yüzümün ona bayıldığımı hiçbir şekilde ele vermemesi gerektiğini&nbsp;hatırlatıp durdum. William benden daha tedbirsizdi. Gözlerimi her yukarı kaydırışımda sanki&nbsp;yemek istermiş gibi beni izlediğini görüyordum. Halka boyunca dans edip iki çift kolun yarattığı&nbsp;bir kemerden geçtikten sonra tekrar toplu dansın başlamasıyla biraz gevşedim.</span></span></p>

    <p class="calibre8"><span class="font"><span class="calibre1">“George’a ne olmuş?”</span></span></p>

    <p class="calibre8"><span class="font"><span class="calibre1">“Kötü dostları var,” dedi William lafı uzatmadan.</span></span></p>

    <p class="calibre3"><span class="font"><span class="calibre1">Bir kahkaha attım. “O bir Howard ve kralın dostu,” dedim. “Kötü dostları olmak zorunda.” Birden çark ettiğini fark ettim. “Önemli bir şey değildir herhalde.”</span></span></p>

    <p class="calibre3"><span class="font"><span class="calibre1">Müzisyenler şarkının sonuna gelip son bir nakarat çaldı. William’ı salonun kenarına çektim. “Şimdi bana ne demek istediğini anlat.”</span></span></p>

    <p class="calibre8"><span class="font"><span class="calibre1">“Sör Francis Weston devamlı onunla,” dedi William, dile gelip. “Adamın ünü iyi değil.”</span></span></p>

    <p class="calibre8"><span class="font"><span class="calibre1">Hemen savunmaya geçtim. “Genç adamın güzelliğinden öte bir şey duymamışsındır.”</span></span></p>

    <p class="calibre8"><span class="font"><span class="calibre1">“O kadarla kalmıyor,” dedi William uzatmak istemeyerek.</span></span></p>

    <p class="calibre8"><span class="font"><span class="calibre1">“Başka?”</span></span></p>

    <p class="calibre8"><span class="font"><span class="calibre1">William sorgulayan gözlerden uzak olmak istermiş gibi etrafına bakındı. “Sevgili olduklarını duydum.”</span></span></p>

    <p class="calibre8"><span class="font"><span class="calibre1">Hafif bir iç çektim.</span></span></p>

    <p class="calibre8"><span class="font"><span class="calibre1">“Biliyor muydun?”</span></span></p>

    <p class="calibre8"><span class="font"><span class="calibre1">Hiçbir şey söylemeden evet anlamında başımı salladım.</span></span></p>

    <p class="calibre3"><span class="font"><span class="calibre1">“Tanrım, Mary.” William benden bir adım uzaklaşıp sonra tekrar yanıma geldi. ‘Ve bana söylemedin? Kendi öz ağabeyin günah çukuruna batmış vaziyette ve bana söylemiyorsun?”</span></span></p>

    <p class="calibre8"><span class="font"><span class="calibre1">“Tabii ki söylemem,” diye haykırdım. “Onu neden utanç içinde bırakayım? O benim ağabeyim. Ayrıca değişebilir.”</span></span></p>

    <p class="calibre8"><span class="font"><span class="calibre1">“Ona benden daha mı sadıksın?”</span></span></p>

    <p class="calibre8"><span class="font"><span class="calibre1">“Sana olduğum kadar,” dedim hızla. “William, o benim ağabeyim. Biz üç Boleyn’iz, üçümüzün de birbirine ihtiyacı var. Üçümüz de çok büyük sırlar biliyoruz. Ben hâlâ tamamıyla Leydi&nbsp;Stafford değilim.”</span></span></p>

    <p class="calibre8"><span class="font"><span class="calibre1">“Ağabeyin bir sapkın!” diye tısladı.</span></span></p>

    <p class="calibre8"><span class="font"><span class="calibre1">“Ama yine de ağabeyim!” Kolunu yakaladım ve kimin gördüğünü umursamadan onu bir köşeye çektim. “Ağabeyim sapık, ablam bir fahişe, belki insanların yemeğine zehir kattırıyor ve ben de&nbsp;bir fahişeyim. Dayım dostların en sahtesi, babam günün koşullarında kime gerekiyorsa ona&nbsp;hizmet ediyor, annemse, Tanrı bilir, bazıları ablam ve benden önce kralla onun yattığını&nbsp;söylüyor! Bütün bunları biliyordun ya da biraz düşünsen çıkartabilirdin. Şimdi söyle bana, sana&nbsp;uygun muyum? Çünkü sıradan biri olduğunu biliyordum ama yine de seni bulmaya geldim. Bu&nbsp;sarayda bir yerlere gelmek istiyorsan eline ya kan, ya da bok bulaşır. Ben bunu zorlu bir&nbsp;çıraklık dönemi geçirerek çocukluğumda öğrendim. Şimdi öğrenmek istiyorsan midenin sağlam&nbsp;olması gerekir.”</span></span></p>

    <p class="calibre8"><span class="font"><span class="calibre1">William böyle aniden alevlenmeme ağzı açık bakakaldı, sözlerimi sindirmek için bir adım geriledi. “Canını sıkmak istememiştim.”</span></span></p>

    <p class="calibre8"><span class="font"><span class="calibre1">“Biri ağabeyim, diğeri ablam. Ne olursa olsun onlar benim ailem.”</span></span></p>

    <p class="calibre8"><span class="font"><span class="calibre1">“İkisi de düşmanımız olabilir,” diye uyardı beni.</span></span></p>

    <p class="calibre8"><span class="font"><span class="calibre1">“Mezara kadar düşmanım olabilirler ama yine benim ağabeyim ve ablam olacaklar,” dedim.</span></span></p>

    <p class="calibre8"><span class="font"><span class="calibre1">Sustuk.</span></span></p>

    <p class="calibre8"><span class="font"><span class="calibre1">“Hem ailen, hem düşmanın mı?”</span></span></p>

    <p class="calibre8"><span class="font"><span class="calibre1">“Belki,” dedim. “Her şey bu büyük kumarın nasıl gideceğine bağlı.”</span></span></p>

    <p class="calibre8"><span class="font"><span class="calibre1">William beni başıyla onayladı.</span></span></p>

    <p class="calibre8"><span class="font"><span class="calibre1">“Peki ağabeyim için ne diyorlar?” diye sordum bu kez daha kararlı bir sesle. “Ne duydun?”</span></span></p>

    <p class="calibre8"><span class="font"><span class="calibre1">“Tanrıya şükür çok insan bilmiyor ama sarayın içinde kapalı bir saray daha var diyorlar,&nbsp;ablanın etrafını çeviren, bunların onun en yakın dostu olduğunu ama aynı zamanda kendi&nbsp;içlerinde sevgili olduklarını söylüyorlar. Biri Sör Francis, diğeri Sör William Brereton. Sıkı&nbsp;kumarbazlar, çok iyi biniciler, yiğitlik uğruna her şeyi, keyif ve heyecan içeren her şeyi&nbsp;yapabilecek adamlar ve George da bu adamların arasında sayılıyor. Her zaman kraliçenin&nbsp;etrafındalar, onun odalarında buluşup flörtleşiyorlar, oynuyorlar. Yani Anne de işin içinde.”&nbsp;Salonun diğer tarafına, ağabeyime döndüm. Anne’in tahtının üzerinden eğilmiş ablamın&nbsp;kulağına bir şeyler fısıldıyordu. Anne’in bu mahrem fısıltılara başını hafifçe eğdiğini, sonra&nbsp;kıkırdadığını gördüm.</span></span></p>

    <p class="calibre8"><span class="font"><span class="calibre1">“Bu hayat bırak genç bir erkeği, bir azizi bile yoldan çıkarır.”</span></span></p>

    <p class="calibre8"><span class="font"><span class="calibre1">“Asker olmak istiyordu,” dedim hüzünle. “Büyük bir haçlı askeri, elinde beyaz kalkanıyla inanmayanlara karşı savaşan bir şövalye.”</span></span></p>

    <p class="calibre3"><span class="font"><span class="calibre1">William başını iki yana salladı. “Becerebilirsek küçük Henry’yi bütün bunlardan koruyacağız.”</span></span></p>

    <p class="calibre3"><span class="font"><span class="calibre1">“Oğlumu mu?”</span></span></p>

    <p class="calibre3"><span class="font"><span class="calibre1">Evet anlamında başını salladı. “Oğlumuzu. Ona amacı olan bir hayat vereceğiz, boş ve keyif peşinde bir hayat değil. Ayrıca ağabeyinle ablanı etraflarındaki dostlarıyla ilgili fısıltılara konu oldukları konusunda uyar, en çok da ağabeyini.”</span></span></p>

    <p class="calibre8"><span class="font"><span class="calibre1">Ertesi gün Anne şehre girdi, beyaz elbisesini giyip beyaz bir palto ve beyaz astan bir kürk giymesine yardım ettim. Siyah saçlarını açık bırakıp altın rengi bir peçe ve altın bir halka taktı.&nbsp;Londra’ya doğru iki beyaz midillinin çektiği bir tahtırevanla yola çıktı ve Cinque Ports adıyla&nbsp;anılan Kent ve Sussex kıyılarının beş baronu, başının üzerinde altın kaplı bir kumaş tutarak ona&nbsp;eşlik etti. Bütün saray en güzel giysileriyle tabana kuvvet peşine düştü. Etraf zafer takılarıyla&nbsp;doluydu, içinden şarap akan çeşmeler vardı, her durduğumuz yerde kraliyetle ilgili şiirler&nbsp;mevcuttu ama bütün süreç boyunca şehir feci bir sessizlik içindeydi.</span></span></p>

    <p class="calibre3"><span class="font"><span class="calibre1">Yanımda Madge Shelton’la Anne’in tahtırevanının peşinden gittikçe artan bir sessizlik içinde dar sokaklardan katedrale doğru yürüyordum. “Yüce Tanrım, bu dehşet verici,” diye mırıldandı.&nbsp;Londra küsmüştü, binlerce insan sokaklara dökülmüştü ama ne bayrak sallıyor, ne iyi&nbsp;dileklerini sunuyor, ne de Anne’in ismini bağırıyorlardı. Ürpertici bir merak içinde, sanki&nbsp;İngiltere’nin kaderini, kralın kendisini değiştiren ve sonunda kraliçe unvanını söke söke üzerine&nbsp;geçiren o kadını görmeye çalışır gibi gözlerini dikmiş ona bakıyorlardı.</span></span></p>

    <p class="calibre8"><span class="font"><span class="calibre1">Anne’in şehre girişi insanı boğacak denli kasvetliydi ve ikinci gün sessizlik içinde gerçekleşen taç giyme töreni kutlamaları da farklı olmadı. Bu kez aralarına beyaz as tüyleri serpilmiş&nbsp;kırmızı kadifeden bir elbise, üzerine mor bir manto giymişti ve yüzü fırtına gibiydi.</span></span></p>

    <p class="calibre3"><span class="font"><span class="calibre1">“Şimdi mutlu değil misin, Anne?” diye sordum eteğini düzeltirken.</span></span></p>

    <p class="calibre8"><span class="font"><span class="calibre1">Yüzünü buruşturur gibi gülümsedi. “En mutlu,” dedi sinir içinde kendi ilkesini tekrarlayarak. “En mutlu. Öyle olmalıyım, değil mi? İstediğim her şeyi elde ettim ve başaracağıma inanan ilk&nbsp;ve tek insan bendim. Kraliçeyim, İngiltere Kralının karışıyım. Katherine’in ayağını kaydırıp onu&nbsp;yerinden ettim. Dünyanın en mutlu kadını olmalıyım.”</span></span></p>

    <p class="calibre8"><span class="font"><span class="calibre1">“Ve kral seni seviyor,” dedim, bir adam tarafından sevilmenin hayatımı ne kadar değiştirdiğini düşünerek.</span></span></p>

    <p class="calibre8"><span class="font"><span class="calibre1">Anne omuz silkti. “Evet seviyor,” dedi kayıtsızca. Karnına dokundu. “Bunun oğlan olduğunu bir bilsem. Doğum odasında bir prensle taçlandırılsam.”</span></span></p>

    <p class="calibre8"><span class="font"><span class="calibre1">Yavaşça omzuna dokundum. Bu yakınlık bile şimdi tuhaf gelmişti. Aynı yatağı paylaşmayı bıraktığımızdan beri birbirimize hiç dokunmamıştık. Bir ev dolusu hizmetkârı olduğundan beri&nbsp;saçlarını taramamış, korsesini bağlamamıştım. George’la hâlâ yakındı ama benden&nbsp;uzaklaşmıştı. Ayrıca oğlumu elimden çalışı aramızda dile getirilmeyen bir kin doğurmuştu.&nbsp;Bana zayıf noktasını göstermesi tuhaf gelmişti. Hem de kraliçelik cilasını seramik sırlar gibi&nbsp;üzerine sıvamışken.</span></span></p>

    <p class="calibre8"><span class="font"><span class="calibre1">“Az kaldı,” dedim şefkatle. “Üç ay.”</span></span></p>

    <p class="calibre8"><span class="font"><span class="calibre1">Kapı vuruldu ve Jane Parker yüzü heyecandan parlayarak içeri girdi. “Seni bekliyorlar!” dedi nefes nefese. “Vakit geldi. Hazır mısın?”</span></span></p>

    <p class="calibre3"><span class="font"><span class="calibre1">“Efendim?” dedi Anne buz gibi bir tonla. Anında kraliçe maskesinin ardında kaybolmuştu. Jane reverans yaptı. “Majesteleri! Özür dilerim! Siz Majestelerini bekliyorlar demem gerekirdi.”&nbsp;</span></span></p>

    <p class="calibre3"><span class="font"><span class="calibre1">“Hazırım,” dedi Anne ve ayağa kalktı. Saray eşrafının geri kalanı da odaya geldi ve nedimeleri pelerininin gösterişli kuyruğunu düzeltmeye girişti, bense elbisesini düzeltip uzun siyah&nbsp;saçlarını omuzlarına döktüm.</span></span></p>

    <p class="calibre8"><span class="font"><span class="calibre1">Sonra ablam, o Boleyn kızı, İngiltere Kraliçesi olarak taç giymek üzere dışarı çıktı.</span></span></p>

    <p class="calibre8"><span class="font"><span class="calibre1">Anne’in taç giyme gecesini Kule’deki yatak odamda William’la birlikte geçirdim. Aslında yatağımı Madge Shelton’la paylaşacaktım ama bana bütün gece dışarıda olacağını fısıldadı,&nbsp;böylece saray eşrafının ziyafeti sürerken William’la ben odama süzüldük, kapıyı kilitledik, ateşe&nbsp;bir odun daha fırlattık ve duygu dolu dakikalar boyunca yavaşça soyunup uzun uzun aşk&nbsp;yaptık.</span></span></p>

    <p class="calibre8"><span class="font"><span class="calibre1">Gece uyanıp yine seviştik, sonra uykulu bir şehvet ve tatminle tekrar sızdık. Sabaha karşı saat beşte, hava aydınlanmaya başladığında ikimize de tatlı bir yorgunluk çökmüş, kurt gibi&nbsp;acıkmıştık.</span></span></p>

    <p class="calibre8"><span class="font"><span class="calibre1">“Haydi,” dedi bana. “Dışarı çıkıp yiyecek bir şeyler bulalım.”</span></span></p>

    <p class="calibre8"><span class="font"><span class="calibre1">Giysilerimizi üzerimize geçirdik, yüzümü gizlemek için üzerime bir pelerin alıp başlığını kafama geçirdim ve uyuyan kuleden dışarı, şehrin sokaklarına süzüldük. Londra’daki erkeklerin yarısı&nbsp;Anne’in zaferini kutlamak üzere çeşmelerden bedava dökülen şaraptan sarhoş olup yol&nbsp;kenarındaki oluklarda sızmıştı. Minories’e dek bütün yol boyunca uyuşup kalmış bedenlerin&nbsp;üzerinden atladık.</span></span></p>

    <p class="calibre8"><span class="font"><span class="calibre1">İçkiden kendinden geçmiş bu şehrin sokaklarında görünmekten çekinmeden el ele yürüdük.</span></span></p>

    <p class="calibre8"><span class="font"><span class="calibre1">William beni bir fırına götürdü ve çarpık bacasından duman çıkıp çıkmadığını görmek üzere geriledi.</span></span></p>

    <p class="calibre8"><span class="font"><span class="calibre1">“Ekmek kokusu alıyorum,” dedim havayı koklayıp kendi açlığıma gülerek.</span></span></p>

    <p class="calibre8"><span class="font"><span class="calibre1">“Kapıya vuracağım,” dedi William ve yan kapıyı yumrukladı.</span></span></p>

    <p class="calibre3"><span class="font"><span class="calibre1">İçeriden alçak sesle birileri bağırarak cevap verdi, sonra kıpkırmızı yüzü bembeyaz una bulanmış bir adam kapıyı&nbsp;savurarak açtı.</span></span></p>

    <p class="calibre8"><span class="font"><span class="calibre1">“Bir somun ekmek alabilir miyim?” diye sordu William.</span></span></p>

    <p class="calibre8"><span class="font"><span class="calibre1">“Ve biraz kahvaltılık?”</span></span></p>

    <p class="calibre8"><span class="font"><span class="calibre1">Adam sokağın aydınlık olduğunu fark ederek gözlerini kırpıştırdı. “Paran varsa tabii,” dedi somurtarak. “Tanrı biliyor, kendiminkini dibine kadar harcadım.”</span></span></p>

    <p class="calibre8"><span class="font"><span class="calibre1">William beni fırının içine çekiştirdi. İçerisi sıcaktı ve hoş bir koku vardı. Her yer, masa ve tabureler bile un içindeydi. William sandalyeyi peleriniyle silip beni oturtturdu.</span></span></p>

    <p class="calibre8"><span class="font"><span class="calibre1">“Biraz ekmek,” dedi. “Birkaç kupa küçük bira. ilanım için varsa biraz meyve. Birkaç haşlanmış yumurta ve belki yanında biraz salam? Peynir? İyi neyin varsa.”</span></span></p>

    <p class="calibre8"><span class="font"><span class="calibre1">“Bu, sabahki ilk ürünüm,” diye söylendi adam. “Daha kendim kahvaltı etmiş değilim. Saray eşrafı için koşuşturup salam kesmekle uğraşamam.”</span></span></p>

    <p class="calibre8"><span class="font"><span class="calibre1">Kesenin ucunu aralayıp gümüş paranın pırıltısını göstermek her şeyi bir anda değiştiriverdi.</span></span></p>

    <p class="calibre8"><span class="font"><span class="calibre1">“Kilerde çok güzel bir salamım var, peynirimi taşradaki kuzenim yaptı,” dedi fırıncı teşvik eden bir tonda. “Biranızı karım kalkıp kendi elleriyle servis edecek. İyi bira yapar, Londra’da ondan&nbsp;iyisi yoktur.”</span></span></p>

    <p class="calibre8"><span class="font"><span class="calibre1">“Teşekkürler,” dedi William kibarca, göz kırparak yanıma otururken ve kolunu rahatça belime doladı.</span></span></p>

    <p class="calibre8"><span class="font"><span class="calibre1">“Yeni evli misiniz?” diye sordu adam, fırından somunları çıkarırken William’ın yüzüme nasıl baktığını görünce.</span></span></p>

    <p class="calibre8"><span class="font"><span class="calibre1">“Evet,” dedim.</span></span></p>

    <p class="calibre8"><span class="font"><span class="calibre1">“Bir yastıkta kocayın,” dedi şüpheyle ve tahta tezgâhın üzerindeki somunlarına döndü.</span></span></p>

    <p class="calibre8"><span class="font"><span class="calibre1">“Amin,” dedi William yavaşça ve beni kendine çekip dudaklarımdan öptükten sonra kulağıma fısıldadı, “Seni sonsuza dek şimdi sevdiğim gibi seveceğim.”</span></span></p>

    <p class="calibre8"><span class="font"><span class="calibre1">William, Kule’deki minik kale kapısından içeri girişimi izledikten sonra nehrin aşağısına inip bir kayıkçı bularak su girişinden içeri girdi. İçeri girdiğimde Madge Shelton odamızdaydı ama&nbsp;sabahın bu saatinde nerede olduğumu merak etmeyecek kadar saçını düzeltip elbisesini&nbsp;değiştirmekle meşguldü. Saray eşrafının yarısı başka yataklarda uyanıyordu sanki. Anne’in&nbsp;zaferi, metresin eşe dönüşmesi ülkedeki bütün şıllıklara ilham vermiş gibiydi.</span></span></p>

    <p class="calibre8"><span class="font"><span class="calibre1">Elimi yüzümü yıkayıp Anne ve diğer hanımlarla matinelere gitmek üzere giyindim. Anne kraliçeliğinin ilk gününde şatafatlı koyu bir elbise ve mücevherlerle süslü bir başlık tercih&nbsp;etmiş, boynuna iki kez doladığı uzun bir inci kolye takmıştı. Boleyn’in altın ‘B’si hâlâ&nbsp;boynundaydı ve altın yaprağının içinde minik bir dua kitabı taşıyordu. Beni gördüğünde başıyla&nbsp;selamladı, iyice eğilerek reveransa geçtim ve sanki onur duyuyormuş gibi elbisesinin&nbsp;kuyruğunun peşinden yürüdüm.</span></span></p>

    <p class="calibre3"><span class="font"><span class="calibre1">Duadan ve kralla kahvaltı ettikten sonra Anne hizmetkârlarını yeniden gözden geçirdi. Kraliçe Katherine’in hizmetkârlarının çoğu hiç rahatsızlık duymadan sadakatlerimin&nbsp;yönünü değiştirmiş, hepimizin yaptığı gibi giden kraliçenin ardından parlayan yıldıza dönmüşlerdi. Gözüm Seymour ismine takıldı.</span></span></p>

    <p class="calibre8"><span class="font"><span class="calibre1">“Seymour kızlarından birini nedimen olarak mı alıyorsun?” diye sordum merakla.</span></span></p>

    <p class="calibre8"><span class="font"><span class="calibre1">“Hangisini?” diye sordu George öylesine, listeyi kendine doğru çekerek. “Dediklerine göre şu Agnes feci bir fahişeymiş.”</span></span></p>

    <p class="calibre8"><span class="font"><span class="calibre1">“Jane,” dedi Anne. “Ama ben Elizabeth teyzeyle Kuzen Mary’yi alacağım. Tek bir Seymour’u alt edecek kadar çok Howard var diye düşünüyorum.”</span></span></p>

    <p class="calibre8"><span class="font"><span class="calibre1">“Onu almanı kim istedi?” diye sordu George. “Herkes kendine yer edinmek istiyor,” dedi Anne tedbiri elden bırakmadan. “Hepsi ve her zaman. Diğer ailelerden bir iki kişi almak çeşni olur&nbsp;diye düşündüm. Her şey Howardlar’ın olamaz ki.”</span></span></p>

    <p class="calibre8"><span class="font"><span class="calibre1">George güldü. “Neden olmasın?”</span></span></p>

    <p class="calibre8"><span class="font"><span class="calibre1">Anne sandalyesini masadan geriye itip ellerini beline koydu ve bir iç çekti. George panikledi. “Yorgun musun?”</span></span></p>

    <p class="calibre8"><span class="font"><span class="calibre1">“Biraz sancım var.” Bana baktı. “Önemli değildir, değil mi? Hafif sancılarımın olması? Bir anlamı yoktur, değil mi?”</span></span></p>

    <p class="calibre8"><span class="font"><span class="calibre1">“Benim Catherine’de epey şiddetli sancılarım olmuştu, hem de başından&nbsp;sonuna kadar, sonra kolayca doğdu.”</span></span></p>

    <p class="calibre8"><span class="font"><span class="calibre1">“Ama bebeğin kız olduğu anlamına gelmez, değil mi?” diye sordu George endişeyle.</span></span></p>

    <p class="calibre8"><span class="font"><span class="calibre1">Gözlerim bir ağabeyime, bir ablama döndü, aynı uzun Boleyn burnu, uzun birer yüz ve hırslı gözler. İkisi de hayatım boyunca aynada bana bakan o yüzden hiç farklı değildi, sadece ben&nbsp;artık o aç bakışlardan kurtulmuştum.</span></span></p>

    <p class="calibre8"><span class="font"><span class="calibre1">“Gönlünü ferah tut,” dedim kibarca George’a. “Ablamın dünyanın en güzel oğlan çocuğuna sahip olmaması için hiçbir neden yok. Endişelenmekse yapmaması gereken ilk şey.”</span></span></p>

    <p class="calibre8"><span class="font"><span class="calibre1">“Bana nefes alma demenle aynı şey,” diye yapıştırdı Anne. “İngiltere’nin bütün geleceğini karnımda taşımak gibi bir şey bu. Kraliçe defalarca bebeğini düşürmüştü.”</span></span></p>

    <p class="calibre8"><span class="font"><span class="calibre1">“Çünkü kralın gerçek karısı değildi,” dedi George onu yatıştırarak. “Evlilikleri hiçbir zaman geçerli olmadı. Tanrı tabii ki, sana bir oğlan verecektir.”</span></span></p>

    <p class="calibre8"><span class="font"><span class="calibre1">Sessizce, Anne ellerini masanın üzerine uzattı. George bu elleri sıkı sıkı tuttu. Gözlerim ikisini de inceledi, o amansız hırs hâlâ içlerindeydi. Yükselişe geçmiş basit bir lordun küçük&nbsp;çocuklarıyken bile içlerinde taşıdıkları o hırs hâlâ iş başındaydı.</span></span></p>

    <p class="calibre8"><span class="font"><span class="calibre1">Biraz bekledim, sonra, “George, hakkında lehine olmayan, nahoş dedikodular çalındı kulağıma,” dedim.</span></span></p>

    <p class="calibre8"><span class="font"><span class="calibre1">O mutlu, yaramaz gülümsemesiyle başını kaldırdı. “Tabii ki, yok öyle bir şey.”</span></span></p>

    <p class="calibre8"><span class="font"><span class="calibre1">“Bu ciddi,” dedim.</span></span></p>

    <p class="calibre8"><span class="font"><span class="calibre1">“Kimin uydurması?” diye döndü.</span></span></p>

    <p class="calibre8"><span class="font"><span class="calibre1">“Saraydaki fısıltılar,” dedim. “Sör Francis Weaton’in çılgın bir halkanın bir parçası olduğu, senin de aralarında olduğun söyleniyormuş.”</span></span></p>

    <p class="calibre8"><span class="font"><span class="calibre1">Sanki onun ne bilip bilmediğini görmek üzere hemen göz ucuyla Anne’e baktı.</span></span></p>

    <p class="calibre8"><span class="font"><span class="calibre1">Anne soran gözlerle bana döndü. Belli ki, söylentilerin hepsinden habersizdi. “Sör Francis sadık bir dost.”</span></span></p>

    <p class="calibre8"><span class="font"><span class="calibre1">“Kraliçe konuştu,” dedi George espri yapmaya çabalayarak.</span></span></p>

    <p class="calibre8"><span class="font"><span class="calibre1">“Çünkü söylentilerin yarısından habersiz ama senin haberin var,” diye yapıştırıverdim.</span></span></p>

    <p class="calibre8"><span class="font"><span class="calibre1">Anne bu lafımla alevlendi. “Her şeyimle mükemmel olmalıyım,” dedi. “Krala hakkımda fısıldayabilecekleri en ufak bir şey bile olmamalı.”</span></span></p>

    <p class="calibre8"><span class="font"><span class="calibre1">George onun elini okşadı. “Bir şey yok,” diye yatıştırdı tekrar. “Sakın korkma. Birkaç çılgın gece ve biraz fazla içki o kadar. Birkaç kötü kadın ve büyük miktarda kumar. Seni asla&nbsp;utandırmayacağım, Anne, söz veririm.”</span></span></p>

    <p class="calibre8"><span class="font"><span class="calibre1">“Dahası da var,” dedim gözümü karartıp. “Sör Francis’in George’un sevgilisi olduğunu söylüyorlar.”</span></span></p>

    <p class="calibre8"><span class="font"><span class="calibre1">Anne’in gözleri büyüdü. Anında George’a döndü. “George?”</span></span></p>

    <p class="calibre8"><span class="font"><span class="calibre1">“Kesinlikle hayır.” Yatıştırmak üzere Anne’in elini avuçlarına aldı.</span></span></p>

    <p class="calibre8"><span class="font"><span class="calibre1">Buz gibi bir yüzle bana döndü. “Sevimsiz hikâyelerle karşıma çıkma, Mary,” dedi. “Sen de Jane Parker kadar habissin.”</span></span></p>

    <p class="calibre8"><span class="font"><span class="calibre1">“Ayağını denk alsan iyi olur,” diye uyardım George’u. “Sana atılan her çamur hepimizin üzerine yapışıyor.”</span></span></p>

    <p class="calibre8"><span class="font"><span class="calibre1">“Çamur falan yok,” diye yanıtladı ama gözleri hâlâ Anne’in yüzünü tarıyordu. “Çamur falan yok.”</span></span></p>

    <p class="calibre8"><span class="font"><span class="calibre1">“Sakın olmasın,” dedi Anne. “Çamur falan yok,” diye tekrarladı George. Anne’i&nbsp;dinlenmesi için yalnız bırakıp saray eşrafını kralla halka atmaca oynarken bulmak üzere dışarı&nbsp;çıktık. “Hakkımda konuşan kim?” diye sordu George. “William,” dedim dürüstçe. “Skandal&nbsp;yaymıyordu. Senin adına korkacağımı biliyordu.”</span></span></p>

    <p class="calibre8"><span class="font"><span class="calibre1">Umursamazmışçasına güldü ama sesindeki gerginliği fark edebiliyordum. “Francis’i seviyorum,” diye itiraf etti.</span></span></p>

    <p class="calibre8"><span class="font"><span class="calibre1">“Dünyada gelmiş geçmiş erkekler içinde ondan daha hoş, daha cesur ve daha şeker bir erkek daha göremiyorum... ve elimde olmadan onu arzuluyorum.”</span></span></p>

    <p class="calibre8"><span class="font"><span class="calibre1">“Onu bir kadın gibi mi seviyorsun?” diye sordum beceriksizce.</span></span></p>

    <p class="calibre3"><span class="font"><span class="calibre1">“Bir erkek gibi,” diye beni düzeltti hemen. “Diğerine kıyasla çok, çok daha tutkulu bir şey.”</span></span></p>

    <p class="calibre3"><span class="font"><span class="calibre1">“George bu feci bir günah ve Francis kalbini kıracak. Bu felakete yolculuk. Dayımız duyarsa...”</span></span></p>

    <p class="calibre3"><span class="font"><span class="calibre1">“Dayımız değil, herhangi biri duyarsa sonum elemektir.”</span></span></p>

    <p class="calibre8"><span class="font"><span class="calibre1">“Onu görmekten vazgeçemez misin?”</span></span></p>

    <p class="calibre3"><span class="font"><span class="calibre1">Yamuk bir gülümsemeyle bana döndü. “Sen William Stafford’u görmekten vazgeçebilir misin?”</span></span></p>

    <p class="calibre3"><span class="font"><span class="calibre1">“Aynı şey değil!” diye itiraz ettim. “Anlattığın şey aynı şey değil! Alakası yok. William beni&nbsp;gerçek ve onurlu bir sevgiyle seviyor. Ben de onu seviyorum. Ama seninki-”</span></span></p>

    <p class="calibre8"><span class="font"><span class="calibre1">“Sen de günahsız değilsin, sadece şanslısın,” dedi George lafını sakınmadan. “Karşılığında seni sevmekte özgür olan birini sevmek büyük şans. Benim durumum öyle değil ki. Ben onu&nbsp;arzuluyorum, arzuluyorum ve arzuluyorum. Sönüp gitmesini bekleyeceğim.”</span></span></p>

    <p class="calibre8"><span class="font"><span class="calibre1">“Sönüp gidecek mi peki?”</span></span></p>

    <p class="calibre8"><span class="font"><span class="calibre1">“Mecburen,” dedi mutsuz mutsuz. “Hayatını boyunca elde ettiğim her şey hep bir müddet sonra küle dönüştü. Bu neden farklı olsun ki?”</span></span></p>

    <p class="calibre8"><span class="font"><span class="calibre1">“George,” dedim elimi ona uzatarak. “Ah benim ağabeyini...”</span></span></p>

    <p class="calibre8"><span class="font"><span class="calibre1">Bana o aç Boleyn gözleriyle baktı. “Ne?”</span></span></p>

    <p class="calibre8"><span class="font"><span class="calibre1">“Bu senin bitmene neden olacak,” diye fısıldadım.</span></span></p>

    <p class="calibre8"><span class="font"><span class="calibre1">“Ah, büyük olasılıkla,” dedi umursamazca. “Ama Anne beni kurtaracak. Anne ve kuzenim kral.”</span></span></p>
  </div>
</body>
</html>
