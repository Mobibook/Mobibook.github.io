<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_48" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018487"><span class="font"><i class="calibre5"><span class="calibre6">Bahar 1536</span></i></span></a></p>

    <p class="calibre8"><span class="font"><span class="calibre1">Kraliçenin elbiseleriyle Catherine’in çamaşırlarını almak üzere Greenwich’e bir kayık tutup William, Henry ve bebeği Kule’nin yakınındaki evde bıraktım. William onsuz gittiğim için biraz&nbsp;huzursuzdu, ben de korkmuyor değildim, sanki Greenwich’e giderek tehlikeye geri dönüyor&nbsp;gibiydim ama tek başıma gitmeyi ve oğlumun, o değerli ve nadir ürünün, kralın oğlunun&nbsp;sarayın gözü önünde olmamasını tercih ettim. Hiç oyalanmayacağıma, birkaç saat içinde&nbsp;döneceğime söz verdim.</span></span></p>

    <p class="calibre8"><span class="font"><span class="calibre1">Kendi odalarıma girmek çok kolay oldu ama kraliçenin odaları Özel Heyetin emriyle mühürlenmişti. Dayımı bulup Anne’in elbiselerini ve çamaşırlarını istemeyi düşündüm fakat&nbsp;sonra zaten biri adı konamayan suçlamalarla kuleye kapatılmışken dikkatleri bir diğer Boleyn&nbsp;kızına çekmemenin daha uygun olduğuna karar verdim. Ona kendi elbiselerimden birkaçını&nbsp;çıkın yapmış tam odadan çıkıyordum ki, Madge Shelton içeri girdi. “Yüce Tanrım, senin de&nbsp;tutuklandığını sanıyordum,” dedi. “Neden?”</span></span></p>

    <p class="calibre8"><span class="font"><span class="calibre1">“Diğerleri neden tutuklanmış ki? Ortada yoklun. Tabii ki, senin de kulede olduğunu sandım. Seni sorgudan sonra serbest mi bıraktılar?”</span></span></p>

    <p class="calibre8"><span class="font"><span class="calibre1">“Ben hiç tutuklanmadım,” dedim sabırla. “Catherine’in yanında olmak için Londra’ya gittim. Anne nedimesi olarak onu yanına almıştı. Kızım hâlâ kulede onun yanında. Buraya sadece&nbsp;elbise almaya geldim.”</span></span></p>

    <p class="calibre8"><span class="font"><span class="calibre1">Madge pencere kenarındaki koltuğa çöküp hıçkırıklara boğuldu.</span></span></p>

    <p class="calibre8"><span class="font"><span class="calibre1">Odanın ötesine doğru hızlı bir bakış fırlatıp çıkını bir kolumdan diğerine geçirdim. “Madge, gitmem lazım. Neler oluyor?”</span></span></p>

    <p class="calibre8"><span class="font"><span class="calibre1">“Yüce Tanrım, senin de tutuklandığını ve bir sonrakinin ben olacağımı sanıyordum.”</span></span></p>

    <p class="calibre8"><span class="font"><span class="calibre1">“Neden?”</span></span></p>

    <p class="calibre8"><span class="font"><span class="calibre1">“Ayı tuzağında paramparça olmak gibi bir şey bu,” dedi. “Beni bütün sabah sorguya çektiler, ta ki sana ne gördüğümü ve duyduğumu anlatamayacak hale gelene kadar. Laflarımı öyle bir&nbsp;döndürüp dolaştırdılar ki, sanki bizler kerhanedeki fahişelermişiz gibi ifade vermişim sanırdın.&nbsp;Ben hiç yanlış bir şey yapmadım. Sen de öyle. Ama her şey hakkında her şeyi öğrenmek&nbsp;istiyorlar. Zamanını ve yerini bile öğrenmek istediler, çok utanç vericiydi.”</span></span></p>

    <p class="calibre8"><span class="font"><span class="calibre1">Anlattıklarından bir anlam çıkarmaya çalışarak bir an durakladım. “Seni Özel Heyet mi sorguladı?”</span></span></p>

    <p class="calibre8"><span class="font"><span class="calibre1">“Herkesi. Kraliçenin bütün nedimelerini, bütün hanımları, hatta uşakları. Kraliçenin odalarında dans eden gelmiş geçmiş herkesi. Ölmüş olmasa köpek Purkoy’u bile sorgularlardı.”</span></span></p>

    <p class="calibre8"><span class="font"><span class="calibre1">“Peki, ne sordular?”</span></span></p>

    <p class="calibre8"><span class="font"><span class="calibre1">“Kimin kiminle yattığını, kimin neler vaat ettiğini. Kimlerin hediye verdiğini. Sabah dualarına kimin katılmadığını. Her şeyi. Kraliçeye kimin âşık olduğunu, ona kimin şiirler gönderdiğini.&nbsp;Kraliçenin kimin şarkılarını söylediğini. Kimi en çok beğendiğini. Her şeyi.”</span></span></p>

    <p class="calibre8"><span class="font"><span class="calibre1">“Diğerleri ne cevap veriyor?”</span></span></p>

    <p class="calibre8"><span class="font"><span class="calibre1">“Önce hiçbirimiz hiçbir şey söylemedik,” dedi Madge şevkle. “Tabii ki. Hepimizin kendine ait sırları vardı ve diğerlerinin sırlarını da saklamaya çalışıyorduk. Ama birinden bir şey diğerinden&nbsp;başka bir şey öğreniyorlar ve sonunda sana dönüp bir yerde bir açığını yakalıyorlar, sonra&nbsp;bilmediğin ya da yapmadığın şeyleri soruyorlar. Howard Dayı bana dilli bir fahişeymişim gibi&nbsp;baktı, Suffolk Dükü öyle kibardı ki, ona bir şeyler açıklamaya çalıştım ama sonunda sır olarak&nbsp;saklamak istediğim her şeyi birer birer anlattığımı fark ettim.”</span></span></p>

    <p class="calibre8"><span class="font"><span class="calibre1">Sonuna doğru hüngür hüngür ağlamaya başlayıp gözyaşlarını dantelinin ucuyla sildi. Aniden başını kaldırıp bana baktı. “Hemen git! Burada olduğunu görürlerse seni de sorguya çekip&nbsp;George’la, seninle ve kraliçeyle ilgili sonu gelmeyen sorular soracaklar, bütün geceyi nasıl&nbsp;geçirdiğinizi, geçen gece nerede olduğunuzu...”</span></span></p>

    <p class="calibre8"><span class="font"><span class="calibre1">Tamam, anlamında başımı sallayıp hemen arkamı döndüm. Hemen ardından hızla konuşmaya devam ettiğini duydum. “Henry Norris’i görürsen ona hiçbir şey söylememek için elimden&nbsp;geleni yaptığımı söyler misin?” dedi, hikâyeler uydurmamak için kendini zorlayan bir öğrenci&nbsp;gibi acıklı bir sesle. “Beni tuzağa düşürüp bir keresinde kraliçeyle benim ondan öpücük almak&nbsp;için iddiaya girdiğimizi söylettiler ama yemin ederim daha fazla bir şey söylemedim. Jane’in&nbsp;ağzından alacaklarından daha fazlası ağzımdan çıkmadı.”</span></span></p>

    <p class="calibre8"><span class="font"><span class="calibre1">George’un cenabet karısının adını duymak bile beni durdurmadı, saraydan bir an evvel ayrılabilmek için acele ediyordum. Vakit kaybetmek yerine Madge Shelton’ın elini yakalayıp&nbsp;onu da yanımda sürükledim, basamaklardan aşağı inip kapıdan dışarı çıktım. “Jane Parker mı?”</span></span></p>

    <p class="calibre8"><span class="font"><span class="calibre1">“İçeride en uzun o kaldı, bir ifade yazıp üstelik imzaladı. O konuştuktan sonra hepimiz tekrar&nbsp;sorgulandık ve bu sefer George’la ilgili sorular sordular. Sadece George ve kraliçeyle ilgili&nbsp;sorular, birlikte ne kadar içtikleri, ne sıklıkta sen ve George’un kraliçeyle yalnız kaldığı, senin&nbsp;hiç onları yalnız bırakıp bırakmadığını.”</span></span></p>

    <p class="calibre8"><span class="font"><span class="calibre1">“Jane hiç şüphesiz ağabeyime çamur atmıştır,” dedim duraksamadan.</span></span></p>

    <p class="calibre8"><span class="font"><span class="calibre1">“Bundan övünerek bahsediyordu,” dedi Madge. “Ve o Seymour kaltağı dün Carewlerle Surrey’de kalmak üzere saraydan ayrıldı. Hepimizin hayatı mahvolmuşken, her şey&nbsp;darmadağın olmuşken o sıcaktan yakınıyordu.” Lafını hıçkırarak bitirdi ve ben yanaklarına birer&nbsp;öpücük kondurdum.</span></span></p>

    <p class="calibre8"><span class="font"><span class="calibre1">“Seninle gelebilir miyim?” dedi yalvarır gibi.</span></span></p>

    <p class="calibre8"><span class="font"><span class="calibre1">“Olmaz,” dedim. ‘Lambeth düşesinin yanına git, o sana bakar. Ve kimseye beni gördüğünden bahsetme.”</span></span></p>

    <p class="calibre8"><span class="font"><span class="calibre1">“Denerim,” dedi dürüstçe. “Ama insanı içeri alıp üzerine gelmeleri, her şeyi tekrar tekrar sormaları nasıl bir şey bilemezsin.”</span></span></p>

    <p class="calibre8"><span class="font"><span class="calibre1">Anladığımı göstermek için başımı sallayıp onu, Avrupa’nın en güzel, en zarif sarayına gelmiş, kralın bizzat kendisinin başını döndürmüş ancak şimdi etrafındaki dünyanın ve sarayın&nbsp;tepetaklak olduğunu, kralın şüpheci bir adama dönüştüğünü görmüş ve ne kadar uçan, ne&nbsp;kadar hoş ya da ne kadar neşeli olursa olsun, hiçbir kadının güvende olmadığını öğrenmiş olan&nbsp;o hoş kızı taş basamakların tepesinde bıraktım.</span></span></p>

    <p class="calibre8"><span class="font"><span class="calibre1">O gece çamaşırları Catherine’e götürüp kraliçenin elbiselerini alamadığımı söyledim. Nedenini söylemedim, dikkatleri ne kendi üzerime, ne de şu anda kaldığımız Minories’in arkasındaki&nbsp;cennet misali küçük eve çekmek istiyordum. Ona beni Londra’ya getiren kayıkçıdan aldığım&nbsp;haberi, Sör Thomas Wyatt’in, onca sene önce, henüz her şeyden habersiz minik aşk oyunları&nbsp;oynarken Anne için kralla rekabet eden adamın ve Sör Richard Page’in, halkamızın bir diğer&nbsp;üyesinin de tutuklandığını söylemedim.</span></span></p>

    <p class="calibre8"><span class="font"><span class="calibre1">“Yakında beni de almaya gelirler,” dedim William’a, küçük evimizde ateşin başında otururken. “Ona yakın olan herkesi topluyorlar.”</span></span></p>

    <p class="calibre8"><span class="font"><span class="calibre1">“Catherine’i her gün görmekten vazgeçsen iyi olur,” dedi. “Ben giderim ya da bir hizmetçiyi göndeririz. Sen geriden gelir, nehrin kenarında onu görebileceğin bir yerde durursun ve&nbsp;böylece iyi olduğunu bilirsin.”</span></span></p>

    <p class="calibre8"><span class="font"><span class="calibre1">Ertesi gün kaldığımız evi değiştirip bu kez uyduruk bir isim verdik. Kuleye bizim yerimize Henry gitti, seyis gibi giyinip ablasına kitap ve çamaşır götürdü. Kalabalığı atlattı ve dönüşte&nbsp;kimsenin onu takip etmediğinden emindi. Dayım bir annenin kızını sevebileceğini bilse&nbsp;Catherine’i gözetir, onu bana gönderirdi. Ama tabii ki, böyle bir duygunun varlığından&nbsp;habersizdi. Howardlar’ın neredeyse hiçbiri kız çocuklarını evlilik oyunundaki bir piyondan öte&nbsp;bir şey olarak görmüyordu.</span></span></p>

    <p class="calibre8"><span class="font"><span class="calibre1">Ayrıca dayımın yapacak başka işleri vardı. Ayın ortasında cezalar açıklandığında gerçekten ne kadar meşgul olduğunu fark ettik. William yemek almaya gittiği fırıncıdan aldığı haberle eve&nbsp;döndü ve bana söylemeden evvel yemeğimi bitirmemi bekledi.</span></span></p>

    <p class="calibre8"><span class="font"><span class="calibre1">“Aşkım,” dedi şefkatle. “Seni bu habere nasıl hazırlayacağımı bilmiyorum.”</span></span></p>

    <p class="calibre8"><span class="font"><span class="calibre1">Asık suratına bir bakış fırlatıp tabağımı öteye ittim. “Hemen söyle.”</span></span></p>

    <p class="calibre8"><span class="font"><span class="calibre1">“Henry Norris, Francis Weston, William Brereton ve Mark Smeaton denen o oğlanı yargılamış ve kraliçe hazretleriyle zina yapmaktan suçlu bulmuşlar.”</span></span></p>

    <p class="calibre8"><span class="font"><span class="calibre1">Bir an onu duyamadım. Kelimeleri duyuyordum ama hepsi çok uzaktan boğuk boğuk geliyordu. Sonra William sandalyemi masadan çekip başımı aşağı sarkıttı, o baygınlık hissi geçti,&nbsp;ayağımın altındaki zemini yeniden gördüm ve başımı elinden kurtarmaya çalıştım. “Bırak beni,&nbsp;bayılmayacağım.”</span></span></p>

    <p class="calibre8"><span class="font"><span class="calibre1">Beni hemen bıraktı ama yüzümü görebilmek için önüme çöktü. “Korkarım ağabeyinin ruhu için dua etmen gerekecek. Onu suçlu bulmakta kararlılar.”</span></span></p>

    <p class="calibre8"><span class="font"><span class="calibre1">“Diğerleriyle birlikte yargılanmamış mı?”</span></span></p>

    <p class="calibre8"><span class="font"><span class="calibre1">“Hayır. Diğerleri halk mahkemesinde yargılanmış. George ve Anne ise lordlarla yüzleşmek zorunda kalacaklar.”</span></span></p>

    <p class="calibre8"><span class="font"><span class="calibre1">“O zaman bir bahane bulacaklar demektir. Bir şeyler ayarlamışlardır.”</span></span></p>

    <p class="calibre8"><span class="font"><span class="calibre1">William buna pek inanırmış gibi görünmüyordu.</span></span></p>

    <p class="calibre8"><span class="font"><span class="calibre1">Hemen yerimden fırladım. “Saraya gitmeliyim,” dedim. “Burada aptal gibi saklanıp suratımı asarak beklememem gerekirdi. Gidip onlara yaptıklarının yanlış olduğunu söyleyeceğim. Bu iş&nbsp;daha fazla uzamadan. Eğer bu insanlar suçlu bulunduysa o zaman zamanında saraya gidip&nbsp;Anne ve George’un masum olduğuna dair ifade vermeliyim.”</span></span></p>

    <p class="calibre8"><span class="font"><span class="calibre1">William benden daha önce davranıp daha iki adım atmadan kapıda dikildi.</span></span></p>

    <p class="calibre8"><span class="font"><span class="calibre1">“Bunu söyleyeceğini biliyordum ama hiçbir yere gidemezsin.”</span></span></p>

    <p class="calibre8"><span class="font"><span class="calibre1">“William ağabeyim ve ablam büyük bir tehlike içindeler. Onları kurtarmam lazım.”</span></span></p>

    <p class="calibre8"><span class="font"><span class="calibre1">“Olmaz. Çünkü kelleni biraz yukarı çıkartırsan seninkini de onlarınki gibi uçuruverirler. Bu insanların lehine verilen ifadeleri duyan var mı sanıyorsun? Sence ağabeyini yargılayan&nbsp;mahkemenin başında kim var? Kendi öz dayın! O ağabeyini kurtarmak için nüfuzunu kullanıyor&nbsp;mu? Ya baban? Hayır. Çünkü biliyorlar ki, Anne krala tiran olmayı öğretti, adam da şimdi&nbsp;tozuttu ve artık durduramıyorlar.”</span></span></p>

    <p class="calibre8"><span class="font"><span class="calibre1">“Ağabeyimi savunmam lazım,” dedim göğsünü iterek. “George’dan bahsediyoruz, sevgili ağabeyimden. Sence mezarına girmeden önce etrafına bakınıp kimsenin onun için parmağını&nbsp;bile kaldırmadığını görmesini ister miyim? Sonunda ölümüm bile olsa gideceğim.”</span></span></p>

    <p class="calibre8"><span class="font"><span class="calibre1">Aniden William yana çekildi. “Git o zaman,” dedi. “Gitmeden önce bebeğimize ve Henry’ye de elveda öpücüğü ver. Catherine’e onu kutsadığını ben söylerim. Ve bana da bir öpücük ver.&nbsp;Çünkü o mahkeme salonuna bir kere girersen bir daha sağ çıkamazsın. Sonunda eminim seni&nbsp;de büyücülükle yargılarlar.”</span></span></p>

    <p class="calibre8"><span class="font"><span class="calibre1">“Ne yaptım ki, Tanrı aşkına?” diye haykırdım. “Sence ne yaptım? Sence herhangi birimiz ne yaptı?”</span></span></p>

    <p class="calibre8"><span class="font"><span class="calibre1">“Anne kralı büyüyle baştan çıkarttığı iddiasıyla yargılanıyor. Ağabeyin sözde ona yardım etmiş oluyor. Bu yüzden mahkemeleri ayrı. Hepsini aynı anda söylemediğim için bağışla. Bu&nbsp;yemeğinin ortasında karıma iletmek isteyeceğim bir haber değildi. Sevgili olmakla ve şeytana&nbsp;uymakla suçlanıyorlar. Mahkemelerinin ayrı yapılmasının sebebi bağışlanacak olmaları değil,&nbsp;suçlarının halka açık bir mahkemede dinlenemeyecek kadar ağır olması.”</span></span></p>

    <p class="calibre8"><span class="font"><span class="calibre1">Elimi ağzıma götürüp ona doğru sendeledim. William beni tutup anlatacaklarına devam etti. “Birlikte kralı bozmaktan, onu büyüler, hatta belki zehirle iktidarsız yapmaktan yargılanacaklar.&nbsp;Sevgili olmakla ve o canavar bebeği yapmakla suçlanıyorlar. Bunların bir kısmı sen ne&nbsp;söylersen söyle, üstlerine yapışacaktır. Birçok gece sen de Anne’in odalarındaki partilere&nbsp;katıldın. Yıllarca kralın sevgilisi olduktan sonra Anne’e kralı nasıl baştan çıkarabileceğini&nbsp;öğrettin. Ona bilge bir kadın buldun, saraya cadının bizzat kendisini sen getirdin. Getirmedin&nbsp;mi? Ölü bebekleri gizledin. Birini ben gömdüm. Ve dahası var, benim bildiklerimden bile daha&nbsp;fazlası. Yok mu? Bana söylemediğin Boleyn sırları?”</span></span></p>

    <p class="calibre8"><span class="font"><span class="calibre1">Ben yüzümü çevirirken o başını salladı. “Tahmin ettiğim gibi. Hamile kalabilmek için iksirler, büyüler de yaptı mı?” Bana baktı, onu başımla onayladım. “Piskopos Fisher’ı zehirledi ve&nbsp;onunla birlikte üç masum adamın ölümünü vicdanına kazıdı. Kardinal Wolsey’le Kraliçe&nbsp;Katherine’i de zehirledi...”</span></span></p>

    <p class="calibre8"><span class="font"><span class="calibre1">“Bundan emin değilsin!” diye haykırdım.</span></span></p>

    <p class="calibre8"><span class="font"><span class="calibre1">Sert sert bana baktı. “Sen onun öz kardeşisin, buna rağmen onu bundan daha fazla koruyamıyorsun. Sadece kaç kişiyi zehirlediğini tam olarak bilmiyorsun, öyle mi?”</span></span></p>

    <p class="calibre8"><span class="font"><span class="calibre1">Durakladım. “Bilmiyorum.”</span></span></p>

    <p class="calibre8"><span class="font"><span class="calibre1">“Kesinlikle büyücülük işlerine bulaştı, kesinlikle kralı müstehcenliğiyle büyüledi. Kesinlikle kraliçeyi, piskoposu ve kardinali tehdit etti. Onu savunamazsın, Mary. Bunların en azından&nbsp;yarısını zaten yaptı.”</span></span></p>

    <p class="calibre8"><span class="font"><span class="calibre1">“Ama George...” diye fısıldadım.</span></span></p>

    <p class="calibre8"><span class="font"><span class="calibre1">“George ablanın yaptığı her şeyde onun yanındaydı,” dedi William. “Bunun yanında kendi günahları da var. Sör Francis ve George Smeaton ve diğerlerine yaptıklarını itiraf etse, her şeyi&nbsp;bırak başta sapıklıktan yargılanırlar.”</span></span></p>

    <p class="calibre8"><span class="font"><span class="calibre1">“O benim ağabeyim,” dedim. “Onu yalnız bırakamam.”</span></span></p>

    <p class="calibre8"><span class="font"><span class="calibre1">“Kendi ölümüne gitmek istiyorsan buyur,” dedi William. “Ya da istersen bunu atlatır, çocuklarını büyütür, en geç bu haftanın sonunda Anne’in utanç içinde gayrimeşru ve annesiz&nbsp;kalacak olan kızını gözetebilirsin. Bu kraliyetin sona erişini ve bir sonraki kraliyeti görebilirsin.&nbsp;Prenses Elizabeth’e gelecek neler vaat ediyor izleyebilirsin, onu kralın veliahdı yapmaya&nbsp;yeltenenlere, hatta daha kötüsü öyleymiş gibi onu pohpohlayanlara karşı oğlumuz Henry’yi&nbsp;koruyabilirsin. Çocuklarını korumakla yükümlüsün. Anne ve George kendi seçimlerini yaptılar.&nbsp;Ama Prenses Elizabeth’in, Henry ve Catherine’in de gelecekte kendi seçimleri olacak. Onlara&nbsp;yardımcı olmak için yanlarında olmalısın.”</span></span></p>

    <p class="calibre8"><span class="font"><span class="calibre1">Yumruk yaptığım ellerim göğsünden aşağı kaydı. “Tamam,” dedim boş boş. “Mahkemelerine bensiz devam edecekler. Onları savunmaya gitmeyeceğim. Ama.dayımı bulacağım ve onları&nbsp;kurtarmak için elinden bir şey gelip gelmediğini öğreneceğim.”</span></span></p>

    <p class="calibre8"><span class="font"><span class="calibre1">Bunu da reddeder diye düşünüyordum ama durakladı, “Seni de onların yanına tıkmayacağından emin misin? Daha yeni, çocukluklarını bildiği üç adamı yargılayıp darağacına&nbsp;gönderdi, hayalarını kestirtip dörde böldürdü. Adam hiç insaflı gününde gibi görünmüyor.”</span></span></p>

    <p class="calibre8"><span class="font"><span class="calibre1">İyice düşünüp onu başımla onayladım. “Tamam, önce gidip babamı bulacağım.”</span></span></p>

    <p class="calibre8"><span class="font"><span class="calibre1">“Şimdi biraz rahatladım,” dedi William. “Seni ben götürürüm.”</span></span></p>

    <p class="calibre8"><span class="font"><span class="calibre1">Elbisemin üzerine bir pelerin geçirip sütnineyi çağırdım ve ondan bebeğe bakmasını, Henry’yi de yanından ayırmamasını, bizini bir ziyarete gideceğimizi, çok uzun sürmeyeceğini&nbsp;söyledim. Ardından William’la evden çıktık.</span></span></p>

    <p class="calibre8"><span class="font"><span class="calibre1">“Babam nerede?” diye sordum.</span></span></p>

    <p class="calibre8"><span class="font"><span class="calibre1">“Dayının evinde,” dedi William. “Sarayın yarısı hâlâ Greenwiclvte ama kral odalarından çıkmıyormuş ve dediklerine göre çok üzgünmüş. Fakat birileri geceleri Jane Seymour’a&nbsp;kaçtığını söyledi.”</span></span></p>

    <p class="calibre8"><span class="font"><span class="calibre1">“Diğerleriyle birlikte tutuklanan Sör Thomas’la Sör Richard’a ne olmuş?” diye sordum.</span></span></p>

    <p class="calibre8"><span class="font"><span class="calibre1">William omuz silkti. “Kim bilir? Haklarında ne bir kanıt var, ne özel bir af, ne ele bir lütuf isteği. Bir tiran aklını kaçırdığında neler yapabileceğini kim bilebilir? Affedilmişler ama lavta çalmaktan&nbsp;başka hiçbir işe yaramayan Mark diye küçük bir oğlan anne diye ağlaya ağlaya askıya asılmış&nbsp;ve sonunda sordukları bütün sorulara cevap vermiş.”</span></span></p>

    <p class="calibre3"><span class="font"><span class="calibre1">Soğuk elimi alıp dirseğinin altına soktu. “İşte geldik,” dedi. “Ahır kapısına gideceğiz. Oğlanlardan bazısını tanıyorum. İçeri girmeden evvel etrafı bir kolaçan etmekte fayda var.”&nbsp;Sessizce girdik ama William daha ‘Kimse yok mu?’ diye bağırmadan taş zeminde nal sesleri&nbsp;duyuldu ve babam çıkageldi. Karanlığın içinden öne doğru atılınca atı benden korktu ve&nbsp;babam bana bir küfür savurdu.</span></span></p>

    <p class="calibre8"><span class="font"><span class="calibre1">“Özür dilerim, babacığım ama sizi görmek zorundaydım.”</span></span></p>

    <p class="calibre8"><span class="font"><span class="calibre1">“Sen miydin?” dedi aniden. “Bütün hafta nerede saklanıyordun?”</span></span></p>

    <p class="calibre8"><span class="font"><span class="calibre1">“Benimle birlikteydi,” dedi William sert bir tonla, arkadan ekledi, “Olması gerektiği yerde. Çocuklarımızla. Catherine de kraliçenin yanında.”</span></span></p>

    <p class="calibre8"><span class="font"><span class="calibre1">“Evet, biliyorum,” dedi babam. “Üzerinde leke olmayan tek Boleyn kızı, bu da sadece bizim bildiğimiz.”</span></span></p>

    <p class="calibre8"><span class="font"><span class="calibre1">“Mary size bir şey sormak istiyor, sonra gitmek zorundayız.”</span></span></p>

    <p class="calibre8"><span class="font"><span class="calibre1">Durakladım. Babama ne soracağımı bilmiyordum bile. “George’la Anne bağışlanacak mı?” diye sordum. “Dayım onlar için bir şey yapıyor mu?”</span></span></p>

    <p class="calibre8"><span class="font"><span class="calibre1">Acı acı bana baktı. “Onların yaptıklarını herkesten daha iyi bilirsin,” dedi. “Siz üçünüz günahkârlar gibi sıkı fıkıydınız. Senin de diğer hanımlarla birlikte sorgulanman gerekiyordu.”</span></span></p>

    <p class="calibre8"><span class="font"><span class="calibre1">“Hiçbir şey olmadı,” dedim ateşli ateşli. “Bildiklerinizin ötesinde hiçbir şey, efendim. Dayımın&nbsp;emrettikleri dışında hiçbir şey. Bana Anne’e kralı nasıl baştan çıkartabileceğini öğretmemi o&nbsp;söyledi. Ona bedeli ne olursa olsun karnında bir bebek olması gerektiğini de o söyledi.&nbsp;George’a onun yanında olup onu korumasını ve yardım etmesini de o söyledi. Biz&nbsp;emredilenlerin ötesinde hiçbir şey yapmadık. Sadece ne söylendiyse onu yaptık. İtaatkâr bir&nbsp;evlat olduğu için mi ölecek?”</span></span></p>

    <p class="calibre8"><span class="font"><span class="calibre1">“Beni bu işe karıştırma,” dedi hemen. “Ben ona hiçbir şey yapmasını emretmedim. Anne kendi yoluna gitti, George da, sen de.”</span></span></p>

    <p class="calibre8"><span class="font"><span class="calibre1">Bu dönekliği karşısında nefesimi tuttum, babam atından inip yuları seyise fırlattı ve benden uzaklaşmaya başladı. Peşinden koşup kolunu yakaladım. “Dayım onları kurtarmanın bir yolunu&nbsp;bulacak mı?”</span></span></p>

    <p class="calibre8"><span class="font"><span class="calibre1">Dudaklarını kulağıma dayadı. “Anne gitmeli,” dedi. “Kral onun kısır olduğunu biliyor ve başka bir kadın istiyor. Bu turu Seymourlar kaptı ve onları inkâr etmenin bir yolu yok. Evlilik geçersiz&nbsp;kılınacak.”</span></span></p>

    <p class="calibre8"><span class="font"><span class="calibre1">“Geçersiz mi kılınacak? Neye dayanarak?” diye sordum.</span></span></p>

    <p class="calibre3"><span class="font"><span class="calibre1">“Hısımlık davasından,” dedi uzatmadan. “Senin sevgilin olduktan sonra onun kocası olamaz.” Gözlerimi kırpıştırdım. “Yine ben, öyle mi?”</span></span></p>

    <p class="calibre8"><span class="font"><span class="calibre1">“Aynen öyle.”</span></span></p>

    <p class="calibre8"><span class="font"><span class="calibre1">“Ya Anne ne olacak?”</span></span></p>

    <p class="calibre8"><span class="font"><span class="calibre1">“Manastıra gidecek, eğer çenesini tutarsa. Yok, tutmazsa sürgün.”</span></span></p>

    <p class="calibre8"><span class="font"><span class="calibre1">“Ya George?”</span></span></p>

    <p class="calibre8"><span class="font"><span class="calibre1">“Sürgün.”</span></span></p>

    <p class="calibre8"><span class="font"><span class="calibre1">“Peki ya siz, efendim?”</span></span></p>

    <p class="calibre8"><span class="font"><span class="calibre1">“Eğer bundan paçayı kurtarırsam her şeyden paçayı kurtarabilirim demektir,” dedi asık suratıyla. “Şimdi eğer onların aleyhine şahitlik etmek istemiyorsan kaç kendini kurtar ve&nbsp;gözden uzak dur.”</span></span></p>

    <p class="calibre8"><span class="font"><span class="calibre1">“Ama saraya gelirsem onların lehine şahitlik edebilirim?”</span></span></p>

    <p class="calibre8"><span class="font"><span class="calibre1">Hafif bir kahkaha attı.</span></span></p>

    <p class="calibre8"><span class="font"><span class="calibre1">“Onların lehine hiçbir kanıt yok,” diye hatırlattı bana. “İhanetten yargılanıldığında savunma yoktur. Tek umut edebileceğin, mahkemenin hoşgörüsü ve kralın merhametidir.”</span></span></p>

    <p class="calibre8"><span class="font"><span class="calibre1">“Kraldan onları bağışlamasını isteyemez miyim?”</span></span></p>

    <p class="calibre8"><span class="font"><span class="calibre1">Babam bana baktı. “Adın Seymour değilse kralın yanına sokulamazsın. Adın Boleyn’se baltanın uçundasın demektir. Ayakaltından çekil, kızım. Ağabeyinle ablana hizmet etmek istiyorsan&nbsp;bırak işleri olabildiğince sessiz ve çabuk görülsün.”</span></span></p>

    <p class="calibre8"><span class="font"><span class="calibre1">Yolda toynak sesleri duyunca William beni ahırın karanlık tarafına çekti. “Dayın geliyor,” dedi. “Bu tarafa gel.”</span></span></p>

    <p class="calibre8"><span class="font"><span class="calibre1">Taş kemerden saman balyalarını getirdikleri iki kanatlı kapıya yürüdük. Kocaman tahtaların arasına küçük bir kapı daha oyulmuştu. William kapıyı açıp beni geçirdi. Bahçede meşalelerin&nbsp;ışıkları titreşirken kapıyı ardımızdan kapattı, erler Lordun atından inmesine yardım etmeleri için&nbsp;seyisleri çağırdı.</span></span></p>

    <p class="calibre8"><span class="font"><span class="calibre1">William ve ben şehrin karanlık sokaklarında görünmeden eve yürüdük. Sütnine bizi içeri alıp bana beşikte uyuyan bebeği ve kızıl Tudor bukleleriyle küçük yer yatağında yatan Henry’yi&nbsp;gösterdi.</span></span></p>

    <p class="calibre8"><span class="font"><span class="calibre1">Sonra William beni perdeli yatağımıza götürüp perdeleri iyice örttü, beni soyup yastıklara yatırdı ve vücuduyla beni sarıp hiçbir şey söylemeden öylece tuttu. Bütün gece sıkı sıkı ona&nbsp;sarıldım ama bir türlü üşümem geçmedi.</span></span></p>

    <p class="calibre8"><span class="font"><span class="calibre1">Anne Londra Kulesi’nde, Kralın Odasında lordlar tarafından yargılanacaktı. Onu şehrin içinden geçirip Westminister’a götürmeye korkmuşlardı. Taç giyme töreninde suratını asan şehir şimdi&nbsp;onu savunmaya yelteniyordu. Cromwell’in planları kendisini aşmıştı. Kocasının bebeğini&nbsp;karnında taşıyan bir kadının mahkemenin iddia ettiği gibi erkekleri baştan çıkartacak kadar&nbsp;geniş bir yüreğe sahip olabileceğine inanan çok az insan vardı. Kocası İngiltere Kralının bizzat&nbsp;kendisiyken kocasının burnunun dibinde iki, üç, dört erkeği birden elinde tutabilecek bir kadına&nbsp;inanmıyorlardı. Kraliçe Katherine’in mahkemesinde iskeleden Anne’e ‘Fahişe’ diye bağıran&nbsp;kadınlar bile şimdi kralın yeniden delirdiğini ve meşru karısını başka bir bilinmeyen sevgili için&nbsp;tekrar kenara attığını düşünüyordu.</span></span></p>

    <p class="calibre8"><span class="font"><span class="calibre1">Jane Seymour şehre, Sör Francis Bryan’ın Strand’daki o muhteşem evine yerleşmişti ve herkes biliyordu ki, kralın kayığı her gece, gece yarısından sonra nehirdeki basamaklara bağlanıyor,&nbsp;kraliçe beş iyi adamla birlikte, ki bunlardan dördünü ölüm cezası bekliyordu, kulede&nbsp;mahkûmken Jane’in evinde müzik çalıyor, ziyafetler yapılıyor, danslar ve maskeli balolar&nbsp;düzenleniyordu.</span></span></p>

    <p class="calibre8"><span class="font"><span class="calibre1">Henry Percy, Anne’in eski aşkı da vakti zamanında her birinin masasında ziyafete katıldığı, kraliçeyle dans ettiği, elini öptüğü diğer lordların arasında yargı masasındaydı. Boynunda ‘B’&nbsp;harfi, pırıl pırıl siyah saçlarını göstermek için geriye attığı Fransız başlığı, bembeyaz tenini&nbsp;saran siyah elbisesiyle kraliçenin King’s Hall’a girip önlerine oturması herhalde hepsi için tuhaf&nbsp;bir deneyim olmuştu. Sürekli ağlayıp Kule’deki küçük sunağın önünde dua etmesi onu&nbsp;mahkeme günü sakinleştirmişti. Onca sene önce Fransa’dan gelip ailem tarafından sevgilimi&nbsp;elimden alması için görevlendirildiği günlerde olduğu gibi hoş ve kendine güven doluydu.</span></span></p>

    <p class="calibre8"><span class="font"><span class="calibre1">Halkın arasına karışıp başyargıcın, jürinin ve locadakilerin arkasına oturabilirdim ama William görüleceğimden çok korkuyor, ayrıca ablam hakkında söylenecek yalanlara dayanamayacağımı&nbsp;biliyordu. Bense gerçekleri de duymaya tahammül edemeyeceğimi biliyordum. Kaldığımız evin&nbsp;sahibesi Londra’nın o güne dek görüp göreceği en muhteşem gösteriye gitti ve eve kraliçenin,&nbsp;sarayın erkeklerini baştan çıkardığı yerlerin ve isimlerin olası listesiyle geri döndü. İddialar&nbsp;saçmalık ötesiydi, kraliçe onları diliyle öpüp hediyeler vererek arzularını azdırmıştı. Her gece&nbsp;bir önceki geceden daha fazlası denenmişti. Bunların bazıları gerçeğe şöyle bir dokunsa bile&nbsp;çoğu saray hakkında azıcık bir fikri olan herkesin gerçek olamayacağını bileceği kadar&nbsp;inanılmaz fantezilerle doluydu. Ama tabii ki, skandalın o tatlı büyüsü oradaydı. Her zaman&nbsp;erotik, rezil ve pis. Bunlar insanların kraliçenin yapmış olmasını dileyeceği ancak kralla evlenen&nbsp;bir fahişenin yapacağı türden zırvalardı. Bize Anne, George ya da benden ziyade Cromwell’in, o&nbsp;aşağılık adamın hayallerini anlatıyordu.</span></span></p>

    <p class="calibre8"><span class="font"><span class="calibre1">Kraliçenin elleştiğini ya da cilveleştiğini gören kimse çağırılmamıştı, Henry’yi Anne’in hasta ettiğini kanıtlayacak bir şahit de yoktu. Kralın bacağındaki geçmeyen yaranın ve&nbsp;iktidarsızlığının sebebini de Anne’e yüklemişlerdi. Anne suçsuz olduğunu iddia etmiş, bunu&nbsp;zaten bilen jüri üyelerine kraliçenin saray eşrafına küçük hediyeler vermesinin olağan olduğunu&nbsp;izah etmeye çalışmıştı. Farklı erkeklerle dans etmesinin bir anlamı olmadığını anlatmıştı. Tabii&nbsp;ki, şairler ona şiirlerini adayacaktı. Tabii ki, bu şiirler aşk şiirleriydi. Kral bugüne dek&nbsp;Avrupa’nın bütün saraylarında görülen bu saraylı aşkı âdetinden hiçbir zaman, bir kere bile&nbsp;şikâyet etmemişti.</span></span></p>

    <p class="calibre8"><span class="font"><span class="calibre1">Mahkemenin son günü Anne’in çok eski aşkı Northumberland Dükü, Henry Percy ortada görünmedi. Katılamayacak kadar hasta olduğu bahanesiyle özür diliyordu. Bunu duyduğum an&nbsp;kararın kraliçenin aleyhinde olacağını hemen anladım. Anne’in sarayında barınmış, onun&nbsp;gözüne girmek için vaktinde öz annelerini düşmanlara satmaktan çekinmeyecek bu lordlar&nbsp;sürüsü en alt kademeden başlayarak oylarını dayıma sundu: Peşi sıra her biri ‘Suçlu’ dedi. Sıra&nbsp;dayıma geldiğinde hıçkırığını yutarak güçbela ‘suçlu’ diyebildi ve cümleyi ağzından çıkarttı:&nbsp;Anne kralın tercihine göre ya yakılacak ya da Gren Kalesinde boynu vurulacaktı.</span></span></p>

    <p class="calibre8"><span class="font"><span class="calibre1">Ev sahibesi kadın cebinden bir çaput parçası çıkartıp gözlerini kuruladı. Kraliçe birkaç erkekle dans ettiği için yakılıyorsa bunun ona adil gelmediğini söyledi.</span></span></p>

    <p class="calibre8"><span class="font"><span class="calibre1">“Çok doğru,” dedi William ona hak vererek ve kadını odadan çıkardı. Ev sahibesi gider gitmez bana döndü ve beni dizlerine oturttu. Küçücük bir çocuk gibi büzüldüm ve kollarını bana sarıp&nbsp;bebek gibi sallamasına itiraz etmedim.</span></span></p>

    <p class="calibre8"><span class="font"><span class="calibre1">“Manastırdan nefret edecek,” dedim.</span></span></p>

    <p class="calibre8"><span class="font"><span class="calibre1">“Kral ne derse onu yapacak,” dedi. “Sürgün ya da manastır, her iki karara da memnun olacaktır.”</span></span></p>

    <p class="calibre8"><span class="font"><span class="calibre1">Hemen ertesi günü, mideleri yalanla tıka basa dolmadan ağabeyimi yargıladılar. O da diğerleri gibi kraliçenin âşığı olmakla suçlanıyordu ve o da diğerleri gibi bunu sonuna kadar inkâr etti.&nbsp;Onu aynı zamanda Prenses Elizabeth’in babasının kim olduğunu sorgulamak ve kralın&nbsp;iktidarsızlığıyla alay etmekle de suçladılar. George ettiği kutsal yemine sadık kalıp ağzını açıp&nbsp;bunu inkâr edemedi. Aleyhindeki en güçlü kanıtsa, Jane Parker’ın, her zaman tiksindiği&nbsp;karısının verdiği yazılı ifadeydi.</span></span></p>

    <p class="calibre8"><span class="font"><span class="calibre1">“Böyle bir durumda gururu incinmiş bir eşin ifadesini kaale alırlar mı?” diye sordum William’a. “Yani darağacına giden bir davada.”</span></span></p>

    <p class="calibre8"><span class="font"><span class="calibre1">“George suçlu,” dedi uzatmadan. “Onun yakınlarından biri değilim ama ben bile onun Henry’ye gülüp kralın Anne’in üstüne binmeyi bırak, bahar mevsiminde kısrağına bile binemediğini&nbsp;söylediğini duydum.”</span></span></p>

    <p class="calibre8"><span class="font"><span class="calibre1">Başımı iki yana salladım. “Bu terbiyesiz ve ahlâksız bir yorum ama...”</span></span></p>

    <p class="calibre8"><span class="font"><span class="calibre1">Ellerimi tuttu. “Bu vatana ihanet aşkım,” dedi şefkatle. “Böyle bir şeyin mahkemede duyulmasını beklemezsin ama duyulmuşsa tıpkı Thomas More’un kralın kiliseye olan&nbsp;üstünlüğünden şüphe ettiğinde olduğu gibi bu vatana ihanettir. Krala o üstünlüğü biz verdik,&nbsp;Papa’nın kiliseyi yönetme hakkını inkâr ederek. Henry’ye her şeye hükmetme hakkı verdik. Ve&nbsp;şimdi hükmediyor ki, ablan bir cadı, ağabeyin onun âşığı ve ikisi de krallığın düşmanı.”</span></span></p>

    <p class="calibre8"><span class="font"><span class="calibre1">“Ama onları serbest bırakacaktır,” dedim inatla.</span></span></p>

    <p class="calibre8"><span class="font"><span class="calibre1">Oğlum Henry her gün Kule’ye gidip ablasıyla görüştü ve iyi olduğu haberini getirdi. Her gün William oğlumu Kule’ye dek izleyip başkasının onları gözleyip gözlemediğini kontrol etti. Ama&nbsp;Henry’yi izleyen herhangi bir casus yoktu. Sanki kraliçeyi sorgulayıp mahkûm ederek,&nbsp;George’u sorgulayıp onun saçma sapan boşboğazlıklarını dinledikten sonra onu da mahkûm&nbsp;ederek ellerinden gelenin en kötüsünü zaten yapmış gibilerdi.</span></span></p>

    <p class="calibre8"><span class="font"><span class="calibre1">Mayıs ayının ortasında bir gün ben de Henry’yle birlikte gittim ve Londra Kulesi’nden çıkıyor olan minik kızımı gördüm. Kapının dışından, kızımın durduğu yerden ağabeyimin ve diğer dört&nbsp;adamın boynunu vuracakları platformun çivilerinin çakıldığını duyabiliyordum. Catherine&nbsp;kendini toparlamıştı. Sadece azıcık solgundu.</span></span></p>

    <p class="calibre8"><span class="font"><span class="calibre1">“Benimle eve gel,” diye üsteledim. “Rochford’a gideriz, hep birlikte. Burada daha fazla yapabileceğin bir şey yok.”</span></span></p>

    <p class="calibre8"><span class="font"><span class="calibre1">Başlıklı minik kafasını iki yana salladı. “Kalmama izin ver,” dedi. “Anne teyzem serbest bırakılıp manastıra gönderilene kadar kalayım, sonra zaten her şey bitecek.”</span></span></p>

    <p class="calibre8"><span class="font"><span class="calibre1">“Teyzen iyi mi?”</span></span></p>

    <p class="calibre8"><span class="font"><span class="calibre1">“Evet. Sürekli dua ediyor ve kendini duvarların dışındaki yaşama hazırlıyor. Kraliçeliğinden feragat etmek zorunda olduğunu biliyor. Prenses Elizabeth’i bırakmak zorunda kalacağını da.&nbsp;Artık bundan sonra kraliçe olamayacağını biliyor. Ama mahkeme bittiğinden beri daha iyi.&nbsp;Kimse eskisi gibi onu dinleyip gözlemiyor. O da daha sakin.”</span></span></p>

    <p class="calibre8"><span class="font"><span class="calibre1">“George’u gördün mü?” diye sordum. Sesimin olağan bir şey soruyormuşum gibi çıkmasını diledim ama boğazım düğümlendi.</span></span></p>

    <p class="calibre8"><span class="font"><span class="calibre1">Catherine o koyu Boleyn gözleri acıklı acıklı bana baktı. “Burası hapishane,” dedi. “Ziyarete gitmek yasak.”</span></span></p>

    <p class="calibre8"><span class="font"><span class="calibre1">Aptallığıma başımı salladım. “Ben daha önce burada kalırken burası kralın diğer saraylarından biriydi. İstediğim her yere girip çıkabiliyordum. Her şeyin şimdi çok farklı olduğunu anlamam&nbsp;gerekirdi.”</span></span></p>

    <p class="calibre8"><span class="font"><span class="calibre1">“Kral, Jane Seymour’la evlenecek mi?” diye sordu Catherine. “Kraliçe bilmek istiyor.”</span></span></p>

    <p class="calibre8"><span class="font"><span class="calibre1">“Bunun kesin olduğunu söyleyebilirsin,” dedim. Her gece onun evinde. Eskiden onunla nasılsa şimdi de Jane’le öyle.”</span></span></p>

    <p class="calibre8"><span class="font"><span class="calibre1">Catherine başıyla onayladı. “Gitmem gerek,” dedi, göz ucuyla arkasındaki ere bakarak.</span></span></p>

    <p class="calibre3"><span class="font"><span class="calibre1">“Anne’e söyle...” dedim, durdum. O kadar çok söylenecek şey vardı ki. Uzun seneler boyunca bitmeyen bir rekabet, sonra zorla yaşanan bir birlik ve hep birbirimize olan sevgimizi&nbsp;destekleyen o diğerinin daha üstün olduğuna duyduğumuz inanç. Bütün bunları tek bir&nbsp;kelimeye sığdırıp&nbsp;nasıl ona iletebilir, her şeye, kendisini bu noktaya getirenin yine kendisi olduğunu ve George’u da yanında sürüklediğini bilmeme rağmen onu hâlâ sevdiğimi, onun kardeşi olmaktan memnun&nbsp;olduğumu nasıl söyleyebilirdim? Bütün bunları başımıza getirdiği için onu asla affetmeyeceğimi&nbsp;ama aynı zamanda onu kesinlikle ve sonuna kadar anladığımı nasıl dile getirebilirdim?</span></span></p>

    <p class="calibre8"><span class="font"><span class="calibre1">“Ne söyleyeyim?” diye sordu Catherine, azat edilmeyi bekleyerek.</span></span></p>

    <p class="calibre8"><span class="font"><span class="calibre1">“Kalbimin onunla olduğunu söyle,” dedim uzatmadan. “Her zaman. Her gün. Her zamanki gibi.”</span></span></p>

    <p class="calibre8"><span class="font"><span class="calibre1">Ertesi gün sevgilisi Francis Weston’la birlikte Henry Norris, William Brereton ve Mark Smeaton’un yanında ağabeyimin kafası uçuruldu. Onları Green Kalesi’nde, Anne’in&nbsp;penceresinin önünde öldürdüler ve ablam dostlarının, sonra da ağabeyinin idamını izledi.&nbsp;Bebeğimi kalçama yerleştirip nehrin çamurlu sahilinde yürüdüm ve olanları düşünmemeye&nbsp;çalıştım. Rüzgâr yavaşça nehrin yukarısına doğru esti, bir martı başımın üstünde yas tutar gibi&nbsp;inledi. Çekilen suların bıraktığı yerde ilginç enkazlar vardı: Halat parçalan, tahta kırıntıları,&nbsp;yosunlara yapışmış deniz kabukları. Çizmelerimin kirlenmemesine dikkat ederek havadaki tuz&nbsp;kokusunu içime çektim ve yürürken bir yandan kalçamla bebeğimi sallayarak bir zamanlar bu&nbsp;ülkeyi yöneten biz Boleynlerin nasıl olup da bugün vatan hainine dönüştüğümüzü düşündüm.&nbsp;Eve dönmek üzere arkamı dönerken gözlerimin yaşlarla dolu olduğunu fark ettim. George’u&nbsp;kaybedeceğimi hiç düşünmemiştim. Anne’le benim, hayatımıza George’suz devam edeceğimiz&nbsp;daha önce hiç aklıma gelmemişti.</span></span></p>

    <p class="calibre8"><span class="font"><span class="calibre1">Anne’in idamı için Fransa’dan bir cellat çağırtılmıştı. Kral son dakikada onu affetmeyi planlıyordu, durumu dibine kadar değerlendirip olabildiğince acıklı hale getirecekti. Beauchamp Kulesi’nin dışındaki Green’e onun için bir idam tahtası inşa ettiler.</span></span></p>

    <p class="calibre8"><span class="font"><span class="calibre1">“Kral onu serbest bırakır, değil mi?” diye sordum William’a.</span></span></p>

    <p class="calibre8"><span class="font"><span class="calibre1">“Baban öyle demişti,” dedi.</span></span></p>

    <p class="calibre8"><span class="font"><span class="calibre1">“Bunu törene dönüştürecektir,” dedim Henry’yi bilerek. “Son anda affını gönderecektir, böylece herkes öyle rahatlayacaktır ki, diğerlerini öldürdüğü için onu affedeceklerdir.”</span></span></p>

    <p class="calibre8"><span class="font"><span class="calibre1">Cellat gecikti. Adamın platforma gelip kralın affını beklemesi için bir gün daha bekleyecektik. O gece Catherine kapıda küçük bir hayalet gibiydi. “Bugün Başpiskopos Cranmer gelip evliliğin&nbsp;geçersiz olduğunu söyleyen kâğıtlar getirdi ve kraliçe bunları imzaladı. İmzalarsa serbest&nbsp;bırakacaklarına söz verdiler. Manastıra gidebilecek.”</span></span></p>

    <p class="calibre8"><span class="font"><span class="calibre1">“Tanrıya şükür,” dedim, ne kadar korktuğumu o an anlayarak. “Ne zaman serbest bırakılacak?”</span></span></p>

    <p class="calibre8"><span class="font"><span class="calibre1">“Belki yarın,” dedi Catherine. “Sonrasında Fransa’da yaşamak zorunda kalacak.”</span></span></p>

    <p class="calibre8"><span class="font"><span class="calibre1">“Bu hoşuna gidecektir,” dedim. “Beş günde manastırın baş rahibesi olur, görürsün.”</span></span></p>

    <p class="calibre8"><span class="font"><span class="calibre1">Catherine hafifçe gülümsedi. Gözlerinin altı yorgunluktan neredeyse mosmordu.</span></span></p>

    <p class="calibre8"><span class="font"><span class="calibre1">“Eve gel artık!” dedim ani bir endişeyle. “Her şey bitti zaten neredeyse.”</span></span></p>

    <p class="calibre8"><span class="font"><span class="calibre1">“Bittiğinde geleceğim,” dedi. “Fransa’ya gidince.”</span></span></p>

    <p class="calibre8"><span class="font"><span class="calibre1">Ertesi gün saat dokuz olmadan onu ve aralarında minik Catherine’im de olmak üzere, nedimelerini darağacının kurulduğu alana götürdüler.</span></span></p>

    <p class="calibre8"><span class="font"><span class="calibre1">Gren Kulesi’nin kalabalığının arasında, geride ben de vardım. Uzaktan onun dışarı çıktığını gördüm, siyah başlıklı siyah bir elbisenin içinde minyon bir figürdü. Fransız başlığını çıkarttı,&nbsp;saçları bir fileyle toplanmıştı. Son sözlerini söyledi, duyamadım, umurumda da değildi. Bunların&nbsp;hepsi birer saçmalık, bir tiyatro oyunuydu, kralın Robin Hood kılığına girip biz köylülerin&nbsp;yeşillere büründüğü günkü kadar anlamsızdı. Sudaki kapının yukarı kalkmasını, kralın kayığının&nbsp;davullar eşliğinde telaşla içeri girmesini, karanlık sularda küreklerin dalgalanmasını, kralın&nbsp;kalabalığı yararak ilerlemesini ve Anne’i affetmesini bekliyordum.</span></span></p>

    <p class="calibre8"><span class="font"><span class="calibre1">Bunu iyice geciktirdiğini, cellada oyalanması için emir verdiğini, nehirden gelecek trompet seslerini beklemesini söylediğini sanıyordum. Henry her zamanki tavrıyla bu anı acıklı bir ana&nbsp;dönüştürecekti. Şimdi onun o yüce adımlarını ve bağışlama konuşmasını beklemek&nbsp;zorundaydık, sonra Anne Fransa’ya gidebilecek, ben de kızımı alıp eve dönebilecektim.</span></span></p>

    <p class="calibre3"><span class="font"><span class="calibre1">Ablamın son duası için papaza döndüğünü; sonra Fransız başlığıyla boynundaki kolyesini çıkardığını gördüm. Ellerimi manşetlerimin içine saklamış, kralın gecikmesi ve Anne’in vakarı karşısında endişeyle parmaklarımı şaklatıyordum. Her ikisi de şu sahneyi neden bir an evvel bitirip bizi azat&nbsp;etmiyordu?</span></span></p>

    <p class="calibre8"><span class="font"><span class="calibre1">Catherine değil ama başka bir nedimesi öne çıkıp ablamın gözlerini bağladı, sonra samanların üzerine diz çöktüğünde kolunu olması gereken yere koydu. Kadın geri çekildi, Anne yalnız&nbsp;kalmıştı. Rüzgârda eğilen mısır tarlası gibi kalabalık da onunla birlikte diz çöktü. Sadece ben&nbsp;ayakta durup onların başının üzerinden bembeyaz suratı, cesur kırmızı iç eteğiyle siyah elbisesi&nbsp;içinde gözleri bağlı diz çökmüş ablama baktım.</span></span></p>

    <p class="calibre8"><span class="font"><span class="calibre1">Sabah ışıklarının altında ablamın arkasında celladın kılıcı havalandı, havalandı. O an bile Henry’nin gelmesini bekleyerek sudaki kapıya baktım. Ardından kılıç şimşek gibi aşağı indi.&nbsp;Ablamın başı bedeninden ayrıldı ve benimle diğer Boleyn kızı arasında sürüp giden o uzun&nbsp;çekişme sona erdi.</span></span></p>

    <p class="calibre8"><span class="font"><span class="calibre1">William beni telaşla duvarın arasındaki boşluklardan birinin içine çekti ve Anne’in çarşaflara sarılı bedeninin tabuta konuşunu seyreden kalabalığı yara yara ilerledi. Catherine’i sanki bir&nbsp;bebekmiş gibi yakaladı, şokla mırıldanan kalabalığın arasından kızımı bana getirdi.</span></span></p>

    <p class="calibre8"><span class="font"><span class="calibre1">“Bitti,” dedi sertçe ikimize. “Şimdi yürüyün.”</span></span></p>

    <p class="calibre8"><span class="font"><span class="calibre1">Atağa kalkmış bir er gibi bizi önünde iterek kapıdan geçirip şehre çıkarttı. Kule’nin etrafına toplanıp bağıra bağıra fahişenin kafasının uçurulduğu, zavallı kadının şehit olduğu, kralın&nbsp;karısının kurban edildiği, Anne’in heba edilen yaşamının çeşitli yorumlarla sona erdiği haberini&nbsp;birbirine ileten kalabalığın arasından geçip el yordamıyla kaldığımız eve giden yolu bulduk.</span></span></p>

    <p class="calibre8"><span class="font"><span class="calibre1">Catherine bacakları tutmadığından yol boyunca tökezledi, William onu kollarına alıp kundağa sarılı bir bebek gibi taşıdı. Kızımın başının kocamın omzunda sallandığını görünce onun yarı&nbsp;uykuda olduğunu fark ettim. Günlerdir ablamla birlikte uyumayıp onlara söz verilen affı&nbsp;beklemişti. Şimdi bile taş yolda tökezleyerek ilerlerken fark ediyordum ki, affın gelmemesine&nbsp;hâlâ ben bile inanamıyor, bir zamanlar Hıristiyan dünyasının altın prensi olan sevdiğim adamın&nbsp;şimdi karısının onsuz yaşaması ve onu aşağılaması fikrine dayanamadığından sözünü tutmayan&nbsp;bir canavara dönüşmesini anlayamıyordum. Benden George’umu almıştı, sevgili George’umu.&nbsp;Ve canımın diğer yarısını almıştı, Anne’i.</span></span></p>

    <p class="calibre8"><span class="font"><span class="calibre1">Catherine bütün gün ve bütün gece uyudu, uyandığında William atları hazırlamıştı. Daha itiraz etmesine fırsat kalmadan onu atına bindirdi. Nehre inip nehrin aşağısına, Leigh’e giden bir&nbsp;gemiye bindik. Gemide kızım bir şeyler yedi. Henry onun yanındaydı. Bebeğim kalçamda, diğer&nbsp;iki çocuğumu izliyor ve Tanrı’ya şehirden uzaklaştığımız için şükrediyordum. Şanslıysak ve&nbsp;aklımızı yerinde kullanabilirsek yeni hükümdarlıktan paçamızı kurtarabilirdik.</span></span></p>

    <p class="calibre8"><span class="font"><span class="calibre1">Jane Seymour ablamın boynunun vurulduğu gün gelinliğini seçmişti. Onu bunun için suçlayamadım bile. Anne ya da ben de olsak aynısını yapardık. Henry fikrini değiştirdiğinde hiç&nbsp;beklemezdi ve kadın onun suyuna gidip karşı koymadığı için akıllıydı. Hele şimdi hiçbir suçu&nbsp;olmayan birinci karısını bir kenara atmış, bir diğerinin de kafasını vurdurmuşken. Kral artık&nbsp;gücünün farkındaydı.</span></span></p>

    <p class="calibre8"><span class="font"><span class="calibre1">Jane yeni kraliçe olacak ve çocukları doğduklarında yeni prens ve prensesler olacaklardı. Ya da o da diğer kraliçeler gibi her ay çaresizce hamile kalıp kalmadığını bekleyecek, her ay&nbsp;Henry’nin ona olan aşkının azaldığını, sabrının tükenmeye yüz tuttuğunu bilecekti. Ya da doğum yatağında Anne’in ona okuduğu beddua tutacak ve oğlunu doğururken ölecekti. Jane&nbsp;Seymour’a özenmiyordum. Kral Henry’nin karısı olmuş iki kraliçe görmüştüm, kraliçe olmak&nbsp;ikisini de mutlu etmemişti.</span></span></p>

    <p class="calibre8"><span class="font"><span class="calibre1">Biz Boleynler içinse babam haklıydı, şimdi bize kalan tek şey yaşama devam etmekti. Dayım, Anne’in ölümüyle birlikte sağ kolunu kaybetmişti. Tıpkı beni ve Madge’i attığı gibi onu da bahis&nbsp;masasının ortasına fırlatmıştı. Baştan çıkarmayı becerebilecek bir kız, kralın öfkesini dindirecek&nbsp;bir kız, hatta ülkenin en yüksek mevkiini hedefleyecek bir kız, hangisi için olursa olsun dayımın&nbsp;elinde daima bir Howard kızı vardı. Yine olsa, yine oynardı. Ama biz Boleynler mahvolmuştuk.&nbsp;Ünlü kızımızı, Kraliçe Anne’i, veliahdımız George’u kaybetmiştik. Ve Anne’in kızı Elizabeth artık&nbsp;sıradan biriydi, tahttan reddedilen Prenses Mary’den bile daha düşük seviyedeydi. Bundan&nbsp;sonra asla prenses olarak adlandırılmayacaktı. Tahta asla oturamayacaktı.</span></span></p>

    <p class="calibre8"><span class="font"><span class="calibre1">“Buna seviniyorum,” dedim William’a çocuklar yükselen sularla birlikte sallanan gemide uykuya daldığında. “Seninle birlikte taşrada yaşamak istiyorum. Çocuklarımızı birbirlerini sevecek ve&nbsp;Tanrı’dan korkacak şekilde yetiştirmek istiyorum. Artık biraz huzur istiyorum, sarayın büyük&nbsp;oyunlarını yeterince oynadım. Hepsinin bir bedeli olduğunu ve bedelin çok ağır olduğunu&nbsp;gördüm. Sadece seni istiyorum. Sadece seni severek Rochford’da yaşamak istiyorum.”</span></span></p>

    <p class="calibre8"><span class="font"><span class="calibre1">Kolunu bana dolayıp denizden hiç durmadan esen soğuk rüzgârda beni kendine çekti. “Kabul edildi,” dedi. “Tanrım lütfen, senin bu tiyatrodaki rolün sona ermiş olsun.” İleriye, pruvaya,&nbsp;çocukların küreklerin ritmik sesiyle sallanarak denizi seyrettiği yere baktı. “Ya bu ikisi?&nbsp;Hayatlarının bir noktasında bir gün tekrar nehrin yukarısına yolculuk edecekler, güce.”</span></span></p>

    <p class="calibre8"><span class="font"><span class="calibre1">İtiraz ederek başımı iki yana salladım.</span></span></p>

    <p class="calibre8"><span class="font"><span class="calibre1">“Onlar yarı Boleyn, yarı Tudor,” dedi. ‘Tanrım, ne karışım ama. Kuzenleri Elizabeth de öyle. Kimse ne yapacaklarını kestiremez.”</span></span></p>

    <p class="calibre8"><span class="font"><span class="calibre1"><span>&nbsp;</span></span></span></p>

    <p class="calibre8"><span>&nbsp;</span></p>

    <p class="msonormal"><span class="font"><span class="calibre1">SON</span></span></p>
  </div>
</body>
</html>
