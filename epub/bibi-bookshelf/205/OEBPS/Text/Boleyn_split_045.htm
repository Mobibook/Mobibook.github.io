<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="../Misc/preview.wmf" rel="Preview" />
  <link href="../Text/plchdr.htm" rel="plchdr" />
  <link href="sndt4c5c.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR">
  <div class="wordsection">
    <p class="calibre8"><span class="font"><span class="calibre1"><br class="calibre2" id="calibre_pb_44" /></span></span></p>

    <p class="calibre8"><span>&nbsp;</span></p>

    <p class="msonormal"><a class="pcalibre1 pcalibre" id="_Toc428018483"><span class="font"><i class="calibre5"><span class="calibre6">Yaz 1535</span></i></span></a></p>

    <p class="calibre8"><span class="font"><span class="calibre1">O gece George ve ben ablamız yatmaya hazırlanırken Anne’in odasında oturduk. Kral o gece onunla beraber olacağını söylemişti, bu yüzden banyo yapıp bana saçlarını fırçalattı.</span></span></p>

    <p class="calibre8"><span class="font"><span class="calibre1">“Dikkat etmesine özen gösteriyorsun, değil mi?” diye sordum endişeyle. “Bu durumda seninle yatması bile günah.”</span></span></p>

    <p class="calibre8"><span class="font"><span class="calibre1">George ayağında çizmeleriyle onun güzelim yatak örtülerinin üzerine uzanmıştı ve gerinerek bir kahkaha attı.</span></span></p>

    <p class="calibre8"><span class="font"><span class="calibre1">Anne fırçanın altından başını çevirdi. “Kaba davranma ihtimali neredeyse çok az.”</span></span></p>

    <p class="calibre8"><span class="font"><span class="calibre1">“Ne demek istiyorsun?”</span></span></p>

    <p class="calibre8"><span class="font"><span class="calibre1">“Bazı geceler hiç yapamıyor. Bazı geceler sertleşemiyor bile. İğrenç. O kan ter içinde debelenip inlerken altında öylece yatmam gerekiyor. Sonra öfkeleniyor, hatta bana öfkeleniyor! Sanki&nbsp;benimle bir ilgisi varmış gibi.”</span></span></p>

    <p class="calibre8"><span class="font"><span class="calibre1">“İçkiden mi?”</span></span></p>

    <p class="calibre8"><span class="font"><span class="calibre1">Yüzünü buruşturdu. “Kralı bilirsin. Gece yarısı hep yarı sarhoştur.”</span></span></p>

    <p class="calibre8"><span class="font"><span class="calibre1">“Bebek beklediğini söylersen...” dedim.</span></span></p>

    <p class="calibre8"><span class="font"><span class="calibre1">“Haziranda söylemek zorunda kalacağım, değil mi?” dedi. “İşler ilerler ilerlemez söyleyeceğim. Yaz yolculuğunu iptal eder, Hampton Court’ta kalırız. George onunla ata binip ava çıkar ve o ay&nbsp;dede suratlı Jane’i topuklarının dibinden uzak tutar.”</span></span></p>

    <p class="calibre8"><span class="font"><span class="calibre1">“Cebrail bile o kadını kraldan uzaklaştıramaz,” dedi George umursamaz bir tavırla. “Bu geleneği sen başlattın. Anne ve pişman ola ola bununla yaşamak zorundasın. Hepsi kralı&nbsp;burunlarının dibinde tutup ona dünyaları vaat ediyor. Hepsi sevgili Mary kardeşimiz gibi olsaydı&nbsp;işler kolay olurdu, biraz fingirdedi karşılığında malikâneler aldı.”</span></span></p>

    <p class="calibre8"><span class="font"><span class="calibre1">“Sanırım malikâneleri sen aldın,” dedim sertçe. “Ve babam. Ve William Carey. Hatırladığım kadarıyla bana bir çift işli eldivenle bir inci kolye verildi.”</span></span></p>

    <p class="calibre8"><span class="font"><span class="calibre1">“Adını taşıyan bir gemi ve bir at,” dedi Anne kıskançlık dolu anılarında hepsini ayrı ayrı hatırlayarak. “Sayısız elbise ve bir yatak.”</span></span></p>

    <p class="calibre8"><span class="font"><span class="calibre1">George güldü. “Evin uşağı gibi envanter tutmuşsun, Anne.” Kolunu ablama uzatıp yastıkların üzerine yanına yatması için onu yatağa çekti. Onlara baktım, ikizler gibi sıkı fıkı yan yana&nbsp;İngiltere’nin kocaman yatağında yatıyorlardı. “Sizi bırakıyorum,” dedim lafı uzatmadan. “Sör&nbsp;Hiç’e koş,” dedi Anne omzunun üzerinden ve yatağının bol işli perdelerini çekti, böylece ikisi de&nbsp;gözümün önünden yok oldu.</span></span></p>

    <p class="calibre8"><span class="font"><span class="calibre1">William nehri seyrederek kasvetli bir suratla bahçede beni bekliyordu.</span></span></p>

    <p class="calibre8"><span class="font"><span class="calibre1">“Ne oldu?”</span></span></p>

    <p class="calibre8"><span class="font"><span class="calibre1">“Fisher’ı tutuklatmış,” dedi. “Asla cesaret edemez sanıyordum.”</span></span></p>

    <p class="calibre8"><span class="font"><span class="calibre1">“Piskopos Fisher’ı mı?”</span></span></p>

    <p class="calibre8"><span class="font"><span class="calibre1">“Büyülü bir yaşam sürüyor sanıyordum. Henry onu hep severdi. Kraliçe Katherine’i savunmasına müsamaha gösteriliyor ve bundan sıyrıksız paçayı kurtarıyor gibi görünüyordu.&nbsp;Fisher baştan beri hiç taraf değiştirmeden hep Katherine’in yanındaydı. Kraliçe onun yasını&nbsp;tutacaktır.”</span></span></p>

    <p class="calibre8"><span class="font"><span class="calibre1">“Ama Fisher, Kule’de sadece bir iki hafta kalır, değil mi? Yani sonra affedilir ya da bir şekilde çıkartılır herhalde?”</span></span></p>

    <p class="calibre8"><span class="font"><span class="calibre1">“Ondan ne istediklerine bağlı. Anne için ant içmeyecektir, bundan eminim. Elizabeth’in Mary’nin yerini alabileceğini söylemeyecektir, evliliği savunan bir düzine kitap yazıp bu konuda&nbsp;bir milyon kez halk önünde konuştu, kraliçenin kızını mirasından edemez.”</span></span></p>

    <p class="calibre8"><span class="font"><span class="calibre1">“O zaman kulede kalacak demektir,” dedim.</span></span></p>

    <p class="calibre8"><span class="font"><span class="calibre1">“Sanırım,” dedi William.</span></span></p>

    <p class="calibre3"><span class="font"><span class="calibre1">İyice yanaşıp elimi onun koluna koydum. “Neden bu kadar endişelisin?” diye sordum. “Yanında kitapları ve eşyaları olacak. Dostları onu ziyarete gidecek. Yaz sonunda serbest bırakılacaktır.”&nbsp;William başını nehirden bana doğru çevirip ellerimi ellerine aldı. “Henry onu Kule’ye gönderme&nbsp;emri verdiğinde oradaydım,” dedi. “Emri sabah duasının ortasında verdi. Düşünsene Mary,&nbsp;piskoposun Kule’ye gönderilmesini emrederken kral duadaydı.”</span></span></p>

    <p class="calibre8"><span class="font"><span class="calibre1">“Henry sabah duası dinlerken hep işle ilgilenir,” dedim. Kocamın endişelerine gözlerimi kapatmak istiyordum. “Bunun özel bir anlamı yok.”</span></span></p>

    <p class="calibre8"><span class="font"><span class="calibre1">“Bunlar Henry’nin kanunları,” eledi ellerimi tutup beni bırakmadan. “Sadakat Yemini, sonra&nbsp;Üstünlük Kanunu, sonra da Vatan Hainliği Kanunu. Bunlar ülkenin kanunları değil. Bunlar Henry’nin düşmanları yakalayabilmek için çıkarttığı kanunlar ve Fisher’la More ağın ortasına düştü.”</span></span></p>

    <p class="calibre8"><span class="font"><span class="calibre1">“Onların kellesini uçulmayacaktır...” dedim mantık yürüterek. “William doğru söylüyorum! Biri ülkenin en önde gelen din adamlarından biri, diğeri de Bakan. Boyunlarını vurduramaz.”</span></span></p>

    <p class="calibre8"><span class="font"><span class="calibre1">“Eğer onları vatana ihanetle suçlamaya cüret ederse o zaman hiçbirimiz güvende değiliz demektir.”</span></span></p>

    <p class="calibre8"><span class="font"><span class="calibre1">Sesimi onun sesi gibi alçalttığımı fark ettim. “Neden?”</span></span></p>

    <p class="calibre8"><span class="font"><span class="calibre1">“Çünkü o zaman Papa’nın hizmetkârlarını korumadığını göreceğiz. İngiliz erkeklerinin ve kadınlarının uranlığa karşı ayaklanmadığını. Henry’nin kafasında planladığı kanunlara karşı&nbsp;herkesin aciz kaldığını, kralın canı kimi istiyorsa onu kuleye gönderttiğini. Danışmanı kuleye&nbsp;kapatıldıktan sonra Kraliçe Katherine’in ne kadar daha özgür kalabileceğini sanıyorsun?”</span></span></p>

    <p class="calibre8"><span class="font"><span class="calibre1">Ellerimi onunkilerden kurtardım. “Bunları dinlemeyeceğim,” dedim. “Fazlasıyla ürkütücü. Howard Dedem vatana ihanetten Kule’ye kapatılmıştı ve gülümseyerek geri çıktı. Henry,&nbsp;Thomas More’u öldürtmeyecektir, onu sever. Şimdilik aralan açılmış olabilir ama More hep&nbsp;kralın en yakın dostu ve neşe kaynağı olmuştur.”</span></span></p>

    <p class="calibre8"><span class="font"><span class="calibre1">“Ya Buckingham Amcan?”</span></span></p>

    <p class="calibre8"><span class="font"><span class="calibre1">“O farklıydı,” dedim. “Amcam suçluydu.”</span></span></p>

    <p class="calibre8"><span class="font"><span class="calibre1">Kocam beni bırakıp nehre döndü. “Göreceğiz,” dedi sadece. “Tanrıya dua et de sen haklı, ben haksız olayım.”</span></span></p>

    <p class="calibre3"><span class="font"><span class="calibre1">Dualarımız kabul olmadı. Henry asla hayal bile edemeyeceğini sandığım şeyi yaptı. Piskopos Fisher’la Sör Thomas&nbsp;More’u, Kraliçe Katherine’le evliliğinin geçerli olduğunu savundukları için mahkemeye çıkarttı. Yaşamları pahasına onlara kralın kilisenin başı, İngilizlerin Papası olmadığını söylettirdi. Ve bu&nbsp;iki adam, vicdanlarında en ufacık bir leke bile bulunmayan İngiltere’nin en mükemmel bu iki&nbsp;insanı, idam sehpasına çıkıp en alçak vatan hainleri gibi başlarını tahtaların üzerine koydu.</span></span></p>

    <p class="calibre8"><span class="font"><span class="calibre1">O günler sarayın sessizlik günleriydi, Fisher’ın ve More’un haziranda başlarının kesildiği günlerdi. Herkes dünyanın artık daha tehlikeli olduğunun farkındaydı. Eğer Piskopos Fisher’ın&nbsp;başı uçurulabiliyor, Thomas More idam sehpasına gönderilebiliyorsa, kim kendini güvende&nbsp;hissedebilirdi ki?</span></span></p>

    <p class="calibre8"><span class="font"><span class="calibre1">George ve ben gitgide artan bir sabırsızlıkla Anne’in bebeğinin rahimde iyice büyümesini, böylece krala bebek beklediğini söyleyebileceği günü bekledik fakat haziran ortası gelmesine&nbsp;rağmen hiçbir şey olmadı.</span></span></p>

    <p class="calibre8"><span class="font"><span class="calibre1">“Zamanını şaşırmış olma ihtimalin var mı?” diye sordum.</span></span></p>

    <p class="calibre8"><span class="font"><span class="calibre1">“Sence bu olabilir mi?” diye gürledi. “Bundan başka bir şey düşünüyor muyum?”</span></span></p>

    <p class="calibre8"><span class="font"><span class="calibre1">“Çok hafif kıpırdanıyor ve fark etmiyor olabilir misin?”</span></span></p>

    <p class="calibre3"><span class="font"><span class="calibre1">“Sen söyle,” dedi. “Tohumlarını büyüten dişi domuz her zaman sen oldun. Sence olabilir mi?”</span></span></p>

    <p class="calibre3"><span class="font"><span class="calibre1">“Bilmiyorum,” dedim.</span></span></p>

    <p class="calibre8"><span class="font"><span class="calibre1">“Evet, biliyorsun,” dedi. Büzdüğü minik dudakları incecik bir çizgi halinde kapandı. “İkimiz de biliyoruz. Orada öldü gitti. Beş ay geçti ama karnım üçüncü aydan itibaren hiç büyümedi.&nbsp;İçimde öldü işte.”</span></span></p>

    <p class="calibre8"><span class="font"><span class="calibre1">Dehşetle ona baktım. “Hemen bir doktora görünmen lazım.”</span></span></p>

    <p class="calibre8"><span class="font"><span class="calibre1">Parmaklarını suratıma doğru şaklattı. “Yakında şeytanın kendisini göreceğim. Eğer Henry içimde ölü bir bebek olduğunu öğrenirse bir daha asla yanıma yaklaşmaz.”</span></span></p>

    <p class="calibre8"><span class="font"><span class="calibre1">“İçindeki seni hasta eder,” diye uyardım onu.</span></span></p>

    <p class="calibre8"><span class="font"><span class="calibre1">Acı ve tiz bir kahkahayla güldü. “Öyle ya da böyle ölümüm olacak. Bunun düşürdüğüm ikinci bebek olduğuyla ilgili dışarı tek bir kelime sızarsa bir kenara fırlatılırım ve hayatım mahvolur.&nbsp;Ne yapacağım şimdi?”</span></span></p>

    <p class="calibre8"><span class="font"><span class="calibre1">“Bir ebeye gidip içindekinden kurtulman için yapabileceğin bir şey var mı, yok mu, soracağım.”</span></span></p>

    <p class="calibre8"><span class="font"><span class="calibre1">“Kesinlikle benim olduğumu bilmesin,” dedi Anne çekinmeden. “Biri bunu dışarı fısıldarsa&nbsp;yanarım, Mary.”</span></span></p>

    <p class="calibre8"><span class="font"><span class="calibre1">“Biliyorum,” dedim düşünceli düşünceli. “Bana yardım etmesi için George’u yanıma alacağım.”</span></span></p>

    <p class="calibre8"><span class="font"><span class="calibre1">O gece yemekten önce nehrin aşağısına indik. Özel bir kayık bizi bekliyordu, kocaman aile kayığımıza binmek istemedik. George fahişelerin gittiği bir hamam biliyordu. Hamamın&nbsp;yakınında oturan ve büyü bozmak, bebek durdurmak, inek sürülerine büyü yapmak, nehirdeki&nbsp;alabalıkları tek sıraya sokmak gibi maharetleriyle ünlü bir kadın vardı. Hamamın cumbalı&nbsp;pencereleri nehre bakıyordu. Her pencerede loş birer mum duruyor ve kadınlar bu mumların&nbsp;gerisinde, insanların nehirden görebileceği biçimde yarı çıplak oturuyordu. George şapkasını&nbsp;gözlerinin tepesine kadar indirdi, ben de başlığımı iyice yüzüme çektim. Kayığı iskeleye&nbsp;yanaştırdık, başımızın tepesinde pencereden sarkarak George’a kur yapan kadınları görmezden&nbsp;geldim.</span></span></p>

    <p class="calibre8"><span class="font"><span class="calibre1">“Burada bekle,” diye emretti George kayıkçıya biz ıslak ve kaygan basamaklardan yukarı çıkarken. Dirseğimden tutup taş döşeli leş gibi sokağın köşesindeki eve doğru çekiştirdi.&nbsp;Kapıya vurdu ve hafifçe aralandığında geri çekilip beni içeri itti. Eşikte içerinin karanlığına göz&nbsp;atıp durakladım.</span></span></p>

    <p class="calibre8"><span class="font"><span class="calibre1">“Haydi,” dedi ve sırtıma yediğim ani bir dürtükle beklemeye tahammülü olmadığını anladım. “Haydi, bu işi ablamız için halletmeliyiz.”</span></span></p>

    <p class="calibre3"><span class="font"><span class="calibre1">Peki anlamında başımı sallayıp içeri girdim. Küçücük bir odaydı, nehirden toplanmış yaş odunlar şöminede yanarken tütüyordu ve içeride bir masayla iki tabure dışında bir şey yoktu.&nbsp;Kambur, beyaz saçlı, yüzü bilgiyle kırışmış, mavi gözleri hiçbir şeyi kaçırmayan bir kadın&nbsp;masanın başında oturuyordu. Hafifçe gülümsediğinde ağzındaki kararmış dişleri göründü.&nbsp;”Saraylı bir kadın,” dedi pelerinimi ve pelerinin arasından görünen şaşalı elbisemin kürkünü&nbsp;hemen fark ederek.</span></span></p>

    <p class="calibre8"><span class="font"><span class="calibre1">Masaya bir gümüş para koydum. “Bu ağzını açmaman için,” dedim çekinmeden.</span></span></p>

    <p class="calibre8"><span class="font"><span class="calibre1">Güldü. “Ağzımı açmazsam sana bir faydam dokunmaz,” dedi.</span></span></p>

    <p class="calibre8"><span class="font"><span class="calibre1">“Yardıma ihtiyacım var.”</span></span></p>

    <p class="calibre8"><span class="font"><span class="calibre1">“Birinin seni sevmesini mi istiyorsun? Yoksa birinin ölmesini mi?” Keskin bakışları sanki içimi görmeye çalışıyormuş gibi beni süzdü. Yeniden sırıttı.</span></span></p>

    <p class="calibre8"><span class="font"><span class="calibre1">“İkisi de değil,” dedim.</span></span></p>

    <p class="calibre8"><span class="font"><span class="calibre1">“Bebekle ilgili bir sorun o zaman.”</span></span></p>

    <p class="calibre8"><span class="font"><span class="calibre1">Bir tabure çekip otururken içimden dünya aşk, ölüm ve bebek üzerine kurulmuş demek, diye geçirdim. “Benim için değil, bir arkadaşım için.”</span></span></p>

    <p class="calibre8"><span class="font"><span class="calibre1">Neşeyle kıkırdadı. “Her zamanki gibi.”</span></span></p>

    <p class="calibre8"><span class="font"><span class="calibre1">“Hamileydi ama şimdi beşinci ayında ve bebek ne büyüyor, ne kımıldıyor.”</span></span></p>

    <p class="calibre8"><span class="font"><span class="calibre1">Söylediklerim kadının hemen ilgisini çekti. “Peki, kendi ne diyor?”</span></span></p>

    <p class="calibre8"><span class="font"><span class="calibre1">“Bebeğin öldüğünü düşünüyor.”</span></span></p>

    <p class="calibre8"><span class="font"><span class="calibre1">“Kilo almaya devam ediyor mu?”</span></span></p>

    <p class="calibre8"><span class="font"><span class="calibre1">“Hayır. İki aylık hamileden farksız.”</span></span></p>

    <p class="calibre8"><span class="font"><span class="calibre1">“Sabahları midesi bulanıyor mu? Göğüsleri acıyor mu?”</span></span></p>

    <p class="calibre8"><span class="font"><span class="calibre1">“Artık hayır.”</span></span></p>

    <p class="calibre8"><span class="font"><span class="calibre1">Peki anlamında başını salladı. “Kanaması oldu mu?”</span></span></p>

    <p class="calibre8"><span class="font"><span class="calibre1">“Hayır.”</span></span></p>

    <p class="calibre8"><span class="font"><span class="calibre1">“Bebek ölmüş gibi görünüyor. Beni ona götürsen iyi olur, böylece görebilirim.”</span></span></p>

    <p class="calibre8"><span class="font"><span class="calibre1">“Mümkün değil,” dedim. “Çok yakından gözlüyorlar.”</span></span></p>

    <p class="calibre8"><span class="font"><span class="calibre1">Hafif bir kahkaha attı. “Girip çıktığım evleri görsen inanmazsın.”</span></span></p>

    <p class="calibre8"><span class="font"><span class="calibre1">“Ama onu görmen mümkün değil.”</span></span></p>

    <p class="calibre8"><span class="font"><span class="calibre1">“O zaman şansımızı deneyeceğiz. Sana bir içecek vereceğim, onu feci halde hasta edecek ama bebek çıkacak.”</span></span></p>

    <p class="calibre8"><span class="font"><span class="calibre1">Hevesle başımı salladım ama o elini kaldırdı. “Ya yanılıyorsa? Ya içindeki canlı bir bebekse? Ve sadece biraz dinleniyorsa? Biraz mola vermişse?”</span></span></p>

    <p class="calibre8"><span class="font"><span class="calibre1">Hayretler içinde ona baktım. “O zaman ne olur?”</span></span></p>

    <p class="calibre8"><span class="font"><span class="calibre1">“Bebeği öldürürsünüz,” dedi. “Ve bu sizi katil durumuna sokar, tabii beni de. Mideniz bunu kaldırır mı?”</span></span></p>

    <p class="calibre8"><span class="font"><span class="calibre1">Yavaşça başımı iki yana salladım. “Tanrım, hayır,” dedim, birinin kraliçeye karnındaki prensi düşürmesi için iksir verdiğimi duyarsa bana ve benim olan her şeye neler olacağını bir&nbsp;düşündüm.</span></span></p>

    <p class="calibre3"><span class="font"><span class="calibre1">Ayağa kalkıp masadan pencereye, soğuk gri havaya doğru döndüm. Anne’i bu hamileliğin başında nasıl gördüğümü hatırlamaya çalıştım. Rengi daha iyiydi, göğüsleri dolgun dolgundu. Bir de şimdiki halini gözümün önüne getirdim, solgun, içi çekilmiş, kupkuru.</span></span></p>

    <p class="calibre3"><span class="font"><span class="calibre1">“Bana içeceği ver. İçip içmeyeceğine kendi karar versin.”</span></span></p>

    <p class="calibre3"><span class="font"><span class="calibre1">Kadın taburesinden, kalkıp paytak paytak odanın arka tarafına gitti. “Üç şilin.”</span></span></p>

    <p class="calibre8"><span class="font"><span class="calibre1">İstediği para inanılmayacak kadar fazla olmasına rağmen hiç sesimi çıkarmadan madeni paraları yağlı masanın üzerine bıraktım. Bir uzanışta çabucak parayı kaptı. “Korkmanız gereken&nbsp;şey bu değil,” dedi aniden.</span></span></p>

    <p class="calibre3"><span class="font"><span class="calibre1">Kapıya doğru yönelmiştim ama geri döndüm. “Ne demek bu?”</span></span></p>

    <p class="calibre3"><span class="font"><span class="calibre1">“Korkmanız gereken şey iksir değil. Asıl bıçak ağzından korkun.”</span></span></p>

    <p class="calibre3"><span class="font"><span class="calibre1">Sanki nehrin üzerindeki gri sis sırtıma yapışmış gibi aniden içim ürperdi. “Ne demek istiyorsun?”</span></span></p>

    <p class="calibre3"><span class="font"><span class="calibre1">Kadın sanki bir an uykuya dalmış gibi başını sallayıp kendine geldi. “Ben mi? Hiçbir şey. Eğer söylediklerim senin için bir şey ifade ediyorsa aklında tut, etmiyorsa unut gitsin. Boş ver.”</span></span></p>

    <p class="calibre3"><span class="font"><span class="calibre1">Belki bir şeyler daha söyler diye biraz daha bekledim ama hiçbir şey söylemeyince kapıyı açıp dışarı süzüldüm.</span></span></p>

    <p class="calibre3"><span class="font"><span class="calibre1">George kollarını kavuşturmuş bekliyordu. Dışarı çıktığımda sessizce koluma girdi ve telaşla kaygan yeşil basamaklardan aşağı inip ufaktan sallanan kayığa bindik. Kürekçi akıntıya karşı&nbsp;kürek çekerken sessizlik içinde eve doğru uzun bir yolculuk yaptık. Bizi sarayın iskelesine&nbsp;bıraktığında hızla George’a döndüm. “Bilmen gereken iki şey var. Birincisi bebek ölü değilse bu iksir onu öldürecek ve bunun vicdanî sorumluluğunu taşımak zorunda kalacağız..”</span></span></p>

    <p class="calibre3"><span class="font"><span class="calibre1">“Bunu içmeden önce bebeğin oğlan olup olmadığını anlamanın bir yolu var mı?”</span></span></p>

    <p class="calibre3"><span class="font"><span class="calibre1">Bu kalın kafalılığı yüzünden ona küfür edebilirdim. “Kimse bebeğin ne olduğunu bilemez.” Anladım der gibi başını salladı. “İkincisi?”</span></span></p>

    <p class="calibre3"><span class="font"><span class="calibre1">“İkincisi şu, yaşlı kadın bu iksirden değil bıçak ağzından korkmamız gerektiğini söyledi.”</span></span></p>

    <p class="calibre3"><span class="font"><span class="calibre1">“Neyin bıçağının ağzı?”</span></span></p>

    <p class="calibre3"><span class="font"><span class="calibre1">“Söylemedi.”</span></span></p>

    <p class="calibre3"><span class="font"><span class="calibre1">“Kılıç mı? Tıraş bıçağı mı? Celladın baltasının ağzı mı?”</span></span></p>

    <p class="calibre3"><span class="font"><span class="calibre1">Omuz silktim.</span></span></p>

    <p class="calibre3"><span class="font"><span class="calibre1">“Biz Boleynleriz,” dedi. “Hayatını tahtın ucunda geçiriyorsan tabii ki, bıçaklardan korkacaksın. Şu iksiri Anne’e götürelim de ne olacakmış bir görelim.”</span></span></p>

    <p class="calibre8"><span class="font"><span class="calibre1">Anne tam bir kraliçe gibi, solgun, kanı çekilmiş gibi ama başı dimdik ve dudaklarında hafif bir tebessümle akşam yemeğine indi. Henry’nin yanına, kralınkinden sadece azıcık küçük tahtına&nbsp;yerleşti, kocasıyla sohbet etti, onu pohpohladı, hâlâ yapabildiği kadarıyla onu baştan çıkardı.&nbsp;Espriler bir an bile kesildiğinde Henry’nin gözleri odanın öbür ucuna kayıyor ve nedimelerden&nbsp;birinin üzerine kilitleniyordu, belki Madge Shelton’un, belki Jane Seymour’un, hatta bir&nbsp;keresinde düşünceli ve sıcak bir bakışla benim üzerime. Anne sanki hiçbirini görmüyormuş gibi&nbsp;yapıyor, onu avla ilgili sorulara boğuyor, sağlık durumunu övüyordu. Yüksek masanın&nbsp;üzerindeki en güzel lokmaları seçip kocasının zaten tepeleme dolu olan tabağına koydu. Karşımdaki kadın her şeyiyle Anne’di, başını çevirisiyle, kirpiklerinin altından fırlattığı o cilveli bakışlarıyla ama o azimli cazibesinde bir şey&nbsp;vardı ki, bana o koltuğa ondan önce oturmuş ve kocasının ilgisinin başka yönlere kaydığını&nbsp;görmüyormuş gibi davranmış başka bir kadını hatırlatıyordu.</span></span></p>

    <p class="calibre8"><span class="font"><span class="calibre1">Yemekten sonra kral biraz işle meşgul olacağını söyledi ve hepimiz beyleriyle içki içip şamata yapacağını anladık. “Ben de yanında olsam iyi olur,” dedi George. “Sen Anne’e şu içeceği içir.&nbsp;Sonra da onunla kalır mısın?”</span></span></p>

    <p class="calibre3"><span class="font"><span class="calibre1">“Bu gece onun odasında kalacağım,” dedim. “Yaşlı kadın çok hastalanacağını söyledi.” Dudaklarını büzerek olumlu anlamda başını salladı, sonra dönüp kralın peşinden gitti.</span></span></p>

    <p class="calibre8"><span class="font"><span class="calibre1">Anne nedimelerine başının ağrıdığını ve erken uyuyacağını söyledi. Onları kabul odasında fakirlere gömlek dikerken bıraktık. Biz iyi geceler dilerken canla başla çalışıyor görünüyorlardı&nbsp;ama biliyordum ki, kapı arkamızdan kapanır kapanmaz her zamanki gibi bitmez tükenmez bir&nbsp;dedikodu tufanı başlayacaktı.</span></span></p>

    <p class="calibre8"><span class="font"><span class="calibre1">Anne geceliğini giyip bana bit tarağını uzattı. “Beklerken bari biraz işe yara,” dedi kaba bir tavırla. Şişeyi masanın üzerine koydum. “Bardağa boşalt.”</span></span></p>

    <p class="calibre8"><span class="font"><span class="calibre1">Tıpalı siyah cam şişedeki bir şey beni durdurdu. “Hayır. Bu sadece ve sadece senin yapacağın bir şey.”</span></span></p>

    <p class="calibre8"><span class="font"><span class="calibre1">Kaybedecek bir şeyi kalmamış kumarbazlar gibi omuz silkip içeceği altın yaldızlı bir fincana boşalttı. Dalga geçer gibi bir tavırla şerefe dercesine fincanı bana doğru kaldırıp başını geriye&nbsp;attı ve dibine kadar içti. Fincandaki her lokmayı yudum yudum içerken boynunun sarsıldığını&nbsp;gördüm</span></span></p>

    <p class="calibre8"><span class="font"><span class="calibre1">Sonra fincanı masanın üzerine çırpıp bana gülümsedi. “İçtim,” dedi. “Tanrıya dua et de kolay işe yarasın.”</span></span></p>

    <p class="calibre8"><span class="font"><span class="calibre1">Bekledik. Saçlarını taradım, biraz vakit geçtikten sonra bana döndü. “Yatıp uyuyabiliriz herhalde. Hiçbir şey olduğu yok.” Eski günlerde uyuduğumuz gibi yatağa girip kıvrıldık ve&nbsp;şafak sökümünden hemen sonra uyandık. Sancısı falan yoktu.</span></span></p>

    <p class="calibre8"><span class="font"><span class="calibre1">“İşe yaramadı,” dedi.</span></span></p>

    <p class="calibre8"><span class="font"><span class="calibre1">İçimden salakça bir umutla bebeğin canlı olmasını ve bir şekilde tutunmasını, belki de küçücük, güçsüz bir şey olmasına rağmen zehre dayanmasını bekliyordum.</span></span></p>

    <p class="calibre8"><span class="font"><span class="calibre1">“Beni yanında istemiyorsan kendi yatağıma gidiyorum,” dedim.</span></span></p>

    <p class="calibre8"><span class="font"><span class="calibre1">“Tabii,” dedi. “Sör Hiç’ine koş ve yatakta şöyle kısacık da olsa bir tepiş, değil mi?”</span></span></p>

    <p class="calibre8"><span class="font"><span class="calibre1">Hemen cevap vermedim. Ablamın sesindeki o kıskanç tınıyı çok iyi tanıyordum ve benim için dünyanın en hoş tınısıydı. “Sen de kraliçesin ama.”</span></span></p>

    <p class="calibre8"><span class="font"><span class="calibre1">“Evet. Ve sen de Leydi Hiç’sin.”</span></span></p>

    <p class="calibre8"><span class="font"><span class="calibre1">Gülümsedim. “Ben de öyle olmayı seçtim,” dedim ve son sözü yapıştırmasına fırsat vermeden kapıdan dışarı süzüldüm.</span></span></p>

    <p class="calibre8"><span class="font"><span class="calibre1">Bütün gün hiçbir şey olmadı. George’la birlikte sanki kendi çocuğumuzmuş gibi Anne’in başında bekledik ama solgun görünmesine ve haziran güneşinin sıcaklığından şikâyetçi olmasına&nbsp;rağmen hiçbir şey olmadı. Kral sabah saatlerini işiyle uğraşarak, saray yaz yolculuğuna&nbsp;çıkmadan evvel onunla görüşmek için sabırsızlanan toprak sahipleriyle konuşarak geçirdi.</span></span></p>

    <p class="calibre3"><span class="font"><span class="calibre1">“Bir farklılık var mı?” diye sordum Anne’e yemekten evvel üzerini değiştirmesini seyrederken. “Hayır,” dedi. “Yarın kadına tekrar gitmek zorunda kalacaksın.”</span></span></p>

    <p class="calibre8"><span class="font"><span class="calibre1">Gece yarısına yakın, Anne’in yatağına yatmasından sonra kendi odalarıma gittim. İçeri girdiğimde William sızmak üzereydi ama ben içeri girince yataktan süzülüp iyi bir nedime gibi&nbsp;şefkatle bana yardım ederek korsemin bağcıklarını çözdü, sonra içinden çıkabilmem için eteği&nbsp;iyice açtı, ardından korsenin bağcıklarının etimi kestiği yerleri elleriyle ovarken rahatlamayla&nbsp;derin bir iç çektim.</span></span></p>

    <p class="calibre8"><span class="font"><span class="calibre1">“İyi geldi mi?” dedi.</span></span></p>

    <p class="calibre8"><span class="font"><span class="calibre1">“Seninle olmak her zaman iyi geliyor,” dedim.</span></span></p>

    <p class="calibre8"><span class="font"><span class="calibre1">Elimden tutup beni yatağa götürdü. İç eteğimden sıyrılıp yumuşak çarşafların içine süzüldüm. Hemen o tanıdık sıcacık, kupkuru bedeni beni sarıp sarmaladı, kokusu başımı döndürdü,&nbsp;bacaklarımın arasına değen bacağı içimdeki arzuları kabarttı, göğüslerime yaslanan göğsü&nbsp;zevkle gülümsememi sağladı ve öpücükleri dudaklarımın aralanmasına neden oldu.</span></span></p>

    <p class="calibre3"><span class="font"><span class="calibre1">Gece ikide, hâlâ ortalık kapkarayken kapının neredeyse duyulmayacak kadar hafif vurulmasıyla uyandırıldık. William hemen uyanıp yataktan fırlayarak elinde kamasıyla kapıya gitti. “Kim o?”</span></span></p>

    <p class="calibre3"><span class="font"><span class="calibre1">“Ben George. Mary’ye ihtiyacım var.”</span></span></p>

    <p class="calibre8"><span class="font"><span class="calibre1">William alçak sesle küfredip üzerine bir pelerin geçirdi, benim üzerime de bir elbise fırlatıp kapıyı açtı. “Kraliçe mi?”</span></span></p>

    <p class="calibre8"><span class="font"><span class="calibre1">George başını iki yana salladı. Başka bir erkeğe aile sırlarını vermeye cesaret edemezdi. Gözleri William’dan bana doğru döndü. “Haydi Mary.”</span></span></p>

    <p class="calibre3"><span class="font"><span class="calibre1">William ağabeyimin bana nikâh yatağımdan çıkmamı emretmeye cüret edebilmesiyle içinde kabaran öfkeyi bastırıp kapının önünden çekildi. Elbiseyi üzerime geçirip yataktan dışarı&nbsp;fırladım. Korsemle eteğime uzandım. “O kadar vaktimiz yok,” dedi George öfkeyle. ‘Haydi.”</span></span></p>

    <p class="calibre3"><span class="font"><span class="calibre1">“Karım bu odadan öyle yarı çıplak çıkamaz,” dedi William çekinmeden.</span></span></p>

    <p class="calibre8"><span class="font"><span class="calibre1">George bir an William’ın o saldırgan ifadesini yutmak için durakladı. Sonra o çekici Boleyn gülümsemesiyle gülümsedi. “İşi var,” dedi alçak sesle. “Aile meselesi. Bırak çıksın, William.&nbsp;Ona bir zarar gelmemesi için yanında olacağım. Ama şimdi hemen benimle gelmeli.”</span></span></p>

    <p class="calibre8"><span class="font"><span class="calibre1">William çıplak omuzlarını örten pelerini savurarak çekip üzerime geçirdi ve ben telaşla çıkarken kapıda yakalayıp alnıma bir öpücük kondurdu. George elimi kapıp beni peşinden sürükledi ve&nbsp;koşarak Anne’in odalarına gittik.</span></span></p>

    <p class="calibre8"><span class="font"><span class="calibre1">Ablam ateşin önünde yerdeydi, sanki kendini kucaklar gibi kollarını bedenine sarmıştı. Yerde, hemen yanında kanlı bir topak çarşaf vardı. Kapıyı açtığımızda dağınık siyah saçlarının&nbsp;arasından bize baktı, sonra sanki söyleyecek bir şeyi yokmuş gibi gözlerini çevirdi.</span></span></p>

    <p class="calibre8"><span class="font"><span class="calibre1">“Anne,” diye fısıldadım.</span></span></p>

    <p class="calibre3"><span class="font"><span class="calibre1">Odayı arşınlayıp yanına oturdum. İhtiyatla elimi kaskatı omzuna koydum. Ne rahatlamak için geriye yaslandı, ne de elimi itti. Odun gibi kaskatıydı. O acıklı durumdaki minik kitleye baktım.&nbsp;”Bu senin bebeğin miydi?”</span></span></p>

    <p class="calibre3"><span class="font"><span class="calibre1">“Neredeyse hiç acı çekmedim,” dedi dişlerinin arasından. “Öyle çabuk oldu ki, bir dakika bile sürmedi. Sanki içimi boşaltıp rahatlamam gerekiyormuş gibi karnimin harekete geçtiğini&nbsp;hissettim. Yataktan çıkıp leğene doğru giderken&nbsp;her şey olup bitiverdi. Ölmüştü. Neredeyse hiç kan gelmedi. Sanırım aylar önce ölmüştü. Hepsi boşaymış. Hepsi. Bomboş.”</span></span></p>

    <p class="calibre8"><span class="font"><span class="calibre1">George’a döndüm. “Bunu yok etmelisin.”</span></span></p>

    <p class="calibre8"><span class="font"><span class="calibre1">Afallayarak bana baktı. “Nasıl?”</span></span></p>

    <p class="calibre8"><span class="font"><span class="calibre1">“Göm,” dedim. “Bir şekilde yok et. Böyle bir şey hiç olmadı. Bunların hiçbiri hiç olmadı.”</span></span></p>

    <p class="calibre8"><span class="font"><span class="calibre1">Anne yüzüldü bembeyaz parmaklarını saçlarının arasından geçirip kendi saçlarını çekti. “Evet,” dedi ifadesiz bir sesle. “Bu hiç olmadı. Geçen seferki gibi. Bir sonraki sefer gibi. Hiçbir şey&nbsp;olmuyor zaten.”</span></span></p>

    <p class="calibre8"><span class="font"><span class="calibre1">George topağı almaya hazırlandı, sonra durakladı. Dokunmaya cesaret edemiyordu. “Bir başlık alacağım.”</span></span></p>

    <p class="calibre8"><span class="font"><span class="calibre1">Başımla duvarların önünü kaplayan giysi sandıklarını gösterdim. Gidip sandıklardan bitini açtı. Tatlı bir lavanta ve pelin kokusu odayı sardı. Siyah bir başlık bulup çekti. “O olmaz!” dedi&nbsp;Anne sert bir tonla “O gerçek kürkle süslü.”</span></span></p>

    <p class="calibre8"><span class="font"><span class="calibre1">George bu saçma itirazla durakladı ama başka bir başlık çekti ve başlığı yerdeki topağın üzerine attı. Öyle küçüktü ki, topağı başlıkla sarıp koltuğunun altına tıktığında bile hiçbir şey&nbsp;görünmüyordu.</span></span></p>

    <p class="calibre8"><span class="font"><span class="calibre1">“Nereye gömeceğimi bilmiyorum,” dedi yavaşça bana gözlerini Anne’den ayırmadan. Ablam sanki canının yanmasını istermiş gibi hâlâ saçını çekiştiriyordu.</span></span></p>

    <p class="calibre8"><span class="font"><span class="calibre1">“Git William’a sor,” dedim, bu dehşeti hepimiz adına ortadan yok edebilecek bir adamım olduğu için Tanrıya şükrederek. “O sana yardım eder.”</span></span></p>

    <p class="calibre8"><span class="font"><span class="calibre1">Anne hafifçe inledi. “Kimse bilmemeli!”</span></span></p>

    <p class="calibre8"><span class="font"><span class="calibre1">Başımla George’a gitmesini işaret ettim. “Yürü!”</span></span></p>

    <p class="calibre8"><span class="font"><span class="calibre1">George odadan çıktı. Koltuğunun altındaki şey öyle küçüktü ki, ıslanmaması için sarılmış bir kitap olabilirdi.</span></span></p>

    <p class="calibre8"><span class="font"><span class="calibre1">Kapı kapanır kapanmaz Anne’e döndüm. Yatak örtüleri kana bulanmıştı, hepsini çıkarıp geceliğini de onların arasına kattım. Parça parça yırtıp ateşe atmaya başladım. Ablamın üzerine&nbsp;temiz bir gecelik geçirip onu yatağa yatmaya, battaniyelerin altına girmeye ikna ettim. Ölü gibi&nbsp;bembeyazdı, dört direkli yatağının her taraftan sarkan zengin işli perdeleri ve örtülerinin&nbsp;arasında, kalın battaniyelerin altında büzülmüş, küçücük halde yatarken dişleri titriyordu.</span></span></p>

    <p class="calibre8"><span class="font"><span class="calibre1">“Sana biraz sıcak şarap getireyim.”</span></span></p>

    <p class="calibre8"><span class="font"><span class="calibre1">Kabul odasında bir sürahi şarap vardı, sürahiyi onun odasına götürüp kızgın ocak süngüsünü içine daldırdım. İçine epeyce de konyak koyup altın kupasına boşalttım. Onu omuzlarından&nbsp;kaldırıp içmesine yardım ettim. Titremesi geçtiyse de ölü gibi solgun yüzü değişmedi.</span></span></p>

    <p class="calibre8"><span class="font"><span class="calibre1">“Uyu,” dedim. “Bu gece yanında kalacağım.”</span></span></p>

    <p class="calibre8"><span class="font"><span class="calibre1">Örtüleri kaldırıp yanına süzüldüm. Isıtmak için onu kollarımla sardım. Hafif bedeni şimdi yok olan karnıyla bir çocuğunki kadar küçücüktü. Geceliğimin omzunun ıslandığını fark ettim ve&nbsp;anladım ki, sessizce omzumda ağlıyor, gözyaşları kapalı gözkapaklarının altından süzülüp&nbsp;omzuma damlıyordu.</span></span></p>

    <p class="calibre8"><span class="font"><span class="calibre1">“Uyu,” dedim tekrar çaresizce. “Bu gece daha fazla bir şey yapamayız. Uyu, Anne.”</span></span></p>

    <p class="calibre8"><span class="font"><span class="calibre1">Gözlerini açmadı. “Uyuyacağım,” diye fısıldadı. “Ve Tanrıya asla uyanmamanı için dua edeceğim.”</span></span></p>

    <p class="calibre8"><span class="font"><span class="calibre1">Tabii ki, sabah uyandı. Uyandı ve banyosunu istedi, sanki acıyı bedeninden ve zihninden kaynatarak atmayı umut ediyormuş gibi hizmetçilere içini dayanılmayacak kadar sıcak suyla doldurmalarını emretti. İçinde dikilip kendini tekrar tekrar keseledi, sonra köpüklerin içine gömüldü ve hizmetkârlara bir ibrik, bir ibrik, bir ibrik daha sıcak su getirmeleri emretti.&nbsp;Kral ona ibadete gideceğini söyleyen bir not iletti, Anne karşılığında onunla kahvaltıda&nbsp;görüşeceğini belirten bir not göndertti. Sabah duasını yatak odasında edecekti. Benden bir&nbsp;parça sabun ve sert bir bez almamı, sonra da sırtını kızarana kadar temizlememi istedi.&nbsp;Saçlarını yıkadı, ardından kaynar suya çökmeden önce bunları başının tepesinde tutturdu.&nbsp;Küvetin içine bir ibrik daha kaynar su eklettirdiğinde cildi kıpkırmızı oldu, sonra kurulanmak&nbsp;üzere sıcak kurulanma bezlerini emretti.</span></span></p>

    <p class="calibre8"><span class="font"><span class="calibre1">Ateşin önünde kendini kurularken hizmetkârlarına o gün giyeceği ve saray yaz yolculuğuna çıktığında yanına alacağı elbiseleri seçmek için bütün güzel elbiselerini yatağın üzerine&nbsp;sermelerini söyledi. Ben geride durup onu seyrederken kaynar suyla kendini acımasızca vaftiz&nbsp;etme ve ardından zenginliğini sergileme halinin ona kendini nasıl hissettirdiğini merak ettim.&nbsp;Onu giydirdiler, korseyi o kadar sıktırdı ki göğüsleri boynunun altında baştan çıkarıcı iki&nbsp;yumuşacık kıvrım olarak dışarı fırladı. Siyah saçları geriye attığı başlığının altından kendini&nbsp;gösterdi, uzun parmakları yüzüklerle dolduruldu, boynuna o çok sevdiği Boleyn ‘B’sini taşıyan&nbsp;inci kolyesini taktı ve odadan çıkmadan önce kendine bakmak için aynanın önünde durup kendi&nbsp;yansımasına o bilmiş, baştan çıkarıcı yarım gülümsemesini attı.</span></span></p>

    <p class="calibre3"><span class="font"><span class="calibre1">“Şimdi kendini iyi hissediyor musun?” diye sordum, odadan en son çıkarak.</span></span></p>

    <p class="calibre3"><span class="font"><span class="calibre1">Hızla dönerken bol işli ipek elbisesi havalandı, kumaşa gömülü mücevherler ışıkta pırıldadı. “Bien sur! Neden hissetmeyeyim? Neden hissetmeyeyim?”</span></span></p>

    <p class="calibre8"><span class="font"><span class="calibre1">“Hiçbir nedeni yok tabii,” dedim. Farkında olmadan odasından geri geri dışarı çıktığımı gördüm, onun görmek istediği saygıyı göstermek için değil, bütün bunları artık kaldıramayacağımı&nbsp;hissettiğim için. Böyle mutlu ve acımasızken Anne’in yanında olmak istemiyordum. O böyle&nbsp;olduğu zamanlarda William’ın basitliğini ve şefkatini, olayların aynen olduğu gibi göründüğü o&nbsp;dünyayı özlüyordum.</span></span></p>

    <p class="calibre8"><span class="font"><span class="calibre1">Onu tahmin ettiğim yerde buldum, kucağında bebeğimizle nehrin kenarında yürüyordu. “Sütnineyi kahvaltıya gönderdim,” dedi, bebeği bana uzatırken. Yüzümü başının tepesine&nbsp;koydum ve kalp atışlarını yanağımda hissettim. Bebeğimin o tatlı bebek kokusunu içime&nbsp;çekerken zevkle gözlerimi kapadım. William’ın eli enseme uzanıp beni kendisine çekti.</span></span></p>

    <p class="calibre8"><span class="font"><span class="calibre1">Bir dakika kadar bebeğimin benimkine yaslanan bedeninin, kocamın dokunuşlarının, martı seslerinin, üzerime vuran güneşin keyfini çıkararak öylece durdum, sonra yan yana nehrin&nbsp;kenarındaki patikada birlikte yavaşça yürüdük.</span></span></p>

    <p class="calibre8"><span class="font"><span class="calibre1">“Bu sabah kraliçe nasıldı?”</span></span></p>

    <p class="calibre8"><span class="font"><span class="calibre1">“Sanki dün olanların hiçbiri olmamış gibi,” dedim. “Orada dinleniyor.”</span></span></p>

    <p class="calibre3"><span class="font"><span class="calibre1">William anladığını gösteren bir baş işareti yaptı. “Sadece tek bir şey düşünüyorum,” dedi. “Alınmanı istemem ama...”</span></span></p>

    <p class="calibre8"><span class="font"><span class="calibre1">“Ne?”</span></span></p>

    <p class="calibre8"><span class="font"><span class="calibre1">“Kraliçenin nesi var? Çocuk taşıyamıyor mu?”</span></span></p>

    <p class="calibre8"><span class="font"><span class="calibre1">“Elizabeth’i taşıdı... Ama sonra?”</span></span></p>

    <p class="calibre8"><span class="font"><span class="calibre1">Gözlerimi kısıp ona baktım. “Aklından ne geçiyor?”</span></span></p>

    <p class="calibre8"><span class="font"><span class="calibre1">“Bildiklerimi bilen herhangi birinin aklından geçecek olanlar.”</span></span></p>

    <p class="calibre8"><span class="font"><span class="calibre1">“Peki, o herhangi biri ne düşünürdü?” diye sordum sesimde hafif bir öfkeyle.</span></span></p>

    <p class="calibre8"><span class="font"><span class="calibre1">“Ne olduğunu biliyorsun.”</span></span></p>

    <p class="calibre8"><span class="font"><span class="calibre1">“Sen söyle.”</span></span></p>

    <p class="calibre3"><span class="font"><span class="calibre1">Bana yakından hafif bir kahkahayla karşılık verdi. “Bana öyle yakan gözlerle bakacaksan söyleyemem, böyleyken dayına benziyorsun. Çizmelerimin içinde tir tir titriyorum.”</span></span></p>

    <p class="calibre3"><span class="font"><span class="calibre1">Bu beni de güldürdü, başımı iki yana salladım. “Bak güldüm işte! Yakan gözlerle bakmıyorum. Devam et. Ne düşünürmüş insanlar? Ne düşünüyorsun ela söyleyemiyorsun?”</span></span></p>

    <p class="calibre8"><span class="font"><span class="calibre1">“Bilseler kraliçenin ruhunun günahkâr olduğunu, şeytanla ya da birtakım cadılık işleriyle uğraştığını düşünürler,” dedi çekinmeden. “Bana parlama, Maıy. Sen olsan sen de böyle&nbsp;derdin. Düşünüyorum da belki günah çıkarmalı, hacca gitmeli, ya da ne bileyim vicdanını bir&nbsp;şekilde aklamalı. Ne yaptığını bilmiyorum, nasıl bilebilirim? Bilmek ele islemiyorum. Ama çok&nbsp;feci bir şeyler yapmış olmalı, değil mi?”</span></span></p>

    <p class="calibre8"><span class="font"><span class="calibre1">Topuklarımın üzerinde dönüp yavaşça ilerledim. William yanıma geldi. “Bence sen de bir düşünsen...”</span></span></p>

    <p class="calibre8"><span class="font"><span class="calibre1">Başımı iki yana salladım. “Asla,” dedim kararlılıkla. “Kraliçe olmak için yaptıklarının yarısını bile bilmiyorum. Bir oğlan doğurmak için neler yapardı, hiçbir fikrim yok. Bilmiyorum ve bilmek de&nbsp;istemiyorum.”</span></span></p>

    <p class="calibre3"><span class="font"><span class="calibre1">Bir müddet sessiz sessiz yürüdük. William yanımda dönüp bana baktı. “Eğer bir oğlan doğuramazsa seninkini geri vermeyecektir,” dedi, düşüncelerimin ne yöne kayacağını bilerek.&nbsp;”Biliyorum!” diye fısıldadım büyük bir acıyla. Kucağımdaki bebeğime daha sıkı sarıldım.</span></span></p>

    <p class="calibre8"><span class="font"><span class="calibre1">Saray bir hafta içinde yola çıkıyordu ve herkes gittikten sonra çocuklarımı görmeye gitmeme izin verilmişti. Senelik yolculuk için toplanıp hazırlanma aşamasında yumurta kabuklarının&nbsp;üzerinde dans eden dansçılar gibi davranıp kraliçenin öfkesini kendime çevirmemek için&nbsp;elimden geleni yaptım.</span></span></p>

    <p class="calibre8"><span class="font"><span class="calibre1">Şansım yaver gitti, Anne’in öfkesi patlamadı. William ve ben saray eşrafı güneye, en güzel kasabalara, Sussex, Hampshire, Wiltshire ve Dorset’in en güzel evlerine doğru yola çıkarken&nbsp;onlara el salladık. Anne altın rengi ve beyazlar içinde çok şıktı, Henry onun yanında hâlâ büyük&nbsp;bir kraldı, hele o iri kemikli atının üzerinde. Anne daha iki üç sene önce Henry onun aşkıyla&nbsp;sarhoşken ve ablam ödülü avuçlarının arasında hissederken hep yaptığı gibi, kısrağını onun&nbsp;atının hemen yanında sürüyordu.</span></span></p>

    <p class="calibre8"><span class="font"><span class="calibre1">Anne hâlâ Henry’nin dikkatini çekip kendini dinlettirebiliyor, onu hâlâ güldürebiliyordu. Hâlâ saray halkının önünde sanki yaz günü zevk olsun diye ata binmeye çıkmış bir genç kız gibi&nbsp;davranabiliyordu. Kimse kralla ata binmenin, kral için ışıl ışıl parlamanın, yol kenarında müthiş&nbsp;bir merak ama sevgiden uzak gözlerle el sallayan insanların ona neye mal olduğunu&nbsp;bilmiyordu. Hiçbir zaman da bilemeyeceklerdi.</span></span></p>

    <p class="calibre8"><span class="font"><span class="calibre1">William ve ben onlar gözden uzaklaşana dek el salladık, sonra sütnineyle bebeğimizi bulmaya gittik. Yüzlerce yük ve at arabasının sonuncusu ahırların önünden çekilip West Road’dan aşağı&nbsp;yol almaya başlar başlamaz biz de yazı çocuklarımla geçirmek üzere güneye, Kent’e, Hever’a&nbsp;doğru yola çıkacaktık.</span></span></p>

    <p class="calibre8"><span class="font"><span class="calibre1">Hep bu anı beklemiş ve bir sene boyunca her gece dizlerimin üzerine çöküp dua etmiştim. Tanrı’ya şükür sarayın dedikoduları Kent’e dek ulaşamamıştı ve çocuklarım ailece ne tür&nbsp;tehlikelerle karşı karşıya kaldığımızdan habersizdi. William’la evlendiğimi ve bebeğimizle&nbsp;birlikte yola çıktığımızı yazdığım mektuplarımı okumalarına neyse ki, izin vermişlerdi. Onlara&nbsp;bir kız doğurduğumu, küçük bir kız kardeşleri olduğunu söylemişlerdi ve çocukların ikisi de&nbsp;onları göreceğim için ne kadar heyecanlıysam beni görecekleri için o kadar heyecanlıydı.</span></span></p>

    <p class="calibre8"><span class="font"><span class="calibre1">Biz parkın içinden geçerken onlar da köprünün üzerinde oyun oynuyordu, Catherine’in Henry’yi elinden çekerek ayağa kaldırdığını, sonra ikisinin de bize doğru koşmaya başladığını gördüm.&nbsp;Catherine çılgın gibi koşan ayaklarına takılmasın diye uzun eteğinin ucunu yukarı toplamıştı,&nbsp;Henry geniş adımlarıyla onu geçmek üzereydi. Kendimi neredeyse atımdan aşağı fırlatıp ikisini&nbsp;de kucaklamak üzere kollarımı açtım, ikisi de öne atılıp belimi yakaladılar ve bana kuvvetlice&nbsp;sarıldılar.</span></span></p>

    <p class="calibre8"><span class="font"><span class="calibre1">İkisi de büyümüştü. Yokluğumda böyle çabucak büyüdükleri için ağlayabilirdim. Henry omzuma geliyordu, babası gibi boylu boslu ve kilolu olacaktı. Catherine genç bir kız olmuştu,&nbsp;kardeşi kadar uzun boylu ve oldukça zarifti. Boleynlerin ela gözlerini ve o haşarı&nbsp;gülümsemelerini almıştı. İyice görebilmek için onu geriye çektim. Bedeni kıvrımlarıyla kadın&nbsp;olma yolunda ilerliyordu, gözleri benimkilerle buluştuğunda yetişkinliğe adım atmanın eşiğinde&nbsp;bir kadının gözleri gibiydi. İyimser ve güven dolu. “Ah, Catherine&nbsp;sen de ayrı bir Boleyn güzeli olacaksın,” dedim. Kıpkırmızı kesilip kollarıma sığındı.</span></span></p>

    <p class="calibre8"><span class="font"><span class="calibre1">William atından inip Henry’yi kucakladı, sonra Catherine’e döndü. “Sanırım elini öpmem daha doğru olur,” dedi.</span></span></p>

    <p class="calibre8"><span class="font"><span class="calibre1">Kızım bir kahkaha atıp William’ın kollarına atıldı. “Evlendiğinizi söylediklerinde çok mutlu oldum.” dedi. “Size artık baba mı demeliyim?”</span></span></p>

    <p class="calibre8"><span class="font"><span class="calibre1">“Evet,” dedi William kararlılıkla, sanki konu şüphe götürmezmiş gibi. “Bayım diye hitap ettiğin zamanlar dışında tabii.”</span></span></p>

    <p class="calibre3"><span class="font"><span class="calibre1">Catherine kıkırdadı. “Ya bebeğe?”</span></span></p>

    <p class="calibre3"><span class="font"><span class="calibre1">Katırının üzerinde bekleyen sütnineye döndüm ve bebeği onun kollarından aldım. “İşte,” dedim. “Kız kardeşiniz.”</span></span></p>

    <p class="calibre3"><span class="font"><span class="calibre1">Catherine agucuklar yaparak bebeği hemen kucağımdan aldı. Henry ablasının omzunun üzerinden uzanıp kardeşinin minicik yüzünü görmek için örtüleri çekti. “Ufacık,” dedi.</span></span></p>

    <p class="calibre3"><span class="font"><span class="calibre1">“Çok büyüdü,” dedim. “Doğduğunda gerçekten ufacıktı.”</span></span></p>

    <p class="calibre3"><span class="font"><span class="calibre1">“Çok ağlıyor mu?” diye sordu Henry.</span></span></p>

    <p class="calibre3"><span class="font"><span class="calibre1">Gülümsedim. “Çok değil. Sana benzememiş. Sen yeri göğü inletirdin.”</span></span></p>

    <p class="calibre3"><span class="font"><span class="calibre1">Hemen o çocuk gülümsemesiyle gülümsedi. “Gerçekten mi?”</span></span></p>

    <p class="calibre3"><span class="font"><span class="calibre1">“Feciydi.”</span></span></p>

    <p class="calibre3"><span class="font"><span class="calibre1">“Hâlâ öyle,” dedi Catherine ablalığını ortaya koyup saygı kurallarını aşarak.</span></span></p>

    <p class="calibre3"><span class="font"><span class="calibre1">“Hiç de değil,” diye karşı çıktı oğlum. “Her neyse, anneciğim, eee babacığım, içeri gelmeyecek misiniz? Yemeğiniz hazır. Ne vakit geleceğinizi bilmiyorduk.”</span></span></p>

    <p class="calibre3"><span class="font"><span class="calibre1">William eve doğru döndü, bir kolunu Henry’nin omzuna attı. “Bana derslerini anlat bakalım,” diye onu konuşmaya davet etti. “Duyduğuma göre Beyaz Keşiş öğretisi öğrencileriyle çalışıyormuşsun. Latincenin yanında Yunanca da öğretiyorlar mı?”</span></span></p>

    <p class="calibre3"><span class="font"><span class="calibre1">Catherine geride kaldı. “Bebeği içeri ben götürebilir miyim?”</span></span></p>

    <p class="calibre3"><span class="font"><span class="calibre1">“Bütün gün kucağında kalabilir,” dedim gülümseyerek. “Sütnine dinleneceği için bu çok hoşuna gider.”</span></span></p>

    <p class="calibre3"><span class="font"><span class="calibre1">“Birazdan uyanır mı?” diye sordu göz ucuyla minik kundağa bakarak.</span></span></p>

    <p class="calibre3"><span class="font"><span class="calibre1">“Evet,” dedim. “O zaman gözlerini görebilirsin. Kopkoyu bir mavi. Çok güzel. Hatta belki sana gülümser de.”</span></span></p>
  </div>
</body>
</html>
