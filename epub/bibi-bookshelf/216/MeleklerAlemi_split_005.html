<html xmlns="http://www.w3.org/1999/xhtml">
<head>
		<meta content="text/html;charset=utf-8" http-equiv="content-type"/>
		<title>MeleklerAlemi</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
</head>
	<body class="calibre">
<h1 class="h1baslik" id="calibre_toc_4">GİRİŞ</h1>
				<h2 class="h2baslik" id="calibre_toc_11">MELEK KAVRAMI</h2>
	<p class="ortayazi">(</p>
	<p class="normal"><span class="idebold">I. “MELEK” KELİMESİNİN ETİMOLOJİK YAPISI VE BAZI DİLLERDEKİ KARŞILIKLARI</span></p>
				<p class="normal">“Melek” kelimesinin İbrânice’deki karşılığı “göndermek” manasına gelen “lo’ah” kökünden türemiş olan “mal’ah” kelimesidir. Bu kelime, “Tanrının arzusunu yerine getirmek üzere gönderilen bir elçi”, “Tanrı ile insan arasında bir arabulucu” manalarını ifade etmektedir.<sup class="calibre6"><a href="MeleklerAlemi_split_014.html#footnote-176766-1" id="footnote-176766-1-backlink" name="footnote-176766-1-backlink">[1]</a></sup> Grekçe’de ise “angelos” kelimesiyle karşılanmakta ve “haberci” manasına gelmekte olup, daha sonra Latince’ye “angelus” olarak geçmiştir.<sup class="calibre6"><a href="MeleklerAlemi_split_015.html#footnote-176766-2" id="footnote-176766-2-backlink" name="footnote-176766-2-backlink">[2]</a></sup> Latince’den Batı dillerine “ange” (fr.), “angel” (ing.) ve “engel” (alm.) olarak geçen bu kelimenin daha eski dillerden olan Sanskritce’deki karşılığı “Kutsal ruh” manasına gelen “angiras”, Persçe’deki karşılığı ise, “Postacı, haberci” manalarına gelen “angaros” kelimeleridir.<sup class="calibre6"><a href="MeleklerAlemi_split_016.html#footnote-176766-3" id="footnote-176766-3-backlink" name="footnote-176766-3-backlink">[3]</a></sup> Ayrıca, Latince’deki “Legatus” (elçi) ve “nuncius” (mesajcı) kelimelerinin de bazen “melek” manasında kullanıldığı ifade edilmektedir.<sup class="calibre6"><a href="MeleklerAlemi_split_017.html#footnote-176766-4" id="footnote-176766-4-backlink" name="footnote-176766-4-backlink">[4]</a></sup></p>
				<p class="normal">Kur’an-ı Kerim’de kullanılan ve dolayısıyle Arapça olan “melek” kelimesinin sülâsî kökü de “göndermek” manasına gelen “lâaka”dır ve bu kelime, birçok ayette geçen “melâike” kelimesinin müfredidir.<sup class="calibre6"><a href="MeleklerAlemi_split_018.html#footnote-176766-5" id="footnote-176766-5-backlink" name="footnote-176766-5-backlink">[5]</a></sup> Kelime, “elvûke” mastarından mefal vezninde<sup class="calibre6"><a href="MeleklerAlemi_split_019.html#footnote-176766-6" id="footnote-176766-6-backlink" name="footnote-176766-6-backlink">[6]</a></sup> sıfat-ı müşebbehedir.<sup class="calibre6"><a href="MeleklerAlemi_split_020.html#footnote-176766-7" id="footnote-176766-7-backlink" name="footnote-176766-7-backlink">[7]</a></sup> Kisâî’ye göre (189/805) kelimenin aslı “elvek” mastarından “mel’eku”dur.<sup class="calibre6"><a href="MeleklerAlemi_split_021.html#footnote-176766-8" id="footnote-176766-8-backlink" name="footnote-176766-8-backlink">[8]</a></sup> “Lâm” harfi takdim olunup hemze geri bırakılmış ve “melek” şeklinde okunmuştur.<sup class="calibre6"><a href="MeleklerAlemi_split_022.html#footnote-176766-9" id="footnote-176766-9-backlink" name="footnote-176766-9-backlink">[9]</a></sup> Sonra kolay okunsun diye ve çok kullanılan bir kelime olduğu için hemze bırakılarak “melek” şekline gelmiştir.<sup class="calibre6"><a href="MeleklerAlemi_split_023.html#footnote-176766-10" id="footnote-176766-10-backlink" name="footnote-176766-10-backlink">[10]</a></sup> İbnü’s-Sikkît (244/858) “melâike” kelimesinin “mereketü’nün çoğulu olduğunu ifade etmektedir.<sup class="calibre6"><a href="MeleklerAlemi_split_024.html#footnote-176766-11" id="footnote-176766-11-backlink" name="footnote-176766-11-backlink">[11]</a></sup> Ragıbu’l-İsfehânî de (502/1108) “melek” kelimesinin “milk”den türediğini belirtmektedir.<sup class="calibre6"><a href="MeleklerAlemi_split_025.html#footnote-176766-12" id="footnote-176766-12-backlink" name="footnote-176766-12-backlink">[12]</a></sup></p>
				<p class="normal">Bu kelime Kur’ân-ı Kerîm’de 12 defa müfred olarak hemzesiz “melek” şeklinde kullanılır. İki defa tesniye (melekeyn) halinde<sup class="calibre6"><a href="MeleklerAlemi_split_026.html#footnote-176766-13" id="footnote-176766-13-backlink" name="footnote-176766-13-backlink">[13]</a></sup> ve bunların dışında hep cemi’ olarak geçmektedir.</p>
				<p class="normal">Kelimenin bütün dillerde genel olarak “haberci”, “elçi”, “gönderilen”, “mesajcı” manalarına geldiği görülmektedir. İbrânice’deki “lo’akh” ve Arapçadaki “lâaka” köklerinin yapı itibariyle birbirine yakın olması ve mana açısından ise ikisinin de “göndermek” anlamında bulunması, Arapçadaki “melek” kelimesi ile İbrânice’deki “mal’akh” kelimesinin birbirinden etkilenmiş olabileceğini göstermektedir.</p>
	<p class="normal"><span class="idebold">II. GÖRÜNMEYEN VARLIKLAR VE MELEK</span></p>
				<p class="normal">Dinlerde “melek inancı”nın yanında ruh, cin ve şeytan ismiyle anılan<span class="idebold"> </span>bazı görünmeyen varlıklar daha vardır. Bu varlıkların kendilerine özgü bir tabiatları olduğu gibi, Bazen de meleklere benzeyen bir kısım özellikleride söz konusudur. Bu sebeple, “melek kavramına” geçmeden önce “ruh”, “cin” ve “şeytan” konularının ilâhî dinlerdeki ele alınışını kısaca anlatmaya çalışalım.</p>
	<p class="normal"><span class="idebold">A. Melek -Ruh İlişkisi</span></p>
				<p class="normal">Bu kelime İbrânice’deki “ruah” sözüyle ifade edilmekte ve rüzgâr manasına gelmektedir. Ayrıca “Tanrının kuvveti” demek olan “ruahaşem” ve canlılık manasına gelen “ruah ahaya” terimleri de kullanılmaktadır. İslam’da “Ruhu’l-Kudus” olarak tabir edilen İbrânice’deki “ruakh akodeş” tabiri de “ruh” için kullanılmakta ve “Tanrının yeryüzündeki varlığı manasına gelmektedir.<sup class="calibre6"><a href="MeleklerAlemi_split_027.html#footnote-176766-14" id="footnote-176766-14-backlink" name="footnote-176766-14-backlink">[14]</a></sup> Bu kelime Grekçe’de de “Pneuma” kelimesiyle ifade edilmektedir.<sup class="calibre6"><a href="MeleklerAlemi_split_028.html#footnote-176766-15" id="footnote-176766-15-backlink" name="footnote-176766-15-backlink">[15]</a></sup> Türkçedeki kullanımı da Arapça’ya dayanmaktadır. Arapça’daki “ruh” kelimesinin karşılığı olarak İbrânice’de “ruah” kelimesinin kullanılmış olması da birbirine çok yakın iki ifade olması açısından dikkate değerdir.</p>
				<p class="normal">“Ruah” ve “Pneuma” kelimeleri kök olarak “hava akımı” rüzgâr ya da soluk manalarına gelmektedir. Daha sonra bu kavram gelişme göstererek “hayat prensibi” manasına dönüşmüştür.<sup class="calibre6"><a href="MeleklerAlemi_split_029.html#footnote-176766-16" id="footnote-176766-16-backlink" name="footnote-176766-16-backlink">[16]</a></sup> “Nefes” terimi de Tevrât’ta“ruh” manasına kullanılmıştır.<sup class="calibre6"><a href="MeleklerAlemi_split_030.html#footnote-176766-17" id="footnote-176766-17-backlink" name="footnote-176766-17-backlink">[17]</a></sup></p>
				<p class="normal">Arapçada ise bu varlık “er-Ruhu” kelimesiyle ifade edilmektedir. Ancak bazı lügatlarda “er-Ravhu” şeklindeki bir telaffuzuna da rastlanılmaktadır. Bu kelimenin bazen “Nefs” yerine de kullanıldığı ve kendisiyle hayatın ve hareketin meydana geldiği bir varlığa özel isim olduğu belirtilmektedir. Aralarındaki tabiî yakınlıktan dolayı bazen meleklerin, özellikle de Cebrâîl’in de “ruh” kelimesiyle ifade edildiği vurgulanmaktadır.<sup class="calibre6"><a href="MeleklerAlemi_split_031.html#footnote-176766-18" id="footnote-176766-18-backlink" name="footnote-176766-18-backlink">[18]</a></sup></p>
	<p class="normal"><span class="idebold">1. Yahûdilik’te Ruh</span></p>
				<p class="normal">Eski Ahid metinlerinde ve çeşitli Yahûdî kaynaklarında, ruh, değişik vesilelerle söz konusu edilmektedir. <span class="ideitalik">Tanrının</span>, insanın ruhunu<sup class="calibre6"><a href="MeleklerAlemi_split_032.html#footnote-176766-19" id="footnote-176766-19-backlink" name="footnote-176766-19-backlink">[19]</a></sup> ve Âdem’i yarattığı zaman bu ruhu ona üflediği<sup class="calibre6"><a href="MeleklerAlemi_split_033.html#footnote-176766-20" id="footnote-176766-20-backlink" name="footnote-176766-20-backlink">[20]</a></sup> ve insandaki bu ruhun Tanrı tarafından korunduğu<sup class="calibre6"><a href="MeleklerAlemi_split_034.html#footnote-176766-21" id="footnote-176766-21-backlink" name="footnote-176766-21-backlink">[21]</a></sup> dile getirilmektedir. Eski Ahid’de ayrıca 94 kere “Tanrının ruhu” deyimi kullanılmaktadır. “Tanrı’nın ruhu” ifadesinin, vecd halindeki insanda bulunan ruha işaret ettiği bu ruhun insanlaragirdiği zaman onları Tanrı’nın dilinden konuşturduğu<sup class="calibre6"><a href="MeleklerAlemi_split_035.html#footnote-176766-22" id="footnote-176766-22-backlink" name="footnote-176766-22-backlink">[22]</a></sup> belirtilmektedir. Tanrının suretinde yaratılmış olan insandaki ilâhî unsurdan kasıt da ruhtur.<sup class="calibre6"><a href="MeleklerAlemi_split_036.html#footnote-176766-23" id="footnote-176766-23-backlink" name="footnote-176766-23-backlink">[23]</a></sup> Eyüb kitabındaki <span class="ideitalik">“Fakat insanda ruh var ve Kâdirin soluğu onlara anlayış</span><span class="idebolditalik"> </span><span class="ideitalik">verir.”<sup class="calibre6"><a href="MeleklerAlemi_split_037.html#footnote-176766-24" id="footnote-176766-24-backlink" name="footnote-176766-24-backlink">[24]</a></sup></span><span class="idebold"> </span>ifadesi de apaçık bir şekilde ruhtan bahsetmektedir. İnsandaki bu ruhun, uyku sırasında, dinlenmek için bedenden ayrılıp dışarıya çıktığı,<sup class="calibre6"><a href="MeleklerAlemi_split_038.html#footnote-176766-25" id="footnote-176766-25-backlink" name="footnote-176766-25-backlink">[25]</a></sup> ölüm sırasında da yine ruhun bedeni<span class="idebold"> </span>terk ettiği<sup class="calibre6"><a href="MeleklerAlemi_split_039.html#footnote-176766-26" id="footnote-176766-26-backlink" name="footnote-176766-26-backlink">[26]</a></sup> vurgulanmaktadır.</p>
				<p class="normal">Rabbinik öğretinin temel özelliği ise, ruhun, yeryüzündeki insanın vücudunda bir misâfır oluşu<span class="idebold"> </span>şeklindedir.<sup class="calibre6"><a href="MeleklerAlemi_split_040.html#footnote-176766-27" id="footnote-176766-27-backlink" name="footnote-176766-27-backlink">[27]</a></sup> Ayrıca ruhun Tanrı kadar sâf olduğu ve ruhun, insan embriyonuna girişinin, Tanrı’nın insan soyunu yaşatmak için yapmış olduğu bir metottan ibaret bulunduğu ileri sürülmüştür.<sup class="calibre6"><a href="MeleklerAlemi_split_041.html#footnote-176766-28" id="footnote-176766-28-backlink" name="footnote-176766-28-backlink">[28]</a></sup> İnsanın eğer bu özelliklere sahip olan ruhunun temizliğini korursa iyiliğe<span class="idebold"> </span>erişeceği<sup class="calibre6"><a href="MeleklerAlemi_split_042.html#footnote-176766-29" id="footnote-176766-29-backlink" name="footnote-176766-29-backlink">[29]</a></sup> bedenini kirleten günâhlar yüzünden de ruhu tarafından sorgulanacağı belirtilmektedir.<sup class="calibre6"><a href="MeleklerAlemi_split_043.html#footnote-176766-30" id="footnote-176766-30-backlink" name="footnote-176766-30-backlink">[30]</a></sup></p>
				<p class="normal">Bazı Eski Ahid metinleriyle Eski Ahid Apokrifasında, meleklerinde sadece özel olaylarla ilgilenen elçiler değil, aynı zamanda tabiattaki olayları kontrol eden ruhlar olduğu ifade edilmektedir. Meselâ, rüzgârlar<sup class="calibre6"><a href="MeleklerAlemi_split_044.html#footnote-176766-31" id="footnote-176766-31-backlink" name="footnote-176766-31-backlink">[31]</a></sup>,dört mevsim<sup class="calibre6"><a href="MeleklerAlemi_split_045.html#footnote-176766-32" id="footnote-176766-32-backlink" name="footnote-176766-32-backlink">[32]</a></sup>, memleketlerin korunması<sup class="calibre6"><a href="MeleklerAlemi_split_046.html#footnote-176766-33" id="footnote-176766-33-backlink" name="footnote-176766-33-backlink">[33]</a></sup> barış<sup class="calibre6"><a href="MeleklerAlemi_split_047.html#footnote-176766-34" id="footnote-176766-34-backlink" name="footnote-176766-34-backlink">[34]</a></sup>, iyileştirmeler<sup class="calibre6"><a href="MeleklerAlemi_split_048.html#footnote-176766-35" id="footnote-176766-35-backlink" name="footnote-176766-35-backlink">[35]</a></sup> ve ölüm gibi hadiselerin gerçekleşmesinde rol oynadıkları belirtilmektedir. Ölü Deniz İlâlisi’nde bunlara “ruhlar” veya “bilginin ruhları” denmektedir. Bu ruhların daha sonra meleklere dönüşmüş olabileceği de ileri sürülmüştür.<sup class="calibre6"><a href="MeleklerAlemi_split_049.html#footnote-176766-36" id="footnote-176766-36-backlink" name="footnote-176766-36-backlink">[36]</a></sup></p>
	<p class="normal"><span class="idebold">2. Hıristiyanlık’ta Ruh</span></p>
				<p class="normal">Eski Yunanda ortaya çıkan ruh kavramı Nissalı Gregoire (330-390) ve Saint Augustin (354-430) gibi Kilise Babalarınca Hıristiyan ilahiyatına aktarılmıştı. Ruhu bedenin üzerinde bir “binici” gibi gören Saint Augustin’e göre ruh bedenden ayrı olsa bile bedensiz bir ruh düşünmek imkânsızdır.<sup class="calibre6"><a href="MeleklerAlemi_split_050.html#footnote-176766-37" id="footnote-176766-37-backlink" name="footnote-176766-37-backlink">[37]</a></sup></p>
				<p class="normal">Hıristiyanlık’ta insan bedeninde bulunan bu ruhdan başka meleklerinde içinde bulunduğu ruhlar âleminden (esprits) söz edilmektedir. Yeni Ahid’de, “Hepsi kurtuluşu mîras alacak olanlara hizmet için gönderilen hizmetçi ruhlar değil midirler?”<sup class="calibre6"><a href="MeleklerAlemi_split_051.html#footnote-176766-38" id="footnote-176766-38-backlink" name="footnote-176766-38-backlink">[38]</a></sup> sözüyle meleklerin de ruh olduğu izlenimi verilmektedir.</p>
				<p class="normal">Kilise Babalarının, ruh hakkında birbiriyle tenâkuz ifade eden sözleri vardır. Jerome (340-420), ruhların vücutlu, Ambrossa (340-397) ise vücutsuz olduklarını kabûl ifade etmektedir. Hâlbuki İncil’de İsa Mesih’in<span class="ideitalik">,“Ellerime ayaklarıma bakın; bizzât benim, kendim; bana ellerinizi sürünve bakın, çünkü bende olduğunu gördüğünüz gibi bir ruhta et ve kemik yoktur.”<sup class="calibre6"><a href="MeleklerAlemi_split_052.html#footnote-176766-39" id="footnote-176766-39-backlink" name="footnote-176766-39-backlink">[39]</a></sup></span> sözü, böyle bir ihtilafın yersiz olduğunu ortaya koymaktadır.</p>
				<p class="normal">XIV. yy’da Tauler (1300-1361) ruhların sınıflandırılışıyla meşgul olmuştur.<sup class="calibre6"><a href="MeleklerAlemi_split_053.html#footnote-176766-40" id="footnote-176766-40-backlink" name="footnote-176766-40-backlink">[40]</a></sup> İyi ve kötü ruhlar doktrini büyük oranda İskenderiyeli Clement (150-220) ve Origen (184-254) tarafından geliştirilmiştir Reform hareketlerine girildiğinde Protestanlar da iyi ve kötü ruhların varlığını kabûl etmişlerdir. İyi ruhların insana yardım ettiğini, kötü ruhlardan da zarar edildiğini ileri sürmüşlerdir.<sup class="calibre6"><a href="MeleklerAlemi_split_054.html#footnote-176766-41" id="footnote-176766-41-backlink" name="footnote-176766-41-backlink">[41]</a></sup></p>
				<p class="normal">Nazianzus’lu Gregoire (330-390) meleklerin akıl sâhibi, basit ruhlar olduğunu belirtmektedir. Jerusalem’li Cyrille’e (315-386) göre, hem melekler, hem de şeytan birer ruhtur.<sup class="calibre6"><a href="MeleklerAlemi_split_055.html#footnote-176766-42" id="footnote-176766-42-backlink" name="footnote-176766-42-backlink">[42]</a></sup> Hemen hemen bütün Grek Babaları’da meleklerin maddî varlıklardan olmadıklarını, fakat bununla birlikte tamamıyla ruhî de olmadıklarını ifade etmektedirler.<sup class="calibre6"><a href="MeleklerAlemi_split_056.html#footnote-176766-43" id="footnote-176766-43-backlink" name="footnote-176766-43-backlink">[43]</a></sup> Meleklerin insan bedeninde bulunan ruhla da ilişkisi vardır. Hatta bu ruhu, melekler şeytanın saldırılarına karşı korurlar. Bu yolla melekler, ruhu, manevi hayatın en yüksek noktasında tutarlar. Böylece ruh ile melek arasında tabii bir benzerlik ortaya çıkar. Nitekim İncil’de de ölen insanın ruhunun aynen gökteki melekler gibi olduğu vurgulanmaktadır. <span class="ideitalik">“Zira kıyâmette onlar (ölen kişiler) ne evlenirler ne de kocaya verilirler, ancak gökte olan melekler gibidirler.”<sup class="calibre6"><a href="MeleklerAlemi_split_057.html#footnote-176766-44" id="footnote-176766-44-backlink" name="footnote-176766-44-backlink">[44]</a></sup></span> sözü buna işaret etmektedir. İşte bu şekilde rûhânî hayat, Ruh’u, meleklerin, cenneti andıran hayatları içine sokmuştur. Melekler de ruhani hayatın devamlılığı boyunca Ruh’a arkadaşlık ederler.<sup class="calibre6"><a href="MeleklerAlemi_split_058.html#footnote-176766-45" id="footnote-176766-45-backlink" name="footnote-176766-45-backlink">[45]</a></sup></p>
	<p class="normal"><span class="idebold">3. İslâm’da Ruh</span></p>
				<p class="normal">İslam’ın birinci kaynağı olan Kur’an’da ruhun varlığı ile ilgili bilgi yer almaktadır. İsrâ süresindeki <span class="ideitalik">“Sana ruhu sorarlar. De ki, ‘ruh, Rabbimin emrindendir.’ (Zaten) size az bir ilimden başkası</span><span class="idebolditalik"> </span><span class="ideitalik">verilmemiştir.”<sup class="calibre6"><a href="MeleklerAlemi_split_059.html#footnote-176766-46" id="footnote-176766-46-backlink" name="footnote-176766-46-backlink">[46]</a></sup> </span>Bu ayette bu husus açıkça görülmektedir. İlk bakışta ruhun mahiyeti hakkında herhangi bir netlik olmasa da, müfessirlere göre buradaki ruhtan maksat, insan bedeninde mevcut olan ruhtur. Kur’an’da mevcut olmayan bu bilgiye, hadislerde de rastlanılmamaktadır. Ancak, insanın yaratıldığında ona bir ruhun üflendiği, ölünce de bu ruhun kendisini terk edeceği ile ilgili hadisler<sup class="calibre6"><a href="MeleklerAlemi_split_060.html#footnote-176766-47" id="footnote-176766-47-backlink" name="footnote-176766-47-backlink">[47]</a></sup> vardır ki, bunlardan onun mahiyetinin anlaşılması mümkün olmamaktadır.</p>
				<p class="normal">Kur’an’da sadece, <span class="ideitalik">“De ki, o Rabb’imin emrindendir.”<sup class="calibre6"><a href="MeleklerAlemi_split_061.html#footnote-176766-48" id="footnote-176766-48-backlink" name="footnote-176766-48-backlink">[48]</a></sup></span> ayetiyle söz konusu edilen ve sahih hadislerde de mâhiyetinden bahsedilmeyen “ruh” hakkındaki mevcut bilgiler, bazı müfessirlerin ve filozofların kendi görüşlerine dayanmaktadır. Bunlardan bir kaç örnek vermek gerekirse, İbn Kesîr’e göre ruh, suyun ağaç damarlarında dolaştığı gibi, insanın cesedinde dolaşan lâtif bir varlıktır.<sup class="calibre6"><a href="MeleklerAlemi_split_062.html#footnote-176766-49" id="footnote-176766-49-backlink" name="footnote-176766-49-backlink">[49]</a></sup> Ayrıca onun, kâinatın özü, şekilsiz olmasına rağmen ölümlü olan varlıklarla birleştiği zaman bir şekil alan, tüm canlılarda görülen, maddelere canlılık veren, bitkileri yeşerten, canlıları üreten, kendisi görünmeyip eserleri görülen bir varlık olduğu da belirtilmektedir.<sup class="calibre6"><a href="MeleklerAlemi_split_063.html#footnote-176766-50" id="footnote-176766-50-backlink" name="footnote-176766-50-backlink">[50]</a></sup></p>
				<p class="normal">Ancak burada ifade edilen “ruh”un Cebrâîl olduğu fikri de ileri sürülmekte ve ayet Elmalı’lı tarafından Hz. Peygamber’in aşağıdaki ifadesiyle şöyle tefsir edilmektedir:</p>
				<p class="normal"><span class="ideitalik">“Ruh, beni terbiye eden, bana vahiy ve risâlet veren, beni İsrâ ile mi’râca yükselten, beni bir makâm-ı Mahmûda gönderen ve bana Kur’an-ı indirmek de olan Rabb’imin emrinden bir emirdir ki ben kendimi ve Rabb’im Hak Teâlâ’yı onunla bilirim.”<sup class="calibre6"><a href="MeleklerAlemi_split_064.html#footnote-176766-51" id="footnote-176766-51-backlink" name="footnote-176766-51-backlink">[51]</a></sup></span></p>
				<p class="normal">İbn Abbâs da dâhil bazı müfessirler bu ayette geçen ruh kelimesinin Cibril’den başka bir melek olduğunu söylemektedirler. Hz. Ali <span class="ideitalik">“O yetmiş bin yüzü olan bir melektir. Her yüzünde yetmişbin dili vardır. Her bir diliyle Allah’ı yetmişbin ayrı lügatte tesbîh eder. Allah Teâlâ onun her teşbihine bir melek yaratır, o melekler kıyâmete kadar diğer meleklerle uçuşurlar.”</span><span class="idebold"> </span>demiştir.<sup class="calibre6"><a href="MeleklerAlemi_split_065.html#footnote-176766-52" id="footnote-176766-52-backlink" name="footnote-176766-52-backlink">[52]</a></sup> Alûsî ise bu ayetteki sualin insan bedeninin direği ve hayatın kaynağı olan ruhun hakikati olduğunu söylemektedir.<sup class="calibre6"><a href="MeleklerAlemi_split_066.html#footnote-176766-53" id="footnote-176766-53-backlink" name="footnote-176766-53-backlink">[53]</a></sup></p>
				<p class="normal">Ruh kelimesi Kuran-ı Kerim’de yirmi bir defa geçmektedir. Bu ayetlerden bazılarında “insan vücudu ile beraber olan ruh” manasına gelmekle birlikte, bazı yerlerde “melek” diye de tefsir edilmiş ve bu meleğin de Cebrâîl olduğu ifade edilmiştir. Meselâ Bakara, Mâide ve Nahl surelerinde dört yerde<sup class="calibre6"><a href="MeleklerAlemi_split_067.html#footnote-176766-54" id="footnote-176766-54-backlink" name="footnote-176766-54-backlink">[54]</a></sup> Râhu’l-Kudüs terimi Cebrâîl için kullanılmış, Şuarâ suresinde geçen “er-Ruhu’l-Emîn”<sup class="calibre6"><a href="MeleklerAlemi_split_068.html#footnote-176766-55" id="footnote-176766-55-backlink" name="footnote-176766-55-backlink">[55]</a></sup> deyimiyle yine bu melek kastedilmiştir. Bu ayetin tefsirinde Taberî ve İbn Kesir <span class="ideitalik">“Çoğunluğun görüşü ‘Ruh’un Cibrîl olduğu’ üzerindedir.”<sup class="calibre6"><a href="MeleklerAlemi_split_069.html#footnote-176766-56" id="footnote-176766-56-backlink" name="footnote-176766-56-backlink">[56]</a></sup></span> demelerine rağmen, Âlûsî: <span class="ideitalik">“Cebrail’e ruh denildi, çünkü din mevzuunda âlem onun vâsıtasıyle hayat bulmuştur.”<sup class="calibre6"><a href="MeleklerAlemi_split_070.html#footnote-176766-57" id="footnote-176766-57-backlink" name="footnote-176766-57-backlink">[57]</a></sup></span> Demek ki Ruhu’l-Kudüs ile Er-Ruhu’l-Emîn aslında aynı şeydir. Tefsirlerde bu iki terim hep Cibrîl olarak yorumlanmaktadır, diyerek, “ruh” isminin Cebrail için bir sıfat olduğunu belirtmektedir.<sup class="calibre6"><a href="MeleklerAlemi_split_071.html#footnote-176766-58" id="footnote-176766-58-backlink" name="footnote-176766-58-backlink">[58]</a></sup></p>
				<p class="normal">Mücadele süresindeki <span class="ideitalik">“İşte onların kalbine Allah İmân yazmış ve katından bir ‘ruh’ ile onları desteklemiştir.”<sup class="calibre6"><a href="MeleklerAlemi_split_072.html#footnote-176766-59" id="footnote-176766-59-backlink" name="footnote-176766-59-backlink">[59]</a></sup> </span>ayetinde geçen “Ruh” isminin Hâzin tefsirinde “Cibrîl” olarak tefsir edildiği görülmektedir.<sup class="calibre6"><a href="MeleklerAlemi_split_073.html#footnote-176766-60" id="footnote-176766-60-backlink" name="footnote-176766-60-backlink">[60]</a></sup> Yine Meâric suresinde <span class="ideitalik">“Melekler ve Ruh oraya miktarı ellibin yıl olan bir günde yükselip çıkar.”<sup class="calibre6"><a href="MeleklerAlemi_split_074.html#footnote-176766-61" id="footnote-176766-61-backlink" name="footnote-176766-61-backlink">[61]</a></sup></span> buyrularak buradaki “Ruh” ile de Cibrîl kastedilmiştir.<sup class="calibre6"><a href="MeleklerAlemi_split_075.html#footnote-176766-62" id="footnote-176766-62-backlink" name="footnote-176766-62-backlink">[62]</a></sup> Nebe suresinde “Ruh ve melekler sâf sâf olup durduğu gün”<sup class="calibre6"><a href="MeleklerAlemi_split_076.html#footnote-176766-63" id="footnote-176766-63-backlink" name="footnote-176766-63-backlink">[63]</a></sup>, Kadr suresinde “O gece Melekler ve Ruh iner.”<sup class="calibre6"><a href="MeleklerAlemi_split_077.html#footnote-176766-64" id="footnote-176766-64-backlink" name="footnote-176766-64-backlink">[64]</a></sup> ayetlerindeki “ruh” kelimesi Kuran meallerinde bile “Cebrâîl” diye tercüme edilmektedir. Meryem suresinde Yüce Allah Cebrâîl’e hem de kendisine izâfe ederek, “bizim ruhumuz”<sup class="calibre6"><a href="MeleklerAlemi_split_078.html#footnote-176766-65" id="footnote-176766-65-backlink" name="footnote-176766-65-backlink">[65]</a></sup> sözüyle onu şereflendirmektedir. Bazı kimseler buradaki ruhun “Hz. İsâ’nın ruhu” olduğunu iddia etmişlerdir, fakat bu, ayetin zâhirine terstir.<sup class="calibre6"><a href="MeleklerAlemi_split_079.html#footnote-176766-66" id="footnote-176766-66-backlink" name="footnote-176766-66-backlink">[66]</a></sup></p>
				<p class="normal">Suyûtî, sahîh hadis kitaplarında bulunmamalarına rağmen, “Ruh”un meleklerden biri olduğunu te’yîd eden bazı rivayetler toplamıştır. Bu rivayetlerden bazılarını sıralamakta fayda vardır:</p>
				<p class="normal">İbn Abbâs, <span class="ideitalik">“Ruh yaratılış itibariyle meleklerin en büyüklerindendir.” </span>demiştir. Dahhâk, (105/723) <span class="ideitalik">“Ruh Allah’ın hâcibidir ki, o kıyâmet günü Allah’ın önünde ayakta durur, o meleklerin en büyüğüdür. Eğer ağzını açsa diğer bütün melekleri ağzına alabilir. Hiç bir yaratık korkudan dolayı gözünü kaldırıp da ona bakamaz.” </span>demiştir. Vehb’den rivayet edilen bir haberde <span class="ideitalik">“Ruh onbin kanadı olan bir melektir, bunlardan iki kanadı, mağrib ve maşrik arasını kaplar. Onun bin yüzü her yüzünde de bin lisanı vardır İki tane de dudağı vardır ki bu dudaklarıyla kıyâmet gününe kadar Allah’ı tesbîh eder.”</span> denilmektedir. İbn Mesûd’un rivayetinde, <span class="ideitalik">“Ruh dördüncü semâdadır. O semâvâtın, dağların ve meleklerin en büyüğüdür. Her gün onikibin tesbih getirir. Allah Teâlâ onun her bir tesbîhinden bir melek yaratır. Bu melekler kıyâmet günü tek bir sâf olarak gelirler.” </span>ifadeleri yer almaktadır. Mücahidden gelen bir rivayette ise, <span class="ideitalik">“Ruhlar, meleklerden bir yaratıktırlar ki, sizin melekleri göremediğiniz gibi, melekler de bu ruhları göremezler.” </span>denilmektedir.<sup class="calibre6"><a href="MeleklerAlemi_split_080.html#footnote-176766-67" id="footnote-176766-67-backlink" name="footnote-176766-67-backlink">[67]</a></sup></p>
				<p class="normal">Kur’ân’daki ayetler ve Kur’ân’ın dışında, yukarıda verilen rivayetlere göre “Ruh” kavramı, insan vücudunda bulunan “ruh’un yanında, ya Cebrâîl için kullanılan bir vasıf, ya doğrudan doğruya bu isimle anılan bir melek, ya da meleklerin özelliklerini taşıyan bir varlıktır.</p>
				<p class="normal">Görüldüğü gibi ruh ve melek, her üç dinde de tabiat itibariyle bedensiz sâf varlıklardır. İnsan bedenindeki ruhun dışında, Tanrı’nın, çeşitli tabiat olaylarını gerçekleştirmek için yarattığı ruhlar âlemi de bulunmaktadır. Melekler, her üç dinde de bu ruhlar âlemi içerisinde kabûl edilen varlıklardır. Netice itibariyle, üç dine göre de her melek aynı zamanda bir ruhtur, fakat her ruh bir melek değildir.</p>
	<p class="normal"><span class="idebold">B. Melek-Cin İlişkisi</span></p>
				<p class="normal">Cin <span class="ideitalik">“Belli başlı dinlerde, zaman, mekân ve sebep-sonuç ilişkisine dayanan maddî dünya ile madde dışı ya da ruhî dünya arasında ilişki sağladığına inanılan varlıklar ya da güçler”</span> diye tarif edilmektedir.<sup class="calibre6"><a href="MeleklerAlemi_split_081.html#footnote-176766-68" id="footnote-176766-68-backlink" name="footnote-176766-68-backlink">[68]</a></sup> Yahudi ve Hıristiyan dinlerinde çoğunlukla iyi varlıklar olarak görülen meleklerin karşısında yer aldıklarına ve kötülüğü simgeleyen şeytan tarafından yönlendirildiklerine inanılmaktadır. Bununla birlikte Batı folklorunda daha zararsız görülen cinler de vardır. Doğuda, eski dinlerde ve yazısız kültürlerde ise bu ayırım daha az belirgindir, cinler kötü olabilecekleri gibi, bazı durumlarda iyi varlıklar da<span class="idebold"> </span>olabilirler.<sup class="calibre6"><a href="MeleklerAlemi_split_082.html#footnote-176766-69" id="footnote-176766-69-backlink" name="footnote-176766-69-backlink">[69]</a></sup></p>
				<p class="normal">Cin kavramı Batı’da önceleri “doğa ötesi varlık” ya da “ruh” gibi anlamlar içerirdi. Meselâ Fransızca olan “genie” kelimesi “cin, peri” ve benzeri varlıklar için kullanılmıştır ki, telâffuz bakımından da Arapça “cin” kelimesine yakınlık arzetmektedir. “Genie” kelimesi Latince “genius” tan gelmektedir. Bu isim, herkesin iyi kötü hayatına hâkim olan ulûhiyet (divinite); “lutin”, yani rüyada hoş görünerek aldatan ruh, “gnume” yani yahûdi tılsımcılarınca, yeryüzündeki “gnume” denilen tâbiat üstü cüceler; “sylphe” (silf), yani ortaçağda Kelt ve Cermen hikâyelerinde hava cinni, bir iş yapmak için mahâret, zevk, tabîî meyi, insan zihninin varabileceği en yüksek derece, cin fikirlilik, dehâ ve bu sıfata sahip olan dâhî manalarına gelmektedir. Örneğin Sokrates, kendisini gerçeği arayıp dile getirmeye yönelten cininden söz etmektedir. Ama terim giderek tabiatüstü varlıklar içinde daha aşağı kategorilerde yer alan ve insanları irâdeleri dışında, iyi olmayan davranışlara yönelten varlıklara ad olmuştur.<sup class="calibre6"><a href="MeleklerAlemi_split_083.html#footnote-176766-70" id="footnote-176766-70-backlink" name="footnote-176766-70-backlink">[70]</a></sup></p>
				<p class="normal">İslam literatüründe ise “göze görünmezlik” ve “örtme” anlamlarını ihtiva eden, Arapça “c.n.n” den türemiştir. Buradan hareketle, cinlerin, insanların bedenine girip onların davranışlarını yönlendirdiği ifade edilmektedir.<sup class="calibre6"><a href="MeleklerAlemi_split_084.html#footnote-176766-71" id="footnote-176766-71-backlink" name="footnote-176766-71-backlink">[71]</a></sup></p>
	<p class="normal"><span class="idebold">1.Yahûdilik’te Cin</span></p>
				<p class="normal">“Cin”in İbrânice’deki karşılığı “şed” dir ve “kötü ruh, zarar verici melek” manalarına gelmektedir.<sup class="calibre6"><a href="MeleklerAlemi_split_085.html#footnote-176766-72" id="footnote-176766-72-backlink" name="footnote-176766-72-backlink">[72]</a></sup> Bu kelime kök ve mana itibariyle Akadca’daki “cin” anlamında olan “sedu” kelimesine dayanmaktadır.<sup class="calibre6"><a href="MeleklerAlemi_split_086.html#footnote-176766-73" id="footnote-176766-73-backlink" name="footnote-176766-73-backlink">[73]</a></sup></p>
				<p class="normal">Nitekim Tevrât’da geçen <span class="ideitalik">“Allah olmayan cinlere, bilmedikleri ilahlara kurban ettiler.”<sup class="calibre6"><a href="MeleklerAlemi_split_087.html#footnote-176766-74" id="footnote-176766-74-backlink" name="footnote-176766-74-backlink">[74]</a></sup></span> cümlesindeki “cinler” sözü İbrânice “şedim” kelimesi ile ifade edilmiştir. Ayrıca Eski Ahid’de geçen “lilit”,<sup class="calibre6"><a href="MeleklerAlemi_split_088.html#footnote-176766-75" id="footnote-176766-75-backlink" name="footnote-176766-75-backlink">[75]</a></sup> “Dever”,<sup class="calibre6"><a href="MeleklerAlemi_split_089.html#footnote-176766-76" id="footnote-176766-76-backlink" name="footnote-176766-76-backlink">[76]</a></sup> “seirim” (Tekeler),<sup class="calibre6"><a href="MeleklerAlemi_split_090.html#footnote-176766-77" id="footnote-176766-77-backlink" name="footnote-176766-77-backlink">[77]</a></sup> “şedim”,<sup class="calibre6"><a href="MeleklerAlemi_split_091.html#footnote-176766-78" id="footnote-176766-78-backlink" name="footnote-176766-78-backlink">[78]</a></sup> “elilîm”,<sup class="calibre6"><a href="MeleklerAlemi_split_092.html#footnote-176766-79" id="footnote-176766-79-backlink" name="footnote-176766-79-backlink">[79]</a></sup> “şiyyâm”,<sup class="calibre6"><a href="MeleklerAlemi_split_093.html#footnote-176766-80" id="footnote-176766-80-backlink" name="footnote-176766-80-backlink">[80]</a></sup> “yâsûd”<sup class="calibre6"><a href="MeleklerAlemi_split_094.html#footnote-176766-81" id="footnote-176766-81-backlink" name="footnote-176766-81-backlink">[81]</a></sup> kelimeleride “cin” denilen varlığa işaret etmektedir.</p>
				<p class="normal">Justin Martyr (100-165) Yahudilerin, cinlerle ve tılsımlarla putperestlerden bile daha çok uğraştıklarını, hatta cinlerin pek çoğunun başağrısı, melankoli, katalipsi vb. hastalıklara sebep olduklarına inandıklarını belirtmektedir. Bu konudaki bilgilerin çoğunun Tevrât tefsirlerinden olan Kabala ve Talmut’dan çıkarıldığını da vurgulamaktadır.<sup class="calibre6"><a href="MeleklerAlemi_split_095.html#footnote-176766-82" id="footnote-176766-82-backlink" name="footnote-176766-82-backlink">[82]</a></sup></p>
				<p class="normal">Sürgünden sonra, Yahudilik’de kötü ruhlardan daha sık ve daha belirgin bir tarzda bahsedilmeye başlanmıştır. Bu durumun, cinler ilminin (demonologie) hazırlanışına katkıda bulunan çok tanrılı inançlarla ilişkilerden etkilenerek ortaya çıkmış olması muhtemeldir. Yahudi apokrif kitaplarında bu husus gerçekten yaygındır. Bu kitaplarda şeytan, belirli cinler vasıtasıyla, insanlar üzerinde fiziki bir kötülük icrâ eden ve özellikle hastalıkları ve güçsüzlükleri insanlara taşıyan <span class="ideitalik">Dünya Prensi’</span>dir.<sup class="calibre6"><a href="MeleklerAlemi_split_096.html#footnote-176766-83" id="footnote-176766-83-backlink" name="footnote-176766-83-backlink">[83]</a></sup></p>
				<p class="normal">Tobit’in Kitabında, birçok defa, kötülük eden “azmodius” isimli bir cinden söz edilmektedir. Aşağıdaki cümleler bu olayı dile getirmektedir:</p>
				<p class="normal"><span class="ideitalik">“Sara’nın yedi kez evlendiğini bilmeniz gerek. Cinlerin en kötüsü olan ‘Azmodius’, damatları arka arkaya öldürmüştü. Bu işi, evlenen çift birleşmeden önce yapmıştı.”<sup class="calibre6"><a href="MeleklerAlemi_split_097.html#footnote-176766-84" id="footnote-176766-84-backlink" name="footnote-176766-84-backlink">[84]</a></sup> “Yiyip içtikten sonra yatma zamanı gelir, genç adamı yemek odasından yatak odasına götürdüler. Tobit, Rafael’in öğüdünü hatırladı. Çantasını açtı, balığın yüreğini ve karaciğerini çıkardı. Bunların bir kısmını yakılan buharın içine koydu. Balığın buharı cine acı verdi. Ve cin hava yoluyla Mısır’a kaçtı. Rafael onu izledi ve çabucak onu bağlayıp prangaya</span><span class="idebolditalik"> </span><span class="ideitalik">vurdu.”<sup class="calibre6"><a href="MeleklerAlemi_split_098.html#footnote-176766-85" id="footnote-176766-85-backlink" name="footnote-176766-85-backlink">[85]</a></sup></span></p>
				<p class="normal">Tevrât’da cinler adına kurban etme hadîsesi de söz konusu edilmekte ve bu işin tasvip edilecek bir şey olmadığı ileri sürülmektedir. <span class="ideitalik">“Allah olmayan cinlere, bilmedikleri ilahlara, atalarınızın korkmadıkları son zamanlarda çıkan yeni ilahlara kurban ettiler.”<sup class="calibre6"><a href="MeleklerAlemi_split_099.html#footnote-176766-86" id="footnote-176766-86-backlink" name="footnote-176766-86-backlink">[86]</a></sup></span> cümlesi bunu göstermektedir.</p>
	<p class="normal"><span class="idebold">2. Hıristiyanlık’ta Cin</span></p>
				<p class="normal">Erken devir Hıristiyanlık’ta melek ve cin kelimelerinin birbirlerinin yerine kullanıldıkları ifade<span class="idebold"> </span>edilmektedir.<sup class="calibre6"><a href="MeleklerAlemi_split_100.html#footnote-176766-87" id="footnote-176766-87-backlink" name="footnote-176766-87-backlink">[87]</a></sup> Origen’e göre Kilise, başlangıçta cinlerle ilgili ortak bir tavır belirlememişti. Kilise Babaları bu konuda kendi görüşlerini ortaya koyuyorlardı. Justin cinleri, putperest tanrılar ile düşmüş meleklerin birleşmesi sonucu meydana gelen varlıklar olarak kabul ediyordu. Tatien (110-172) cinlerin maddî tabiatı olduğunu reddediyor, evrenin yönetilmesinde meleklerin fonksiyonunu kabul<span class="idebold"> </span>ediyordu.<sup class="calibre6"><a href="MeleklerAlemi_split_101.html#footnote-176766-88" id="footnote-176766-88-backlink" name="footnote-176766-88-backlink">[88]</a></sup> Philon<span class="idebold"> </span>(öl.45) ise melekleri Grekler’deki cinlerle<span class="idebold"> </span>özdeşleştiriyordu.<sup class="calibre6"><a href="MeleklerAlemi_split_102.html#footnote-176766-89" id="footnote-176766-89-backlink" name="footnote-176766-89-backlink">[89]</a></sup></p>
				<p class="normal">Cinler, Yeni Ahid metinlerinde çeşitli yönleriyle söz konusu edilmektedir. Bunlardan bazı örnekler verelim:</p>
				<p class="normal"><span class="ideitalik">“Ve akşamleyin, cine tutulmuş adamları kendisine getirdiler. Ve o bir sözle ruhları çıkardı ve hastaların hepsini iyi etti.”<sup class="calibre6"><a href="MeleklerAlemi_split_103.html#footnote-176766-90" id="footnote-176766-90-backlink" name="footnote-176766-90-backlink">[90]</a></sup> “Onlar çıkınca işte cine tutulmuş dilsiz bir adamı İsa’ya getirdiler. Cin dışarı çıkarılınca dilsiz adam söz söyledi. Ve halk ‘İsrail’de hiç böylesi görülmemiştir.’ diyerek şaştı. Fakat Ferisîler, ‘Cinlerin reisi ile cinleri çıkarıyor.’ Derlerdi.”<sup class="calibre6"><a href="MeleklerAlemi_split_104.html#footnote-176766-91" id="footnote-176766-91-backlink" name="footnote-176766-91-backlink">[91]</a></sup> “İsa Adın ne? diye ona sordu. Adam ‘Lejiyondur’ dedi. Zira kendisine birçok cinler girmişti. Cinler, cehenneme gitmelerini emretmesin diye İsa’ya yalvardılar.”<sup class="calibre6"><a href="MeleklerAlemi_split_105.html#footnote-176766-92" id="footnote-176766-92-backlink" name="footnote-176766-92-backlink">[92]</a></sup></span></p>
				<p class="normal">Yukardaki Yeni Ahid metinlerinden anlaşıldığına göre cinler insanların sara gibi<sup class="calibre6"><a href="MeleklerAlemi_split_106.html#footnote-176766-93" id="footnote-176766-93-backlink" name="footnote-176766-93-backlink">[93]</a></sup> çeşitli hastalıklara tutulmalarına sebep olmakla beraber akıllarını kaçırma ve şiddetli bir deliliğe tutulmalarına da yol açmaktadır. Bunlarla ilgili birçok örnek vardır.<sup class="calibre6"><a href="MeleklerAlemi_split_107.html#footnote-176766-94" id="footnote-176766-94-backlink" name="footnote-176766-94-backlink">[94]</a></sup></p>
				<p class="normal">Yeni Ahid’de cinler “kötü ruhlar” olarak adlandırılırlar. Onlar pis yerlerde bulunurlar. İsa’nın, bir cin sürüsünü domuza yüklemesi hikâyesi bu eski inancı açıklar: </p>
				<p class="normal"><span class="ideitalik">“Ve İsa karşı yakada Gadrinilerin memleketine geldiği zaman, kabirlerden çıkan kendilerine cin musallat olmuş iki kişi onu karşıladı. Çok azgın oldukları için hiç kimse o yoldan geçemezdi. Ve işte, onlar; Ey Allah’ın oğlu, bizden sana ne? Buraya bize vaktinden önce işkence etmeğe mi geldin? diye bağırdılar. Onlardan uzakta otlayan büyük bir domuz sürüsü vardı. Cinler İsa’ya, “bizi çıkarırsan, domuz sürüsüne gönder” diye yalvardılar. İsa da onlara, ‘gidin!’ Dedi. Onlar çıkıp domuzlara gittiler ve bütün sürü uçurumdan atılıp sularda boğuldu.”<sup class="calibre6"><a href="MeleklerAlemi_split_108.html#footnote-176766-95" id="footnote-176766-95-backlink" name="footnote-176766-95-backlink">[95]</a></sup></span></p>
				<p class="normal">Ayrıca Markos İncili’nde cinden “murdar ruh”<sup class="calibre6"><a href="MeleklerAlemi_split_109.html#footnote-176766-96" id="footnote-176766-96-backlink" name="footnote-176766-96-backlink">[96]</a></sup> olarak bahsedilir. Öte yandan Yeni Ahid’de daha küçük cinler, Beelzebul veya şeytan gibi güçlere bağlı olarak görülürler. Beelzebul, İsâ ve onun muhalifleri tarafından baş cine verilen bir isimdir.<sup class="calibre6"><a href="MeleklerAlemi_split_110.html#footnote-176766-97" id="footnote-176766-97-backlink" name="footnote-176766-97-backlink">[97]</a></sup> <span class="ideitalik">“Şakirdin muallimi gibi ve hizmetçinin efendisi gibi olması elverir. Eğer ev sahibine Beelzebul dedilerse evinin halkına ne kadar ziyade diyecekler.”<sup class="calibre6"><a href="MeleklerAlemi_split_111.html#footnote-176766-98" id="footnote-176766-98-backlink" name="footnote-176766-98-backlink">[98]</a></sup></span> ifadesiyle buna işaret edilmektedir.</p>
				<p class="normal">Pavlus’a göre cinlerin insana musallat olması, özellikle şeytanca etkinin bir türüdür. Hıristiyanlığın ilk devirlerinden beri, cin tasallutuna karşı, onu ortadan kaldırmak için bir duâ ya da exorcisme kullanılmıştır. Böyle bir cin tasallutunu bozmak için yapılan duâ veya büyüye her vaftiz töreninde yer verilmektedir. Vaftiz anında, dinsel törenle duâsı yapılıp kutsal kılınmış su ve yine bu şekilde kutsanmış olan tuz gibi maddeleri kullanarak, cin tasallutundan ve<span class="idebold"> </span>perilenmeden kurtulma çareleri aranmaktadır.<sup class="calibre6"><a href="MeleklerAlemi_split_112.html#footnote-176766-99" id="footnote-176766-99-backlink" name="footnote-176766-99-backlink">[99]</a></sup></p>
				<p class="normal">Hıristiyanlığın ilk yıllarında, insanlarda görülen bazı normal dışı davranışlar, hiç tereddüt edilmeden cinin musallat olması olarak değerlendirilmiştir.<sup class="calibre6"><a href="MeleklerAlemi_split_113.html#footnote-176766-100" id="footnote-176766-100-backlink" name="footnote-176766-100-backlink">[100]</a></sup> Özellikle Hıristiyanlıktaki halk geleneğinde, cinlerin, kişiyi doğrudan denetimi altına alıp, garip davranışlar göstermesine ya da hastalanmasına yol açtığına inanılmıştır. Cinin tasallutuna uğrayan kişi dinse görevlerini yerine getiremez, kutsal kişi ya da nesneler karşısında korkuya kapılır. Bu belirtilerin sara, histeri, şizofreni gibi hastalıklardan kaynaklandığı bugün artık bilinmekteyse de, cin çıkarmak için çeşitli yöntemler uygulanmıştır. Exorsizm (cin çıkarma, büyü bozma), Yahûdî ve Hıristiyan geleneğinin bir parçasıdır. Hıristiyanlık’ta İsâ’nın, cinleri tek bir sözle kovduğuna ve bunu, Tanrı’nın krallığının yaklaşmakta olduğunu gösteren bir işaret olarak nitelediğine inanılır. İsa’dan sonraki ilk yüzyıllarda cin çıkarma gücünün din adamı olmayanlara da bağışlanabilen özel bir yetenek olduğuna inanılırdı. 250 yıllarında exorsizmle görevli bir rahip sınıfı dahi oluşturulmuştu. Aynı dönemde, cin çıkarma, vaftiz töreninin ön aşaması durumuna gelmişti. Hatta Katolik Kilisesi, daha da ileri giderek cin çıkarma eylemini ayrıntılı biçimde tanımlamış ve kurallarını dahi belirlemişti.<sup class="calibre6"><a href="MeleklerAlemi_split_114.html#footnote-176766-101" id="footnote-176766-101-backlink" name="footnote-176766-101-backlink">[101]</a></sup></p>
	<p class="normal"><span class="idebold">3. İslâm’da Cin</span></p>
				<p class="normal">Yahudilik ve Hıristiyanlığa nazaran İslâm’da cin konusuna daha fazla yer verilmektedir. Kur’ân’da bu varlıkların söz konusu edildiği ve aynı isimle anılan bir surenin bulunması da vâkıayı desteklemektedir. Arapça da “cin” kelimesi bir şeyi histen setretmek, örtmek manasına gelmektedir.<sup class="calibre6"><a href="MeleklerAlemi_split_115.html#footnote-176766-102" id="footnote-176766-102-backlink" name="footnote-176766-102-backlink">[102]</a></sup></p>
				<p class="normal">Görünmeyen varlıklar grubundan birine isim olarak kullanılan ‘cin’ kelimesi, Râgıbu1-İsfehânî’nin Müfredât’ında iki şekilde ele alınmaktadır. Birisi genel manasıdır ki, insanın duyu organlarının farkedemediği genel olarak ruhânî varlıklardır. Bu düşünceye göre melekler ve şeytanlarda buna dâhil edilmiş olur. Her melek özellik itibariyle aynı zamanda cindir, fakat her cin melek değildir. Çünkü melekler için müslim-gayri müslim vasıflandırmaları olmamasına rağmen, cinler için bu mümkündür. İkincisi ise cinin böyle ruhânî varlıkların hepsi değil, bir kısmı olduğu hususudur. Çünkü ruhânî varlıklar üç kısımdır:</p>
				<p class="normal"><span class="idebolditalik">a. Hepsi hayırlı olanlar:</span> Bunlar meleklerdir, yanlış iş yapmazlar, insanı aldatmazlar ve Allah’ın emrinden çıkmazlar.</p>
				<p class="normal"><span class="idebolditalik">b. Hepsi şerli olanlar:</span> Bunlar şeytanlardır, insanı aldatırlar, şerre ve fenalığa çalışırlar.</p>
				<p class="normal"><span class="idebolditalik">c. Bu ikisinin ortasında, hayırlısı da, şerlisi de olanlar;</span><span class="ideitalik"> </span>Bu ruhânîler vardır ki, özel isimleriyle bunlara “cin” denilmektedir.<sup class="calibre6"><a href="MeleklerAlemi_split_116.html#footnote-176766-103" id="footnote-176766-103-backlink" name="footnote-176766-103-backlink">[103]</a></sup></p>
				<p class="normal">Yukarıda belirtildiği gibi, Yahudi ve Hıristiyan kutsal kitaplarında da böyle bir varlıktan söz edilmiştir. Nitekim Fransızcadaki “genie” ve Latince’deki “genius” terimleri de aynı varlığa verilen isimlerdir.<sup class="calibre6"><a href="MeleklerAlemi_split_117.html#footnote-176766-104" id="footnote-176766-104-backlink" name="footnote-176766-104-backlink">[104]</a></sup></p>
				<p class="normal"> Kur’an-ı Kerîm’de, <span class="ideitalik">“Cinleri Allah’a ortak koştular, oysaki onları da Allah yaratmıştır.”<sup class="calibre6"><a href="MeleklerAlemi_split_118.html#footnote-176766-105" id="footnote-176766-105-backlink" name="footnote-176766-105-backlink">[105]</a></sup> </span>denilerek, Allah’ın gizli yaratıklarından olan cinleri müşriklerin ulûhiyet derecesine çıkarıp Allah’a şirk koştukları belirtilmektedir. Yine, <span class="ideitalik">“Allah ile cinler arasında da bir hısımlık uydurdular. Andolsun ki, cinler de, kendilerinin hesap yerine götürüleceklerini bilirler.”<sup class="calibre6"><a href="MeleklerAlemi_split_119.html#footnote-176766-106" id="footnote-176766-106-backlink" name="footnote-176766-106-backlink">[106]</a></sup></span> mealindeki ayette de görüldüğü gibi, Allah ile cinler arasında bir nesebin mevcut olduğu iftirasında bulunmuşlardır. Bazıları da, cinlerin, gaybı bildiklerine inanmışlardır. Bu tür inançlar, çeşitli ayetlerde reddedildiği gibi, bilhassa Cin suresinde, Allah’ın birliği ve büyüklüğü ve cinler hakkındaki yanlış ve mübalağalı akidelerin batıl oluşu anlatılmıştır. Bu sureye göre, her ne suretle olursa olsun, cinlerin bir varlığı bulunmakla beraber, onların da Müslüman ve kâfir olanları vardır.<sup class="calibre6"><a href="MeleklerAlemi_split_120.html#footnote-176766-107" id="footnote-176766-107-backlink" name="footnote-176766-107-backlink">[107]</a></sup> Fakat Allah’a karşı hiç birinin hükmü olmayıp, âciz ve mesuldürler. Hepsinin başına kıyâmet kopacaktır. Allah’a îmân edenlerin, onların şerrinden korkmaması gerekir. Onların insana musallat olmaları, yine insanlardan bir takımları vasıtasıyla olarak gelmektedir. Peygamberin bi’setiyle, cinler, cehâlet ve fetret zamanlarında, oynadıkları rolleri oynayamaz olmuşlardır. Çünkü Hz. Muhammedin gelmesinden sonra, eskisi gibi, sokulmak istedikleri yüksek mevkilerde kendilerini gözetleyen ve hulullerine meydan vermeyen, parlak ateşlerle karşılanmışlardır. Hâlâ buna inanmayıp, fenalıklarında devam etmek isteyenler varsa da, Allah’ın kudretine karşı, onların hiç hükmü olmayıp, Allah’a îmân edenlere hiç bir zarar yapamazlar. Ancak kendileri helak olup cehenneme odun olacaklardır. Buna böyle îmân etmiş cinler ise, fenalığa değil, Hak ve sevaba hizmet etmektedirler.<sup class="calibre6"><a href="MeleklerAlemi_split_121.html#footnote-176766-108" id="footnote-176766-108-backlink" name="footnote-176766-108-backlink">[108]</a></sup></p>
				<p class="normal">Kur’an-ı Kerim’de, <span class="ideitalik">“Cinleri de daha önce vücudun gözeneklerine nüfuz edici çok zehirli şuâlardan, ateşten yarattık.”;<sup class="calibre6"><a href="MeleklerAlemi_split_122.html#footnote-176766-109" id="footnote-176766-109-backlink" name="footnote-176766-109-backlink">[109]</a></sup></span> <span class="ideitalik">“Cinleri de, yalın bir ateşten yarattı.”<sup class="calibre6"><a href="MeleklerAlemi_split_123.html#footnote-176766-110" id="footnote-176766-110-backlink" name="footnote-176766-110-backlink">[110]</a></sup></span> cümleleriyle cinlerin neden yaratıldığına ışık tutulmaktadır. Ayetlerdeki “yalın ateş”ten maksat şudur: İnsan yaradılmazdan evvel, güneşte ve arzın başlangıcında olduğu gibi, çalkalanıp duran muzdarip ve müteheyyiç bir halde bulunan hâlis bir ateş ve elektrik halinde olduğu gibi, her şeye karışabilen veya eşyayı birbirine karıştırmak özelliğini hâiz bir ateşten biz insanların gözlerine mutadı veçhile görünmeyen, gizli birtakım hayat kuvvetleri, hayatî unsurlar yaratılmıştır ki bunlara “cin” ismi verilir.<sup class="calibre6"><a href="MeleklerAlemi_split_124.html#footnote-176766-111" id="footnote-176766-111-backlink" name="footnote-176766-111-backlink">[111]</a></sup></p>
				<p class="normal">Bu husus, bin dört yüz yıl öncesinde Kur’ân’da, günün anlayış seviyesi nazarı itibara alınarak <span class="ideitalik">“Biz cinleri, filanca ışınlardan yarattık.”</span> şeklinde açıklanmamış, mecâzî bir ifadeyle “dumansız ateş”, “en ince mesâmâta nüfûz edici ateş” diye tarif edilerek insanların anlayışına, ilimlerinin bu konuyu anlayacak bir seviyeye ulaşacağı zamana bırakılmıştır.<sup class="calibre6"><a href="MeleklerAlemi_split_125.html#footnote-176766-112" id="footnote-176766-112-backlink" name="footnote-176766-112-backlink">[112]</a></sup></p>
				<p class="normal">Cinler yerler ve içerler,<sup class="calibre6"><a href="MeleklerAlemi_split_126.html#footnote-176766-113" id="footnote-176766-113-backlink" name="footnote-176766-113-backlink">[113]</a></sup> insanlar tarafından asli suretlerinde görünmezler. Ancak, başka şekillere girmiş olarak görünebilirler. </p>
				<p class="normal">Aşağıdaki hadis cinlerin insanlara nasıl göründüğünü belirtmekte ve yiyip-içme özelliklerinin bulunduğuna işaret etmektedir. </p>
				<p class="normal">Ubey, babası Kâ’b’ın kendisine şöyle dediğini belirtmektedir:</p>
				<p class="normal"><span class="ideitalik">“İçerisinde hurma bulunan bir harmanımız vardı. Ona bakıp, noksanlaştığını hissediyordum. Bir gece harmanı beklerken birden, yeni bulûğa ermiş gence benzer biriyle karşılaştım. Selâm verdi, selâmına karşılık verip:</span></p>
				<p class="normal"><span class="ideitalik">‘Sen nesin, cin misin, yoksa insan mısın?’ dedim.</span></p>
				<p class="normal"><span class="ideitalik">‘Cinim.’ dedi.</span></p>
				<p class="normal"><span class="ideitalik">‘Elini bana ver.’ dedim. Verdi. Bir de baktım ki, eli köpek ayağına ve tüyü köpek tüyüne benziyor. Bunun üzerine:</span></p>
				<p class="normal"><span class="ideitalik">‘İşte bu cin yaratılışı” dedim. O da:</span></p>
				<p class="normal"><span class="ideitalik">‘Cinler, içlerinde benden daha kuvvetlisi olduğunu bilirler.’ deyince:</span></p>
				<p class="normal"><span class="ideitalik">‘Yaptığın şeye seni sevkeden nedir?’ dedim.</span></p>
				<p class="normal"><span class="ideitalik">‘Senin sadaka vermeyi sevdiğini işittim. Bu sebeple hurmandan bir miktarını almayı arzu ettim.’ dedi. Ben:</span></p>
				<p class="normal"><span class="ideitalik">‘Bizi sizden koruyacak şey nedir?’ dedim.</span></p>
				<p class="normal"><span class="ideitalik">‘Şu ayet (ayete’l-kürsî)’ dedi. Ben de onu serbest bıraktım.”</span></p>
				<p class="normal">Ubey der ki:<span class="ideitalik"> “Babam, Hz.Peygamber’in yanına gidip bunu kendisine anlattığında, O:</span></p>
				<p class="normal"><span class="ideitalik">‘Pis yaratık sana doğru söyledi.’ Buyurdu.<sup class="calibre6"><a href="MeleklerAlemi_split_127.html#footnote-176766-114" id="footnote-176766-114-backlink" name="footnote-176766-114-backlink">[114]</a></sup> Zira Hz. Peygamber cinleri, aslî suretinde görebiliyordu.”<sup class="calibre6"><a href="MeleklerAlemi_split_128.html#footnote-176766-115" id="footnote-176766-115-backlink" name="footnote-176766-115-backlink">[115]</a></sup></span></p>
				<p class="normal">Cinler aynı zamanda, evlenip çoluk çocuk sâhibi olurlar. Nitekim Rahman suresinde: <span class="ideitalik">“Onlara ne bir insan, ne de bir cin dokunmamıştır.”<sup class="calibre6"><a href="MeleklerAlemi_split_129.html#footnote-176766-116" id="footnote-176766-116-backlink" name="footnote-176766-116-backlink">[116]</a></sup></span> buyrulmaktadır. Buradaki “dokunma” sözünden murâd, cinsi ilişkidir. Aynı zamanda, insanların cinlerle yahut cinlerin insanlarla cinsi ilişkiye girmesi de mümkündür. Ancak, âlimlerin hemen çoğunluğuna göre bunun gerçek bir cimâ olmadığı ifade edilmiştir.<sup class="calibre6"><a href="MeleklerAlemi_split_130.html#footnote-176766-117" id="footnote-176766-117-backlink" name="footnote-176766-117-backlink">[117]</a></sup></p>
				<p class="normal">Cinlerden bazılarının, insan kadınlarıyla nikâhlanmak istemelerine dair şu rivayet, onlarda cinsel arzunun bulunduğunun delilidir: </p>
				<p class="normal"><span class="ideitalik">“Ebû Osman ez-Zebîdî şöyle rivayet etmiştir: ‘Yemenli bir kafile, İmam Mâlik’ten, cinlerle nikâhlanma mevzuunda şunu sormuşlardı. Bir cin, bizden bir kızı nikâhlamak istiyor, ne dersiniz? İmam Malik de: ‘Bunun, şer’an bir mahzuru yok, fakat kerih görürüm, çünkü kadın, ondan bir çocuk meydana getirdiğinde ‘kocan kim’? diye sorulduğunda ‘cinden biri’ derse, bu Müslümanlar arasında fesadın çoğalmasına sebep olur’ cevabını vermişti.”<sup class="calibre6"><a href="MeleklerAlemi_split_131.html#footnote-176766-118" id="footnote-176766-118-backlink" name="footnote-176766-118-backlink">[118]</a></sup></span> Fahreddîn Râzî, tefsîrinde, onların doğup-doğurduklarını da ifade etmiştir.<sup class="calibre6"><a href="MeleklerAlemi_split_132.html#footnote-176766-119" id="footnote-176766-119-backlink" name="footnote-176766-119-backlink">[119]</a></sup></p>
				<p class="normal">Görülüyor ki, fukahanın ve tabiînden bazı kimselerin, cinlerle insanlar arasındaki nikâhlanmayı hoş karşılamaması, böyle bir şeyin mümkün olduğunu gösterir. Çünkü mümkün olmayan bir şeyin, câiz olup olmayışına hükmedilemez.</p>
				<p class="normal">Bütün ulemaya göre, cinler, mükellef ve muhatabıdırlar. Cin suresinin 1. ve 2. ayetleri buna delîl teşkil eder. Cinler insanlarla beraber ve münferid olarak ibâdet ederler ve insanlar gibi, yaptıkları işlere karşılık sevap alırlar.<sup class="calibre6"><a href="MeleklerAlemi_split_133.html#footnote-176766-120" id="footnote-176766-120-backlink" name="footnote-176766-120-backlink">[120]</a></sup> Onların, kâfir olanları cehenneme,<sup class="calibre6"><a href="MeleklerAlemi_split_134.html#footnote-176766-121" id="footnote-176766-121-backlink" name="footnote-176766-121-backlink">[121]</a></sup> mü’min olanlarıcennete girer.<sup class="calibre6"><a href="MeleklerAlemi_split_135.html#footnote-176766-122" id="footnote-176766-122-backlink" name="footnote-176766-122-backlink">[122]</a></sup> Cennete giden cinler, Cennette Allah’ı göremezler, hattâ melekleri de göremezler; bu, insana hâs bir özeliktir.<sup class="calibre6"><a href="MeleklerAlemi_split_136.html#footnote-176766-123" id="footnote-176766-123-backlink" name="footnote-176766-123-backlink">[123]</a></sup> İslâm âlimlerinin çoğuna göre, İblis’e tayin edilen ecel vakti, kıyâmetin kopması için, sur’a üfürülen andır.<sup class="calibre6"><a href="MeleklerAlemi_split_137.html#footnote-176766-124" id="footnote-176766-124-backlink" name="footnote-176766-124-backlink">[124]</a></sup> Bundan anlaşıldığına göre, demek ki, cinler de ölecektirler, zira İblis de cinlerdendir. Cinlerin haşri konusunda ise, Allah-u Teâlâ şöyle buyurmaktadır: <span class="ideitalik">“Ey ins ve cin! İleride sizin hesabınızı görmeye yöneleceğiz.”<sup class="calibre6"><a href="MeleklerAlemi_split_138.html#footnote-176766-125" id="footnote-176766-125-backlink" name="footnote-176766-125-backlink">[125]</a></sup></span> Bu ayetten hareketle, İbn Kesir: <span class="ideitalik">“İnsanlar ve cinler, mahşerde toplandıklarında, hesaba çekilmeden, bir müddet beklerler. Sonra, amellerinden hesaba çekilirler.” </span>demektedir.<sup class="calibre6"><a href="MeleklerAlemi_split_139.html#footnote-176766-126" id="footnote-176766-126-backlink" name="footnote-176766-126-backlink">[126]</a></sup></p>
	<p class="normal"><span class="idebold">C. Melek-Şeytan İlişkisi</span></p>
				<p class="normal">Batı kaynaklarında “şeytan,” “Tanrı’ya karşı başkaldıran ve gökten cehenneme atılan bir melek” olarak tarif edilmektedir. Bu isim, ahlâksızlık, kötülük yapan ve insanlara zarar vermeye çalışan bütün düşmüş melekler için kullanılmaktadır.<sup class="calibre6"><a href="MeleklerAlemi_split_140.html#footnote-176766-127" id="footnote-176766-127-backlink" name="footnote-176766-127-backlink">[127]</a></sup> Değişik dinlerde farklı faaliyetlerle beliren şeytanın, çoğunlukla kötü ruhların ya da cinlerin başı olduğu ifade edilmektedir.<sup class="calibre6"><a href="MeleklerAlemi_split_141.html#footnote-176766-128" id="footnote-176766-128-backlink" name="footnote-176766-128-backlink">[128]</a></sup></p>
				<p class="normal">Şeytan’ın da, üç dine göre kısaca ele alınmasında fayda vardır.</p>
	<p class="normal"><span class="idebold">1. Yahudilik’te Şeytan</span></p>
				<p class="normal">Şeytan kelimesinin İbrânice karşılığı, “satan”dır<sup class="calibre6"><a href="MeleklerAlemi_split_142.html#footnote-176766-129" id="footnote-176766-129-backlink" name="footnote-176766-129-backlink">[129]</a></sup> ve bu kelime, kök itibariyle “astin” fiilinden “hassatan” şeklinde, belirlilik takısı ile kullanılmaktadır.<sup class="calibre6"><a href="MeleklerAlemi_split_143.html#footnote-176766-130" id="footnote-176766-130-backlink" name="footnote-176766-130-backlink">[130]</a></sup></p>
				<p class="normal">Yahudî literatüründe bu kelime, kötülük yapan meleğe isim olarak verilmiştir.<sup class="calibre6"><a href="MeleklerAlemi_split_144.html#footnote-176766-131" id="footnote-176766-131-backlink" name="footnote-176766-131-backlink">[131]</a></sup> Bu manada o, dünyada dolaşıp ortalığı karıştırarak insanları hatâya ve günâha sürükleyerek Tanrı tarafından cezalandırılmasına sebep olan bir varlıktır.<sup class="calibre6"><a href="MeleklerAlemi_split_145.html#footnote-176766-132" id="footnote-176766-132-backlink" name="footnote-176766-132-backlink">[132]</a></sup></p>
				<p class="normal">İbrânice’de şeytan, başka isimlerle de anılmaktadır. Meselâ, aşmaday, samael, malakh amavit (ölüm meleği), yedser Ra (kötü duygular) gibi kelimeler, şeytana işaret etmektedir.<sup class="calibre6"><a href="MeleklerAlemi_split_146.html#footnote-176766-133" id="footnote-176766-133-backlink" name="footnote-176766-133-backlink">[133]</a></sup> Bu kelimelerden “yedser Ra” Talmut’da da geçmektedir.<sup class="calibre6"><a href="MeleklerAlemi_split_147.html#footnote-176766-134" id="footnote-176766-134-backlink" name="footnote-176766-134-backlink">[134]</a></sup> Ayrıca, “satan”dan türemiş olan ve “nefret” ve “müzevirlik” manalarına gelen “sitna”<span class="idebold"> </span>kelimesi<sup class="calibre6"><a href="MeleklerAlemi_split_148.html#footnote-176766-135" id="footnote-176766-135-backlink" name="footnote-176766-135-backlink">[135]</a></sup> ve bundan başka Beliya’al ve Azâzel kelimeleri de şeytan için kullanılmıştır. Yetmişler tercümesinde, bu kelime, Grekçe’ye “Diabolos” olarak<span class="idebold"> </span>aktarılmıştır.<sup class="calibre6"><a href="MeleklerAlemi_split_149.html#footnote-176766-136" id="footnote-176766-136-backlink" name="footnote-176766-136-backlink">[136]</a></sup> Daymon kelimesi “bilgin” manasına gelen “daemon” gibi “dao” (eğitmek) kökünden gelir. Ya da “bölmek, yakmak” manasına gelen “dayio” kökün- den gelir. “Daymonion” ise Grek yazarlar tarafından, tanrılar, kader, aşağı derecede kutsallar, ölülerin ruhları, bir insana veya siteye bağlı iyi ve kötü cinler manalarında kullanılmıştır.<sup class="calibre6"><a href="MeleklerAlemi_split_150.html#footnote-176766-137" id="footnote-176766-137-backlink" name="footnote-176766-137-backlink">[137]</a></sup></p>
				<p class="normal">Kötü ruhun sembolü olan “yılan”, bütün hayvanların en hilekârıdır.<sup class="calibre6"><a href="MeleklerAlemi_split_151.html#footnote-176766-138" id="footnote-176766-138-backlink" name="footnote-176766-138-backlink">[138]</a></sup> Yılan şekline giren şeytanın, Âdem ve Havva’yı günâh işlemeye sürüklemesi<sup class="calibre6"><a href="MeleklerAlemi_split_152.html#footnote-176766-139" id="footnote-176766-139-backlink" name="footnote-176766-139-backlink">[139]</a></sup> ve yine Eyüb’ün, onun yüzünden günâha eğilim göstermesi,<sup class="calibre6"><a href="MeleklerAlemi_split_153.html#footnote-176766-140" id="footnote-176766-140-backlink" name="footnote-176766-140-backlink">[140]</a></sup> şeytanın varlığının Eski Ahid’deki belirtilerinden bazılarıdır.<sup class="calibre6"><a href="MeleklerAlemi_split_154.html#footnote-176766-141" id="footnote-176766-141-backlink" name="footnote-176766-141-backlink">[141]</a></sup>Eski Ahid apokrifasından <span class="idebolditalik">Bilgelik Kitabı</span><span class="ideitalik"> </span>Şeytan’ın, dünya cennetinin yılanı olduğuna, işaret etmektedir.<sup class="calibre6"><a href="MeleklerAlemi_split_155.html#footnote-176766-142" id="footnote-176766-142-backlink" name="footnote-176766-142-backlink">[142]</a></sup></p>
				<p class="normal">Şeytan faziletin düşmanı olarak insanlar arasında daima kötülük meydana getirmeye<span class="idebold"> </span>çalışmaktadır.<sup class="calibre6"><a href="MeleklerAlemi_split_156.html#footnote-176766-143" id="footnote-176766-143-backlink" name="footnote-176766-143-backlink">[143]</a></sup> Dünyada sürekli olarak insanlar arasında dolaşır.<sup class="calibre6"><a href="MeleklerAlemi_split_157.html#footnote-176766-144" id="footnote-176766-144-backlink" name="footnote-176766-144-backlink">[144]</a></sup> <span class="ideitalik">“Ve şeytan, İsrail’e karşı kalktı ve İsrail’i saymak için Davud’u tahrik etti...”<sup class="calibre6"><a href="MeleklerAlemi_split_158.html#footnote-176766-145" id="footnote-176766-145-backlink" name="footnote-176766-145-backlink">[145]</a></sup></span> Şeytanın insanları tahrik edici bir yapıya sahip olduğunu göstermektedir. Ayrıca, Tanrının önünde, Yahudi din âlimi Yeşu’yu suçlama pozisyonuna girmesi de benzer bir özelliğinin sonucudur. Eski Ahid’de bu husus şöyle dile getirilmektedir:</p>
				<p class="normal"><span class="ideitalik">“Ve Rabbin meleği önünde durmakta olan büyük kâhin Yeşu’yu ve ona hasım olmak için, onun sağında durmakta olan şeytan’ı bana gösterdi. Ve Rab şeytana dedi: ‘Seni Rab azarlasın ey şeytan, evet Yeruşalim’i seçmiş olan Rab seni azarlasın, bu adam, ateşten çekilen, yarı yanmış odun parçası değil midir?’ Yeşu, kirli elbiseler giyinmişti ve meleğin önünde durmakta idi. Cevap verdi ve önünde duranlara söyleyip dedi: ‘Üzerinden kirli elbiseleri çıkarın.’ Ve ona dedi: ‘Bak senin üzerinden fesadını giderdim ve sana daha iyi elbiseler</span><span class="idebolditalik"> </span><span class="ideitalik">giydireceğim.’”<sup class="calibre6"><a href="MeleklerAlemi_split_159.html#footnote-176766-146" id="footnote-176766-146-backlink" name="footnote-176766-146-backlink">[146]</a></sup></span></p>
				<p class="normal">Yahûdîlerin, Filistin topraklarından sürgününden sonra, meleklere ait işler ve görevler daha da sistemli hale gelmiştir. Melekler, kendi rolleriyle bağlantılı olarak, ahlâki bir nitelik kazanmışlar. İyi melekler ile şeytanlar ve cinler arasında, sürekli bir çatışmadan söz edilmektedir. Bu düşünce, Yahûdîliğin, sürgün sırasında, Eski İran ve Mezopotamya dinlerinden etkilendiğini göstermektedir.<sup class="calibre6"><a href="MeleklerAlemi_split_160.html#footnote-176766-147" id="footnote-176766-147-backlink" name="footnote-176766-147-backlink">[147]</a></sup></p>
				<p class="normal">Görüldüğü gibi, Eski Ahid’de şeytan, yeryüzünde dolaşarak, Tanrıya karşı çıkanları tespit edip, onları, Tanrı huzurunda suçlayan bir kavgacı konumundadır.<sup class="calibre6"><a href="MeleklerAlemi_split_161.html#footnote-176766-148" id="footnote-176766-148-backlink" name="footnote-176766-148-backlink">[148]</a></sup> Ancak Tevrât sonrası Yahûdîlikte, “kötü ruhların başı” özelliğini kazanmış, Beelzebub (sinekler Tanrısı) ya da Beelzebul (Dışkı Tanrısı) ve Lucifer gibi adlarla anılmıştır.<sup class="calibre6"><a href="MeleklerAlemi_split_162.html#footnote-176766-149" id="footnote-176766-149-backlink" name="footnote-176766-149-backlink">[149]</a></sup> Ancak, Yahudilikteki şeytanla ilgili kutsal metinlerin, genellikle Babil esâreti dönemine tekâbûl ettiği de belirtilmektedir.<sup class="calibre6"><a href="MeleklerAlemi_split_163.html#footnote-176766-150" id="footnote-176766-150-backlink" name="footnote-176766-150-backlink">[150]</a></sup></p>
	<p class="normal"><span class="idebold">2. Hıristiyanlık’ta Şeytan</span></p>
				<p class="normal">Yeni Ahid metinlerinde şeytan manasına kullanılan birçok kelime vardır. Bunlar:</p>
				<p class="normal"><span class="ideitalik">Satanas</span>: Genel olarak şeytan manasına gelen bu kelime, özel olarak şeytanların reisi için kullanılan bir isimdir.</p>
				<p class="normal"><span class="ideitalik">Diabolos</span>: Bu da aynı manadadır ve yine şeytanların reisi olan İblîs için kullanılır.</p>
				<p class="normal"><span class="ideitalik">Daymon, daymonion</span>: Bu isimler, şeytana itâat eden meleklere verilmiştir.</p>
				<p class="normal"><span class="ideitalik">Beelzebub.<sup class="calibre6"><a href="MeleklerAlemi_split_164.html#footnote-176766-151" id="footnote-176766-151-backlink" name="footnote-176766-151-backlink">[151]</a></sup></span></p>
				<p class="normal"><span class="ideitalik">Dragon</span> veya yeryüzü cennetinin antik<span class="idebold"> </span>yılanı.<sup class="calibre6"><a href="MeleklerAlemi_split_165.html#footnote-176766-152" id="footnote-176766-152-backlink" name="footnote-176766-152-backlink">[152]</a></sup></p>
				<p class="normal"><span class="ideitalik">Ayartıcı</span>, yoldan çıkarıcı<sup class="calibre6"><a href="MeleklerAlemi_split_166.html#footnote-176766-153" id="footnote-176766-153-backlink" name="footnote-176766-153-backlink">[153]</a></sup></p>
				<p class="normal"><span class="ideitalik">Kötüler<sup class="calibre6"><a href="MeleklerAlemi_split_167.html#footnote-176766-154" id="footnote-176766-154-backlink" name="footnote-176766-154-backlink">[154]</a></sup></span></p>
				<p class="normal"><span class="ideitalik">Düşman<sup class="calibre6"><a href="MeleklerAlemi_split_168.html#footnote-176766-155" id="footnote-176766-155-backlink" name="footnote-176766-155-backlink">[155]</a></sup></span></p>
				<p class="normal"><span class="ideitalik">Pis Ruh.<sup class="calibre6"><a href="MeleklerAlemi_split_169.html#footnote-176766-156" id="footnote-176766-156-backlink" name="footnote-176766-156-backlink">[156]</a></sup></span> Bu isim şeytana ve bütün cinlere verilmektedir.</p>
				<p class="normal"><span class="ideitalik">Prensler</span> ve<span class="ideitalik"> güçler</span>, karanlıklar dünyasının<span class="idebold"> </span>yöneticileri.<sup class="calibre6"><a href="MeleklerAlemi_split_170.html#footnote-176766-157" id="footnote-176766-157-backlink" name="footnote-176766-157-backlink">[157]</a></sup> </p>
				<p class="normal"><span class="ideitalik">Kötülük ruhu.<sup class="calibre6"><a href="MeleklerAlemi_split_171.html#footnote-176766-158" id="footnote-176766-158-backlink" name="footnote-176766-158-backlink">[158]</a></sup></span></p>
				<p class="normal">Hıristiyan inancında, kötü ruhların varlığı meselesi, IV. Latran Konsilinde (1215), Eski Ahid ve Yeni Ahid’teki sayısız metinlere dayanılarak tespit edilmiş ve inanç esaslarından bir olduğu te’yid<span class="idebold"> </span>edilmiştir.<sup class="calibre6"><a href="MeleklerAlemi_split_172.html#footnote-176766-159" id="footnote-176766-159-backlink" name="footnote-176766-159-backlink">[159]</a></sup>Hıristiyan ilâhiyatı ile ilgili bazı eserlerde, birtakım meleklerin, şeytana dönüşü şöyle anlatılmaktadır:</p>
				<p class="normal">En önde gelen baş meleklerden biri olan Lucifer (şeytan) bir isyan çığlığı atarak şöyle der: <span class="ideitalik">“Ben protesto ediyorum. Bizim indirilmemiz isteniyor. Ben çıkacağım. Tahtımın alçaltılması isteniyor, ben onu yıldızların üstüne yükselteceğim. Aquilon’un yamacında, Nişan (Alliance) dağı üzerinde yer alacağım. Bu, Ben’im, başkası değil. Öyle ki, ben, Yüce Tanrıya benzeyeceğim.”<sup class="calibre6"><a href="MeleklerAlemi_split_173.html#footnote-176766-160" id="footnote-176766-160-backlink" name="footnote-176766-160-backlink">[160]</a></sup></span> Bunun üzerine, meleklerden bir kısmı: <span class="ideitalik">“Biz de protesto ediyoruz.” </span>diye tekrarladılar. Lucifer gibi parlak olan bir melek, bu sözleri yazdı: <span class="ideitalik">“Tanrıya kim benzer? Onun yaratıklarının tapınmasını ve îmân etmelerini öneren zâta tapınmayı kim reddedebilir? Ben inanıyorum ve tapıyorum.”</span> Bundan sonra birçok semâvî hiyerarşi, onun da sözünü tekrar etti: <span class="ideitalik">“İnanıyoruz ve tapıyoruz.”</span> Bunu müteâkib, suçlu olan Lucifer ve arkadaşları cezalandırılarak korkunç şeytanlara döndüler. Kibirleri sebebiyle cehennemin derinliğine atıldılar.<sup class="calibre6"><a href="MeleklerAlemi_split_174.html#footnote-176766-161" id="footnote-176766-161-backlink" name="footnote-176766-161-backlink">[161]</a></sup></p>
				<p class="normal">Hıristiyanlıkta şeytanların sayısının, meleklerinkine eşit olduğu kabûl edilir.<sup class="calibre6"><a href="MeleklerAlemi_split_175.html#footnote-176766-162" id="footnote-176766-162-backlink" name="footnote-176766-162-backlink">[162]</a></sup>Hıristiyan ilahiyatçıları, bu konuyu gayet geniş olarak ele almışlardır. Bu sebeple konuyu, bazı küçük başlıklarla özetlemek, yerinde olacaktır:</p>
	<p class="normal"><span class="idebold">a. Şeytanların Derecelendirilişi</span></p>
				<p class="normal">Hıristiyanların inancına göre, şeytanlar, düşüşlerinden sonra, özelliklerini korumuşlardır. Onlar arasında, tabiî kabiliyetten doğan derecelendirilmelerine göre, mutlak bir sıra dahi vardır. Yani, bunların derecelendirilişi, yapmış oldukları işin ehemmiyetine<span class="idebold"> </span>göredir.<sup class="calibre6"><a href="MeleklerAlemi_split_176.html#footnote-176766-163" id="footnote-176766-163-backlink" name="footnote-176766-163-backlink">[163]</a></sup></p>
	<p class="normal"><span class="idebold">b. Şeytanların İkâmetgâhları</span></p>
				<p class="normal">Şeytanların hapishânesine, “cehennem” denir. Bu isimlendirme, sefalet ve koyu karanlıklara sahip olan bir yer olması dolayısıyle yapılmıştır.<sup class="calibre6"><a href="MeleklerAlemi_split_177.html#footnote-176766-164" id="footnote-176766-164-backlink" name="footnote-176766-164-backlink">[164]</a></sup></p>
				<p class="normal">Tanrı’nın izniyle, son karar gününe kadar onlar, beraberlerinde azaplarını da taşıyarak bazen havada, bazen yerde aylak aylak<span class="idebold"> </span>dolaşırlar.<sup class="calibre6"><a href="MeleklerAlemi_split_178.html#footnote-176766-165" id="footnote-176766-165-backlink" name="footnote-176766-165-backlink">[165]</a></sup> Ayrıca İsa,<span class="idebold"> </span>çölü<sup class="calibre6"><a href="MeleklerAlemi_split_179.html#footnote-176766-166" id="footnote-176766-166-backlink" name="footnote-176766-166-backlink">[166]</a></sup> ve cehennemi,<sup class="calibre6"><a href="MeleklerAlemi_split_180.html#footnote-176766-167" id="footnote-176766-167-backlink" name="footnote-176766-167-backlink">[167]</a></sup> onların ikâmetgâhı olarak belirtmektedir.<sup class="calibre6"><a href="MeleklerAlemi_split_181.html#footnote-176766-168" id="footnote-176766-168-backlink" name="footnote-176766-168-backlink">[168]</a></sup></p>
	<p class="normal"><span class="idebold">c. Şeytanların Sâdık Meleklerle İlişkileri</span></p>
				<p class="normal">Şeytanlar, bu meleklere diş bilerler, onlarla savaşırlar. Tanrının izin verdiği ölçüdeki yetki ve idârelerine karşı çıkamamaktadırlar. Fakat aynı zamanda birbirlerini de hor görürler ve birbirlerinden tiksinirler. Ancak kötülük ve inatçı irâdeleri konusunda birbirleriyle<span class="idebold"> </span>uyuşmaktadırlar.<sup class="calibre6"><a href="MeleklerAlemi_split_182.html#footnote-176766-169" id="footnote-176766-169-backlink" name="footnote-176766-169-backlink">[169]</a></sup></p>
	<p class="normal"><span class="idebold">d. Şeytanların İnsan Üzerindeki Etkileri</span></p>
				<p class="normal">İnsanlar üzerinde şeytanların, sürekli bir etkisi bulunmaktadır. Tanrı’ya karşı kin, insanlara karşı ise kıskançlık dolu olan şeytan, onlara zarar vermeye çalışır ve cehenneme sürükler. Şeytanın, insanlar üzerinde ayartma, musallât olma ve emri altına alma gibi etkileri vardır.<sup class="calibre6"><a href="MeleklerAlemi_split_183.html#footnote-176766-170" id="footnote-176766-170-backlink" name="footnote-176766-170-backlink">[170]</a></sup></p>
				<p class="normal">Onlar, duygu ve düşünceleri şaşırtarak nefsin bütün kötü tutkularını harekete geçirip insanları yanıltırlar. İnsanları kötülüğe düşürmek için en büyük hileleri, iyi şeyleri, onlara, hoş olmayan ve zahmetli şeyler gibi, kötü şeyleri de hoş ve iyi şeyler olarak göstermek suretiyle kötülüğe düşürmeye çalışmalarıdır. Aslında Tanrının yardımıyla insanın, şeytanı yenmesi de mümkündür.<sup class="calibre6"><a href="MeleklerAlemi_split_184.html#footnote-176766-171" id="footnote-176766-171-backlink" name="footnote-176766-171-backlink">[171]</a></sup> Şeytana galip gelmek için dikkatli davranmak, uyanık olmak, ibâdet etmek ve nefsi terbiye etmiş olmak gerekir.<sup class="calibre6"><a href="MeleklerAlemi_split_185.html#footnote-176766-172" id="footnote-176766-172-backlink" name="footnote-176766-172-backlink">[172]</a></sup></p>
				<p class="normal">Şeytan, insanın sağlığına ve iyi hallerine de zarar verebilir. Musallat olma yoluyla vücutta hassas bir incitme meydana getirebilir. Bu yolla insanın vücuduna yerleşebilir ve zarar verebilir. Ancak, Hıristiyanların inancına göre, Kurtarıcı İsâ’dan önce, sık sık görülen cinlenme durumu, bugün azalmıştır. Çünkü İsa Mesih, şeytanın imparatorluğunu<span class="idebold"> </span>yıkmıştır.<sup class="calibre6"><a href="MeleklerAlemi_split_186.html#footnote-176766-173" id="footnote-176766-173-backlink" name="footnote-176766-173-backlink">[173]</a></sup></p>
	<p class="normal"><span class="idebold">e. Şeytanların Kötülüklerine Karşı Korunma Yolları</span></p>
				<p class="normal">Hıristiyanların inancına göre, insan, şeytanların kötülüklerine karşı, kendisini şu yollarla koruyabilir:</p>
				<p class="normal"><span class="ideitalik">Duâ:</span> Çünkü Tanrı, kendisinden isteyen hiçbir kulunun bu isteklerini geri çevirmemiştir.</p>
				<p class="normal"><span class="ideitalik">Tevâzû:</span> Tanrı, özellikle saygılı ve tevâzû sâhibi kimselere yardım eder.</p>
				<p class="normal"><span class="ideitalik">Nefsini Kırma:</span><span class="idebold"> </span>Gerçekten, Tanrı’nın yardımını elde etmenin en iyi yollarından biridir.</p>
				<p class="normal"><span class="ideitalik">Tanrı’ya Güvenme:</span><span class="idebold"> </span>Öyle ki, Tanrı, insanın, gücünün üzerinde çalışmasına izin vermez.<sup class="calibre6"><a href="MeleklerAlemi_split_187.html#footnote-176766-174" id="footnote-176766-174-backlink" name="footnote-176766-174-backlink">[174]</a></sup></p>
				<p class="normal">Tanrı, insanların iyilerini ve kötülerini birbirinden ayırt etmek, iyileri mükâfatlandırıp kötüleri cezalandırmak için şeytanı, âdetâ insana musallat eder ve bu imtihânın neticesine göre insana hakettiği şeyi verir.<sup class="calibre6"><a href="MeleklerAlemi_split_188.html#footnote-176766-175" id="footnote-176766-175-backlink" name="footnote-176766-175-backlink">[175]</a></sup></p>
	<p class="normal"><span class="idebold">3. İslam’da Şeytan</span></p>
				<p class="normal">Kur an-ı Kerîm’de, şeytandan, ilk olarak “İblîs” ismiyle bahsedilir. Bu isim, Kur’ân’da 11 defa geçer. “Şeytan” kelimesi ise, “şeyâtîn” şeklinde gelen çoğulu ile birlikte 88 defa geçmektedir. Bu iki kelimenin haricinde “hannâs”, “vesvâs” vb. vasıflarıyla da şeytandan söz edilir. Kur’ân-ı Kerîm’de iki yerde İblîs’in ateşten yaratılmış olduğu bildirilmektedir. Âdem’e secde etmeyişinin sebebi olarak, yaratılış maddesini ileri süren İblîs, <span class="ideitalik">“Ben ondan (Âdem’den) hayırlıyim (çünkü) beni ateşten, onu ise, çamurdan yarattın”<sup class="calibre6"><a href="MeleklerAlemi_split_189.html#footnote-176766-176" id="footnote-176766-176-backlink" name="footnote-176766-176-backlink">[176]</a></sup></span> der.</p>
				<p class="normal">Hz. Aişe’den rivayet edilen bir hadîsde de, <span class="ideitalik">“Melekler nurdan, İblîs ateş alevinden, Âdem de Kur’ân’da size vasfolunduğu şeyden yaratılmıştır.”<sup class="calibre6"><a href="MeleklerAlemi_split_190.html#footnote-176766-177" id="footnote-176766-177-backlink" name="footnote-176766-177-backlink">[177]</a></sup></span> denilmektedir. Şimdi İblîs’le ilgili bazı özelliklere kısaca değinelim:</p>
	<p class="normal"><span class="idebold">a. İblîs Meleklerden midir?</span></p>
				<p class="normal">İblis’in meleklerden olup olmadığını anlamak için ilk önce Kur’an’a bakmakta fayda vardır. <span class="ideitalik">“Meleklere: ‘Âdem’e secde edin’ dediğimizde, İblîs hariç, onlar secde ettiler. O, ayak diretti, kibirlendi ve kâfirlerden oldu”<sup class="calibre6"><a href="MeleklerAlemi_split_191.html#footnote-176766-178" id="footnote-176766-178-backlink" name="footnote-176766-178-backlink">[178]</a></sup></span> ayetinin tefsirinde bazı müfessirler, İblîs’in, meleklerden olup olmadığı hususunu, ayetin sonundaki istisna edatı olan “illâ”nın cinsine bağlamaktadırlar.</p>
				<p class="normal">Hz. Ali, İbn Abbâs ve İbn Mes’ûd tarafından, buradaki istisnâ edatının, muttasıl olduğu söylenmiştir. İstisna edatı eğer muttasıl olarak kabûl edilirse, İblîs, meleklerden olmaktadır. Çünkü istisnâ, müstesnâ minh cinsinden olur. Bunun için Allah’ın, <span class="ideitalik">“Ben sana emrettiğim halde, seni secde etmekten alıkoyan nedir?”<sup class="calibre6"><a href="MeleklerAlemi_split_192.html#footnote-176766-179" id="footnote-176766-179-backlink" name="footnote-176766-179-backlink">[179]</a></sup></span> Sorusuyla meleklere yapılan secde emrine aynı zamanda İblîs’in de muhâtap olduğunu, onun meleklerden sonradan istisna edildiğini kastetmektedir.<sup class="calibre6"><a href="MeleklerAlemi_split_193.html#footnote-176766-180" id="footnote-176766-180-backlink" name="footnote-176766-180-backlink">[180]</a></sup>Ancak, buradaki istisnâ edatının eğer “munkatı” olduğu kabul edilirse, o takdirde İblîs meleklerden değil cinlerden biri olarak sayılır. Bu görüş, Hasanu’l-Basrî’ye (110/728) ve Katâde’ye (118/736) aittir. Onlar, şeytanın nârdan, meleklerin ise nûrdan yaratıldığını belirtmektedirler. Yaratılışlarının farklı olması sebebiyle İblîs secde etmekten çekindi ve kibirlendi. Hâlbuki melekler, <span class="ideitalik">“Allah’a karşı isyan etmeyen, emrolundukları şeyleri yapan ve ona ibâdette kibirlenmeyen”<sup class="calibre6"><a href="MeleklerAlemi_split_194.html#footnote-176766-181" id="footnote-176766-181-backlink" name="footnote-176766-181-backlink">[181]</a></sup></span> varlıklar olarak takdim edilmektedir.<sup class="calibre6"><a href="MeleklerAlemi_split_195.html#footnote-176766-182" id="footnote-176766-182-backlink" name="footnote-176766-182-backlink">[182]</a></sup></p>
				<p class="normal">Ayrıca Kehf suresi’nde, “Hani biz, meleklere: <span class="ideitalik">“Âdem’e secde edin!”</span> demiştik; İblîs hâriç olmak üzere, onlar, hemen secde ettiler. İblîs, cinlerdendi; o yüzden Rabbinin emrinden dışarı çıktı. Şimdi siz, beni bırakıp da onu (şeytanı) ve onun soyunu dost mu ediniyorsunuz? Oysa onlar, sizin düşmanlarınızdır”<sup class="calibre6"><a href="MeleklerAlemi_split_196.html#footnote-176766-183" id="footnote-176766-183-backlink" name="footnote-176766-183-backlink">[183]</a></sup> ayeti bulunmaktadır.</p>
				<p class="normal">Görüldüğü gibi bu ayette, şeytanın zürriyyetinden söz edilmektedir. Hâlbuki meleklerin zürriyyeti yoktur. Yine Nesefî tefsirinde, meleklerin ve cinlerin aynı cinsten oldukları, onlardan temiz olanlara melek, pis olanlara şeytan, ikisi arasında bulunanlara da cin denildiği belirtilmektedir.<sup class="calibre6"><a href="MeleklerAlemi_split_197.html#footnote-176766-184" id="footnote-176766-184-backlink" name="footnote-176766-184-backlink">[184]</a></sup></p>
				<p class="normal">Ayrıca İblîs’in fiil itibariyle cinlerden, nevi’ itibariyle de meleklerden olduğu söylenmiştir. Buna da İbn Abbâs’ın, <span class="ideitalik">“O, çeşit itibariyle meleklerdendir. Ancak üreme özelliğine sahip olan cinler vardır ki, bu açıdan İblîs, cinlerdendir.”<sup class="calibre6"><a href="MeleklerAlemi_split_198.html#footnote-176766-185" id="footnote-176766-185-backlink" name="footnote-176766-185-backlink">[185]</a></sup></span> sözü delîl olarak gösterilmiştir. Bununla birlikte onun meleklerden olmadığını; ancak, melekler arasından neş’et eden bir cin olduğunu söyleyenler de olmuştur.<sup class="calibre6"><a href="MeleklerAlemi_split_199.html#footnote-176766-186" id="footnote-176766-186-backlink" name="footnote-176766-186-backlink">[186]</a></sup> İbn Abbâs’tan gelen bir rivayette, <span class="ideitalik">“İblîs, melâike kabilelerinden, kendilerine ‘cin’ denilen bir kabiledendi. Onlar, melekler arasında, zehirli ateşten yaratılmışlardı. Onun ismi ‘el-Hâris’ idi. Cennet bekçilerindendi. Melekler ise, yalnız bu kabile müstesnâ, hepsi nûrdan yaratılmışlardır.”<sup class="calibre6"><a href="MeleklerAlemi_split_200.html#footnote-176766-187" id="footnote-176766-187-backlink" name="footnote-176766-187-backlink">[187]</a></sup></span> denilmektedir. Alûsî, <span class="ideitalik">“Meleklerin, kibirlenmemelerine karşı, İblîs’in kibirlenmesi, meleklerden olmasına mani değildir. Bu zarar vermeyiş, ya melekler içinde masum olmayanların bulunmalarından dolayıdır, ya da Allah’ın, İblîs’den, meleklik sıfatını soyup, şeytanlık sıfatını giydirmesinden dolayıdır. İblîs, şeytanlık sıfatlarını giydikten sonra isyan etmişti. İblîs’in, ateşten yaratılmış olmasına rağmen, meleklerin nûrdan yaratılmış olması da bu duruma engel teşkil etmez. Çünkü ateş de, nûr da özde birdirler. Yine de işin en doğrusunu, en iyi Allah bilir.”<sup class="calibre6"><a href="MeleklerAlemi_split_201.html#footnote-176766-188" id="footnote-176766-188-backlink" name="footnote-176766-188-backlink">[188]</a></sup></span> demektedir.</p>
	<p class="normal"><span class="idebold">b. İblîs’in, Adem’e Secde Etmemesinin Sebepleri</span></p>
				<p class="normal">İbn Abbâs’dan gelen bir rivayete göre İblîs, Allah’a âsî gelen ve yeryüzünü cinayetler işleyerek kana bulayan cinleri öldürünce kendini beğendi ve kendinden üstün hiç kimsenin bulunmadığını iddia etti.<sup class="calibre6"><a href="MeleklerAlemi_split_202.html#footnote-176766-189" id="footnote-176766-189-backlink" name="footnote-176766-189-backlink">[189]</a></sup> O, cennet mâliki olduğu gibi, yerin hâkimiyeti de eline verilmişti. İbadette son derece ileri mesafeler katetmişti. Bu yüzden kendini beğendi. Üstünlük iddia edip Rabb’ine karşı böbürlendi.<sup class="calibre6"><a href="MeleklerAlemi_split_203.html#footnote-176766-190" id="footnote-176766-190-backlink" name="footnote-176766-190-backlink">[190]</a></sup></p>
				<p class="normal">Allah’a karşı gelmesi, birçok sebepten olabilir. Meselâ, cinlerden oluşu, kendini beğenmesi veyahut çok ibâdet ettiği için, kendini bütün varlıklardan üstün sayması buna sebep olabilir. Semâya ve yere hâkim olması, cennet mâliki bulunması da, bu sebepler arasında zikredilebilir. Nitekim bir rivayete göre, Âdem yaratılmazdan önce yeryüzünde cinler vardı. Allah, İblîs’i onlara kâdî olarak gönderdi. Bin seneye yakın bir zaman onların adlî işleri ile meşgul oldu. Sonra ona “Hakem” ismi verildi. Daha sonra semâya kaldırılıp halen taşıdığı “İblîs” adı verildi. Bundan sonra içine bir kibir ve azamet düştü. Kimseleri beğenmez oldu. Daha önce hakemlik yaptığı kimselere karşı kin beslemeğe başladı. Bu düşmanlık, yeryüzünde iki bin sene gibi uzun bir müddet çarpışmalarına sebep oldu. O kadar kan döküldü ki, otlar, kanlar içinde yüzer hale geldi. Bunun üzerine Allah Teâlâ onlara bir ateş gönderip yaktı. İblîs, kavmine gelen bu azâbı görünce derhal semâya çıktı ve meleklerle ibâdete koyuldu. Kendisini ibâdete öyle verdi ki, o zamana kadar onun gibi şiddetli ibâdet eden görülmedi. Onun bu hali, Âdem yaratılana kadar devam etti. Sonra ona secde ile emrolunca, secde etmekten imtinâ etti ve ne olduysa, işte ondan sonra oldu.<sup class="calibre6"><a href="MeleklerAlemi_split_204.html#footnote-176766-191" id="footnote-176766-191-backlink" name="footnote-176766-191-backlink">[191]</a></sup> Meleklerin Allah’a, <span class="ideitalik">“Sen yeryüzünde kan dökecek, fesat çıkaracak bir varlık mı yaratacaksın?”<sup class="calibre6"><a href="MeleklerAlemi_split_205.html#footnote-176766-192" id="footnote-176766-192-backlink" name="footnote-176766-192-backlink">[192]</a></sup> </span>Diye sormalarından kastettikleri şey, yukarıda rivayet edilen kanlı hâdise olsa gerektir.<sup class="calibre6"><a href="MeleklerAlemi_split_206.html#footnote-176766-193" id="footnote-176766-193-backlink" name="footnote-176766-193-backlink">[193]</a></sup></p>
				<p class="normal">Allah Teâlâ<span class="ideitalik">: “Ey İblîs, sen niçin secde etmedin, secde edenlerle beraber olmadın?”;<sup class="calibre6"><a href="MeleklerAlemi_split_207.html#footnote-176766-194" id="footnote-176766-194-backlink" name="footnote-176766-194-backlink">[194]</a></sup> “Ey İblîs, iki elimle yarattığıma secde etmekten seni hangi şey menetti? Kibirlenmek mi istedin, yoksa yücelerden mi oldun?”<sup class="calibre6"><a href="MeleklerAlemi_split_208.html#footnote-176766-195" id="footnote-176766-195-backlink" name="footnote-176766-195-backlink">[195]</a></sup></span> dedi. İblis buna cevaben, kendisinin, Âdem’den üstün olduğunu ileri sürerek: <span class="ideitalik">“Ben ondan hayırlıyım, (çünkü) beni ateşten, onu ise çamurdan yarattın.”<sup class="calibre6"><a href="MeleklerAlemi_split_209.html#footnote-176766-196" id="footnote-176766-196-backlink" name="footnote-176766-196-backlink">[196]</a></sup></span> <span class="ideitalik">“Ben, kuru bir çamurdan, suretlenmiş bir balçıktan yarattığın beşer için secde edeyim diye (var) olmadım.”<sup class="calibre6"><a href="MeleklerAlemi_split_210.html#footnote-176766-197" id="footnote-176766-197-backlink" name="footnote-176766-197-backlink">[197]</a></sup> “Ben, bir çamur olarak yarattığın kişiye secde eder miyim?”<sup class="calibre6"><a href="MeleklerAlemi_split_211.html#footnote-176766-198" id="footnote-176766-198-backlink" name="footnote-176766-198-backlink">[198]</a></sup></span> Gibi sözler sarfetti. İblîs, bu sözleriyle, şunları demek istiyordu: <span class="ideitalik">“Benim, Âdem’den gücüm daha fazla, kuvvetçe ondan daha ileriyim. Yaratılmış olduğum ateşin, Âdem’in yaratıldığı topraktan faziletli olması sebebiyle de, ondan daha faziletliyim.”<sup class="calibre6"><a href="MeleklerAlemi_split_212.html#footnote-176766-199" id="footnote-176766-199-backlink" name="footnote-176766-199-backlink">[199]</a></sup></span> <span class="ideitalik">“Çünkü Sen, beni ateşten, onu topraktan yarattın. Ateş toprağı yakar, bitirir. Öyle ise, ateş hayırlıdır.”</span> İblîs böyle demekle, ‘secdeyi sana, kibirlendiğimden dolayı yapmamış değilim, esasında, Âdem’den faziletli olduğum için yapmadım, yücelerden olduğum için değil’ demiş oluyor.<sup class="calibre6"><a href="MeleklerAlemi_split_213.html#footnote-176766-200" id="footnote-176766-200-backlink" name="footnote-176766-200-backlink">[200]</a></sup></p>
	<p class="normal"><span class="idebold">c. İblîs’in Diğer Özellikleri</span></p>
				<p class="normal">“Üstünlük iddia edip, Allah’ın emrine isyan eden İblîs, lânetlenerek, bulunduğu mevkîden kovuldu.”<sup class="calibre6"><a href="MeleklerAlemi_split_214.html#footnote-176766-201" id="footnote-176766-201-backlink" name="footnote-176766-201-backlink">[201]</a></sup> Kovulurken O’na, alçaklılığı, hakîr ve zelilliği hatırlatılmış ve artık cennete lâyık olmadığı bildirilmişti.<sup class="calibre6"><a href="MeleklerAlemi_split_215.html#footnote-176766-202" id="footnote-176766-202-backlink" name="footnote-176766-202-backlink">[202]</a></sup> Bu mevkîini kaybedince, Allah’dan mühlet istemiş,<sup class="calibre6"><a href="MeleklerAlemi_split_216.html#footnote-176766-203" id="footnote-176766-203-backlink" name="footnote-176766-203-backlink">[203]</a></sup> bu müddet zarfında, Hz.Adem’in zürriyetini, birazı müstesna olmak üzere, azdırıp saptıracağına yemin etmişti.<sup class="calibre6"><a href="MeleklerAlemi_split_217.html#footnote-176766-204" id="footnote-176766-204-backlink" name="footnote-176766-204-backlink">[204]</a></sup> Allah da ona, istemiş olduğu bu süreyi, kendisince ma’lum olan bir vakte kadar vermişti.<sup class="calibre6"><a href="MeleklerAlemi_split_218.html#footnote-176766-205" id="footnote-176766-205-backlink" name="footnote-176766-205-backlink">[205]</a></sup> Allah’ın indinde bilinen vakit, İblîs için ecel olarak tayin edilen vakitti. Bu vakit, sura ikinci üfürülüştür.<sup class="calibre6"><a href="MeleklerAlemi_split_219.html#footnote-176766-206" id="footnote-176766-206-backlink" name="footnote-176766-206-backlink">[206]</a></sup> Sonra Allah, İblîs, ahdettiklerinden daha fazlasını da yapsa, hatta sesiyle, süvarileriyle ve insanların mallarına ve evlâdına ortak olmakla, onları sapıtmaya çalışsa da, ihlâslı kullarına tesir edemeyeceğini bildirdi.<sup class="calibre6"><a href="MeleklerAlemi_split_220.html#footnote-176766-207" id="footnote-176766-207-backlink" name="footnote-176766-207-backlink">[207]</a></sup> İblîs’in sesinden maksat, şeytana itâat etmeye ve amelini işlemeye çağıran her çeşit sestir.<sup class="calibre6"><a href="MeleklerAlemi_split_221.html#footnote-176766-208" id="footnote-176766-208-backlink" name="footnote-176766-208-backlink">[208]</a></sup> Burada, şeytanın, günâha çağıran davetlerinden, “ses” olarak bahsolunması, onu tahkîr<span class="idebold"> </span>içindir.<sup class="calibre6"><a href="MeleklerAlemi_split_222.html#footnote-176766-209" id="footnote-176766-209-backlink" name="footnote-176766-209-backlink">[209]</a></sup> “Şeytanın piyadeleri ve sûvârileri”nden maksat ise, onun dostları ve yardımcılarıdır.<sup class="calibre6"><a href="MeleklerAlemi_split_223.html#footnote-176766-210" id="footnote-176766-210-backlink" name="footnote-176766-210-backlink">[210]</a></sup> Şeytanın, malda insana ortak olması da, “kendisinde şeytana uyulan her şey” diye yorumlanmıştır.<sup class="calibre6"><a href="MeleklerAlemi_split_224.html#footnote-176766-211" id="footnote-176766-211-backlink" name="footnote-176766-211-backlink">[211]</a></sup>İnsanlara, çocuklarında ortak olması ise, “zina mahsûlü çocuk doğurtarak ve çocuklarını öldürterek yaptığı kötülükler” olarak tefsir edilmiştir.<sup class="calibre6"><a href="MeleklerAlemi_split_225.html#footnote-176766-212" id="footnote-176766-212-backlink" name="footnote-176766-212-backlink">[212]</a></sup></p>
				<p class="normal">Cennetten kovulduğu halde, İblîs’in, cennetteki Âdem (as) ve eşini nasıl şaşırttığı konusunda çeşitli rivayetler bulunmaktadır. “Cennete girmesine, Âdem ile Havva’yı imtihân için mânî olunmadı”, “Cennete girmeden, kapısından bağırarak, onları aldattı”, “bir hayvan şeklinde cennete girdi, cennet bekçileri onu tanımadılar”, “bu işi, cinlerden bazılarını onlara göndererek yaptı”, “yılanın karnında cennete girdi” gibi yorumlarda bulunulmuştur.<sup class="calibre6"><a href="MeleklerAlemi_split_226.html#footnote-176766-213" id="footnote-176766-213-backlink" name="footnote-176766-213-backlink">[213]</a></sup></p>
				<p class="normal">İblîs, bütün bu ters tutumlarıyla, kötülüğün ve çirkinliğin alâmeti olmuş, zihinlerde, onun, çirkin görünüşlü olduğu yer etmiştir.<sup class="calibre6"><a href="MeleklerAlemi_split_227.html#footnote-176766-214" id="footnote-176766-214-backlink" name="footnote-176766-214-backlink">[214]</a></sup> İblîs’in, bir nesli vardır.<sup class="calibre6"><a href="MeleklerAlemi_split_228.html#footnote-176766-215" id="footnote-176766-215-backlink" name="footnote-176766-215-backlink">[215]</a></sup> Bu neslin, insanları aldatan şeytanlar olduğu belirtilmiştir.<sup class="calibre6"><a href="MeleklerAlemi_split_229.html#footnote-176766-216" id="footnote-176766-216-backlink" name="footnote-176766-216-backlink">[216]</a></sup> Katâde’ye göre, şeytanlar da evlenirler ve insanlar gibi çocuk sâhibi olurlar.<sup class="calibre6"><a href="MeleklerAlemi_split_230.html#footnote-176766-217" id="footnote-176766-217-backlink" name="footnote-176766-217-backlink">[217]</a></sup> İblîs’in çocuklarından başka, insanlardan dostları ve ta’bileri vardır. Allah Teâlâ, kendisinin zikrinden yüz çevirenleri ve îmân etmeyenleri, şeytana dost kılmıştır.<sup class="calibre6"><a href="MeleklerAlemi_split_231.html#footnote-176766-218" id="footnote-176766-218-backlink" name="footnote-176766-218-backlink">[218]</a></sup></p>
				<p class="normal">Şeytan, “vesvâs” diye isimlendirilmiştir ki, bu mübâlağalı bir sîgadır, şeytanın, bütün işi gücü vesvese olduğu için, sanki vesvesenin bizzât kendisiyimiş gibi, bu şekilde isimlenmiştir.<sup class="calibre6"><a href="MeleklerAlemi_split_232.html#footnote-176766-219" id="footnote-176766-219-backlink" name="footnote-176766-219-backlink">[219]</a></sup> Bütün geçmiş ümmetlere, Allah’a küfür, putlara tapmak,<sup class="calibre6"><a href="MeleklerAlemi_split_233.html#footnote-176766-220" id="footnote-176766-220-backlink" name="footnote-176766-220-backlink">[220]</a></sup> kötü işleri terk etmemek, gelen peygamberlerin Hakka davetlerini tutmamak<sup class="calibre6"><a href="MeleklerAlemi_split_234.html#footnote-176766-221" id="footnote-176766-221-backlink" name="footnote-176766-221-backlink">[221]</a></sup> hususlarında, amellerini güzel göstermişti. İnsanlara yalan vaadlerde bulunur,<sup class="calibre6"><a href="MeleklerAlemi_split_235.html#footnote-176766-222" id="footnote-176766-222-backlink" name="footnote-176766-222-backlink">[222]</a></sup> ancak, kıyâmet günü, dostlarına, vaadlerinde yalancı olduğunu itiraf<span class="idebold"> </span>edecektir.<sup class="calibre6"><a href="MeleklerAlemi_split_236.html#footnote-176766-223" id="footnote-176766-223-backlink" name="footnote-176766-223-backlink">[223]</a></sup> İnsanları aldatmak için, zihinlere asılsız korkular atar ve kötülükleri emreder.<sup class="calibre6"><a href="MeleklerAlemi_split_237.html#footnote-176766-224" id="footnote-176766-224-backlink" name="footnote-176766-224-backlink">[224]</a></sup> İnsanların arasına kin ve düşmanlık tohumları ekmek ister.<sup class="calibre6"><a href="MeleklerAlemi_split_238.html#footnote-176766-225" id="footnote-176766-225-backlink" name="footnote-176766-225-backlink">[225]</a></sup></p>
				<p class="normal">Şeytanın bütün bu kötülüklerine karşı, Allah Teâlâ, mü’min kullarını muhafaza edip destekler.<sup class="calibre6"><a href="MeleklerAlemi_split_239.html#footnote-176766-226" id="footnote-176766-226-backlink" name="footnote-176766-226-backlink">[226]</a></sup> İman edip Allah’a tevekkül edenler üzerinde bir tesir gösteremez.<sup class="calibre6"><a href="MeleklerAlemi_split_240.html#footnote-176766-227" id="footnote-176766-227-backlink" name="footnote-176766-227-backlink">[227]</a></sup> Allah Teâlâ, Kur’ân’da, çeşitli vesîlelerle, müminlere, şeytandan kendine sığınmalarını öğütlemektedir.<sup class="calibre6"><a href="MeleklerAlemi_split_241.html#footnote-176766-228" id="footnote-176766-228-backlink" name="footnote-176766-228-backlink">[228]</a></sup> Hatta Hz. Peygamber’e dahi onun fitnesinden, kendine sığınmasını tavsiye etmektedir.<sup class="calibre6"><a href="MeleklerAlemi_split_242.html#footnote-176766-229" id="footnote-176766-229-backlink" name="footnote-176766-229-backlink">[229]</a></sup> İşte şeytanın hile ve saptırmalarına karşı tek çarenin, Allah’ın emirlerine sarılmak ve O’na sığınmak olduğu anlaşılmaktadır.</p>
				<p class="normal">Her üç dindeki cin-şeytan anlayışının bir değerlendirmesini yapmak gerekirse, Yahûdilik ve Hıristiyanlığa ait görüşlerin birbirine çok benzediği görülür. Bu iki dinde cin ve şeytan, çok az farklarla birbirinden ayrılmaktadır. Hatta aynı varlığı bazen cin, Bazen de şeytan olarak değerlendirebilmektedirler. Kutsal metinlerde, bu durum sık sık göze çarpmaktadır. Ancak,<span class="idebold"> </span>Lucifer gibi, Şeytana özel isim olmuş ya da<span class="idebold"> </span>diabolos gibi, İblîs’e işaret eden kelimeler farklıdır. Her iki dine göre de, cinler ve şeytanlar, benzer görevleri yerine getirmek için yaratılmışlardır.</p>
				<p class="normal">Bu iki varlığın, melek kavramıyla da yakından ilgisi bulunmaktadır. Zira bu dinlere göre şeytan, kötü ruhların ya da cinlerin başıdır. Bu özelliğiyle o, aynı zamanda, Tanrıya karşı başkaldıran ve gökten cehenneme atılan bir melektir. Hatta ahlaksızlığın ve kötülüğün yayılmasına sebep olan ve insanlara zarar vermeye çalışan bütün düşmüş meleklerin, cinlerin başı olan şeytan ve onun yardımcıları olarak yorumlanması da bu üç varlık arasındaki tabiî bağın mevcudiyetini göstermektedir.</p>
				<p class="normal">İslam Dininde cin, şeytan ve melek kavramları çeşitli yönleriyle ele alınmakta, her üç varlığın da özelikleri ve görevleri ayrı ayrı ortaya konulmaktadır. Diğer iki dinin aksine, cinler, inanan ve inanmayan diye ikiye ayrılmakta, hatta Kur’ân-ı Kerîm’de bu konu, müstakil bir sure ile anlatılmaktadır. Şeytanın, yaratılış bakımından, cinler gibi, ateşken yaratıldığı vurgulanmakta ve nevî itibariyle de cinlerden olduğu görüşü ağırlık kazanmaktadır. Ancak, secde ile emrolunmazdan önce melek iken, secde etmediği için, melekler sınıfından kovulup, cinler sınıfına geçmiş olabileceği de ileri sürülmektedir.</p>
	<p class="normal"><span class="idebold">III. BAZI ESKİ KÜLTÜRLERDE MELEK İNANCI</span></p>
				<p class="normal">Yapılan bir takım araştırmalar neticesinde görünmeyen varlıklar anlayışının Yakındoğu’nun putperest dinlerinde çok erken dönemlerden itibaren mevcut olduğu görülmektedir. Meselâ, Mezopotamyalı ve Hititli her ilâh, kendisinden daha aşağıda bir takım elçilere (<span class="ideitalik">Sukkallu</span>) ve taht taşıyıcılarına (<span class="ideitalik">Guzallu</span>) sahipti. <span class="ideitalik">“Sukkallu’ya, Mezopotamya dökümanlarında, bir subay çeşidi olarak işaret edilmektedir. Yine bazı meleklerin iyilik, bazılarının da kötülük için gönderildiği meselesi bazı Hitit metinlerinden anlaşıldığına göre, Ön Asya’da mevcuttur. Bu düşünceye göre kötülük melekleri, kendilerini tayin eden tanrıçanın istemediği evlere, iyilik melekleri ise, aynı tanrıçanın istediği evlere gönderilir.”<sup class="calibre6"><a href="MeleklerAlemi_split_243.html#footnote-176766-230" id="footnote-176766-230-backlink" name="footnote-176766-230-backlink">[230]</a></sup></span></p>
				<p class="normal">Meselâ, Eski Ahid’de söz konusu edilen “çiftler halinde dolaşan melekler”<sup class="calibre6"><a href="MeleklerAlemi_split_244.html#footnote-176766-231" id="footnote-176766-231-backlink" name="footnote-176766-231-backlink">[231]</a></sup> fikri, Ras Shamra metinlerindeki ilâhî elçilere benzemektedir. Daha sonraki semitik folklorda mevcut bulunan benzerlikler ise, daha eski kavramları hatırlatmaktadır. Böylece çöl boyunca İsrail kervanlarının çöldeki seyahatine katılan melekler, “Nebatî” metinlerindeki ilâh “Sıalkum” un karşılığıdır. Bu tür melekler daha sonraları Yahudi kitaplarına intikal eder ve meselâ pınar başlarında;<sup class="calibre6"><a href="MeleklerAlemi_split_245.html#footnote-176766-232" id="footnote-176766-232-backlink" name="footnote-176766-232-backlink">[232]</a></sup> meşe ağaçlarında;<sup class="calibre6"><a href="MeleklerAlemi_split_246.html#footnote-176766-233" id="footnote-176766-233-backlink" name="footnote-176766-233-backlink">[233]</a></sup> ardıç ağaçlarında;<sup class="calibre6"><a href="MeleklerAlemi_split_247.html#footnote-176766-234" id="footnote-176766-234-backlink" name="footnote-176766-234-backlink">[234]</a></sup> yanan çalılar arasında<sup class="calibre6"><a href="MeleklerAlemi_split_248.html#footnote-176766-235" id="footnote-176766-235-backlink" name="footnote-176766-235-backlink">[235]</a></sup> ortaya çıkar ki bunlar, velî kişiler ve cinlerle ilişkili inançlardır. Benzer türden koruyucu melek anlayışı Sırplarda ve Baltık kıyılarındaki Töton halk biliminde de bulunmaktadır.<sup class="calibre6"><a href="MeleklerAlemi_split_249.html#footnote-176766-236" id="footnote-176766-236-backlink" name="footnote-176766-236-backlink">[236]</a></sup></p>
				<p class="normal">Yine melekler ve semâvî varlıkların özel yiyecekler yemesi olayına, Mezopotamya’daki “Adapa” mitolojisinde de<span class="idebold"> </span>rastlanmaktadır.<sup class="calibre6"><a href="MeleklerAlemi_split_250.html#footnote-176766-237" id="footnote-176766-237-backlink" name="footnote-176766-237-backlink">[237]</a></sup></p>
				<p class="normal">Bazı Hitit metinlerinde, Ejderha İllüyanka’nın hikâyesinde, meleklerin, cinsel ilişki kurması olayı anlatılmaktadır. Bundan başka kerubîm kavramı, yakındoğu kültürlerine kadar uzanır. Bunlar Mezopotamya metinlerinde, “aracılar” manâsını taşıyan “Karubi” tabiriyle ifade edilmekte ve kanatlı olarak resmedilmektedir. Ayrıca Samaria, Halep, Teli Halaf, Kargamış ve Nimrud gibi yerlerde eski kültürlere ait bu tip figürler bulunmuştur.<sup class="calibre6"><a href="MeleklerAlemi_split_251.html#footnote-176766-238" id="footnote-176766-238-backlink" name="footnote-176766-238-backlink">[238]</a></sup></p>
				<p class="normal">Yine, günümüz araştırmacılarından Sargon Erdem tarafından yapılan bir çalışmada “Anka Kuşu” anlatılırken, bu kuşun, Mezopotamya tasvîrî sanatlarında, arkaları birbirine dönük iki arslan, boğa yahut geyiğin sağrılarına pençeleriyle basar vaziyette resmedildiği ve iyi insanlar için bir koruyucu melek hüviyeti taşıdığı belirtilmektedir.<sup class="calibre6"><a href="MeleklerAlemi_split_252.html#footnote-176766-239" id="footnote-176766-239-backlink" name="footnote-176766-239-backlink">[239]</a></sup></p>
				<p class="normal">Dört bin beş yüz yıllık geçmişi olan Ebla krallığına ait çivi yazılı tabletlerde Mİ-KA-EL adında bir melekten bahsedilmektedir. Hâlbuki bugün mevcut olan kutsal kitapların en eskisi olan Tevrat’ın Hz. Musa’ya gönderilişi bile, bu tarihten bin beşyüz sene sonraya dayanmaktadır.<sup class="calibre6"><a href="MeleklerAlemi_split_253.html#footnote-176766-240" id="footnote-176766-240-backlink" name="footnote-176766-240-backlink">[240]</a></sup></p>
	<p class="normal"><span class="idebold">IV. ESKİ ORTADOĞU DİNLERİNDE MELEK VE BENZERİ VARLIKLAR</span></p>
				<p class="normal">Eski Ortadoğu dinlerinde de melek ve benzeri varlıklarla ilgili bazı bilgilere rastlanmaktadır. Babil, Sümer, Asur, Eski İran ve Yahudilik öncesi Filistin kavimleri bu açıdan dikkat çekicidirler. Bu toplumların melek ve benzeri varlıklar konusundaki anlayışlarını izah etmeye çalışalım.</p>
	<p class="normal"><span class="idebold">A. Bâbil, Sümer ve Asur’da Melek ve Benzeri Varlıklar</span></p>
				<p class="normal">Bâbil ve Asur’da Tanrılar ve insanlar arasında sürekli bir alâka kurulmaktaydı. O derece ki, her ferdin kendisine ait, koruyucu melek rolü oynayan bir tanrıçası bulunmaktaydı. Hatta bu bağlılığı ifade etmek için şu sözleri söylerlerdi: <span class="ideitalik">“Ey sağımda bulunan tanrım, ey solumda bulunan tanrım, ey yanımda bulunan koruyucu tanrım!”<sup class="calibre6"><a href="MeleklerAlemi_split_254.html#footnote-176766-241" id="footnote-176766-241-backlink" name="footnote-176766-241-backlink">[241]</a></sup></span> Bâbil ve Asur’da, “Utukku” denilen ve Sümerce “udug” kelimesiyle ifade edilen, cine benzer varlıkların bulunduğuna inanılmaktaydı. Bunlar, insanla yüz yüze, kanatlı boğalar şekli, sarayların ve mabetlerin girişlerinde bekçilik yapar tarzda temsil ediliyorlardı. Sümer çağında bile iyi ve kötü cinler olarak telakki edilen bu varlıklardan birincisinin insanı himaye ettiğine ve koruduğuna, ikincisinin ise insana işkence yaptığına inanılmaktaydı. Kötü cinler (utukku) diye ifade edilen bu ruhî varlıklar, daha sonra kötü melekler veya kötü şeytanlar olarak kabûl edilmişti. Mana itibariyle cin, melek ve şeytanın her üçünü de kapsayan bu ruhî varlıklar yedi gruba ayrılmışlardı. Kutsal metinlerde bunlarla ilgili olarak: <span class="ideitalik">“onlar yedidir, onlar iki defa yedidir”</span> ifadesi geçmektedir. Ayrıca bu ifadenin şu şekilde bir açıklaması yapılmıştır: <span class="ideitalik">“Onlar gökte yedi, yerde de yedidir. Onlar kötüdürler, kadın olmazlar ve çocuk da doğurtturmazlar. Hiç bir şey onları durduramaz. Onlar, kural ve nizam tanımazlar. Göklerdeki karışıklık, dehşet vericidir. Göklerdeki iri bulut, karanlık meydana getirmektedir. Bilge tanrılar arasında tanınmamışlardır. Göklerde ve yerde isimleri mevcut değildir.”<sup class="calibre6"><a href="MeleklerAlemi_split_255.html#footnote-176766-242" id="footnote-176766-242-backlink" name="footnote-176766-242-backlink">[242]</a></sup></span></p>
				<p class="normal">Bu varlıkların bazı türleri vardır. Bunların isimlerini ve zararlarını, büyücüler bilirlerdi. Bu yedi tür varlık, hasta bir insana saldırdıkları zaman <span class="ideitalik">“Ashakku’nun o hasta insana başından, ‘Namtoru’nun boğazından, ‘Utukku’nun boynundan, ‘Alû’nun göğsünden, ‘Etimmun’nun kemerinden, ‘Gallû’nun elinden, ‘İlu’nun ayağından yaklaştığına inanılırdı. Bu yedi türün üzerinde ayrıca ‘limnu (kötü)’ sıfatıyla belirtilen beş tür daha vardı. Bunlardan ‘îlu’ diye isimlendirilen sonuncu ruh, ‘Tanrı’ anlamına gelmektedir. Bu kötü tanrı iyi tanrıya karşıydı. ‘Gallû’, ‘iblis’ demektir ve ‘Sümer’ dilinde ’Gala’ kelimesiyle ifade edilir. Daha eski zamanlarda bunun mutlak olarak bir kötülük işleme rolü yoktu. Sümerce ‘Gidim’ denilen ve ‘korkunç görüntü’ manasına gelen ‘Etimmu’ da bu varlıklardandı. Bu, kötü bir ruh değildir. ‘Alû’ ağızsız, yanaksız, kulaksız bir kişiliğe sahipti. Onun, geceleyin sokak aralarında serserilik yapıp, halkın uykusunu bozduğuna inanılırdı. ‘Utukku’ da, şeytan veya melek pozisyonundaydı. Ayrıca ‘Ashakku’ ve ‘Namtaru’ isimli ruhlara karşı özel büyü serileri mevcuttu.”<sup class="calibre6"><a href="MeleklerAlemi_split_256.html#footnote-176766-243" id="footnote-176766-243-backlink" name="footnote-176766-243-backlink">[243]</a></sup></span></p>
				<p class="normal">Bunların dışında insana zulmeden bazı ruhî varlıklar daha vardır. Birinci sırada bulunan “Utukku” ile “Etimmu” arasında “Maqlû” vardır. “Şedu” ve “Rabîsu” da araya girer. “Şedu”, tapınakların ve sarayların kapısına yerleşmiş devlerden biridir ve bazen kötü olur. Bu hallerde kendisine yalvarmak gerekir. “Rabîsu” nöbetçilik yapar ve yol üzerinde av bekler. Sonra “Etimmu”, “Lamashtu” olarak isimlenmiştir. Ayrıca “Lilû, Lilîtu ve Ardat Lilî” isimleriyle belirtilen üçlü bir grup daha vardır ki, bütün bunlar, Bâbil-Asur ve Sümer dinlerinde mevcut olan, görevleriyle tanıtılmaya çalışılan, bazen cin, bazen melek ve Bazen de şeytan olarak yorumlanan görünmez varlıklardır.<sup class="calibre6"><a href="MeleklerAlemi_split_257.html#footnote-176766-244" id="footnote-176766-244-backlink" name="footnote-176766-244-backlink">[244]</a></sup></p>
				<p class="normal">Bâbil-Asur dinlerinde ayrıca, göğün dışında bulunan kanatlı cinler, “Ur-Nummu”nun ünlü dikilitaşı üzerinde fışkıran sulara bir vazo sunmaktadırlar. Başları üzerinde bir çift boynuz bulunmaktadır. Asurlular, kutsal sudan serpiştiren kanatlı cinlere iki çift boynuz atfetmektedirler. Bunlar, aynı zamanda, kanatlı boğalar şeklinde temsil edilmektedirler. Boğanın boynuzları, kuvveti, gurur ve gücü temsil eder.<sup class="calibre6"><a href="MeleklerAlemi_split_258.html#footnote-176766-245" id="footnote-176766-245-backlink" name="footnote-176766-245-backlink">[245]</a></sup></p>
				<p class="normal">Yahudilikte bir melek grubu olarak bildirilen “serâfıler” de Bâbillilerin Gılgamış destanlarında geçmektedir.<sup class="calibre6"><a href="MeleklerAlemi_split_259.html#footnote-176766-246" id="footnote-176766-246-backlink" name="footnote-176766-246-backlink">[246]</a></sup> İslâm’da melek olarak kabûl edilen Hârût ve Mârût isimli varlıkların temelinin de Babil ve İran inançlarına dayandığı ileri sürülmüştür.<sup class="calibre6"><a href="MeleklerAlemi_split_260.html#footnote-176766-247" id="footnote-176766-247-backlink" name="footnote-176766-247-backlink">[247]</a></sup></p>
				<p class="normal">Yine semâvî olayların mitoloji ile yorumlandığı en eski çağlarda, bereketli yağmur getiren bulutların, insan muhayyilesinde, “yağmur/rahmet meleği” şeklinde “iyi anzu/anka”; felâket getiren fırtına bulutlarının da “kötü anzu/anka” motiflerini doğurmuş olduğu ve Sümer menşeli bu efsanenin en az beşbin yıllık bir zaman dilimi içinde bütün Ön Asya’ya ve İran üzerinden Orta Asya, Güney Sibirya ve Hindistan’a kadar çok geniş bir bölgeye yayılıp günümüze kadar yaşadığının anlaşılmakta olduğu belirtilmektedir.<sup class="calibre6"><a href="MeleklerAlemi_split_261.html#footnote-176766-248" id="footnote-176766-248-backlink" name="footnote-176766-248-backlink">[248]</a></sup></p>
	<p class="normal"><span class="idebold">B. Eski Mısır Dininde Görünmeyen Varlıklar</span></p>
				<p class="normal">Mısırlılar da en eski devirlerde ilkel milletler gibi animist idiler. Onlar da her şeyde kendilerine musallat olan bir ruh olduğunu sanıyor ve bu ruhlara en geniş saygıyı gösteriyorlardı. Bunlar yalnız bazı ruhların, güneş, ay, Nil nehri gibi tabiî ikametgâhlarda yaşadıklarına, fakat ruhlardan çoğunun hayvanlarla kuşların içinde bulunduğuna inanıyorlardı. Bundan yedi bin sene önce Mısır’da kırk iki kabile bulunduğu anlaşılıyor ve bunlardan her biri, canlı bir mahlûk içinde yaşadığına inandığı bir ruha tapıyordu. İçlerinden koça, öküze, arslana, yılana, kediye, keçiye, eşeğe, şahine, su aygırına, domuza ve akbabaya tapanlar vardı. Muhtemeldir ki, Mısır’ın en eski dini, kırmızı Amerikalıların dinine benzeyen Totemcilik idi ve her kabile mukaddes saydığı hayvanın adını taşımakta; belki de onu ruhânî ata saymakta idi. Gece gündüz çalışan ve yarı aç yarı çıplak yaşayan halk, putların içinde ikamet eden ruhun, yaşatmaya da öldürmeye de gücü yettiğine inanıyorlardı. Hatta kâhinlerin çoğu da aynı imanı taşıyorlardı.<sup class="calibre6"><a href="MeleklerAlemi_split_262.html#footnote-176766-249" id="footnote-176766-249-backlink" name="footnote-176766-249-backlink">[249]</a></sup></p>
	<p class="normal"><span class="idebold">C. Zerdüştlük’te Melek ve Görünmeyen Varlıklar</span></p>
				<p class="normal">Zerdüştlük’teki melek inancına, eski Zent Avesta metinlerinde ve Gatalar’da rastlanılmaktadır. Aklın, en üstün efendisine hizmet eden yedi baş melek olduğu, Ameşa Spenta’larda geçmekte<sup class="calibre6"><a href="MeleklerAlemi_split_263.html#footnote-176766-250" id="footnote-176766-250-backlink" name="footnote-176766-250-backlink">[250]</a></sup> ve “kutsal ölümsüzler” diye isimlendirilmektedir. Bunlar iyi, akıl, adalet (veya hakikat), ilâhî irâde ülkesi, tevâzû (veya dindarlık), mükemmeliyet, ölümsüzlük şeklinde Ahura - Mazda’nın çeşitli veçheleri ve fonksiyonları olarak telâkkî edilir.<sup class="calibre6"><a href="MeleklerAlemi_split_264.html#footnote-176766-251" id="footnote-176766-251-backlink" name="footnote-176766-251-backlink">[251]</a></sup> Bunları, orijinal isimleri ve manalarıyla şöyle sıralamak da mümkündür.</p>
				<p class="normal">1. Spenta Mainyu (kutsal ruh),</p>
				<p class="normal">2. Vohu Manah (bilgelik),</p>
				<p class="normal">3. Aşa Vahista (doğruluk),</p>
				<p class="normal">4. Spenta Armaiti (bağlılık),</p>
				<p class="normal">5. Khşatra Vairya (yararlı egemenlik),</p>
				<p class="normal">6. Haurvatat (bütünlük ya da kusursuzluk),</p>
				<p class="normal">7. Ameretat (ölümsüzlük)<sup class="calibre6"><a href="MeleklerAlemi_split_265.html#footnote-176766-252" id="footnote-176766-252-backlink" name="footnote-176766-252-backlink">[252]</a></sup></p>
				<p class="normal">Zerdüştlük’te, ruhların kontrolü hususu “Fravaşi” (Koruyucu ruh, ata ruhu) ve “Yazatas” fikirleriyle uzlaştırılabilir. Bu iki ruh, suların akışını çizerler, bitkilerin büyümesini sağlarlar, güneş, ay ve yıldızların dolaşacakları yerleri plânlarlar. Meleklerin, insanlara şefâatçi olması ve kötülüklerden uzaklaştırmaları fikri Avesta’da mevcuttur.<sup class="calibre6"><a href="MeleklerAlemi_split_266.html#footnote-176766-253" id="footnote-176766-253-backlink" name="footnote-176766-253-backlink">[253]</a></sup> Buna mukabil, Yahûdilikteki “şeytanlar” veya “yokedici melekler” imajı, Avesta’da “Devalar”dır. Şeytan Mastema veya Belial gibi figürlere karşılık Avesta’da “Angra Mainyu”, “Kötü Ruh” rolünde; “Penta Mainyu”, “İyi Ruh” rolündedir.<sup class="calibre6"><a href="MeleklerAlemi_split_267.html#footnote-176766-254" id="footnote-176766-254-backlink" name="footnote-176766-254-backlink">[254]</a></sup> Ayrıca Ölü Deniz ilâhisindeki bir bilgi meleklerin<sup class="calibre6"><a href="MeleklerAlemi_split_268.html#footnote-176766-255" id="footnote-176766-255-backlink" name="footnote-176766-255-backlink">[255]</a></sup> ve dindarların birleşip semâvî bir koro oluşturmaları fikri, “Mazdek” de dürüst kişilerin cennette bir yerde, “şarkı evi’nde buluşacakları,<sup class="calibre6"><a href="MeleklerAlemi_split_269.html#footnote-176766-256" id="footnote-176766-256-backlink" name="footnote-176766-256-backlink">[256]</a></sup> fikriyle paralellik arzetmektedir.<sup class="calibre6"><a href="MeleklerAlemi_split_270.html#footnote-176766-257" id="footnote-176766-257-backlink" name="footnote-176766-257-backlink">[257]</a></sup></p>
				<p class="normal">Zerdüştlük’te “Atalara Tapınma” inancı da, önde gelen esaslardandı. Bu kavram, daha sonraları “Fravaşi” (koruyucu ruh, ata ruhu) anlayışına dönüşmüştür. Tanrılar çok uzaktır. Bunlar, insanların problemleri ile Fravaşi kadar yakından ilgilenmezler. Romalılara göre, nasıl Tanrı Jüpiter uzaklarda, “Penates” (evin koruycu ruhları) aile içinde, Tanrı Mars göklerde ve “Munes” (ölülerin ruhları) yakında ise, İranlılara göre de Güneş, herşeyi tümüyle; Atalar ise, herşeyi tek tek görürdü.<sup class="calibre6"><a href="MeleklerAlemi_split_271.html#footnote-176766-258" id="footnote-176766-258-backlink" name="footnote-176766-258-backlink">[258]</a></sup></p>
				<p class="normal">Zerdüşt insanları uyarmak için çeşitli kerametler gösteriyor, bazı tecellîlere mazhar oluyor ve ilginç rüyalar görüyordu. Bu şekilde altı tecellîye mazhar olmuş ve on rüya görmüştür. Zerdüşt bu tecellîlerin her birinde büyük meleklerden biriyle görüşüyor ve bunların herbiri ona bildiği şeyleri öğretiyordu. İkinci rüyasında karşılaştığı büyük melek<span class="ideitalik"> Vaho Manah</span> (İyi Düşünce) idi ve bu melek ona faydalı her hayvana dikkat ve itina göstermeyi öğretmiş ve onların hepsine en iyi muameleyi tavsiye etmişti. Karşılaşmış olduğu<span class="ideitalik"> Aşa</span> yani “Doğruluk, Dürüstlük Meleği” ateşlerin her çeşidine karşı dikkatli davranmayı öğretmişti.<span class="ideitalik"> Kişatra</span> yani “kudret meleği” ona madenlerden bahsetmiş,<span class="ideitalik"> Armaiti</span> yani “takva meleği” ülke ve sınır ötesini düşünmeye telkin etmiş,<span class="ideitalik"> Faurvatat</span> yani “sıhhat meleği” ona suyun faydasını anlatmış ve<span class="ideitalik"> Ameratat</span> yani “ebediyet meleği” ona nebatlardan bahsetmişti.<sup class="calibre6"><a href="MeleklerAlemi_split_272.html#footnote-176766-259" id="footnote-176766-259-backlink" name="footnote-176766-259-backlink">[259]</a></sup></p>
	<p class="normal"><span class="idebold">D. Yahûdilik Öncesi Filistin Kavimlerinde Melek ve Benzeri Varlıklar</span></p>
				<p class="normal">Eski Sâmî toplumlarda, dağların birçoğu kutsal sayılıyordu. Kaynaklar, çaylar, ağaçlar, mağaralar ve taşlar da bu kutsallığa dâhil edilmekteydi. Buralar, aynı zamanda, düşmüş meleklerin lânetlenmiş yerleri addedilmekteydi.<sup class="calibre6"><a href="MeleklerAlemi_split_273.html#footnote-176766-260" id="footnote-176766-260-backlink" name="footnote-176766-260-backlink">[260]</a></sup> Yahûdiler Filistin’e yerleşmeden önce Kenân’lıların, cinlerle ilgili inançlarından kalıntıları yeniden ele alınıp ihya ediliyordu.<sup class="calibre6"><a href="MeleklerAlemi_split_274.html#footnote-176766-261" id="footnote-176766-261-backlink" name="footnote-176766-261-backlink">[261]</a></sup> Göçebelik döneminde de, İsrailliler tarafından, yıkıcı, yok edici ve harâbedici meleklerin varlığına inanılmaktaydı.<sup class="calibre6"><a href="MeleklerAlemi_split_275.html#footnote-176766-262" id="footnote-176766-262-backlink" name="footnote-176766-262-backlink">[262]</a></sup></p>
				<p class="normal">Yine bazı kaynaklarda sıradan bir Filistî’nin dünyasının ruhlarla, iyi ve kötü güçlerle dolu olduğu, kâinâtın da Tanrının huzurundaki meleklerle, kutsama melekleriyle, rüzgâr, bulut, kar, karanlık, ses, fırtına, ışık, soğuk, sıcak, ilkbahar, yaz, sonbahar ve kış melekleriyle dolu bulunduğu belirtilmektedir.<sup class="calibre6"><a href="MeleklerAlemi_split_276.html#footnote-176766-263" id="footnote-176766-263-backlink" name="footnote-176766-263-backlink">[263]</a></sup>Tanrının oğulları kavramı<span class="idebold"> </span>(bn ilm), ugarit metinlerinde, tanrıları belirtmek için kullanılır. Aslantaş’daki bir Ken’ân sihir metninde, bu terim, yeniden ortaya çıkar. Mezopotamya’da İgigi, Alnunaki, Hititlerde yukarı ve aşağı tanrılar, Sazareş Kattereş ve benzeri örnekler, Greklerde ve Romalılarda da vardır. Iy (n m) ilâhî lâkâbı ise, bazı uzmanlar tarafından Ras Shamra’daki Ken’ân metinlerinden bilinmektedir ve kelime, bu anlamıyla Talmut’da da kullanılmıştır. Öte yandan Ugarit’den gelen Ken’ânî Baal, ölüm ve karanlık cini Mot ve Tanrıça Anat da bu şekilde idi. Melek olarak da yorumlanabilmekte olan bu figürler saraylardaki idâri bölünmeyi andırmaktaydılar.<sup class="calibre6"><a href="MeleklerAlemi_split_277.html#footnote-176766-264" id="footnote-176766-264-backlink" name="footnote-176766-264-backlink">[264]</a></sup></p>
				<p class="normal">Musa öncesi döneme ait bazı Filistin kavimlerinde, diğer birtakım ruhlar ve şeytanlar inancı da mevcuttur. Nitekim Eski Araplar çölün, cinlerle dolu olduğuna inanıyorlardı. Burada öyle sebepsiz uğultu ve fısıltılar oluyordu ki, meselâ, bir yolcu bunu farkettiği zaman, bu uğultu ve fısıltıların çölde bulunan cinler tarafından çıkarıldığına inanıyordu. Bu cinler sık sık hayvan şekli altında tasvîr edilmekteydi. Onlar, yabânî hayvanlar, yırtıcı kuşlar ve özellikle yılanlar, kertenkeleler ve akrepler şeklinde cisimlenmekte ya da melez hayvanlar şeklinde görünmekteydiler. Bunlar, özellikle delilik gibi, bazı hastalıklara sebep olmaktaydılar. Yeni evliler için, bir tehlike teşkîl etmekteydiler.<sup class="calibre6"><a href="MeleklerAlemi_split_278.html#footnote-176766-265" id="footnote-176766-265-backlink" name="footnote-176766-265-backlink">[265]</a></sup></p>
				<p class="normal">Tîh Çölünün bedevîleri de, “haiye taira” denilen, uçan yılanların varlığına inanıyorlardı. Meselâ, Eski Mısırca’da “sefr” veya “serref” diye isimlendirilen bir akbaba ya da çift başlı arslan vardır. Araplara göre, bu cinlerden, her yerde<span class="idebold"> </span>mevcuddur.<sup class="calibre6"><a href="MeleklerAlemi_split_279.html#footnote-176766-266" id="footnote-176766-266-backlink" name="footnote-176766-266-backlink">[266]</a></sup></p>
				<p class="normal">Yukarıda kaydedilen fikirler ve uygulamalar, her yönüyle, eski İsraillilerin inançlarına da benzemektedir. Onlar, kervanların, Filistin ve Mısır arasındaki çölü geçtikleri zaman, “Serâfhîm (serafıler) diye isimlendirilen kanatlı, korkunç yılanların saldırıları tehlikesiyle karşı karşıya kaldıklarına inanmışlardı. Kuşkusuz bu melez varlıklar, olağan hayvanlar değillerdir. Zira bu varlıklar İsraillilerin inançlarında, Tapınak’taki Yahve’nin şânını yücelten serafiler olmuşlardır. Onlar, doğum suretiyle oluşmuşlardır ve kanatlıdırlar. Bozkırlar ile kabirler, cinlerin ve şeytanların mu’tad olarak ikâmet ettikleri yerlerdir. Yahuda Çölü’nde, Azâzel oturmaktadır. Bu gizli varlığı Kudüslüler, bir sene boyunca işlenilen günâhları yüklenen bir teke olarak addediyorlardı. Ayrıca “iyyim” ve “siyyim”ler diye anılan bazı varlıkların da çölde oturduklarına inanılmaktaydı.<sup class="calibre6"><a href="MeleklerAlemi_split_280.html#footnote-176766-267" id="footnote-176766-267-backlink" name="footnote-176766-267-backlink">[267]</a></sup></p>
				<p class="normal">Victor El Giorno’nun “Le Coran Comparait” isimli çalışmasında Musa öncesi Yahûdilerin ve Ken’ânlıların, şeytanı, çölde sürgüne gönderdikleri bildirilmektedir. Şeytanın düşman, suç işleyici ve kötünün gücü gibi isimlerle ifade edildiği belirtilmektedir. Onun İsrail’e, karşı koyduğu ve Yahve’nin meleğini suçlamaları için mücadele ettiği kaydedilmektedir.<sup class="calibre6"><a href="MeleklerAlemi_split_281.html#footnote-176766-268" id="footnote-176766-268-backlink" name="footnote-176766-268-backlink">[268]</a></sup></p>
	<p class="normal"><span class="idebold">V. GÜNÜMÜZDE YAŞAMAKTA OLAN BAZI DOĞU DİNLERİNDE MELEK VE GÖRÜNMEYEN VARLIKLAR KONUSU</span></p>
				<p class="normal">Hiçbir ilâhî dayanağı olmamakla birlikte, bazı inançlar, günümüzde din olarak kabûl edilmekte ve sayıları azımsanmayacak kadar çok olan insanlar tarafından da benimsenip yaşanmaya çalışılmaktadır. Bu dinlerin, karmaşık inanç şekilleri içinde, melek ya da buna benzer, görünmeyen varlıklara da yer verilmektedir. Bilhassa Hinduizm, Budizm ve Çin Dinlerinin, bu konudaki anlayışlarını ele almakta fayda vardır.</p>
	<p class="normal"><span class="idebold">A. Hinduizm, Budizm ve Coynizm’de</span></p>
				<p class="normal">Hinduizm, Caynizm ve Budizm gibi, evreni tek bir güçle açıklayan dinlerde insana vahiy getiren meleklerden ziyâde, cin inanışı yaygın biçimde görülür. Caynacılık’taki cehennem yaratıkları “naraka”lar ve Japon dinlerinde, yeraltındaki tanrılarla ilişki kurduğuna inanılan “Oni”, kötü cinleri oluşturmaktadır. Hinduizm’de “asura” adı verilen cinler, kendileri gibi kutsal iksir “homa’yı (ya da amrta) elde etmeye çalışan “deva” adlı tanrıların düşmanıdırlar. Ama “Mohini” adlı güzel bir kadın biçiminde, ete bürünen tanrı Vişnu, devaların bu kudret verici içkiye ulaşarak, “asura” lardan daha güçlü olmasını sağlamıştır. Öteki cinler arasında, mezarlıkları lânetleyen ve insanlara aptalca hareketler yaptıran “raksasalar” ve kanlı ölüm olaylarının gerçekleştiği yerleri lânetleyen “pisnolar” vardır. Buddizm’de cinler, insanların aydınlanmaya ulaşmasını engellemeye çalışan güçlerdir. “Mara” adlı cin kızları, “Rati” (arzu), “Raga” (zevk) ve “Tanha” (sonsuz hareketlilik) ile birlikte Buda’nın aydınlanmaya erişmesine engel olmak<span class="idebold"> </span>istemiştir.<sup class="calibre6"><a href="MeleklerAlemi_split_282.html#footnote-176766-269" id="footnote-176766-269-backlink" name="footnote-176766-269-backlink">[269]</a></sup></p>
				<p class="normal">Hindistan’da yarı aç, zavallı yoksul çiftçiler bir takım ilahçıklara, cinlere ve hayaletlere tapıyorlar ve binlerce yıl önceki ataları ormanlar içinde ne yaptılarsa onun aynını yapıyorlar. Çünkü bunlar hâlâ korku içerisinde yaşamaktadırlar. Hindistan’ın her köşesi kendine göre mukaddes mabetler ve türbelerle doludur. Tarif edilemeyecek derecede çirkin putlar her yerde göze çarpar ve bunlar arasında fil kafalı tuhaflıklar, üç gözlü ucûbeler, birkaç kafalı canavarlar ve korku veren türlü türlü şeyler görülür. Hindular bu tür ruhlara, cinlere ve perilere inanarak kendilerini kurtarmayı, korkularını tatmin etmeyi ummaktadırlar.<sup class="calibre6"><a href="MeleklerAlemi_split_283.html#footnote-176766-270" id="footnote-176766-270-backlink" name="footnote-176766-270-backlink">[270]</a></sup></p>
				<p class="normal">Büyük İslâm düşünürü ve dinler târihçisi Bîrûnî de, Hintlilerin varlıklar hakkındaki sınıflama ve açıklamalarının karışıklığı ve düzensizliğinden yakınarak, “deva” denilen melekler, bunların bulunduğu yerler, bunlarla ilgili diğer varlıklar hakkında bilgi verdikten sonra, meleklerin başkanının “Mahadeva” olduğunu, “deva” isminin oradan geldiğini, Hintlilere göre 330.000.000 melek bulunduğunu ifade etmektedir. Hintlilerin, melekler için yemek, içmek, hayat, ölüm ve diğer beşerî halleri câiz gördüklerini, onların bu dereceye ilimle değil, ibâdetle ulaşmış olduklarına inandıklarını belirtmektedir.<sup class="calibre6"><a href="MeleklerAlemi_split_284.html#footnote-176766-271" id="footnote-176766-271-backlink" name="footnote-176766-271-backlink">[271]</a></sup></p>
	<p class="normal"><span class="idebold">B. Çin Dinlerinde</span></p>
				<p class="normal">Çin dinleri ruhlarla, cinlerle, hayaletlerle, cadılarla, hortlaklarla, yeşil gözlü ejderhalarla ve kurtlarla dolmuş birer dindirler. Bugünün Çin çiftçisinin kafasında yığın yığın cinler çarpışır. Onun için memleketin her tarafında cinleri kovalayan rahiplerin, cin çarpmasına uğrayanların başına geçerek efsunlar okudukları göze çarpar. Memleketin her tarafında uğursuz günlerden ve uğursuz yerlerden korkulduğu görülür. Bir ailenin ölüsünü gömmek için uğurlu bir yer bulmak üzere aylarca yıllarca süren araştırmalar yapılır (<span class="ideitalik">Budda Mezhebi aleyhinde ayaklanmalar olduğu sıralarda uğurlu sayılan ve ölüleri gömmeğe yarıyacağı sanılan Budda manastırları tahrip edilmekten kurtulmuştu</span>). Bütün Çindi hüküm süren bir kanaate göre dünyanın her bölgesinde bir Feng-Şui yani bir “iklim ruhu” vardır. Onun için bir ev kurmadan, bir mezar kazmadan, bir mağaza açmadan önce Feng-Şui’nin büyücüsü ile istişare edilir ve onun uğur ve uğursuzluk hesabına vereceği yere göre hareket edilir.<sup class="calibre6"><a href="MeleklerAlemi_split_285.html#footnote-176766-272" id="footnote-176766-272-backlink" name="footnote-176766-272-backlink">[272]</a></sup></p>
				<p class="normal">Çin dinlerinde bu tür varlıklarla ilgili görünmez bir dünya vardır. Bu görünmez dünya, birçok yönleriyle, buna benzer görünür dünyanın dokusuyla gerçekten iç içe geçerek örülmüştür. Semâvî hiyerarşideki İmparator Yeşim ile cehennem bölgelerinin egemeni Yanluo (Yama), Pekin’deki egemenin karşılıklarıdır. Her ilçe merkezinde bulunan “Kent Tanrısı” da, benzer biçimde, ruhî idareciydi. Atalardan ve hayâletlerden oldukça ayrı olarak, birçok ruh, hayatlarına, insan olarak başlamışlardır. Çinliler bu ruhî varlıklarla iletişim kurarlar veya ilâhi bir teslimiyet durumundaki “ruh medyumları” aracılığıyla onlara danışırlar.<sup class="calibre6"><a href="MeleklerAlemi_split_286.html#footnote-176766-273" id="footnote-176766-273-backlink" name="footnote-176766-273-backlink">[273]</a></sup> Yine Çin’de, “Kuei-shen” adlı cinlerin tabiatın her yerinde var olduğuna inanılır. Aydınlıktan korkan bu cinleri uzaklaştırmak amacıyla ışık yakılır. Japonlarda da çok sayıda cin vardır. “Oni” ile “Tangu”, insanlara musallat olur. Bu cinleri, insanlardan, ancak rahiplerin çıkartabildiğine inanılmaktadır.<sup class="calibre6"><a href="MeleklerAlemi_split_287.html#footnote-176766-274" id="footnote-176766-274-backlink" name="footnote-176766-274-backlink">[274]</a></sup></p>
	<p class="normal"><span class="idebold">VI. İSLAM ÖNCESİ ARAP TOPLUMUNDA MELEK ANLAYIŞI</span></p>
				<p class="normal">İslam öncesi Arap toplumunda insanlar melekler konusunda iki kısma ayrılırdı:</p>
				<p class="normal"><span class="idebolditalik">1. Nebî ve rasûllere ittibâ edenler:</span> Bunlar nebî ve rasûllerin haberlerini doğrulayarak meleklere tam bir îmânla inanırlardı. Çünkü meleklerin varlığına îmân bütün nebî ve rasûllerin açıklayıp beyan ettikleri bir husus idi.</p>
				<p class="normal"><span class="idebolditalik">2. Nebî ve Rasûllere tabî olmayanlar:</span> Bunlar da iki kısma ay olmaktadır:</p>
				<p class="normal">a. Meleklere îmân konusunda ne müsbet, ne de menfî bir tutum içerisinde bulunmayıp, tarafsız olanlar.</p>
				<p class="normal">b. Meleklerin mevcudiyetini isbat edenler: Ruhânîler ve eski felsefecilerin ileri gelenleri bunlardandır. Felsefeciler, akıl yürütme yoluyla onların varlığını ispat etmektedirler. Ruhânîler ise, tâbî oldukları ruhî felsefeler ya da özel tesâdüflerle, mükaşefe ve müşâhede yoluyla onların varlıklarını anlamaya çalışmışlardır.<sup class="calibre6"><a href="MeleklerAlemi_split_288.html#footnote-176766-275" id="footnote-176766-275-backlink" name="footnote-176766-275-backlink">[275]</a></sup></p>
				<p class="normal">Bu konuda ayrıca değişik inançlar da bulunmaktadır. Meselâ, putperest ve müşrik Araplara göre melekler, Allah’ın kızlarıdır. Hurrânîlere göre melekler, yıldızlardır ve âlemi idare ederler. Bâtınîler, onların oniki ve yedi, yani ondokuz tane olduğunu iddia ederler. Hurrâmiyye, aralarında tereddüt ettikleri rasûllerini, melekler olarak isimlendirirler. Bazı kavimler, onları, sâf nefisler olarak telâkkî ederler. Bazıları ise, onların, Tanrı’dan kısımlar ve cüzler olduklarını zannederler. Ümeyye isimli bir şair de şiirinde, meleklerden, “<span class="ideitalik">Allah’ın öğrencileri ve yardımcıları” </span>diye bahsetmiştir.<sup class="calibre6"><a href="MeleklerAlemi_split_289.html#footnote-176766-276" id="footnote-176766-276-backlink" name="footnote-176766-276-backlink">[276]</a></sup></p>
				</body>
</html>