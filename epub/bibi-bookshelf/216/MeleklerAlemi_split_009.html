<html xmlns="http://www.w3.org/1999/xhtml">
<head>
		<meta content="text/html;charset=utf-8" http-equiv="content-type"/>
		<title>MeleklerAlemi</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
</head>
	<body class="calibre">
<h2 class="h2baslik" id="calibre_toc_14">İSLAM’DA MELEK İNANCI</h2>
				<p class="normal">“Melek” kelimesinin, İslâm kaynaklarına göre etimolojik yapısı, girişte ele alınmıştı. Bu kısımda, İslâm’daki melek inancı, kavram olarak incelenecektir.</p>
	<p class="normal"><span class="idebold">I. İSLAM’DA MELEK KAVRAMI</span></p>
	<p class="normal"><span class="idebold">A. “Melek” Kelimesinin Tarifi ve Melek Karşılığında Kullanılan Diğer Kelimeler</span></p>
				<p class="normal">Meleklerin mevcudiyyeti konusu, Kur an ve sünnetin apaçık delilleriyle ortaya konulmuşsa da, İslam âlimleri, onların mahiyyeti ve tarifi ile ilgili değişik görüşler ileri sürmüşlerdir. Mütekelliminden Teftazâni (791/1389), melekleri şöyle tarif etmektedir:</p>
				<p class="normal">Melekler, “muhtelif şekillerde görünen, meşakkatli işlere gücü yeten, Allah katında kıymetli, devamlı ibadet eden ve itâatten ayrılmayan, erkeklik ve dişilikle sıfatlandırılmayan, lâtif cisimli varlıklardır.”<sup class="calibre6"><a href="MeleklerAlemi_split_958.html#footnote-176766-945" id="footnote-176766-945-backlink" name="footnote-176766-945-backlink">[945]</a></sup></p>
				<p class="normal">Ali b. Ebu’l-İzz el-Ezreği’nin (722/1322) tarifi şöyledir:</p>
				<p class="normal"><span class="ideitalik">“Melekler, kendilerini gönderenin emrini yerine getiren, kendileri için değil, Vâhidü’l-Kahhâr olan Allah için çalışan, O’na itâat ederek sâf tutan ve tesbih eden, ikrâm olunmuş kullarıdır.”<sup class="calibre6"><a href="MeleklerAlemi_split_959.html#footnote-176766-946" id="footnote-176766-946-backlink" name="footnote-176766-946-backlink">[946]</a></sup></span></p>
				<p class="normal">Muhammed Kanbûri Antaki’ye (1172/1759) göre, melekler, nûrâni, cisim bulanıklıklarından uzak, cinsiyeti olmayan, çeşitli şekillerde görünmeye muktedir, zor işlere gücü yeten, ilimde kemâl sâhibi, günahlardan uzak, itâat ve ibadette devamlı olan varlıklardır.<sup class="calibre6"><a href="MeleklerAlemi_split_960.html#footnote-176766-947" id="footnote-176766-947-backlink" name="footnote-176766-947-backlink">[947]</a></sup> Bu, Kur’ân âyetlerinin açık manasına ve sünnete uygun olup, ehl-i sünnetin de kabûl ettiği bir tariftir.</p>
				<p class="normal">Filozofların tarifine göre ise melekler, hakikatte, insan ruhuna muhâlif, ilim ve kuvvetçe de insanlardan mükemmel, mücerred cevherlerdir.<sup class="calibre6"><a href="MeleklerAlemi_split_961.html#footnote-176766-948" id="footnote-176766-948-backlink" name="footnote-176766-948-backlink">[948]</a></sup></p>
				<p class="normal">Fârâbi (339/950), “Fusûsü’l-hikem” isimli eserinde melekleri şöyle tarif etmektedir:</p>
				<p class="normal"><span class="ideitalik">“Melekler, cevherleri ulûm-i ibdâiyyeden (C.Hakkın âletsiz, maddesiz, zamansız, mekânsız yaratması ilimleri) olan sûretlerdir. Nakışlar bulunan levhalar gibi değil, ilimlerle dolu olan göğüsler gibi de değil, belki bizzât kendi kendilerine kâim olan, Allah’ın yarattığı, maddesiz, zamansız, mekânsız ilimlerdir ki, yüce emri mülâhaza ederler de, onların hüviyetlerinde mülâhaza ettikleri anlaşılır. Ve onlar mutlaktırlar; fakat kudsiye’nin rûhu onlara uyanıkken muhatape eder, beşerin rûhu ise uykuda muhatape eder.”<sup class="calibre6"><a href="MeleklerAlemi_split_962.html#footnote-176766-949" id="footnote-176766-949-backlink" name="footnote-176766-949-backlink">[949]</a></sup></span></p>
				<p class="normal">Makdisi (355/966) <span class="ideitalik">“kendilerinden istenilen şeye boyun eğme ve tâatte bulunma konusunda gayret sarfettikleri için, bu varlıklara melek denilmiştir.”<sup class="calibre6"><a href="MeleklerAlemi_split_963.html#footnote-176766-950" id="footnote-176766-950-backlink" name="footnote-176766-950-backlink">[950]</a></sup> </span>der.</p>
				<p class="normal">Elmalılı Hamdi Yazır, İslam filozoflarının, melekler hakkındaki görüşlerini şöyle özetlemiştir: <span class="ideitalik">“Melekler, ne mekân tutan varlıklardır, ne de cisimdirler. Mücened cevher olmaları hasebiyle insan ruhuna benzerse de, mâhiyeti ondan değişiktir. Aralarındaki nisbet, güneşle, güneş ışığının farkı gibidir.”<sup class="calibre6"><a href="MeleklerAlemi_split_964.html#footnote-176766-951" id="footnote-176766-951-backlink" name="footnote-176766-951-backlink">[951]</a></sup></span></p>
				<p class="normal">Kur an-ı Kerim’in çeşitli ayetlerinde meleklere, bazen “rasûl”, bazen de “rusül” kelimeleriyle telmihte bulunulmaktadır. Bu husus, Kur’ân’ın, melekler için “elçi” ismini de kullandığını göstermektedir. Hac sûresinde <span class="ideitalik">“Allah,</span><span class="idebolditalik"> meleklerden</span><span class="ideitalik"> ve insanlardan</span><span class="idebolditalik"> elçiler seçmiştir”<sup class="calibre6"><a href="MeleklerAlemi_split_965.html#footnote-176766-952" id="footnote-176766-952-backlink" name="footnote-176766-952-backlink">[952]</a></sup></span> denilerek bu iki kelime yan yana kullanılmıştır.</p>
				<p class="normal">Ayrıca,<span class="idebold"> </span>En’âm<sup class="calibre6"><a href="MeleklerAlemi_split_966.html#footnote-176766-953" id="footnote-176766-953-backlink" name="footnote-176766-953-backlink">[953]</a></sup>, Şûrâ<sup class="calibre6"><a href="MeleklerAlemi_split_967.html#footnote-176766-954" id="footnote-176766-954-backlink" name="footnote-176766-954-backlink">[954]</a></sup> ve Murselât<span class="idebold"> </span>sûrelerinde<sup class="calibre6"><a href="MeleklerAlemi_split_968.html#footnote-176766-955" id="footnote-176766-955-backlink" name="footnote-176766-955-backlink">[955]</a></sup> meleklerden “rasûl” veya “rusül” diye bahsedilmiştir.</p>
	<p class="normal"><span class="idebold">B. Meleklere İmanın Vücûbu</span></p>
				<p class="normal">Kur’ân-ı Kerim’de iman esasları, açıkça belirtilmektedir. Bu husus Bakara sûresinin sonundaki bir âyette şöyle ifade edilmektedir:</p>
				<p class="normal"><span class="ideitalik">“O peygamber de, kendisine Rabb’inden indirilene iman etti ve müminler de iman ettiler. (Onlardan) her biri Allah’a, meleklerine, kitaplarına ve peygamberlerine inandı…”<sup class="calibre6"><a href="MeleklerAlemi_split_969.html#footnote-176766-956" id="footnote-176766-956-backlink" name="footnote-176766-956-backlink">[956]</a></sup></span> Bu ayet nazil olduğu zaman Rasûllüllah, <span class="ideitalik">“Bunlara inanmak şarttır”</span><span class="idebold"> </span>demiştir.<sup class="calibre6"><a href="MeleklerAlemi_split_970.html#footnote-176766-957" id="footnote-176766-957-backlink" name="footnote-176766-957-backlink">[957]</a></sup></p>
				<p class="normal">Bu ve benzeri âyetlerden anlaşılmaktadır ki, meleklerin varlığını kabûl etmek, imanın erkânındandır.<sup class="calibre6"><a href="MeleklerAlemi_split_971.html#footnote-176766-958" id="footnote-176766-958-backlink" name="footnote-176766-958-backlink">[958]</a></sup> Nisa Sûresinde, <span class="ideitalik">“Allah’ı, meleklerini, kitaplarını, peygamberlerini ve âhiret gününü inkâr eden kimse, apaçık sapıklıktadır.”<sup class="calibre6"><a href="MeleklerAlemi_split_972.html#footnote-176766-959" id="footnote-176766-959-backlink" name="footnote-176766-959-backlink">[959]</a></sup></span> sözüyle melekleri inkâr eden kimselerin, apaçık bir sapıklık içerisinde olduğu anlatılmaktadır.</p>
				<p class="normal">Bu şekilde, Kur’ân-ı Kerim’de otuzüç sûrede, yetmişbeş âyette, farklı münâsebetlerle melekler söz konusu edilmektedir. Birçok hadis-i şerifte de, meleklere imanın, Müslüman olmanın şartlarından biri olduğu belirtilmektedir. Hz. Ömer’in rivayet ettiği meşhur <span class="ideitalik">“Cibril Hadisi’nde Cebrail Rasûlüllah’a: ‘İman nedir?’ diye sorduğu zaman Rasûllüllah: ‘Allah’a, meleklerine, kitaplarına, peygamberlerine, âhiret gününe, kadere, hayrın ve şerrin Allah’tan olduğuna iman etmendir’ diye cevap vermiştir.<sup class="calibre6"><a href="MeleklerAlemi_split_973.html#footnote-176766-960" id="footnote-176766-960-backlink" name="footnote-176766-960-backlink">[960]</a></sup> Bu sebeple, meleklerin varlığını inkâr eden kimse, Allah ve Rasûlünün kelâmını da inkâr etmiş ve İslam dairesinin dışına çıkmış olur.”<sup class="calibre6"><a href="MeleklerAlemi_split_974.html#footnote-176766-961" id="footnote-176766-961-backlink" name="footnote-176766-961-backlink">[961]</a></sup></span></p>
				<p class="normal">Makdisi, meleklerin varlığını kabûl etmede bir tereddüd olmadığını, ancak, bunların kadimliği veya hâdisliği veyahut da hey’eti hakkında ihtilâf edildiğini<span class="idebold"> </span>belirtmektedir.<sup class="calibre6"><a href="MeleklerAlemi_split_975.html#footnote-176766-962" id="footnote-176766-962-backlink" name="footnote-176766-962-backlink">[962]</a></sup> Kur’an’da açıkça beyan edilen konulardan bir kısmına inanıp bir kısmına inanmamak küfürdür.<sup class="calibre6"><a href="MeleklerAlemi_split_976.html#footnote-176766-963" id="footnote-176766-963-backlink" name="footnote-176766-963-backlink">[963]</a></sup> Meleklerin varlığı konusu da Kur’an’da iman edilmesi gereken hususlardan biri olduğu için, melekleri inkârla imanın diğer bir rüknünü inkârın farkı yoktur.<sup class="calibre6"><a href="MeleklerAlemi_split_977.html#footnote-176766-964" id="footnote-176766-964-backlink" name="footnote-176766-964-backlink">[964]</a></sup></p>
				<p class="normal">Nisa Sûresi’nin 136. âyetinde, Allah’a, kitaplara ve peygamberlere iman hususu zikredilmiş, fakat meleklere iman şartı beyân edilmemiştir. Aslında kitaplara iman; meleklere ve âhiret gününe imanı da gerektirir. Bundan dolayıdır ki, Allah’ın kitaplarına inanan, o kitaplarda mezkûr meleklere ve âhiret gününe de otomatikman inanacaktır. Hal böyle iken, âyetin ikinci cümlesinde, meleklere ve âhiret gününe iman hususu, ayrıca tasrih edilmektedir. Çünkü bir tehdid ve azarlama ifadesi kullanılmakta ve tevhid unsurlarının bütünü beyân<span class="idebold"> </span>edilmektedir.<sup class="calibre6"><a href="MeleklerAlemi_split_978.html#footnote-176766-965" id="footnote-176766-965-backlink" name="footnote-176766-965-backlink">[965]</a></sup></p>
				<p class="normal">A. Habenneke el-Meydâni, bu konudaki görüşlerini şöyle dile getirmektedir:</p>
				<p class="normal"><span class="ideitalik">“Allah, beşere, kendi içlerinden elçiler göndermiştir. Kendisi ile bu elçiler arasındaki râbıtayı sağlamak ve peygamberlik görevini onlara tebliğ etmek için de melekleri görevlendirmiştir. Allah’ın, insanlar için vaz’ettiği şeriatını bu peygamberlere onlar vahyederler. Kur’ân-ı Kerim bu hususu şöyle açıklar: ‘Allah, melekleri, kullarından dilediği kimseye, kendinden bir vahiyle, ‘Benden başka Tanrı olmadığına dair (kullarımı) uyarın ve Benden korkun’ diye</span><span class="idebolditalik"> </span><span class="ideitalik">gönderir.’<sup class="calibre6"><a href="MeleklerAlemi_split_979.html#footnote-176766-966" id="footnote-176766-966-backlink" name="footnote-176766-966-backlink">[966]</a></sup> Allah’ın, insanlarla ilgili birçok vazifeyi meleklere yüklemesi de, bu hikmetin gerekçelerinden biridir. Meselâ, rahimlerdeki ceninlere ruh üfürmek, kulların amellerini murâkabe etmek, onları korumak, ruhlarını kabzetmek vs. Bizim için gayb olmalarına rağmen, bize haber verdiği yaratıklarına iman etmemiz konusunda, Allah’ın, bizi imana tâbi tutması da bunlara ilave edilebilir. Zirâ Allah bize, bu yaratıkların varlığını haber vermiştir ve bizi de onlara inanmakla mükellef kılmıştır.”<sup class="calibre6"><a href="MeleklerAlemi_split_980.html#footnote-176766-967" id="footnote-176766-967-backlink" name="footnote-176766-967-backlink">[967]</a></sup></span></p>
				<p class="normal">Beşerin tabiatı, meleklerin tabiatine muhâlif olduğu için Allah Teâlâ, vahyi insanlara ulaştırmada, elçilerini, doğrudan doğruya meleklerden seçmemiş; meleklerle insanlar arasında, yine insan cinsinden bir elçi görevlendirmiştir. İnsanlar meleklerin kendileriyle beraber olmasına dayanamaz. Bunun için Cibril’in, kendi meleklik sıfatıyle gelmesi, Rasulullah’ı bile çok meşakkat içerisinde bırakıyordu. Cibril’i kendi sûretinde gördüğü zaman korkmuş, hanımına gelmiş ve <span class="ideitalik">“Beni örtünüz, beni örtünüz”</span> demişti. Görülüyor ki, melek ve insan tabiatları, birbirlerine zıt oldukları için, Allah (c.c), elçisini, insanların cinsinden göndermeyi tercih etmiştir. Eğer yeryüzünün sâkinleri melekler olsaydı, o zaman onlara, rasûl olarak melek gönderirdi.<sup class="calibre6"><a href="MeleklerAlemi_split_981.html#footnote-176766-968" id="footnote-176766-968-backlink" name="footnote-176766-968-backlink">[968]</a></sup></p>
				<p class="normal">Suyûti (911/1505), meleklere iman etmiş olmak için;</p>
				<p class="normal">“1. Onların mevcûdiyyetini,</p>
				<p class="normal">2. İnsanlar ve cinler gibi, Allah’ın kulları ve yaratıkları olduğu, ancak mükellefiyetlerinive me’mûriyetlerini, Allah’ın takdir ettiği nisbette gerçekleştirebildiklerini,</p>
				<p class="normal">3. Allah’ın, beşerden dilediği kimselere, meleklerden elçiler gönderdiğini kabûl etmek gerekmektedir.”<sup class="calibre6"><a href="MeleklerAlemi_split_982.html#footnote-176766-969" id="footnote-176766-969-backlink" name="footnote-176766-969-backlink">[969]</a></sup> der.</p>
				<p class="normal">Bunun için her Müslümanın, melekler arasında hiçbir ayırım yapmadan, onları sevmesi gerekir. Çünkü meleklerin hepsi, Allah’ın emriyle amel eden ve bu emirlere isyan etmeyen varlıklardır. Onlar bu konuda eşittirler. Haklarında ihtilâf edilmez ve aralarında tefrik de yapılmaz. Hâlbuki Yahudiler, meleklerden bazılarının Allah’ın dostları, bazılarının ise düşmanları olduğunu iddia ederler. Onlara göre Cibril düşman, Mikâil de dosttur.<sup class="calibre6"><a href="MeleklerAlemi_split_983.html#footnote-176766-970" id="footnote-176766-970-backlink" name="footnote-176766-970-backlink">[970]</a></sup> Fakat Allah (c.c.), bu iddilarında onları yalanlayarak, meleklerin aralarında hiçbir ayırımın olmadığını, yalnızca bir meleğe dahi düşman olan kimsenin, bütün meleklere düşman olmuş sayılacağını haber vermiştir.<sup class="calibre6"><a href="MeleklerAlemi_split_984.html#footnote-176766-971" id="footnote-176766-971-backlink" name="footnote-176766-971-backlink">[971]</a></sup></p>
				<p class="normal">İnsan, melekleri ancak genel manada bilir<sup class="calibre6"><a href="MeleklerAlemi_split_985.html#footnote-176766-972" id="footnote-176766-972-backlink" name="footnote-176766-972-backlink">[972]</a></sup>, keyfıyyetini tasavvur edemez. Gelişlerini, şekillerini v.s.<span class="idebold"> </span>anlayamaz.<sup class="calibre6"><a href="MeleklerAlemi_split_986.html#footnote-176766-973" id="footnote-176766-973-backlink" name="footnote-176766-973-backlink">[973]</a></sup> Meleklerin varlığı ve keyfiyeti konusunda mevcut olan nasslara hiçbir ziyâde ve eksiltme yapmadan, iman etmek mecburiyetindedir.<sup class="calibre6"><a href="MeleklerAlemi_split_987.html#footnote-176766-974" id="footnote-176766-974-backlink" name="footnote-176766-974-backlink">[974]</a></sup></p>
	<p class="normal"><span class="idebold">C. Meleklerin Yaratılışı</span></p>
				<p class="normal">Kur’ân-ı Kerim’de, meleklerin hangi maddeden yaratıldıkları belirtilmemektedir Hz. Aişe’den mervi, (hadisi hocaya teyid edelim: “Melekler nurdan yaratıldı. Cinler de alevli bir ateşten yaratıldı. Âdem ise size vasf olunan şeyden yaratıldı.” (Müslim, Zühd, 10/60)) hadisi, meleklerin nûrdan yaratıldığı tarzındaki mu’tâd kanâatin temelini oluşturmaktadır. Buradaki nûr ve nâr terimlerinin bazen temsili olarak da kullanılmış olabileceği belirtilmektedir. Nûr (ışık), ateşin tabiatındandır. Her ikisi birbirine karışır, ateş tasfiye edilip, ışık haline ve ışık karanlıklaştırılıp, ateş haline getirilebilir.<sup class="calibre6"><a href="MeleklerAlemi_split_988.html#footnote-176766-975" id="footnote-176766-975-backlink" name="footnote-176766-975-backlink">[975]</a></sup></p>
				<p class="normal">Burada meleklerin nûrdan yaratıldığı belirtilmekte, ancak, hangi nûrdan yaratıldığına temas edilmektedir. Bu sebeple bu konuda fazla bir şey söyleme imkânı yoktur. Ancak, bu hadis-i şerifin dışında, bazı kimselerden rivâyetler de vardır. Abdullah b. Ömer, <span class="ideitalik">“Melekler izzet nûrundan, İblis ise izzet nârından yaratılmıştır.”<sup class="calibre6"><a href="MeleklerAlemi_split_989.html#footnote-176766-976" id="footnote-176766-976-backlink" name="footnote-176766-976-backlink">[976]</a></sup></span> der.</p>
				<p class="normal">Veliyyüllahi’d-Dehlevi (1176/1762), Hüccetti’1-Bâliğa isimli eserinde şu bilgiyi vermektedir:</p>
				<p class="normal"><span class="ideitalik">“Melekler, Mûsâ’nın nârı menzilesinde, ecsâm-ı nûriyyeden yaratılmışlardır. Ve bunlara kerim nefisler (ruhlar, canlar) üflenmiştir.”<sup class="calibre6"><a href="MeleklerAlemi_split_990.html#footnote-176766-977" id="footnote-176766-977-backlink" name="footnote-176766-977-backlink">[977]</a></sup></span></p>
				<p class="normal">Yine bir hadisde, <span class="ideitalik">“Allah, melekleri nurdan yaratmıştır ki, bu melekler arasında, sinekten bile daha küçük olanları vardır.”<sup class="calibre6"><a href="MeleklerAlemi_split_991.html#footnote-176766-978" id="footnote-176766-978-backlink" name="footnote-176766-978-backlink">[978]</a></sup></span> denilmektedir.</p>
				<p class="normal">Makdisi, ehl-i kitabın, meleklerin nârdan yaratıldıklarını, nâr ile nûrun letâfet ve ziyâ itibariyle aynı şey olduğunu zannettiklerini zikretmektedir. O aynı zamanda, rahmet meleklerinin nûrdan, azâp meleklerinin ise nârdan yaratılmış olduğunu da ifade etmektedir.<sup class="calibre6"><a href="MeleklerAlemi_split_992.html#footnote-176766-979" id="footnote-176766-979-backlink" name="footnote-176766-979-backlink">[979]</a></sup></p>
				<p class="normal">M.R. Rıza da (1354/1935), meleklerin yaratılışını şöyle anlatır:</p>
				<p class="normal"><span class="ideitalik">“Müslümanlarca melekler, lâtif cisimlerden yaratılmışlardır ve kesif cisimlerin sûretlerine girmeye muktedirdirler. Onların, şekillere girmeleri, suyun, ince buhar, kar, buz ve sıvı hallerde bulunabilmesi gibidir. Aralarındaki fark, suyun bu şekillere gayri ihtiyâri girmesi, meleklerin ise, kendilerine, Allah Teâlâ’nın verdiği, madde âlemine tesir edici güç sayesinde</span> <span class="ideitalik">ihtiyâri olarak girmeleridir.”<sup class="calibre6"><a href="MeleklerAlemi_split_993.html#footnote-176766-980" id="footnote-176766-980-backlink" name="footnote-176766-980-backlink">[980]</a></sup></span></p>
				<p class="normal">Meleklerin ne zaman yaratıldığı, açık olarak bildirilmemektedir. Ancak, Kur’ân-ı Kerim’deki bilgilerden hareketle, Hz. Âdem’den önce yaratıldığı anlaşılmaktadır. Çünkü Allah Teâlâ, Hz. Âdem’i yaratacağı zaman meleklere, yeryüzünde bir halife yaratacağını bildirmiştir.<sup class="calibre6"><a href="MeleklerAlemi_split_994.html#footnote-176766-981" id="footnote-176766-981-backlink" name="footnote-176766-981-backlink">[981]</a></sup> Buradaki halifeden maksat, Hz. Âdem’dir. O’nu yarattığında, meleklerin O’na secde etmelerini emretmesi, onların, Hz. Âdem’den önce yaratılmış olduğunu göstermektedir.<sup class="calibre6"><a href="MeleklerAlemi_split_995.html#footnote-176766-982" id="footnote-176766-982-backlink" name="footnote-176766-982-backlink">[982]</a></sup></p>
				<p class="normal">Meleklerin yaratılışındaki azamet ve olağanüstü durum da ele alınmış ve bu konuda bazı örnekler verilmiştir. Kur’ân-ı Kerim’de bu hususla ilgili çeşitli misaller yer almaktadır:</p>
				<p class="normal"><span class="ideitalik">“Ey inananlar! Kendinizi ve ailenizi, yakıtı insanlar ve taşlar olan ateşten koruyun. Onun başında, iri gövdeli, sert tabiatlı, Allah’ın, kendilerine buyurduğuna karşı gelmeyen ve emredildiklerini yapan melekler vardır.”<sup class="calibre6"><a href="MeleklerAlemi_split_996.html#footnote-176766-983" id="footnote-176766-983-backlink" name="footnote-176766-983-backlink">[983]</a></sup></span></p>
				<p class="normal">Tekvir Sûresi’nde Yüce Allah<span class="ideitalik">: “Kur’ân, değerli bir elçinin (Cebrail’in) getirip okuduğu sözdür. İşte o elçi, Arş’ın sâhibi Allah katında güçlü ve itibarlıdır. Kendisine uyulan, emin bir elçidir.”<sup class="calibre6"><a href="MeleklerAlemi_split_997.html#footnote-176766-984" id="footnote-176766-984-backlink" name="footnote-176766-984-backlink">[984]</a></sup></span> buyrulmaktadır.</p>
				<p class="normal">Ahmed b. Hanbel, Abdullah b. Mes’ud’dan bu konuda şöyle bir rivâyette bulunmaktadır:</p>
				<p class="normal"><span class="ideitalik">“Rasûlüllah (sav), Cibril’i asıl sûretinde gördü. Onun altıyüz kanadı vardı. Kanatlarından her biri ufku kapatmış; uçlarından inci ve yakutlardan muhtelif renkte şeyler düşüyordu.”<sup class="calibre6"><a href="MeleklerAlemi_split_998.html#footnote-176766-985" id="footnote-176766-985-backlink" name="footnote-176766-985-backlink">[985]</a></sup></span></p>
				<p class="normal">Tirmizi’nin rivâyetinde, Hz. Peygamber: “<span class="ideitalik">Cibril’i semadan inerken gördüm; yaratılışının azameti, yerle gök arasını kapatmıştı.”<sup class="calibre6"><a href="MeleklerAlemi_split_999.html#footnote-176766-986" id="footnote-176766-986-backlink" name="footnote-176766-986-backlink">[986]</a></sup></span> demektedir.</p>
				<p class="normal">Hz. Peygamber şu sözleriyle de aynı husûsa dikkat çekmektedir:</p>
				<p class="normal"><span class="ideitalik">“Benim, hamele-i arş’dan birinin kulak memesi ile boynunun arkası arasındaki msâfenin, yedi yüz sene kadar olduğunu söylememe izin verildi.”<sup class="calibre6"><a href="MeleklerAlemi_split_1000.html#footnote-176766-987" id="footnote-176766-987-backlink" name="footnote-176766-987-backlink">[987]</a></sup></span></p>
				<p class="normal"><span class="ideitalik">“Hamele-i arşın birinden bahsetmeme izin verildi. Onun ayakları yerde, karnı üzerinde arş, kulak yumuşağı ve boynunun arkası arasında bir kuş yedi yüz sene uçar.”<sup class="calibre6"><a href="MeleklerAlemi_split_1001.html#footnote-176766-988" id="footnote-176766-988-backlink" name="footnote-176766-988-backlink">[988]</a></sup></span></p>
				<p class="normal">Görüldüğü gibi meleklerin yaratılış maddesi nurdur ve genel kanaate göre insanlardan önce yaratılmışlardır. Yaratılış itibariyle aynı derecede değildirler. Bazı meleklerin iki, bazılarının üç ve bazılarının ise altı yüz kanadı bulunmaktadır. Kimileri iri gövdeli ve sert tabiatlı sıfatlarıyla belirtilmekte, bununla birlikte lâtif cisimlerden yaratılmış oldukları da ifade edilmektedir.</p>
	<p class="normal"><span class="idebold">II. MELEKLERİN ÖZELLİKLERİ</span></p>
				<p class="normal">Bu bölümde, meleklerin özellikleri konusu ele alınacaktır. Ancak, Rasûlüllah’dan bize kadar ulaşan haberler olmadan, meleklerin hakikatini ve sıfatlarını anlamak mümkün değildir. Çünkü görünmeyen varlıklar konusunda Kur’an ve Sünnete dayanmadan, insanın kendi kanaati sonucu ortaya çıkardığı iddialarla kesin bilgiye ulaşılamaz; yaratılışları, tam olarak idrak edilemez. Zira konuyla ilgili bilgilerin kaynağı Kuran ve Sünnet’le sınırlıdır. Dolayısıyla meleklerin özellikleri bu iki kaynağın ışığı altında maddeler halinde incelenecektir.</p>
	<p class="normal"><span class="idebold">A. Meleklerin Görünümleri</span></p>
				<p class="normal">Melekler görevlerini yerine getirirken birtakım suretlere girerler. Kur’ân’da ve hadislerde konuyla ilgili bazı ifadeler yer almaktadır. Bu ifadelerden hareketle meleklerin görünümleri bazı başlıklar altında ele alınabilir:</p>
	<p class="normal"><span class="idebold">1. Tanınan Bir İnsan Sûretinde Görünmeleri</span></p>
				<p class="normal">Meleklerin, herkesçe tanınan bir insan sûretine girerek peygamberlere gelişiyle ilgili Kur’an’dan bazı örnekler vermek mümkündür. Bazen İbrâhim’in şerefli misafirleri<sup class="calibre6"><a href="MeleklerAlemi_split_1002.html#footnote-176766-989" id="footnote-176766-989-backlink" name="footnote-176766-989-backlink">[989]</a></sup> bazen kavmini helâk etmek için Lût’a gelen güzel gençler<sup class="calibre6"><a href="MeleklerAlemi_split_1003.html#footnote-176766-990" id="footnote-176766-990-backlink" name="footnote-176766-990-backlink">[990]</a></sup> ve Bazen de mâbedin duvarına tırmanıp, Dâvûd’un yanına giren hasım iki adam görünümlerinde<sup class="calibre6"><a href="MeleklerAlemi_split_1004.html#footnote-176766-991" id="footnote-176766-991-backlink" name="footnote-176766-991-backlink">[991]</a></sup> gelmişlerdir. Cibril’in, Rasûlüllah’ın meclisine genellikle, ashâbdan Dıhyetü’l-Kelbi’nin sûretine girerek geldiği hususu da bilinmektedir.</p>
	<p class="normal"><span class="idebold">2. Hz. Peygamber’in Melekleri Asli Sûretlerinde Görmesi</span></p>
				<p class="normal">Hz. Peygamber’in melekleri asli suretinde gördüğüne dair en önemli bilgiler Kur’ân-ı Kerim’de yer almaktadır. Mi’rac hâdisesi anlatıldığı ayetler bu konuyu şu şekilde ifade etmektedir:</p>
				<p class="normal"><span class="ideitalik">“Andolsun ki, O (sâhibiniz), onu (Cebrâil’i) apaçık ufukta görmüştür”<sup class="calibre6"><a href="MeleklerAlemi_split_1005.html#footnote-176766-992" id="footnote-176766-992-backlink" name="footnote-176766-992-backlink">[992]</a></sup> </span>ve<span class="ideitalik"> “Hemen (kendi sûretine girip) doğruldu. O en yüksek ufukta idi. Sonra (Cebrâil, ona) yaklaştı. Derken sarktı. (Bu sûretle o peygamber) iki yay kadar, yahud daha yakın oldu”<sup class="calibre6"><a href="MeleklerAlemi_split_1006.html#footnote-176766-993" id="footnote-176766-993-backlink" name="footnote-176766-993-backlink">[993]</a></sup> </span>ve<span class="ideitalik"> “Andolsun ki, onu (Cebrâil’i) diğer bir defa da Sidretü’l-mûnteha’nın yanında gördü ki, Cennetü’lme’vâ onun yanındadır. O, gördüğü zaman Sidre’yi bürüyordu, onu bürümekte olan peygamberin gözü, gördüğünden ağmadı, onu aşmadı da.”<sup class="calibre6"><a href="MeleklerAlemi_split_1007.html#footnote-176766-994" id="footnote-176766-994-backlink" name="footnote-176766-994-backlink">[994]</a></sup></span></p>
				<p class="normal">Bu ayetlerden anlaşıldığına göre Hz. Peygamber, Cibril’i, Allah’ın yarattığı asıl sûretinde, melek şeklinde, güneşin doğduğu tarafta görmüştür. Ebu’lAhves’ten rivâyet olunduğuna göre, onu, altıyüz kanadıyla, asıl sûretinde görmüştür. Tâbiinden Atâ’ya göre ise, o daha çok, sahabeden Dıhye (r.a.) şeklinde gelirdi. Asıl sûretinde geldiğinde bütün ufku kaplamıştı ve üzerinde, İncilerle süslenmiş yeşil ipek vardı.<sup class="calibre6"><a href="MeleklerAlemi_split_1008.html#footnote-176766-995" id="footnote-176766-995-backlink" name="footnote-176766-995-backlink">[995]</a></sup></p>
				<p class="normal">Necm Sûresi’ndeki ikinci açıklamada <span class="ideitalik">“Cibril (as), ufukta doğruldu ve Rasûlüllah güneşin doğduğu yerde onu gördü.”<sup class="calibre6"><a href="MeleklerAlemi_split_1009.html#footnote-176766-996" id="footnote-176766-996-backlink" name="footnote-176766-996-backlink">[996]</a></sup></span> denilmektedir. Bu görme, mi’râc esnasında olmuştur.<sup class="calibre6"><a href="MeleklerAlemi_split_1010.html#footnote-176766-997" id="footnote-176766-997-backlink" name="footnote-176766-997-backlink">[997]</a></sup> İbn Mes’ûd’dan gelen bir rivâyette, Hz. Peygamber Cibril’i, asıl sûretinde sadece iki kez görmüştür. Birincisinde ona kendisini, Allah’ın yarattığı asıl sûretinde görmek istediğini bildirdi. Sonra onu, ufku kaplamış olarak gördü. İkinci görme ise, Mi’rac da oldu. Necm sûresinde belirtilen ikinci maksat da budur.<sup class="calibre6"><a href="MeleklerAlemi_split_1011.html#footnote-176766-998" id="footnote-176766-998-backlink" name="footnote-176766-998-backlink">[998]</a></sup></p>
				<p class="normal">İbn Kesir bu görmenin, Mi’râc’dan önce bi’setin ilk yıllarında olduğunu, o zaman, Rasûlüllah’ın yerde bulunduğunu, Cibril yere inerek ona yaklaştığını ve altıyüz kanadıyla, melek olarak göründüğünü, ikinci görmenin ise Mi’rac gecesi Sidre’de olduğunu belirterek yukarıdaki rivayete itirazda bulunmaktadır.<sup class="calibre6"><a href="MeleklerAlemi_split_1012.html#footnote-176766-999" id="footnote-176766-999-backlink" name="footnote-176766-999-backlink">[999]</a></sup></p>
				<p class="normal">İbn Abbâs’tan gelen bir rivayete göre, <span class="ideitalik">“Rasûlüllah, Cibril’den, kendisine asıl sûretinde görünmesini istedi. Cibril, ‘Rabb’ine duâ et.’ dedi. Rasûlüllah duâ etti ve Cibril’i gördü. O anda bir karaltı peydah oldu, sonra o karaltı yükselip, yayılmaya başladı. Bu, Cibril idi. Rasûlüllah onu görünce, düşüp bayıldı. Cebrâil ise, tekrar insan şekline dönüp, onu ayılttı.”<sup class="calibre6"><a href="MeleklerAlemi_split_1013.html#footnote-176766-1000" id="footnote-176766-1000-backlink" name="footnote-176766-1000-backlink">[1000]</a></sup></span></p>
				<p class="normal">Abdullah b. Mes’ud, Rasûlüllah’ın Miraç’ta Sidre-i Müntaha’da Cibril’i diğer bir defa daha gördüğünde, <span class="ideitalik">“Cibril’i, Sidre yanında, altıyüz kanadı ile gördüm, İnciler ve yakutlarla süslü kanatlarını oynatıyordu.”<sup class="calibre6"><a href="MeleklerAlemi_split_1014.html#footnote-176766-1001" id="footnote-176766-1001-backlink" name="footnote-176766-1001-backlink">[1001]</a></sup> </span>dediğini rivâyet etmiştir. Hz. Aişe ise, bu hususla ilgili şöyle bir hâdise anlatmaktadır: <span class="ideitalik">“Rasûlüllah Hirâ’da bir ay i’tikâfa çekilmeye nezr etmişti. Bu i’tikâf, Ramazan ayına denk gelmişti. Bir gece çıktı ve ‘Esselâmüaleyke’ diye bir ses işitti. Rasûlüllah, ‘Onu cin zannettim ve koşarak Hatice’ye geldim, onun yanına girdiğimde bana: ‘Sana ne oldu?’ dedi. Durumu ona anlattım. Hatice ‘selâm hayırdır.’ dedi. Sonra tekrar çıktım, bir de ne göreyim, Cibril, güneşin üzerinde, bir kanadı maşrikte, bir kanadı da mağribde idi. Ben, ayak üzerinde dikilip durdum. Ondan korktum. O benimle, kendisine alışana kadar konuştu. Bana bir yeri va’detti. Ben geri dönmek istedim, bir de ne göreyim, Mikâil ufku kapatmış; Cibril indi, ama Mikâil, yer ve gök arasında kaldı. Cibril beni aldı.”<sup class="calibre6"><a href="MeleklerAlemi_split_1015.html#footnote-176766-1002" id="footnote-176766-1002-backlink" name="footnote-176766-1002-backlink">[1002]</a></sup></span></p>
				<p class="normal">Buhari ve Müslim’in rivâyet ettikleri bir haberde Hz. Aişe şöyle dedi: <span class="ideitalik">“Rasülüllah, Cibril’i, asıl sûretinde iki kere görmüştür. Bir kere gökten yere inerken gördü. Yaratılışının azameti yer ve gök arasını kapatmıştı.”<sup class="calibre6"><a href="MeleklerAlemi_split_1016.html#footnote-176766-1003" id="footnote-176766-1003-backlink" name="footnote-176766-1003-backlink">[1003]</a></sup></span> Elmalı’lı Hamdi Yazır, Hz. Aişe’den vârid olan bu rivâyete göre Necm Sûresinde geçen varlığın, Cebrâil diye tefsir olunduğunu vasıfların ve lâfızların da buna münâsib bulunduğundan, birçok müfessirin de, Cebrâil dediklerini belirtmekte ve şöyle bir rivâyet nakletmektedir: <span class="ideitalik">“Denilmiş ki, peygamberlerden hiçbirisi Cebrâil’i hakiki sûretinde görmemişti; ancak Hz. Muhammed, biri arzda, biri de semada olmak üzere iki kere gördü.” </span>Bu izâha göre, âyetin manası şöyle oluyor: <span class="ideitalik">“Cebrâil ona şöyle ta’lim etti. Bazen olduğu gibi, beşer sûretinde temessül ederek değil, Allah’ın yarattığı gibi hakiki sûret ve hilkati ile doğrudan doğruya en yüksek ufukta durup göründü.”<sup class="calibre6"><a href="MeleklerAlemi_split_1017.html#footnote-176766-1004" id="footnote-176766-1004-backlink" name="footnote-176766-1004-backlink">[1004]</a></sup></span></p>
				<p class="normal">Bütün bu bilgilerden anlaşılmaktadır ki, “Rasûlüllah Cibril’i, Kuranın her nüzûlünde, başka bir kişinin sûreti ile görüyordu. Hakiki sûreti ile bir kere Mi’râc’dan evvel görmüştü. O vakit Cibril, Rasûlüllah’a inmişti. Bir kere de Mi’râc’dan inerken görmüştü. O anda, Rasûlüllah Cibril’e doğru iniyordu. Cibril ise O’nun önünde gidiyordu.”<sup class="calibre6"><a href="MeleklerAlemi_split_1018.html#footnote-176766-1005" id="footnote-176766-1005-backlink" name="footnote-176766-1005-backlink">[1005]</a></sup></p>
	<p class="normal"><span class="idebold">3. Aslî Sûretlerinin Dışında ve Tanınmayan Bir İnsan Sûretinde Görünmeleri</span></p>
				<p class="normal">Hz. Ömer<span class="ideitalik">, “Hz. Peygamber’in yanında oturduğumuz bir sırada, elbisesi çok beyaz, saçları çok siyah, üzerinde sefer alâmeti görünmeyen ve içimizden hiç kimsenin tanımadığı bir adam çıkageldi. Adam gittikten sonra onun kim olduğunu sorduk. Bunun üzerine Hz. Peygamber, onun, Cibril olduğunu ve bize dinimizi öğretmeye geldiğini söyledi”<sup class="calibre6"><a href="MeleklerAlemi_split_1019.html#footnote-176766-1006" id="footnote-176766-1006-backlink" name="footnote-176766-1006-backlink">[1006]</a></sup></span> demektedir. Bu rivayet, meleklerin tanınmayan bir insan suretinde geldiklerine dair tipik bir örnektir.</p>
				<p class="normal">Kur’an-ı Kerim’de, <span class="ideitalik">“Meryem, onlara karşı bir perde çekmişti. Derken, biz ona rûhumuzu gönderdik de o, kendisine tastamam bir insan şeklinde göründü. Meryem dedi ki: ‘Senden, çok esirgeyici olan Allah’a sığınırım. Eğer, Allah’tan sakınan bir kimse isen, (bana dokunma). Rûh: ‘Ben yalnızca, sana tertemiz bir erkek çocuk bağışlamam için, Rabb’imin bir elçisiyim’ dedi.”<sup class="calibre6"><a href="MeleklerAlemi_split_1020.html#footnote-176766-1007" id="footnote-176766-1007-backlink" name="footnote-176766-1007-backlink">[1007]</a></sup></span> Ayetlerinden de bu anlaşılmaktadır. Müfessirlerin çoğunluğuna göre, buradaki “Ruh”tan maksat, Cebrâil.<sup class="calibre6"><a href="MeleklerAlemi_split_1021.html#footnote-176766-1008" id="footnote-176766-1008-backlink" name="footnote-176766-1008-backlink">[1008]</a></sup></p>
				<p class="normal">Melekleri, sahabîlerden bazıları da tanınmayan bir kimse ve asli suretinin dışında görmüşlerdir. Bu fikri te’yid eden birçok rivâyet bulunmaktadır. İbn Sa’d’dan gelen bir rivayette, Ubeyd b. Evs Bedir günü Ukayl b. Ebi Talib’i ve başka bir adamı esir alır. Rasûlüllah bu iki adama bakar ve <span class="ideitalik">“Sana, kerim bir melek yardım etti.”</span> der.<sup class="calibre6"><a href="MeleklerAlemi_split_1022.html#footnote-176766-1009" id="footnote-176766-1009-backlink" name="footnote-176766-1009-backlink">[1009]</a></sup></p>
				<p class="normal">Ahmed b. Hanbel’de geçen bir rivayette Ebu’l-Yesr Ka’b b. Amr, Abbâs’ı esir alır. Ebu’l-Yesr’e göre Abbâs, daha güçlü bir adamdı. Hz. Peygamber, “ey Ebu’l-Yesr! Abbâs’ı nasıl esir aldın? Der. O da, <span class="ideitalik">“ya Rasûlellah, bana bir adam yardım etti; hey’eti ise şöyle şöyleydi”</span> diye cevap verir. Bunun üzerine Hz. Peygamber de, <span class="ideitalik">“O kimseye karşı sana, kerim bir melek yardım etti” </span>der.<sup class="calibre6"><a href="MeleklerAlemi_split_1023.html#footnote-176766-1010" id="footnote-176766-1010-backlink" name="footnote-176766-1010-backlink">[1010]</a></sup></p>
				<p class="normal">Hz. Ali’nin anlattığına göre Ensar’dan, Beni Haşim’in en kısa adamlarından bir adam gelir. Ebû Nuaym, bu adamın, Abbâs isminde birisini esir aldığını söyler. Adam, <span class="ideitalik">“Vallâhi onu ben esir almadım, atılgan ve yüzü itibariyle insanların en güzellerinden olan bir adam, kavim içinde görmediğim, alacalı bir at üstünde gelerek onu esir aldı.”</span> der. Bunun üzerine Rasûlüllah <span class="ideitalik">“Bu, kerim bir melektir.”</span> der.<sup class="calibre6"><a href="MeleklerAlemi_split_1024.html#footnote-176766-1011" id="footnote-176766-1011-backlink" name="footnote-176766-1011-backlink">[1011]</a></sup></p>
				<p class="normal">Ammâr b. Ebi Ammar’dan rivâyet olunduğuna göre; <span class="ideitalik">“Hz. Hamza, ‘Ya Rasûlullah! Cibril’i bana, kendi asli sûretinde göster.’ der. Rasûlüllah: ‘Senin onu görmeye gücün yetmez.’ diye cevap verir. Hz. Hamza: ‘Gücüm yeter Ya Rasûlellah, onu bana göster’ der. Sonra şöyle devam etti: ‘Ben oturdum, o da oturdu. Cibril, müşriklerin, Ka’benin içine atmış olduğu bir kereste üzerine indi. Üzerinde elbisesi olduğu halde kâbeyi tavaf ediyordu. Rasûlüllah, ‘başını kaldır ve Cibril’e bak’ dedi. O da başını kaldırdı ve onu gördü. Görünce dayanamayıp bayıldı.”<sup class="calibre6"><a href="MeleklerAlemi_split_1025.html#footnote-176766-1012" id="footnote-176766-1012-backlink" name="footnote-176766-1012-backlink">[1012]</a></sup></span></p>
				<p class="normal">Hârise b. Nu’mân, <span class="ideitalik">“Cibril yanındayken Rasûlüllah’a uğradım. Ona selâm verdim. Cibril yanından ayrılınca Rasûlallah bana: ‘Benimle beraber olan zâtı gördün mü?’ dedi. Ben de ‘Evet’ dedim. Rasûlüllah: ‘O, sana selâmını iâde eden, Cibril idi.’”</span> dedi.<sup class="calibre6"><a href="MeleklerAlemi_split_1026.html#footnote-176766-1013" id="footnote-176766-1013-backlink" name="footnote-176766-1013-backlink">[1013]</a></sup> Sa’d b. Ebi Vakkâs, <span class="ideitalik">“Uhud günü, Rasûlüllah’ın sağında iki adam gördüm, harb şiddetlendi. O iki kişiyi, o günden önce hiç görmemiştim. O günden sonra da görmedim. Bunlar Cibril ve Mikâil idiler.” </span>dedi.<sup class="calibre6"><a href="MeleklerAlemi_split_1027.html#footnote-176766-1014" id="footnote-176766-1014-backlink" name="footnote-176766-1014-backlink">[1014]</a></sup></p>
				<p class="normal">İbnü’l-Arabî Ebû Bekir b. Muhammed (543/1148) “el-Avâsım mine’l Kavâsım” adlı eserinde, sahâbenin dışındaki müminlerin ve kâfirlerin de melekleri gördüklerini ve seslerini işittiklerini belirtmektedir. Bu mümkündür, ancak, kâfirlerin görmesi, ukubet, belâ ve fitne açısından; müminlerin görmesi ise kerâmet açısındandır. Onlar, bedeni olarak görülmemişlerdir. Sahâbe olsun, iman etmeyenler olsun, meleklerin sözlerini işitmiş ve onları insâni sûrette görmüşlerdir. Hattâ Bazen de arı (nahl) sûretinde görmüşlerdir. Fakat bu görüş, sâfa-i kalb (kalbin sâflığı) ile olmamıştır.<sup class="calibre6"><a href="MeleklerAlemi_split_1028.html#footnote-176766-1015" id="footnote-176766-1015-backlink" name="footnote-176766-1015-backlink">[1015]</a></sup></p>
				<p class="normal">Bu bilgilerden hareketle, kelâmcılara göre, Hz. Peygamberin dışındaki insanlar, melekleri, asli sûretleri ile göremezler. Ancak, beşer sûretinde görebilirler. Çünkü Allah, gözlere, onları görme kudreti<span class="idebold"> </span>vermemiştir.<sup class="calibre6"><a href="MeleklerAlemi_split_1029.html#footnote-176766-1016" id="footnote-176766-1016-backlink" name="footnote-176766-1016-backlink">[1016]</a></sup> Onları görmek, cisimlerinin ve cüzlerinin letâfetini yok eder.<sup class="calibre6"><a href="MeleklerAlemi_split_1030.html#footnote-176766-1017" id="footnote-176766-1017-backlink" name="footnote-176766-1017-backlink">[1017]</a></sup> Allah Teâlâ, En’âm Sûresi’nde: <span class="ideitalik">“Eğer peygamberi, bir melek kılsaydık, elbette onu bir erkek şeklinde</span><span class="idebolditalik"> </span><span class="ideitalik">kılardık.”<sup class="calibre6"><a href="MeleklerAlemi_split_1031.html#footnote-176766-1018" id="footnote-176766-1018-backlink" name="footnote-176766-1018-backlink">[1018]</a></sup></span> buyurmaktadır. Ayetin tefsirinde: <span class="ideitalik">“Çünkü onların, meleği kendi şeklinde görmeye tâkatleri yoktur.” denilmektedir</span>. Daha sonra <span class="ideitalik">“Ve mutlaka onları, hem kendilerini, hem de kendilerinden zayıf olanları düşürdükleri şüpheye düşürürdük”<sup class="calibre6"><a href="MeleklerAlemi_split_1032.html#footnote-176766-1019" id="footnote-176766-1019-backlink" name="footnote-176766-1019-backlink">[1019]</a></sup> </span>âyetinin tefsirinde de “<span class="ideitalik">Çünkü onlar, meleği insan şeklinde gördükleri zaman, ‘bu bir insandır, melek değildir.’ derler”</span>. İbn Abbâs (r.a.) şöyle der: <span class="ideitalik">“Eğer onlara bir melek gelseydi, erkekten</span> <span class="ideitalik">başka şey gelmezdi. Çünkü onlar, nûrdan yaratılmış meleklere bakamazlar.”<sup class="calibre6"><a href="MeleklerAlemi_split_1033.html#footnote-176766-1020" id="footnote-176766-1020-backlink" name="footnote-176766-1020-backlink">[1020]</a></sup></span></p>
				<p class="normal">En’âm Sûresi’nde, <span class="ideitalik">“Kâfirler, ‘Muhammed’e, o’nun doğruluğuna ve peygamber olduğuna şâhitlik edecek bir melek indirilse ya’ dediler.”<sup class="calibre6"><a href="MeleklerAlemi_split_1034.html#footnote-176766-1021" id="footnote-176766-1021-backlink" name="footnote-176766-1021-backlink">[1021]</a></sup> </span>denilmektedir. Ebûssuûd Efendi (982/1574) bu âyeti şöyle tefsir eder: <span class="ideitalik">“Yani, o’na, görebileceğimiz ve bize o’nun peygamber olduğunu söyleyecek bir melek indirilse ya!”</span> dediler. Bu, onların her çaresiz kaldıkları ve başka sebep bulamadıkları zaman ileri sürdükleri yaldızlı hurafeleri ve hakikatmiş gibi göstermeye çalıştıkları batıllarıdır.<sup class="calibre6"><a href="MeleklerAlemi_split_1035.html#footnote-176766-1022" id="footnote-176766-1022-backlink" name="footnote-176766-1022-backlink">[1022]</a></sup> Ayetin <span class="ideitalik">“Eğer biz öyle bir melek gönderseydik, elbette (onların helâk olma) işi bitirilmiş olur, kendilerine göz bile açtırılmazdı.”</span> kısmının, İbn Abbâs’tan rivâyet edilen manası Kurtubi tefsirinde şöyle geçmektedir: <span class="ideitalik">“Biz bir melek indirseydik, Onlar onu gördüklerinde, korkudan helâk olurlardı. Çünkü onu görmeye tahammül edemezlerdi.”<sup class="calibre6"><a href="MeleklerAlemi_split_1036.html#footnote-176766-1023" id="footnote-176766-1023-backlink" name="footnote-176766-1023-backlink">[1023]</a></sup></span></p>
				<p class="normal">Yukarıdaki rivâyetleri ve müfessirlerin görüşlerini şöyle özetlemek gerekirse, Hz. Peygamber’in dışında hiç kimse meleği asli sûretinde görmeye tâkat getiremez, eğer onu görseler, yıldırım çarpmaktan daha müthiş bir sûrette helâk olurlar Peygamberler içinde bile ancak pek nâdiri, onu hakiki sûretiyle görebilmiştir. <sup class="calibre6"><a href="MeleklerAlemi_split_1037.html#footnote-176766-1024" id="footnote-176766-1024-backlink" name="footnote-176766-1024-backlink">[1024]</a></sup> Bununla birlikte müminlerin melekleri ancak, Cennette görebilecekleri rivayetleri de vardır.<sup class="calibre6"><a href="MeleklerAlemi_split_1038.html#footnote-176766-1025" id="footnote-176766-1025-backlink" name="footnote-176766-1025-backlink">[1025]</a></sup> Meleklerin asli suretlerinin dışında, tanınmayan bir insan suretinde görülmesiyle ilgili olarak Yusuf b. İsmâil en-Nebhâni, <span class="ideitalik">“Huccetullah Ale’l-Âlemin...”</span> isimli eserinde seksen küsür rivâyet toplamıştır.<sup class="calibre6"><a href="MeleklerAlemi_split_1039.html#footnote-176766-1026" id="footnote-176766-1026-backlink" name="footnote-176766-1026-backlink">[1026]</a></sup></p>
	<p class="normal"><span class="idebold">4. Meleklerin Rüyada Görülmesi ve Bir Meleğin Başka Melek Sûretine Giremeyişi</span></p>
				<p class="normal">Müminlerin melekleri asli sûretlerinin dışında görebilmelerinin mümkün olduğu gibi, rü’yada görebilmeleri de imkân dâhilindedir. Nitekim Buhâri’de Abdullah b. Ömer’den nakledildiğine göre Rasûlüllah’ın yanına bir adam geldi ve gördüğü bir rüyâyı ona anlattı. İbn Ömer de, <span class="ideitalik">“Genç bir adamdım. Mescitte uyuyordum. Uykumda, sanki iki meleğin beni alıp ateşe götürdüklerini gördüm. Orada, kendilerini tanıdığım insanlar vardı. Sonra, ‘Ateşten Allah’a sığınırım’ demeye başladım. O anda bir melekle karşılaştım. O bana: ‘korkma!’ dedi”<sup class="calibre6"><a href="MeleklerAlemi_split_1040.html#footnote-176766-1027" id="footnote-176766-1027-backlink" name="footnote-176766-1027-backlink">[1027]</a></sup></span> şeklinde gördüğü bir rüyâyı Rasûlüllah’a anlattı.</p>
				<p class="normal">Hz. Peygamber Hz. Aişe’ye, <span class="ideitalik">“Rüyamda bana gösterildin, melek, bir ipek parçası içinde sana geldi ve bana, ‘bu senin hanımın’ dedi. Ben de senin yüzünden örtüyü açtım ve o kadının sen olduğunu gördüm.”<sup class="calibre6"><a href="MeleklerAlemi_split_1041.html#footnote-176766-1028" id="footnote-176766-1028-backlink" name="footnote-176766-1028-backlink">[1028]</a></sup></span> demiştir.</p>
				<p class="normal">Ayrıca, İslâm âlimlerinin bildirdiklerine göre, bir melek, başka bir meleğin sûretinde görünemez. Ne Cibril İsrafil’in; ne de İsrâfil Cibril’in veya bir başka meleğin şekline girebilir.<sup class="calibre6"><a href="MeleklerAlemi_split_1042.html#footnote-176766-1029" id="footnote-176766-1029-backlink" name="footnote-176766-1029-backlink">[1029]</a></sup></p>
	<p class="normal"><span class="idebold">B. Meleklerin Tasviri</span></p>
				<p class="normal">Meleklerin Tasviri konusunu Kur’ân-ı Kerim çok eski tarihlere kadar götürmekte ve Hz. Süleymân zamanında, halk görsün de onlar gibi ibadet etsinler diye, mescidlerde meleklerin, peygamberlerin ve sâlih insanların, bakır ve pirinç gibi madenlerden sûretlerinin yapıldığını haber vermektedir.<sup class="calibre6"><a href="MeleklerAlemi_split_1043.html#footnote-176766-1030" id="footnote-176766-1030-backlink" name="footnote-176766-1030-backlink">[1030]</a></sup> Hz. Süleymân’ın şeriatinde, bu şekilde sûretler yapmak henüz haram edilmediği için, buna engel olunmamıştır.<sup class="calibre6"><a href="MeleklerAlemi_split_1044.html#footnote-176766-1031" id="footnote-176766-1031-backlink" name="footnote-176766-1031-backlink">[1031]</a></sup></p>
				<p class="normal">En’âm Sûresi’nde, <span class="ideitalik">“Biz, o gönderdiğimiz peygamberi beşer değil de, dedikleri gibi melek yapsak idik, onu mutlaka erkek yapar, bir erkek sûretine koyar da gönderirdik</span>”<sup class="calibre6"><a href="MeleklerAlemi_split_1045.html#footnote-176766-1032" id="footnote-176766-1032-backlink" name="footnote-176766-1032-backlink">[1032]</a></sup> denilmektedir. Vahiy hadislerinde de, <span class="ideitalik">“bazen melek, erkek sûretine girerdi.”</span> şeklinde ifadeler geçmektedir. Cibril’in, tanınan bir insan (Dıhyetu’1-Kelbi) sûretinde gelip, imanı, İslâm’ı, ihsânı suâl ederek, dini öğrettiği hadis meşhurdur. Hz. Meryem’e, “tam bir insan” suretinde görünmüş.<sup class="calibre6"><a href="MeleklerAlemi_split_1046.html#footnote-176766-1033" id="footnote-176766-1033-backlink" name="footnote-176766-1033-backlink">[1033]</a></sup> Hz. İbrahim<sup class="calibre6"><a href="MeleklerAlemi_split_1047.html#footnote-176766-1034" id="footnote-176766-1034-backlink" name="footnote-176766-1034-backlink">[1034]</a></sup> ve Hz. Lut’a<sup class="calibre6"><a href="MeleklerAlemi_split_1048.html#footnote-176766-1035" id="footnote-176766-1035-backlink" name="footnote-176766-1035-backlink">[1035]</a></sup> yolcu suretinde gelmişlerdi. Yukarıdaki âyette de, <span class="ideitalik">“biz onu bir erkek sûretinde gönderirdik</span>” buyrulması, gerçekten şâyân-ı dikkattir. Bununla, meleklerin, kadın sûretinde gönderilmesi ihtimâli bulunmadığı, özellikle anlatılmıştır. Zirâ kâfirler melekleri, dişi olarak tehayyül ediyorlardı. Hâlbuki melekler gerçekte, onların hayal ettikleri gibi dilber kızlar değil, hattâ onlara karşı, kadın sûretinde tasvirleri bile muhtemel değildir.<sup class="calibre6"><a href="MeleklerAlemi_split_1049.html#footnote-176766-1036" id="footnote-176766-1036-backlink" name="footnote-176766-1036-backlink">[1036]</a></sup></p>
				<p class="normal">En’âm Sûresi’ndeki bu âyet, başlangıçtan günümüze kadar, çeşitli zamanlarda ve muhtelif inançlar tarafından, meleklerin tasviri ve temsili konularında, onların, güzel bir kadın sûretinde resmedilişlerinin yanlış olduğunu göstermektedir. Meleklerin görünmeleri ve sûretleri hakkında birçok hadis-i şerif vârid olmasına rağmen, onların, kadın sûretine girmesini veya dişiliğini belirten bir tane bile hadisin bulunmaması da, buna cevap teşkil etmektedir.</p>
				<p class="normal">Kur’ân-ı Kerim’de, <span class="ideitalik">“Gökleri ve yeri yaratan, melekleri ikişer, üçer ve dörder kanatlı elçiler yapan Allah’a hamd olsun.</span>”<sup class="calibre6"><a href="MeleklerAlemi_split_1050.html#footnote-176766-1037" id="footnote-176766-1037-backlink" name="footnote-176766-1037-backlink">[1037]</a></sup> denilmekte ve meleklerin kanatlarından bahsedilmektedir. Buradaki kanatların mahiyeti açıklanmamaktadır. Bu konu, “meleklerin kanatları” başlığı altında daha geniş olarak ele alınacaktır. Ancak, buradaki melekleri, kanatlı ve güzel kadınlara benzeterek tasvir etmek, İslam inancına aykırıdır. Bu sebeple İslâm toplumunda yaşayan Müslümanların bile melekleri güzel kadın olarak tasvir etmeleri ve özellikle Hz. İbrahim’e, kurban etmesi için koç getiren meleği, bir kadının, kadınlık özelliklerini (göğüsler, yanaklar, dudaklar vb.) ön plana çıkararak resmetmeleri, son derece yersiz ve batıl dinlere dayanan bir anlayış olduğunu belirtmek gerekir.</p>
	<p class="normal"><span class="idebold">C. Meleklerin Kudretleri ve Sür’atleri</span></p>
				<p class="normal">Kur an ve sünnette, meleklerin, şaşılacak derecede büyük kudretlere sahip oldukları anlatılmaktadır. El-Hâkka Sûresi’nde, <span class="ideitalik">“Artık ‘Sûr’ a ilk nefha üflendiği ve dağlar kaldırılıp birbirine tek çarpışla darmadağın edildiği zaman, işte o gün, olacak olur (kıyâmet kopar). Gök de yarılır ve artık o gün o, çökmeye yüz tutar. Melekler onun (göğün) etrafındadırlar. O gün, Rabb’inin arşını, bunların da üstünde sekiz melek yüklenir.”<sup class="calibre6"><a href="MeleklerAlemi_split_1051.html#footnote-176766-1038" id="footnote-176766-1038-backlink" name="footnote-176766-1038-backlink">[1038]</a></sup></span><span class="idebold"> </span>denilerek meleklerin bu kudretleri de vurgulanmaktadır. Zûmer Sûresinin 68. âyetinde, aynı hususa dikkat çekilmektedir. Melek “Sûr”a üflediğinde, yer ve gökte kim varsa hepsi düşüp ölmüş olacaktır. Birinci “Sûr” da Allah’ın dilemesiyle ölmeyip kalanlar, sadece Cebrâil, Mikâil, İsrâfıl, Azrail veya hamelei arş ya da nedvân melekleri, hûriler, cennetin hazinedârı olan Mâlik’le, cehennem bekçileri olan zebânilerdir.<sup class="calibre6"><a href="MeleklerAlemi_split_1052.html#footnote-176766-1039" id="footnote-176766-1039-backlink" name="footnote-176766-1039-backlink">[1039]</a></sup></p>
				<p class="normal">Meâric Sûresi’nde de, meleklerin sür’atine işaret edilmektedir. Bu âyette Cebrâil, “Rûh” sıfatıyle zikredilerek şöyle denilmektedir: <span class="ideitalik">“O, derecelerin sâhibi Allah’dandır. Melekler ve Rûh da oraya, bir günde yükselip çıkar ki, mesâfesi, (dünya seneleriyle) elli bin senedir”<sup class="calibre6"><a href="MeleklerAlemi_split_1053.html#footnote-176766-1040" id="footnote-176766-1040-backlink" name="footnote-176766-1040-backlink">[1040]</a></sup></span> <span class="ideitalik">“Miktarı elli bin sene olan gün” hususunda, dört tefsir yapılmıştır. Bundan murâd, Arş ile en alttaki yedinci yer arasındaki mesâfedir”</span>; <span class="ideitalik">“Yaratıldığı günden, kıyâmete kadar sûren dünya ömrüdür”; “Bu dünya ile âhiret arasındaki (kıyâmetten sonra ba’se kadar sûren) fasıl günüdür”; dördüncü olarak da, “O, kıyâmet günüdür.”</span> denilmiştir.<sup class="calibre6"><a href="MeleklerAlemi_split_1054.html#footnote-176766-1041" id="footnote-176766-1041-backlink" name="footnote-176766-1041-backlink">[1041]</a></sup></p>
				<p class="normal">Meleklerin bu esrarengiz kudretleri, Hz. Peygamberin hadislerinde de dile getirilmektedir. Hz. Peygamber, <span class="ideitalik">“Bana, kulak yumuşağı ile boynunun arkası arasındaki mesâfe yediyüz yıl olan, hamele-i arş meleklerinin birinden söz etmeye izin verildi.”<sup class="calibre6"><a href="MeleklerAlemi_split_1055.html#footnote-176766-1042" id="footnote-176766-1042-backlink" name="footnote-176766-1042-backlink">[1042]</a></sup></span><span class="idebold"> </span>demiştir. Hz. Ali de bu konuda, <span class="ideitalik">“Allah’ın bir meleği vardır ki onun yetmişbin yüzü, her yüzünde yetmişbin dili vardır. Her bir dili ile Allah’ı yetmişbin ayrı dilde tesbih eder. Allah, onun her tesbihine bir melek yaratır, o melekler kıyâmete kadar, diğer meleklerle uçuşurlar.”<sup class="calibre6"><a href="MeleklerAlemi_split_1056.html#footnote-176766-1043" id="footnote-176766-1043-backlink" name="footnote-176766-1043-backlink">[1043]</a></sup></span> ifadesini kullanmaktadır.</p>
				<p class="normal">Ebû Said el-Hudri’den rivâyet edildiğine göre Hz. Peygamber, <span class="ideitalik">“Boynuzcu (sûr sâhibi), boynuzu ağzına almış ve üfleme emri gelir gelmez derhal üflemek için izin beklemeye koyulmuşken, ben nasıl sâfâ sürerim.”</span> demiştir. Hz. Peygamber bu sözü söylediği zaman, ashâbına ağır gelmiş olacak ki, o, <span class="ideitalik">“Allah’a güveniyoruz. En iyi vekil O’dur ve yalnız O’na bel bağlamışız.”</span> demelerini tavsiye ederek onları teskin etmiştir.<sup class="calibre6"><a href="MeleklerAlemi_split_1057.html#footnote-176766-1044" id="footnote-176766-1044-backlink" name="footnote-176766-1044-backlink">[1044]</a></sup></p>
				<p class="normal">Ahmed b. Hanbel’in rivâyetinde ise, Rasûlüllah bir gün ashâbına, <span class="ideitalik">“Rabb’imin bana, kendisinden bahsetmeme izin verdiği meleklerden size söz edeyim mi?” </span>dedi. Ashâb, evet yâ Rasûlellah ‘dediler. Sonra o şöyle devam etti:</p>
				<p class="normal">“<span class="ideitalik">Allah’ın bir meleği vardır ki, ayağını arz-ı süflâya nüfûz ettirdi. Sonra onun başı, bu yerin arasında olan bir delikten, tâ arşın altına yükseldi. Muhammed’in nefsi kudret elinde olana yemin olsun ki, bir kuş, o meleğin boynu ile kulak yumuşağı arasında uçurulsaydı, orayı, yediyüz senede kat ederdi.”<sup class="calibre6"><a href="MeleklerAlemi_split_1058.html#footnote-176766-1045" id="footnote-176766-1045-backlink" name="footnote-176766-1045-backlink">[1045]</a></sup></span> Başka bir hadisde ise, İbn Abbâs’tan rivâyetle Rasûlüllah (sav), Cebrâil’e: </p>
				<p class="normal"><span class="ideitalik">“ ‘Ben seni, semada olduğun sûretinle görmek istiyorum.’ dedi. Cibril: ‘Buna senin gücün yeter mi?’ diye sorduğunda, Rasûlüllah: ‘Evet’ dedi. Cebrâil: ‘Sana nerede görüneyim?’ dedi. Rasûlüllah: ‘Ebtah (çakıllı mekân)’da’ dedi. Sonra Rasûlüllah, vakit için çıktığında, bir de ne görsün, Cebrâil Arafât dağına gelmiş, mağrible meşrik arasını doldurmuş, ufukları kapatmış, başı semada, ayakları yerde, bin kadar kanadı bulunmakta ve o kanatlardan korkular saçmaktaydı. Rasûlüllah onu gördüğü zaman, üzerine baygınlık geldi ve düşüp bayıldı. Sonra Cebrâil, asıl sûretinden çıkıp, daha önce geldiği Dıhyetü’l-Kelbi sûretine girdi. Onu göğsüne yapıştırdı. Hz. Peygamber ayılınca Cibril’e: ‘Allah Teâla’nın, sana benzeyen bir yaratığı olduğunu zannettim.’ dedi. Sonra Cebrâil: ‘Ya Muhammed! Eğer, başı arşın altında, ayakları da yedinci arzın sınırında olan İsrafil’i görseydin ne yapardın?’ dedi .”<sup class="calibre6"><a href="MeleklerAlemi_split_1059.html#footnote-176766-1046" id="footnote-176766-1046-backlink" name="footnote-176766-1046-backlink">[1046]</a></sup></span></p>
				<p class="normal">El-Makdisi, meleklerin kudret ve azametleri konusunda, “el-Bed’ Ve’t-Târih” isimli eserinde, mevcut hadis kaynaklarında rastlayamadığımız bazı rivâyetleri toplamıştır. Mevzuumuza ışık tutması bakımından, bunlardan birkaçını nakledelim:</p>
				<p class="normal">İbn Mes’ûd’d’un rivâyetinde, <span class="ideitalik">“Allah’ın bir meleği vardır ki, bütün denizler onun başparmağının çukurunda kaybolur.”</span> denilmektedir. Ka’bü’l-Ahbâr’dan gelen rivâyette, <span class="ideitalik">“Allah’ın bir meleği vardır ki, semavât onun omuzu etrafında, kuyu kenarında dolaşır gibi dolaşır.”</span> ifadesi geçmektedir. Ayrıca, ibn Mes’ûd’dan gelen başka bir rivâyette ise, azâb meleklerinin sıfatları hakkında şu bilgiler verilmektedir:</p>
				<p class="normal"><span class="ideitalik">“Allah’ın bir meleği vardır ki, eğer Allah ona gökleri, yeri ve içindekileri yutmasını emretseydi bu iş ona çok kolay gelirdi. Çünkü Allah onu, çok azametli kılmıştır.”</span> Hameletü’l- Arş’in sıfatlan anlatılırken de, onların her birinin ayağının uzunluğunun yedibin sene mesâfede olduğu ve keçilerin boynuzları gibi boynuzlarının bulunduğu ifade edilmektedir. Bu meleklerin, Arş’ı, arkalarında veya omuzlarında taşıdıkları söylenmektedir. Ebû Huzeyfe’nin, Mukâtil’den; o’nun da, Atâ’dan şöyle bir rivâyeti daha vardır: <span class="ideitalik">“Allah Teâlâ, Cibril’i her gün onu Cennetine gönderir. Cibril, iki kanadını cennetin nehrine daldırır. Kanatlarını nehirden çıkarınca, her kanadından yetmiş bin katre düşer. Allah Teâlâ, her katrede bir melek yaratır. Semadan yeryüzüne düşen her katrenin beraberinde bir melek vardır. Bu katre ile yeryüzüne inen melek, artık daha geri dönmez.”<sup class="calibre6"><a href="MeleklerAlemi_split_1060.html#footnote-176766-1047" id="footnote-176766-1047-backlink" name="footnote-176766-1047-backlink">[1047]</a></sup></span></p>
				<p class="normal">Meleklere, Allah tarafından çok büyük bir sür’at kudreti verilmiştir. İnsanın bildiği en büyük sür’at, ışık hızıdır. Işığın saniyedeki hızı yüzseksenaltı bin mildir (300 000 km). Meleklerin hızı ise, bunun da üzerindedir. Bu hız, insan ölçüleriyle tesbit edilebilecek gibi değildir. Bir kimse Rasûlüllah’a bir şey sormak için geldiğinde, o henüz sorusunu bitirmeden, Cibril, Rabb’inden bu sorunun cevabını getiriyordu. Bir misalle bu hususu açıklamak gerekirse, şöyle denilebilir: </p>
				<p class="normal">Bir gün ışık hızıyla giden binekler bulunsa, o bineklerin, ufuklardaki yıldızlardan bazılarına ulaşabilmesi için, milyarlarca ışık senesine ihtiyaçları olacaktır.<sup class="calibre6"><a href="MeleklerAlemi_split_1061.html#footnote-176766-1048" id="footnote-176766-1048-backlink" name="footnote-176766-1048-backlink">[1048]</a></sup></p>
				<p class="normal">Melekler ve Cibril, Allah’a bir günde yükselirler. Bir günde aldıkları yol, mahlûkattân başkalarının elli bin senede kat edebilecekleri yol kadardır.<sup class="calibre6"><a href="MeleklerAlemi_split_1062.html#footnote-176766-1049" id="footnote-176766-1049-backlink" name="footnote-176766-1049-backlink">[1049]</a></sup></p>
				<p class="normal">Bu mesafe, yedi arzın en altından, yedinci göğün en üstüne kadardır. Herhangi bir işin, melekler tarafından semadan yere indirilmesi de, yerden semaya çıkarılması da bir gün<span class="idebold"> </span>sürer.<sup class="calibre6"><a href="MeleklerAlemi_split_1063.html#footnote-176766-1050" id="footnote-176766-1050-backlink" name="footnote-176766-1050-backlink">[1050]</a></sup></p>
				<p class="normal">İbn Abbâs, Katâde ve İkrime gibi bazı âlimler, <span class="ideitalik">“Melekler ve Rûh, kendisinde, mahlûkâtla ilgili ellibin senelik muhâkemenin görüldüğü bir günde, göğe yükselirler. O, kıyâmet günüdür” demişlerdir.<sup class="calibre6"><a href="MeleklerAlemi_split_1064.html#footnote-176766-1051" id="footnote-176766-1051-backlink" name="footnote-176766-1051-backlink">[1051]</a></sup></span> “Meleklerin kudretleri meselesine”, onların, yer ve zamana göre değişik suretlere girebilmelerini de dâhil edebiliriz. Bu konu, “Meleklerin görünümü” bahsinde çeşitli örnekleriyle anlatılmıştır. Nakletmiş olduğumuz bu rivâyetlerden, onların, Allah tarafından esrarengiz kudretlerle donatılmış olarak yaratıldığı ve insanın, bu özelliklere sahip bu varlıkları anlamakta güçlük çektiği anlaşılmaktadır.</p>
	<p class="normal"><span class="idebold">D. Meleklerin Allah’a İbadet ve İtaatleri</span></p>
				<p class="normal">Allah Teâlâ’ya itâatleri, emrine bağlılıkları ve günahtan uzak oluşları da, meleklerin sıfatlarındandır. Kur’ân-ı Kerim’deki bazı âyetlerde, onların, Allah’a ibadette büyüklenmedikleri ve yorulmayıp usanmadıkları<sup class="calibre6"><a href="MeleklerAlemi_split_1065.html#footnote-176766-1052" id="footnote-176766-1052-backlink" name="footnote-176766-1052-backlink">[1052]</a></sup> hiç ara vermeden Rabb’lerini tesbih ettikleri<sup class="calibre6"><a href="MeleklerAlemi_split_1066.html#footnote-176766-1053" id="footnote-176766-1053-backlink" name="footnote-176766-1053-backlink">[1053]</a></sup> ve sadece O’nun emri ile hareket ettikleri<sup class="calibre6"><a href="MeleklerAlemi_split_1067.html#footnote-176766-1054" id="footnote-176766-1054-backlink" name="footnote-176766-1054-backlink">[1054]</a></sup> anlatılmaktadır.</p>
				<p class="normal">Melekler, Allah’ın kullarıdırlar. O’na taatla mükelleftirler. Onların Allah’a ibadet şekillerini Kur’an’dan örneklerle şöyle sıralayabiliriz:</p>
				<p class="normal"><span class="idebolditalik">1. Tesbihleri: </span>Melekler Allah Teâlâ’yı zikrederler, zikirlerinin en büyüğü ise, tesbihdir.<sup class="calibre6"><a href="MeleklerAlemi_split_1068.html#footnote-176766-1055" id="footnote-176766-1055-backlink" name="footnote-176766-1055-backlink">[1055]</a></sup> Onların, Allah’ı tesbihi, gece-gündüz hiç kesintiye uğramadan devam eder.<sup class="calibre6"><a href="MeleklerAlemi_split_1069.html#footnote-176766-1056" id="footnote-176766-1056-backlink" name="footnote-176766-1056-backlink">[1056]</a></sup> Çok tesbih ettikleri için, onların, övünmeye hakları olduğu da belirtilmektedir.<sup class="calibre6"><a href="MeleklerAlemi_split_1070.html#footnote-176766-1057" id="footnote-176766-1057-backlink" name="footnote-176766-1057-backlink">[1057]</a></sup></p>
				<p class="normal">Bir gün Ebû Zer, Hz. Peygamber’e, <span class="ideitalik">“Hangi zikir daha faziletlidir?”</span> diye sordu. O da, <span class="ideitalik">“Allah, melekleri ve diğer kulları için ‘sübhanellahi ve bihamdihi’ zikrini</span><span class="idebolditalik"> </span><span class="ideitalik">seçmiştir.”<sup class="calibre6"><a href="MeleklerAlemi_split_1071.html#footnote-176766-1058" id="footnote-176766-1058-backlink" name="footnote-176766-1058-backlink">[1058]</a></sup></span><span class="idebold"> </span>dedi. Meleklerin tesbihinden murad meleklere has bir tesbihtir denilmiştir. O hususi tesbihde, <span class="ideitalik">“sübhâne zi’l-azameti ve’l-ceberrût, sübhâne zi’l-mülki ve’l-melekût. Sübhâne’l-Hayyi’l-lezi lâ yemût” </span>ifadeleri yer almaktadır. Bütün bu tesbihlerin toplu manasını Taberi şöyle özetlemektedir: <span class="ideitalik">“Melekler, bu tesbihleri ile şöyle demek istiyorlar: ‘Ey Rabbimiz! Seni, şirk ehlinin Sana izâfe ettiği şeylerden tenzih ve onlardan beri kılarız. Seni, Sana münâsip sıfatlarla takdis eder, Sana duâ ederiz. Küfür ehlinin izâfe ettiği sıfatlardan uzak sıfatlarınla Sana duâ ederiz. Seni ta’zim eder ve büyüklüğünü daima zikrederiz.”<sup class="calibre6"><a href="MeleklerAlemi_split_1072.html#footnote-176766-1059" id="footnote-176766-1059-backlink" name="footnote-176766-1059-backlink">[1059]</a></sup></span></p>
				<p class="normal"><span class="idebolditalik">2. Namazları:</span> Hz. Peygamber, <span class="ideitalik">“Meleklerin, Rab’leri katında sâf tuttukları gibi sâf tutmaz mısınız?”</span> diyerek namazda sâf tutarken meleklere uymayı tavsiye etmiştir. Onların istifafından soruldu da, <span class="ideitalik">‘Rasûlüllah, ilk sâfı tamamlarlar ve sâfları sağlam yaparlar.’</span> dedi.<sup class="calibre6"><a href="MeleklerAlemi_split_1073.html#footnote-176766-1060" id="footnote-176766-1060-backlink" name="footnote-176766-1060-backlink">[1060]</a></sup></p>
				<p class="normal">Melekler aynı zamanda kıyâm ederler, rükû ve sücudda bulunurlar. Bu hususla ilgili, Hâkim b. Hizâm’dan şöyle bir rivâyet vardır: <span class="ideitalik">“Rasûlüllah, ashâbı arasındayken, onlara, ‘İşittiğimi işitiyor musunuz?’ diye sordu. Ashâb, ‘bir şey işitmiyoruz’ dediler. O zaman Rasûlüllah, ‘muhakkak ben, göğün sesini işitiyorum. O göğün içinde hiç bir karış yer yoktur ki, orada, secde eden ve kıyâmda bulunan bir melek bulunmasın.”</span> dedi.<sup class="calibre6"><a href="MeleklerAlemi_split_1074.html#footnote-176766-1061" id="footnote-176766-1061-backlink" name="footnote-176766-1061-backlink">[1061]</a></sup></p>
				<p class="normal">Meleklerin namazları konusunda Şa’râni (937/1565) şu bilgileri vermektedir: <span class="ideitalik">“Melekler, bizim arkamızda sâf tutarlar. Bunlar, bu şekilde namaz kıldıran imamın yanındadırlar. Böylece, Rab’lerine secdeye devam etmiş olurlar. Bize imam olan kişi, Hz. Adem’i temsil eder. Bizim imâmımız Allah’a secde eder. Allah Teâlâ, şanına layık olduğu veçhile imamın kıblesinde tasavvur edilir. İmam da meleklerin kıblesindedir. Âdemoğlundaki hilâfet, onlardan, kıyamete kadar secde eden kimseler olduğu müddetçe devam edecektir ve meleklerin Âdem ile zürriyyetine secdeleri, her namazda, babaları Âdem’e secde ediyorlarmış gibi devam edecektir. Her namaz kılanın arkasında kıyamete kadar, meleklerin, Âdem’in zürriyyetine secdeleri vaki olacaktır.”<sup class="calibre6"><a href="MeleklerAlemi_split_1075.html#footnote-176766-1062" id="footnote-176766-1062-backlink" name="footnote-176766-1062-backlink">[1062]</a></sup></span></p>
				<p class="normal"><span class="idebolditalik">3. Meleklerin Haccı: </span>Meleklerin, semada, kendisini haccettikleri bir Ka’be vardır. Bu ka’benin ismini de Allah Teâlâ vermiştir. Bu isim <span class="ideitalik">“el-Beytü’l-Ma’mur”</span> dur. Tûr sûresinde Allah’ın kendisine yemin etmesiyle bu isme temas edilmiştir.<sup class="calibre6"><a href="MeleklerAlemi_split_1076.html#footnote-176766-1063" id="footnote-176766-1063-backlink" name="footnote-176766-1063-backlink">[1063]</a></sup> Hz. Peygamber de, <span class="ideitalik">“Yedi göğü aştıktan sonra beni Beytü’l-Ma’mur’a yükseltti. Her gün oraya yetmişbin melek girer.<sup class="calibre6"><a href="MeleklerAlemi_split_1077.html#footnote-176766-1064" id="footnote-176766-1064-backlink" name="footnote-176766-1064-backlink">[1064]</a></sup> Yan yana orada ibadet ederler, yeryüzü halkının, ka’belerini tavaf ettikleri gibi onu tavaf ederler.”</span> demiştir.</p>
				<p class="normal">Beytü’l-Ma’mûr, yedi sema ehlinin ka’besidir. Bunun için Hz. Peygamber, Hz. İbrâhim’i, sırtını Beytü’l-Ma’mûr’a dayamış olarak buldu. Çünkü o, yeryüzü ka’besinin bânisi idi.<sup class="calibre6"><a href="MeleklerAlemi_split_1078.html#footnote-176766-1065" id="footnote-176766-1065-backlink" name="footnote-176766-1065-backlink">[1065]</a></sup> Kesir, el-Beytü’l-Ma’mûr’u, Ka’benin hayaliyle zikretmektedir. Her semada bir beyt olduğunu ve o semanın ehlinin o beyt içinde ibadet ettiklerini ve semada kendisine “Beytu l-’izze” denilen bir dünyaya ulaştıklarını vurgulamaktadır.<sup class="calibre6"><a href="MeleklerAlemi_split_1079.html#footnote-176766-1066" id="footnote-176766-1066-backlink" name="footnote-176766-1066-backlink">[1066]</a></sup></p>
				<p class="normal">Hâlid b. Arara yoluyla gelen bir habere göre, bir adam, Ali b. Ebi Tâlib’e, el-Beytu1-Ma’mur’un ne olduğunu sordu. O da, <span class="ideitalik">“</span>semada kendisine “ed-Durâh<span class="ideitalik">”</span> denilen bir beyt vardır. <span class="ideitalik">“O, Kâ’benin üzerinde, onun bir benzeridir. Onun gökteki kıymeti, yeryüzündeki Kâ’benin kıymeti gibidir. Orada hergün yetmiş bin melek namaz kılar.”<sup class="calibre6"><a href="MeleklerAlemi_split_1080.html#footnote-176766-1067" id="footnote-176766-1067-backlink" name="footnote-176766-1067-backlink">[1067]</a></sup> </span>demiştir.</p>
				<p class="normal"><span class="idebolditalik">4. Allah’tan Korkmaları: </span>Melekler, Rab’lerini bilmeye, O’nu ta’zim etmeye çok önem verirler ve O’na karşı büyük bir haşyet duyarlar. Allah Teâlâ bu konuda şöyle buyurmaktadır: <span class="ideitalik">“Onlar Allah korkusundan titrerler.”<sup class="calibre6"><a href="MeleklerAlemi_split_1081.html#footnote-176766-1068" id="footnote-176766-1068-backlink" name="footnote-176766-1068-backlink">[1068]</a></sup></span></p>
				<p class="normal">Nuvâs b. Semanın rivâyeti, onların, Rabb’lerinden, şiddetli bir korku içinde bulunduklarını belirtmektedir. Şöyle ki: <span class="ideitalik">“Allah Teâlâ, bir işi vahyetmek istediği zaman vahiyle konuşur. Bu konuşmadan dolayı, semavâtı bir korku kaplar. Yahut da, Allah’tan bir korku olarak, şiddetli bir gök gürültüsü bu sesi semavât ehli işittikleri zaman, kendilerinden geçip, baygın olarak Allah’a secde ederler. Başını ilk kaldıran, Cibril olur. Yüce Allah da, ona dilediği şeyi vahyederek konuşur.”<sup class="calibre6"><a href="MeleklerAlemi_split_1082.html#footnote-176766-1069" id="footnote-176766-1069-backlink" name="footnote-176766-1069-backlink">[1069]</a></sup></span></p>
				<p class="normal">Câbir’den, Hasan’ın isnâdiyle gelen bir rivâyette Hz. Peygamber, <span class="ideitalik">“İsrâ gecesi, Melei A’lâ’ya uğradım. Cibril, Allah korkusundan dolayı, yayılmış hasır gibiydi.”<sup class="calibre6"><a href="MeleklerAlemi_split_1083.html#footnote-176766-1070" id="footnote-176766-1070-backlink" name="footnote-176766-1070-backlink">[1070]</a></sup></span> demiştir. Onların bu korkulan Kur’ân’da şöyle dile getirilmektedir:</p>
				<p class="normal"><span class="ideitalik">“Kendilerine her sûretle kâhir ve hâkim olan Rab’lerinden korkarak (daima O’na inkiyâd ederler ve) ne ile emrolunurlarsa onu yaparlar.”<sup class="calibre6"><a href="MeleklerAlemi_split_1084.html#footnote-176766-1071" id="footnote-176766-1071-backlink" name="footnote-176766-1071-backlink">[1071]</a></sup></span> Korkarak ve çekinerek, şânı yüce olan Rab’lerinin huzurunda secdelere kapanırlar.<sup class="calibre6"><a href="MeleklerAlemi_split_1085.html#footnote-176766-1072" id="footnote-176766-1072-backlink" name="footnote-176766-1072-backlink">[1072]</a></sup> Yıldırımlarla beraber, O’nu, korku halinde tesbih ederler: <span class="ideitalik">“Gök gürültüsü O’nu hamd ile tesbih eder, melekler de Ondan korkusundan tesbih ederler.”<sup class="calibre6"><a href="MeleklerAlemi_split_1086.html#footnote-176766-1073" id="footnote-176766-1073-backlink" name="footnote-176766-1073-backlink">[1073]</a></sup></span></p>
				<p class="normal">Melekler, Âdem’in yaratılmasında, ondan ve gelecekteki soyundan, daimi olarak Allah’a hamdetmek ve O’nu takdis etmekle ayrılmaktadır.<sup class="calibre6"><a href="MeleklerAlemi_split_1087.html#footnote-176766-1074" id="footnote-176766-1074-backlink" name="footnote-176766-1074-backlink">[1074]</a></sup> Fakat bu mutlak itâat, kusursuz olmağa kadar gider mi? Kur’ân-ı Kerim’de, bu varlıkların itâatleri üzerinde ısrarla durulmakta ve kendilerinin mahlûkâttan olup, cin ve şeytanlarla bir münâsebetleri bulunmadığı hatırlatılmaktadır.<sup class="calibre6"><a href="MeleklerAlemi_split_1088.html#footnote-176766-1075" id="footnote-176766-1075-backlink" name="footnote-176766-1075-backlink">[1075]</a></sup> Bu konuyla ilgili bir hadisde ise, şöyle denilmektedir:</p>
				<p class="normal"><span class="ideitalik">“Allah’ın, öyle melekleri vardır ki, korkularını tarif mümkün değildir. Onlardan bazıları vardır, devamlı gözyaşı dökerler, ancak bir namaz kılan meleğe rastladıklarında gözleri durur. Bazıları vardır, Allah’ın, yerleri ve gökleri yarattığı günden beri, başları secdededir ve hiç kalkmamıştır, kıyâmete kadar da secdeden kalkmazlar. Bazıları da yerler ve gökler yaratıldığı günden beri rükû’dadırlar, kıyamete kadar başlarını rükûdan kaldırmazlar. Kıyâmette bütün bu melekler başlarını kaldırıp Allah’a: ‘Yâ Rabbi! Seni tenzih ederiz, Sana hakkıyla ibadet edemedik’ derler.”<sup class="calibre6"><a href="MeleklerAlemi_split_1089.html#footnote-176766-1076" id="footnote-176766-1076-backlink" name="footnote-176766-1076-backlink">[1076]</a></sup></span></p>
				<p class="normal">Meleklerin, Allah’a karşı olan bu korkuları, günahtan değil, Allah’ın azamet ve celâlinden kaynaklanmış olan bir korkudur. Peygamberlerin Allah’tan korkmaları da, bu çeşit bir korkudur.<sup class="calibre6"><a href="MeleklerAlemi_split_1090.html#footnote-176766-1077" id="footnote-176766-1077-backlink" name="footnote-176766-1077-backlink">[1077]</a></sup></p>
				<p class="normal">İnsanlar, Rabb’lerine daha da yaklaşmak için nafile ibadetlerle uğraşırlar. Fakat melekler, devamlı olarak farzlarla meşgul olurlar. Onların nefisleri farzlara dalmış, nâfılelerle ilgilenmemektedirler. Bundan dolayı onlar, insana nazaran eksiktirler. Çünkü melekler irâdesiz, insanlar ise ihtiyar sâhibi kullardır. Fikirleri olmayıp, sadece akılları olması sebebiyle makamları da insanın makamından düşüktür.<sup class="calibre6"><a href="MeleklerAlemi_split_1091.html#footnote-176766-1078" id="footnote-176766-1078-backlink" name="footnote-176766-1078-backlink">[1078]</a></sup></p>
				<p class="normal">“Meleklerin İbadeti” bahsi içerisinde, onların, Hz. Âdem’e secde ile emrolunmalarının hikmetleri ve meleklerin kendilerine ibadet etme hususunu da incelemek yerinde olur.</p>
	<p class="normal"><span class="idebold">a. Meleklerin, Hz. Adem’e Secde İle Emrolunmalarının Hikmetleri</span></p>
				<p class="normal">Meleklerin, Âdem’e secde ile emrolunmalarının sebebi, Âdem’in isimleri bilmesi değil, onun, ahsen-i takvim <span class="ideitalik">(en güzel surette yaratılmış bir varlık)</span> olmasından dolayıdır. Melekler, Allah’ın, Âdem’e isimleri öğretmekle, kendilerinden üstün olduğunu bilmeden O’na secde ile emrolunmuşlardır. Bunun sebebi, meleklerin imtihâna tâbi tutulması idi. Secde, eğer bu üstünlük açıklandıktan sonra emredilseydi, o zaman İblis yüz çevirmez ve <span class="ideitalik">“Ben ondan daha üstünüm.”</span> demez, ona karşı kibirlenmezdi. Bunun için: <span class="ideitalik">“Ben, balçıktan yarattığına mı secde edeceğim, beni ateşten, onu balçıktan yarattın, nâr senin ismine daha yakındır.”</span> dedi.<sup class="calibre6"><a href="MeleklerAlemi_split_1092.html#footnote-176766-1079" id="footnote-176766-1079-backlink" name="footnote-176766-1079-backlink">[1079]</a></sup></p>
				<p class="normal">Allah Teâlâ, Âdem’in yaratılışını meleklere, ona secde etmelerini emrettikten sonra açıklamıştır. Bunun için Âdem kıssasında, <span class="ideitalik">“Meleklere, Âdem’e secde edin! Dediğimiz zaman.”<sup class="calibre6"><a href="MeleklerAlemi_split_1093.html#footnote-176766-1080" id="footnote-176766-1080-backlink" name="footnote-176766-1080-backlink">[1080]</a></sup></span> Ayetinde, mazi sigasını ve “iz” edatını kullanmıştır, “iz” edatı da mazi için kullanılır. Bu meseleden ve Âdem’e secde ile emrolunmalarından dolayı, Âdem’in meleklerden üstün olduğu anlaşılmaktadır. Secde ile emrolunmaları, meleklere yöneltilen bir imtihândır. Bunu ancak, Allah’ı bilenler anlar. Çünkü melekler Âdem’in yeryüzünde halife kılınmasında Allah’a itiraz etmişlerdir. Eğer itiraz etmeselerdi, Allah’ın kulu olan Âdem’e secde şeklinde bir imtihana tabi tutulmazlardı.<sup class="calibre6"><a href="MeleklerAlemi_split_1094.html#footnote-176766-1081" id="footnote-176766-1081-backlink" name="footnote-176766-1081-backlink">[1081]</a></sup></p>
				<p class="normal">Şa’râni burada melekler için “i’tiraz ettiler’ sözünü kullanmıştır. Fakat meleklerin Allah’a <span class="ideitalik">“Sen yeryüzünde fesat çıkarıp kan dökecek bir varlık mı yaratacaksın?”</span> diye sormaları bir i’tiraz değil, öğrenme arzusundan olsa gerektir.</p>
				<p class="normal">Meleklerin, Hz. Âdem’e ve onun evlâdına secdeleri arasında bir fark vardır. Âdemoğlunun arkasında secde ettikleri zaman, onların, kırâatteki ve namazdaki secdeleri için secde etmiş olurlar. Fakat onların Âdem’e secdelerine gelince, bu onların, ilmi öğretene olan secdeleridir. Secdelerde bir ittifak olmasına rağmen, secdelerin sebebinde fark vardır.<sup class="calibre6"><a href="MeleklerAlemi_split_1095.html#footnote-176766-1082" id="footnote-176766-1082-backlink" name="footnote-176766-1082-backlink">[1082]</a></sup></p>
				<p class="normal">Meleklerin Âdem’e yaptıkları secdenin ibadet için değil, sırf Allah’ın emrine itaat için olduğu belirtilmektedir.<sup class="calibre6"><a href="MeleklerAlemi_split_1096.html#footnote-176766-1083" id="footnote-176766-1083-backlink" name="footnote-176766-1083-backlink">[1083]</a></sup> Bu bir tür imtihan metodudur. Secde olayı ise, Hz. Âdem’in yaratılıp bir şekil almasından sonra vuku bulmuştur.<sup class="calibre6"><a href="MeleklerAlemi_split_1097.html#footnote-176766-1084" id="footnote-176766-1084-backlink" name="footnote-176766-1084-backlink">[1084]</a></sup></p>
				<p class="normal">Aslında bu secde emri, Hz. Âdem’in şahsına mahsus değil, zürriyyeti de dâhil olmak üzere, nev’ine yani insan cinsine ait bir şeref ve imtiyazdır. Hz. Âdem’in zürriyeti içinde, bizzat ondan efdal olan ülü’lazm peygamberler gibi zatlar bulunduğu şüphesiz olduğuna göre de, bu mana açıktır. Binaenaleyh, Hz. Âdem’i, sadece ilk insan olmak üzere değil, genel olarak beşer nev’inin mâhiyyetini temsil eden bir umumî misal olarak mülâhaza etmek, ayetin siyakına daha uygundur. Bunun için, Âdem’in yaratılışı, Ademoğulunun yaratılışını; Âdem’in tasviri, Âdemoğlunun tasvirini; Âdem’e secde de bütün beşer nev’ine secdeyi ihtiva etmektedir.<sup class="calibre6"><a href="MeleklerAlemi_split_1098.html#footnote-176766-1085" id="footnote-176766-1085-backlink" name="footnote-176766-1085-backlink">[1085]</a></sup></p>
	<p class="normal"><span class="idebold">b. İslâm’ın Meleklere İbâdet Etmeyi Yasaklaması</span></p>
				<p class="normal">İslâm’dan önce, câhiliyye inançlarına sahip insanlar melekleri, peygamberleri, sâlihkişileri, güneşi ve ayı ma’bûd olarak görmekteydiler.<sup class="calibre6"><a href="MeleklerAlemi_split_1099.html#footnote-176766-1086" id="footnote-176766-1086-backlink" name="footnote-176766-1086-backlink">[1086]</a></sup> İslâm’ın gelişiyle Kur’an, bu sapık inançlarını redderek<span class="ideitalik">: “Sizin, melekleri ve peygamberleri tanrılar edinmenizi de emretmez O... Ya size, Müslümanlar olduktan sonra, hiç kâfirliği emreder mi?”<sup class="calibre6"><a href="MeleklerAlemi_split_1100.html#footnote-176766-1087" id="footnote-176766-1087-backlink" name="footnote-176766-1087-backlink">[1087]</a></sup></span> onları sorgulamaktadır.</p>
				<p class="normal">Meleklerin ve peygamberlerin tanrı edinilmesinin küfür olduğunu beyân eden bu âyet, kâfirlerin Hz. Peygamber’e karşı, “<span class="ideitalik">Sana ibadet mi edelim istiyorsun?”</span> demelerine cevap olarak gelmişti. Allah onlara, Rasûlü’nün, insanları, kendisine ibadet etmeye, onları, meleklerin Tanrı olduğuna inandırmaya<sup class="calibre6"><a href="MeleklerAlemi_split_1101.html#footnote-176766-1088" id="footnote-176766-1088-backlink" name="footnote-176766-1088-backlink">[1088]</a></sup> ve böylece meleklere ibadette bulunmaya dâvet<sup class="calibre6"><a href="MeleklerAlemi_split_1102.html#footnote-176766-1089" id="footnote-176766-1089-backlink" name="footnote-176766-1089-backlink">[1089]</a></sup> etmesinin mümkün olmadığını haber vermiştir. Ayrıca onların, meleklere ibadet etmelerinde ileri sürdükleri gayelerine cevap olarak, Allah Teâlâ şöyle buyurmuştur:</p>
				<p class="normal"><span class="ideitalik">“Göklerde nice melek vardır ki, ancak Allah’ın dilediği ve râzı olduğuna izin vermesi hâriç,</span> <span class="ideitalik">onların şefâatleri hiçbir şeye yaramaz.”<sup class="calibre6"><a href="MeleklerAlemi_split_1103.html#footnote-176766-1090" id="footnote-176766-1090-backlink" name="footnote-176766-1090-backlink">[1090]</a></sup></span> Yine, meleklere ibadet etmenin, çok büyük bir sapıklık olduğunu belirtmek için de, “<span class="ideitalik">Hatırla o günü ki, (Allah) onların hepsini mahşerde toplayacak, sonra meleklere: ‘Bunlar mı size tapıyorlardı?’ diyecek. (Melekler de): ‘Seni tenzih ederiz. Bizim velimiz onlar değil, Sensin. Onlar, belki de cinlere (şeytanlara) tapıyorlardı. Çoğu onlara inanmıştı.’ diyecekler.”<sup class="calibre6"><a href="MeleklerAlemi_split_1104.html#footnote-176766-1091" id="footnote-176766-1091-backlink" name="footnote-176766-1091-backlink">[1091]</a></sup></span> ifadeleri kullanılmaktadır.</p>
				<p class="normal">İslâm’dan önce, Yahûdiler, Hıristiyanlar ve onlarla beraber yaşayan putperestler, İslâm’ın reddettiği bir melek inancına sahip idiler. Bu inançlarda Tanrı ile melek arasında, İslâm’daki gibi bir netlik görülmemekte, hatta bazen meleğe Tanrı’da olması gereken vasıflar maledilmekte ve dolayısıyla bu durum insanları meleklere ibadete kadar götürmekteydi. İşte İslâm Dini, bütün esaslarında olduğu gibi, melek inancı konusunda da kesin çizgisini belirtmiş ve onlara ibadet etme şöyle dursun, onlardan şefaat bekleme düşüncesinin dahi yanlış olduğunu<sup class="calibre6"><a href="MeleklerAlemi_split_1105.html#footnote-176766-1092" id="footnote-176766-1092-backlink" name="footnote-176766-1092-backlink">[1092]</a></sup> ifade etmiştir.</p>
	<p class="normal"><span class="idebold">E. Günahlardan Uzak Olmaları ve Ma’sûmiyetleri</span></p>
				<p class="normal">Melekler, Allah’a itaat üzerine şekillenmiş varlıklardır. Ellerinde isyân etme kudretleri yoktur. <span class="ideitalik">“Onlar, Allah’ın kendilerine emrettiği şeylere aslâ isyan etmezler ve emrolundukları şeyi yaparlar.”<sup class="calibre6"><a href="MeleklerAlemi_split_1106.html#footnote-176766-1093" id="footnote-176766-1093-backlink" name="footnote-176766-1093-backlink">[1093]</a></sup> </span>âyeti de bunu göstermektedir. Ma’siyeti terkedişleri ve itaatle meşgûl oluşları, onların tabiatından kaynaklanmaktadır. Onlar en küçük bir mücâhede göstermekle dahi mükellef değillerdir. Çünkü şehvetleri yoktur. Bu düşünce İslâm âlimlerinden bir kısmını <span class="ideitalik">“Meleklerin mükellef olmadığı ve va’d ile vaid’e dâhil bulunmadığı” </span>fikrini beyân etmeye sevketmiştir.<sup class="calibre6"><a href="MeleklerAlemi_split_1107.html#footnote-176766-1094" id="footnote-176766-1094-backlink" name="footnote-176766-1094-backlink">[1094]</a></sup></p>
				<p class="normal">Melekler, âdemoğlunun mükellef olduğu şeylerle mükellef değildirler. Fakat onların mutlak bir mükellefiyetsizliğini söylemek de doğru değildir. Çünkü onlar, ibadet ve itaatle emrolunmuşlardır. <span class="ideitalik">“Çünkü onlar Rab’lerinin azâbından korkarlar ve kendilerine ne emrolunursa onu yaparlar.”<sup class="calibre6"><a href="MeleklerAlemi_split_1108.html#footnote-176766-1095" id="footnote-176766-1095-backlink" name="footnote-176766-1095-backlink">[1095]</a></sup></span> âyeti de bunu göstermektedir. Bu âyetle onların, Rab’lerinin azâbından korktukları belirtilmektedir. Korku ise, şer’i tekâlif çeşitlerindendir. Aynı zamanda korku, ubûdiyyet çeşitlerinin de en üstünüdür. Allah Teâlâ’nın, onlar hakkında buyurduğu: <span class="ideitalik">“Onlar, Allah korkusundan titreler.”<sup class="calibre6"><a href="MeleklerAlemi_split_1109.html#footnote-176766-1096" id="footnote-176766-1096-backlink" name="footnote-176766-1096-backlink">[1096]</a></sup></span> âyeti de bunu ifade etmektedir.<sup class="calibre6"><a href="MeleklerAlemi_split_1110.html#footnote-176766-1097" id="footnote-176766-1097-backlink" name="footnote-176766-1097-backlink">[1097]</a></sup></p>
				<p class="normal">Meleklere en çok eziyet eden şeyler, günahlar, ma’siyetler, küfür ve şirklerdir. Bunun aksine, onlar için sevinç kaynağı olan şeyin en büyüğü de, insanın, dinine ve Rabb’ine karşı ihlâslı oluşudur. Bundan dolayı melekler, içinde Allah’a isyan edilen evlere veya içinde Allah’ın kerih gördüğü ve gazâb ettiği şeylerin bulunduğu yerlere girmezler. Nitekim bir hadis-i şerifte<span class="ideitalik">, “İçinde resim, köpek ve cünûb bulunan eve melekler girmezler.”<sup class="calibre6"><a href="MeleklerAlemi_split_1111.html#footnote-176766-1098" id="footnote-176766-1098-backlink" name="footnote-176766-1098-backlink">[1098]</a></sup></span> denilmektedir. Başka bir hadisde de, <span class="ideitalik">“Meleklerin, kendisine yaklaşmadığı üç kimse vardır. Bunlar: Sarhoş,</span> <span class="ideitalik">zağferân sürünmüş kimse ve cünûb halde bulunan kimsedir.”<sup class="calibre6"><a href="MeleklerAlemi_split_1112.html#footnote-176766-1099" id="footnote-176766-1099-backlink" name="footnote-176766-1099-backlink">[1099]</a></sup></span> ifadesi yer almaktadır.</p>
				<p class="normal">Eş-Şa’râni, meleklerin, şakilikten nasipleri olmadığını, şakilik ve saadetin cinlere ve insanlara ait olduğunu vurgulamaktadır.<sup class="calibre6"><a href="MeleklerAlemi_split_1113.html#footnote-176766-1100" id="footnote-176766-1100-backlink" name="footnote-176766-1100-backlink">[1100]</a></sup> El-Makdisi ise, daha değişik bir görüş ileri sürerek, meleklerin, ma’siyet işlemeye kâdir olmalarına rağmen, işlemediklerini belirtmektedir. Buna delil olarak da: <span class="ideitalik">“Melekler, gece ve gündüz hiç ara vermeden Allah’ı tesbih ederler.”<sup class="calibre6"><a href="MeleklerAlemi_split_1114.html#footnote-176766-1101" id="footnote-176766-1101-backlink" name="footnote-176766-1101-backlink">[1101]</a></sup></span> âyetini göstermektedir. <span class="ideitalik">“Eğer melekler, ma’siyet işlemeye kâdir olmasalardı, Allah onları, ma’siyeti terkettikleri için, bu âyetle medhetmezdi.”</span> demektedir.<sup class="calibre6"><a href="MeleklerAlemi_split_1115.html#footnote-176766-1102" id="footnote-176766-1102-backlink" name="footnote-176766-1102-backlink">[1102]</a></sup></p>
				<p class="normal">Fahreddin Râzi (606/1209), “İsmetü’l-Enbiya” isimli eserinde, meleklerin ma’sûmiyeti konusunda dört delil ileri sürmektedir. Bunlar:</p>
				<p class="normal">1. Allah Teâlâ’nın, meleklerin sıfatı hakkındaki kavli:</p>
				<p class="normal"><span class="ideitalik">“Kendilerine her sûrette kahir ve hâkim olan Rab’lerinden korkarlar ve emrolundukları şeyleri yerine getirirler.”<sup class="calibre6"><a href="MeleklerAlemi_split_1116.html#footnote-176766-1103" id="footnote-176766-1103-backlink" name="footnote-176766-1103-backlink">[1103]</a></sup></span></p>
				<p class="normal">Bu âyet, emirleri yerine getirme ve her türlü ma’siyeti terketme konusunda, bütün melekleri kapsamaktadır. Çünkü nehyedilen her fiilin, terkedilmesi emredilmiştir.</p>
				<p class="normal">2. Allah’ın, meleklerin vasfı hakkındaki kavli:</p>
				<p class="normal"><span class="ideitalik">“Rahmân olan Allah, melekleri evlâd edindi dediler. Hâşâ! O, bundan münezzehtir. Bilakis melekler, ikrâma mazhâr olmuş kullardır. Ondan (emir almazdan) önce konuşmazlar, onlar, sadece O’nun emri ile konuşurlar.”<sup class="calibre6"><a href="MeleklerAlemi_split_1117.html#footnote-176766-1104" id="footnote-176766-1104-backlink" name="footnote-176766-1104-backlink">[1104]</a></sup></span></p>
				<p class="normal">3. Allah’ın şu kavli de bir delildir<span class="ideitalik">: “Melekler, gece ve gündüz hiç ara vermeden Allah’ı tesbih ederler.”<sup class="calibre6"><a href="MeleklerAlemi_split_1118.html#footnote-176766-1105" id="footnote-176766-1105-backlink" name="footnote-176766-1105-backlink">[1105]</a></sup></span></p>
				<p class="normal">Bu âyetten ortaya çıkan vasıflara sahip olan bir varlıktan, günahın sâdır olabileceği düşünülemez.</p>
				<p class="normal">4. “<span class="ideitalik">Gökleri ve yeri yaratan, melekleri ikişer, üçer ve dörder kanatlı elçiler yapan Allah’a hamd olsun.”<sup class="calibre6"><a href="MeleklerAlemi_split_1119.html#footnote-176766-1106" id="footnote-176766-1106-backlink" name="footnote-176766-1106-backlink">[1106]</a></sup></span> âyetinden anlaşıldığına göre Allah Teâlâ, melekleri, Kendisinin elçileri olarak yaratmıştır. <span class="ideitalik">“Allah, elçilik görevini kime vereceğini daha iyi bilir. Suç işleyenlere, yapmakta oldukları hileleri karşılığında, Allah tarafından, aşağılık ve çetin bir azâb erişecektir.”<sup class="calibre6"><a href="MeleklerAlemi_split_1120.html#footnote-176766-1107" id="footnote-176766-1107-backlink" name="footnote-176766-1107-backlink">[1107]</a></sup> </span>âyetine göre de, elçiler ma’sûmdurlar. Görülüyor ki, bütün bu deliller, meleklerin günahsız olduğuna işaret etmektedir.<sup class="calibre6"><a href="MeleklerAlemi_split_1121.html#footnote-176766-1108" id="footnote-176766-1108-backlink" name="footnote-176766-1108-backlink">[1108]</a></sup></p>
				<p class="normal">Suyûti ( 911/1505), Kâdi İyâz’dan (544/1149) naklen Müslümanların imamlarının, melekleri mürsel ve gayr-ı mürsel diye ikiye ayırdığını, mürsel meleklerin ma’sûmiyetinin, nebilerin ma’sûmiyetiyle aynı olduğu hususunda ittifak ettiklerini, ancak, gayr-ı mürsel meleklerin ma’sûmiyeti konusunda ihtilâf ettiklerini söylemektedir, ihtilâf edenlerden bir grubun, hiçbir ayırım yapmadan, bütün meleklerin ma’sûm olduğunu kabul edip, şu ayetleri de delil gösterdiklerini ifade etmektedir:</p>
				<p class="normal"><span class="ideitalik">“Onlar, Allah’ın, kendilerine emrettiği şeylere asla isyân etmezler. Neye de me’mûr edilirlerse yaparlar.”<sup class="calibre6"><a href="MeleklerAlemi_split_1122.html#footnote-176766-1109" id="footnote-176766-1109-backlink" name="footnote-176766-1109-backlink">[1109]</a></sup></span></p>
				<p class="normal"><span class="ideitalik">“Bizim her birimiz için bilinen bir makam vardır. Şüphesiz biz orada, sıra sıra dururuz ve şüphesiz Allah’ı tesbih ederiz.”<sup class="calibre6"><a href="MeleklerAlemi_split_1123.html#footnote-176766-1110" id="footnote-176766-1110-backlink" name="footnote-176766-1110-backlink">[1110]</a></sup></span></p>
				<p class="normal"><span class="ideitalik">“Göklerde ve yerde kimler varsa O’nun hizmetindedirler. O’nun huzurunda bulunanlar O’na ibadet hususunda kibirlenmezler ve yorulmazlar.”<sup class="calibre6"><a href="MeleklerAlemi_split_1124.html#footnote-176766-1111" id="footnote-176766-1111-backlink" name="footnote-176766-1111-backlink">[1111]</a></sup></span></p>
				<p class="normal"><span class="ideitalik">“Hayır! (Bir daha öyle yapma!) Çünkü değerli ve güvenilir kâtiplerin elleriyle yazılıp, tertemiz kılınmış, yüce makamlara kaldırılmış mukaddes sahifelerde yazılı bu ayetler, bir hatırlatma ve öğüttür.”<sup class="calibre6"><a href="MeleklerAlemi_split_1125.html#footnote-176766-1112" id="footnote-176766-1112-backlink" name="footnote-176766-1112-backlink">[1112]</a></sup></span></p>
				<p class="normal">İkinci grup ise, Kur’ân-ı Kerim’deki Hârût ve Mârût kıssası ile İblis kıssasını delil göstererek, bu meleklerin kesin bir ma’sûmiyete sahip olamayacağını ileri sürmektedirler.<sup class="calibre6"><a href="MeleklerAlemi_split_1126.html#footnote-176766-1113" id="footnote-176766-1113-backlink" name="footnote-176766-1113-backlink">[1113]</a></sup></p>
				<p class="normal">Meleklerin ma’sûmiyeti noktasında iki müşkille karşılaşılmaktadır: </p>
				<p class="normal">1. Meleklerin, Âdem’in yaratılışı sebebiyle, bu hususta Allah’a sual etmeleri ile ma’sûm oluşları arasında tezâd yok mudur?</p>
				<p class="normal">2. Yukarıda söylediğimiz Hârût ve Mârût isimli iki meleğin durumu nasıl izah edilebilir?</p>
				<p class="normal">Önce birinci müşkili ele alalım:</p>
				<p class="normal">Allah ile melekler arasındaki bu konuyla ilgili karşılıklı bir konuşma, Bakara Sûresi’nde şöyle anlatılmaktadır:</p>
				<p class="normal"><span class="ideitalik">“Hani Rabb’in meleklere, ‘Ben yeryüzünde (benim emirlerimi tebliğe ve infâza me’mûr) bir halife (insan) yaratacağım demişti de, melekler de: ‘Biz, Seni, hamdinle tesbih ve tasdik edip dururken, o (yer) de bozgunculuk edecek, kanlar dökecek kimse mi yaratacaksın?’ demişlerdi. O zaman Allah da: ‘Sizin bilemeyeceğinizi ben bilirim.’ demişti. Âdem’e bütün isimleri öğretmişti, sonra onları (onların delâlet ettikleri eşyâyı) meleklere gösterip: ‘Doğrucular iseniz (her şeyin içyüzünü biliyorsanız) bunları adlarıyle bana haber verin!’ demişti. (Melekler de): ‘Seni tenzih ederiz. Sen’in bize öğrettiğinden başka bizim hiç bir bilgimiz yok. Çünkü her şeyi hakkıyle bilen, hüküm ve hikmet sahibi olan şüphesiz ki Sensin Sen’ demişlerdi.”<sup class="calibre6"><a href="MeleklerAlemi_split_1127.html#footnote-176766-1114" id="footnote-176766-1114-backlink" name="footnote-176766-1114-backlink">[1114]</a></sup></span></p>
				<p class="normal">İbn Abbâs’dan gelen bir rivâyete göre, İblis, meleklerin, kendilerine cin ismi verilen kabilelerinden bir kabile idi, yakıcı ateşten yaratılmıştı. Esas ismi Hâris idi ve cennet bekçilerindendi. Yeryüzünün ilk sâkinleri, yalın ateşten yaratılmış olan cinlerdi. Cinler yeryüzünde fesat çıkardılar, kan döktüler, birbirlerini öldürdüler. Allah da, meleklerden bir ordunun başında İblis’i gönderdi. İblis, ordusuyla onlara karşı savaştı ve o cin taifesini, etrafı dağlarla çevrili denizler adasına sürdü. Buna muvaffak olduğu zaman kendi kendine, <span class="ideitalik">“Öyle bir şey yaptım ki, benden önce kimse böyle bir şey yapamamıştı.”</span> dedi. Fakat Allah, o daha bu şekilde gururlanmadan, onun böyle diyeceğini biliyordu. Melekler ise, bundan habersizdiler. Allah: <span class="ideitalik">“Muhakkak ben yeryüzünde bir halife yaratacağım.”</span> dediği zaman, melekler cevaben: <span class="ideitalik">“Üzerlerine gönderildiğimiz şu cinler gibi, yerde fesat çıkarıp kan dökecek kimse mi yaratacaksın?”</span> demişlerdi. Allah da, İblis’in, nefsinde gururlanmasını kastederek, <span class="ideitalik">“Ben, sizin muttali olmadığınız, bilmediğiniz şeyi bilirim” </span>demişti.<sup class="calibre6"><a href="MeleklerAlemi_split_1128.html#footnote-176766-1115" id="footnote-176766-1115-backlink" name="footnote-176766-1115-backlink">[1115]</a></sup></p>
				<p class="normal">İbn Kesir yukarıdaki âyetleri şöyle tefsir etmektedir: <span class="ideitalik">“Melekler bu sözleri ile halifenin cinsinde, bozgunculuk yapma ve kan dökme özelliklerinin olduğunu murad etmişlerdir. Onlar âdeta, bu özellikleri, hususi bir ilimle biliyor veya bu yeni türün yaratılacağı madde kendilerine haber verildiğinden, bu maddeye nazaran beşer tabiatını anladıklarından, sanki bu neticeyi çıkarmış gibiydiler. Veya ‘halife’ sözünden, bunu çıkarmışlardır. Çünkü ‘halife’, insanlar arasında çıkacak haksızlıkları önlemek, adâletle hükmetmek, insanların günah ve isyâna düşmelerine mâni olmakla vazifelidir. Mademki ortada bir ‘halife’ olacak, öyleyse önlenmesi gereken zulümler, isyânlar ve haksızlıklar da var demektir.”<sup class="calibre6"><a href="MeleklerAlemi_split_1129.html#footnote-176766-1116" id="footnote-176766-1116-backlink" name="footnote-176766-1116-backlink">[1116]</a></sup></span></p>
				<p class="normal">Meleklerin günahsızlığı konusunda karşılaşılan bu müşkile Alûsi (1270/1853) şöyle bir izahda bulunmaktadır: <span class="ideitalik">“Meleklerin, insanlar için ifsâd ve kan dökücülük hükmünü vermeleri, gaybı bilme iddialarından ve tahmin ve zanla hüküm vermiş olmalarından değildi. Bunun başka sebepleri vardı. Bazılarınca denildi ki, İnsanların bu özelliği levhi mahfûzda vardı ve melekler oradan görmüşlerdi.”</span> Bir kısım âlimler de, <span class="ideitalik">“Cin ve ins âlimlerinin, ismet sâhibi olmamasında ve bütün hususiyetlerinde müşterek olmaları sebebiyle, bu insanları, bildikleri cinlere kıyâs ederek bu hükme varmışlardır.” </span>Yine muhtemeldir ki melekler, insanların bu durumunu, “Halife” diye isimlendirilmelerinden anlamışlardır. Çünkü halifelik, ıslâhı ve kendine karşı çıkanları kahretmeyi gerektirir. Bu durum da, ya bizzât kendindeki şehvet hissinden veya dışındakilerin kan dökmelerinden dolayıdır.<sup class="calibre6"><a href="MeleklerAlemi_split_1130.html#footnote-176766-1117" id="footnote-176766-1117-backlink" name="footnote-176766-1117-backlink">[1117]</a></sup></p>
				<p class="normal">M.R. Rıza (1354/1935) ise, <span class="ideitalik">“Bu âyet, müteşâbihlerdendir. İstişâre kabûl edilse, Allah için imkânsızdır. Allah’ın haber vermesi ve meleklerin itiraz etmesi kabûl edilse, bu da ne Allah’a, ne de meleklere uygun düşer.”</span> demektedir.<sup class="calibre6"><a href="MeleklerAlemi_split_1131.html#footnote-176766-1118" id="footnote-176766-1118-backlink" name="footnote-176766-1118-backlink">[1118]</a></sup></p>
				<p class="normal">Ayette geçen, “Eğer doğrucular iseniz” sözünün manası, İbn Abbâs’a göre, <span class="ideitalik">“Eğer, yeryüzünde niçin halife yarattığımı biliyorsanız.”</span> demektir.<sup class="calibre6"><a href="MeleklerAlemi_split_1132.html#footnote-176766-1119" id="footnote-176766-1119-backlink" name="footnote-176766-1119-backlink">[1119]</a></sup></p>
				<p class="normal">Meleklerin ma’sûmiyeti konusunda karşılaştığımız ikinci müşkil ise Bakara sûresinin 102. âyetinde söz konusu edilen Hârut ve Mârut isimli meleklerin mahiyeti konusundan çıkmaktadır. Bu âyet şöyledir. <span class="ideitalik">“Süleymân’ın hükümranlığı hakkında onlar, şeytanların söylediklerine tâbi oldular. Hâlbuki Süleymân kâfir olmadı. (Büyü yapmadı ve ona inanmadı.) Lâkin şeytanlar kâfir oldular. Çünkü insanlara sihri (büyü ilmini) ve Bâbil’de Hârût ile Mârût’a indirileni öğretiyorlardı. Hâlbuki o iki melek herkese: “Biz imtihân için gönderildik, sakın yanlış inanıp da kâfir olmayasınız” dedikten sonra ancak, sihir ilmini öğretirlerdi.”<sup class="calibre6"><a href="MeleklerAlemi_split_1133.html#footnote-176766-1120" id="footnote-176766-1120-backlink" name="footnote-176766-1120-backlink">[1120]</a></sup></span></p>
				<p class="normal">Ayetin siyâkından, bu iki meleğin, Allah tarafından, fetret devirlerinden birinde, insanları imtihân için gönderildiği anlaşılmaktadır. Tefsir kitapları bu meleklerle ilgili birçok kıssa zikretmişlerdir. Fakat bunlar, ne kitapla, ne de sünnetle sabit olmuştur.<sup class="calibre6"><a href="MeleklerAlemi_split_1134.html#footnote-176766-1121" id="footnote-176766-1121-backlink" name="footnote-176766-1121-backlink">[1121]</a></sup> Bu melekler hakkındaki en güvenilir bilgi kaynağı Kur’ân-ı Kerim’dir. Hz. Peygamber de, <span class="ideitalik">“Allah, Zühre’ye lânet etti. Çünkü o, Hârût ve Mârût isminde iki meleği fitneye sevketti.”<sup class="calibre6"><a href="MeleklerAlemi_split_1135.html#footnote-176766-1122" id="footnote-176766-1122-backlink" name="footnote-176766-1122-backlink">[1122]</a></sup></span> demiştir. Başka bir rivayette ise şu bilgiyi vermektedir: <span class="ideitalik">“Allah Teâlâ, Hz.Adem’i yaratacağını meleklere bildirdiği zaman, melekler, ‘Ey Rabb’imiz! Orada fesad çıkaracak, kan dökecek kimse mi yaratacaksın? Hâlbuki biz seni hamdinle tesbih edip ve seni takdis edip dururken demişlerdi.”<sup class="calibre6"><a href="MeleklerAlemi_split_1136.html#footnote-176766-1123" id="footnote-176766-1123-backlink" name="footnote-176766-1123-backlink">[1123]</a></sup></span> Yine, <span class="ideitalik">‘Ey Rabb’imiz! Biz Sana, âdemoğullarından daha itaatkârız’ </span>dediler. Allah da: <span class="ideitalik">‘Öyleyse aranızdan iki melek seçin, onları yeryüzüne indireyim ve bakalım nasıl amel edecekler.” </span>buyurdu. Melekler:<span class="ideitalik"> ‘Rabbimiz! Hârût ve Mârût’u seçtik’ </span>dediler. Seçilen iki melek yeryüzüne indirildiler ve Zühre yıldızı çok güzel bir kadın şekline getirilerek, onlara gönderildi. Onlar Zühre’ye sahip olmak istediler. Zühre onlara: “<span class="ideitalik">Hayır, vallahi şu şirk sözünü söylemezseniz olmaz.”</span> dedi. O iki melek: <span class="ideitalik">‘Allah’a yemin olsun ki, biz kat’iyyen Allah’a şirk koşmayız’</span> dediler. Zühre gitti ve bir başka zaman bir çocuk getirdi. İki melek yine ona sahip olmak istediler. O bu defa da, <span class="ideitalik">“Hayır, vallâhi şu çocuğu öldürmediğiniz müddetçe olmaz.”</span> dedi. Meleklerin buna cevabı,’ Hayır, vallâhi biz kesinlikle ona kıymayız’ oldu. Zühre gitti ve bir içki kadehiyle döndü. Melekler ona sahip olmaktan vazgeçmemişlerdi. O; ‘<span class="ideitalik">Vallâhi şu içkiyi içmedikçe olmaz.’ </span>dedi. Sonra içkiyi içtiler, sarhoş oldular, ona da sahip oldular, getirdiği çocuğu öldürdüler. Sarhoşlukları geçince kadın onlara: <span class="ideitalik">‘Vallahi sarhoş olunca yapmaktan çekindiğiniz her şeyi yaptınız’ dedi. Bu iki melek dünya azâbı ile âhiret azâbı arasında, birini seçmek konusunda</span><span class="idebolditalik"> </span><span class="ideitalik">serbest bırakıldılar. Onlar da dünya azâbını tercih ettiler.”<sup class="calibre6"><a href="MeleklerAlemi_split_1137.html#footnote-176766-1124" id="footnote-176766-1124-backlink" name="footnote-176766-1124-backlink">[1124]</a></sup></span></p>
				<p class="normal">İbn Abbas’tan gelen bir rivayette aynı olay biraz daha değişik anlatılmaktadır: <span class="ideitalik">“Dünya semasının ehli, yeryüzünü teşrif ettiler ve orada günah işlendiğini gördüklerinde şöyle dediler: ‘Yâ Rab! Yeryüzü ehli, günah işlemekteler.’ O zaman Allah Teâlâ onlara: ‘Siz benimlesiniz, fakat onlar beni göremiyorlar’ buyurdu. Sonra bu meleklere: ‘İçinizden üç kişi seçin” denildi. Onlar da, yeryüzü ehlinin aralarında hükmetmek üzere oraya (yeryüzüne) inmeleri için, aralarından üç melek seçtiler. Onlara, âdemi şehvet verildi. Bununla birlikte içki içmemek, adam öldürmemek, zinâ etmemek ve putlara secde etmemekle emrolundular. Bu şartlar, seçilen meleklerden birine ağır geldi, diğer ikisi ise, yeryüzüne indirildi. Onlara, ‘Enâhid’ isminde çok güzel bir kadın geldi. Bu melekler kadınla beraber, onun evine geldiler ve ondan faydalanmak istediler. Fakat kadın, onlar şarab içmedikçe, komşusunun oğlunu öldürmedikçe ve putuna secde etmedikçe, isteklerini kabûl etmeyeceğini söyledi. Onlar ise, ‘Hayır, secde etmeyiz.’ dediler. Fakat şarab içtikten sonra komşusunun oğlunu da öldürdüler, secde de ettiler. Sonra Hz. Süleymân onlara gönderildi de, onlardan ya dünya azâbı ya da âhiret azâbından birini tercih etmeleri istendi. Onlar da dünya azâbını tercih ettiler. Onlar, yer ve gök arasında</span><span class="idebolditalik"> </span><span class="ideitalik">asılıdırlar.”<sup class="calibre6"><a href="MeleklerAlemi_split_1138.html#footnote-176766-1125" id="footnote-176766-1125-backlink" name="footnote-176766-1125-backlink">[1125]</a></sup></span></p>
				<p class="normal">İbn Kesir, bu rivâyeti garip karşılamaktadır. Ona göre Rasûlüllah’dan değil de, Ka’bü’lAhbar’dan olması daha doğru görülen bir başka rivâyette: Mecûsi ve evli bir kadın olan Zühre, meleklerden, kendisini semaya uçurmalarını da şart koşuyor. Onu semaya uçuran meleklerin, semada, kanatları kesilip yeryüzüne atılıyorlar. Ağlayarak, korkarak ve pişman bir halde yere düşüyorlar. Duâları ile meşhûr olan Hz. İdris’den, affedilmeleri için kendilerine duâ etmesini istiyorlar. Duâ neticesinde, iki azâbdan birini seçmeleri hususunda serbest bırakılıyorlar. Tercih ettikleri dünya azâbını çekmeleri için altı ve üstü ateşle dolu bir kuyuya zincirle bağlanıyorlar. Orada azâblarını çekmektedirler.<sup class="calibre6"><a href="MeleklerAlemi_split_1139.html#footnote-176766-1126" id="footnote-176766-1126-backlink" name="footnote-176766-1126-backlink">[1126]</a></sup></p>
				<p class="normal">Ebu’s-Suûd (982/1574) aynı kıssayı naklettikten sonra, <span class="ideitalik">“Bu, yanlış şeylerdendir. Çünkü hem dayanağı Yahudi rivayetlerdir, hem aklın ve naklin delillerine aykırıdır.” </span>der.<sup class="calibre6"><a href="MeleklerAlemi_split_1140.html#footnote-176766-1127" id="footnote-176766-1127-backlink" name="footnote-176766-1127-backlink">[1127]</a></sup> Beyzâvi (ö.685/1286) de aynı şeyi ileri sürer.<sup class="calibre6"><a href="MeleklerAlemi_split_1141.html#footnote-176766-1128" id="footnote-176766-1128-backlink" name="footnote-176766-1128-backlink">[1128]</a></sup> Kurtubi (671/1273) ise, kıssayı, Hz. Ali, İbn Abbâs, İbn Mes’ûd, İbn Ömer, Ka’bu’lAhbâr, Süddi ve Kelbi’den naklettikten sona: <span class="ideitalik">“Hepsi zayıf ve doğruluktan uzak rivâyetlerdir.”</span> hükmünü veriyor. <span class="ideitalik">“Allah’ın emini, vahyin bekçileri, peygamberlere gelen Allah elçileri, Allah’a isyan etmeyen, emrolunduklarını yapan, şerefli kullar olan melekler hakkındaki esaslara ters rivâyetlerdir.” </span>diyor. Daha sonra, görüşüne delil olarak şunları ileri sürüyor: <span class="ideitalik">“Allah, göğü yarattığı zaman, yıldızları da yaratmıştı.”</span></p>
				<p class="normal"> Nitekim bir hadiste, <span class="ideitalik">“Sema yaratıldığı zaman, içinde yedi gezegen (felek) de yaratıldı; Zühal, Müşteri, Behram, Utarit, Zühre, Güneş ve Ay buyrulmuştur. Buna göre Zühre, Âdem’in yaratılmasından önce vardı.”<sup class="calibre6"><a href="MeleklerAlemi_split_1142.html#footnote-176766-1129" id="footnote-176766-1129-backlink" name="footnote-176766-1129-backlink">[1129]</a></sup></span> El-Antaki, “<span class="ideitalik">meleklere bu gibi şeylerin nisbet edilmesi</span> <span class="ideitalik">küfürdür.”</span> demektedir.<sup class="calibre6"><a href="MeleklerAlemi_split_1143.html#footnote-176766-1130" id="footnote-176766-1130-backlink" name="footnote-176766-1130-backlink">[1130]</a></sup> Alûsi ise bu hususları bazı müfessirlerden nakiller yaparak şöyle özetlemektedir: “Fahreddin Râzi bu mevzudaki rivayetlere; <span class="ideitalik">“Bunlar fâsid, reddolunmuş ve kabul edilmemiş rivayetlerdir.”</span> hükmünü vermektedir. Şihâb Iraki de <span class="ideitalik">“Kim Hârût ve Mârût hakkında, ‘onlar Zühre ile işledikleri hata yüzünden azâb olunan iki melektir.’</span> diye inanırsa, Allah’ı inkâr etmiş olur. Çünkü Allah <span class="ideitalik">“Onlar Allah’a isyan etmezler.”</span> diye meleklerin masum olduklarını beyan etmiştir demektedir.<sup class="calibre6"><a href="MeleklerAlemi_split_1144.html#footnote-176766-1131" id="footnote-176766-1131-backlink" name="footnote-176766-1131-backlink">[1131]</a></sup></p>
				<p class="normal">Bütün bu rivayetlerden hareketle bir özet yapmak gerekirse, genel olarak melekler ele alındığında, onların günah işlemedikleri sarih ayetle belirtildiği, secde konusundaki suallerinin, günahı gerektirici bir i’tiraz değil, sadece öğrenme isteklerinden kaynaklandığı, Hârût ve Mârût’un da hikmeti ancak Allh’a ait olan bir imtihana tâbi tutulduğu ve belki de yine insanların imtihanında onların sadece vasıta olarak kullanılmış olabileceği ifade edilebilir.</p>
	<p class="normal"><span class="idebold">F. Allah’a Yakınlıkları ve Kıymetleri</span></p>
				<p class="normal">Melekler, Allah’a çok yakın olan ve Allah tarafından kendilerine ikrâm edilen, şeref verilen varlıklardır. Nitekim Kur’an-ı Kerim’de; <span class="ideitalik">“Kuşkusuz Rabbin yanındakiler, O’na kulluk etmekten asla kibirlenmezler, Onu tesbih eder ve yalnız O’na secde ederler”<sup class="calibre6"><a href="MeleklerAlemi_split_1145.html#footnote-176766-1132" id="footnote-176766-1132-backlink" name="footnote-176766-1132-backlink">[1132]</a></sup></span> buyurulmaktadır. Yine En-biyâ Suresinde; <span class="ideitalik">“Rahman, (melekleri) evlât edindi.” </span>dediler. Hâşâ! O bundan münezzehtir. Bilakis (melekler) ikrâma mazhar olmuş kullardır.<sup class="calibre6"><a href="MeleklerAlemi_split_1146.html#footnote-176766-1133" id="footnote-176766-1133-backlink" name="footnote-176766-1133-backlink">[1133]</a></sup> Şeklinde taltif edilmektedirler. Bu âyetlerde, meleklerin, Allah’ın yanında olmasından anlatılmak istenen, onların Allah tarafından bir şeref ve lûtfa nâil oldukları hususudur.<sup class="calibre6"><a href="MeleklerAlemi_split_1147.html#footnote-176766-1134" id="footnote-176766-1134-backlink" name="footnote-176766-1134-backlink">[1134]</a></sup> Allah Teâlâ, kıymet ve şeref verdiği şeyler üzerine yemin eder. O, Kur’ân-ı Kerim’de, dört ayrı surede yemin ederek, meleklerin sahip olduğu kıymetlere işaret etmiştir. <span class="ideitalik">“Sâflar bağlayıp duran, sevk (ve idâre) ve (men ile) zecreden, zikir okuyan (meleklere) yemin ederim ki, gerçekten, sizin ilâhınız birdir.”<sup class="calibre6"><a href="MeleklerAlemi_split_1148.html#footnote-176766-1135" id="footnote-176766-1135-backlink" name="footnote-176766-1135-backlink">[1135]</a></sup></span> Ayeti buna bir örnektir. Dikkat edilirse, bu âyette, tevhid inancını kuvvetlendirmek için, melekler üzerine yemin edilmektedir. Bilindiği gibi “tevhid”, İslam’ın en mühim bir akidesidir.</p>
				<p class="normal">Ayrıca, Mûrselât suresinde Allah Teâlâ, insanlara va’d olunan ni’metlerin ve yine insanların tehdid edildiği azabın mutlaka vaki olacağı haberi gibi, bu çok önemli itikâd esasını anlatırken de, yine melekler üzerine yemin<span class="idebold"> </span>etmektedir.<sup class="calibre6"><a href="MeleklerAlemi_split_1149.html#footnote-176766-1136" id="footnote-176766-1136-backlink" name="footnote-176766-1136-backlink">[1136]</a></sup> Nâziât Sûresinde ölüm meleği ve yardımcıları yeminle şereflendirilmekte.<sup class="calibre6"><a href="MeleklerAlemi_split_1150.html#footnote-176766-1137" id="footnote-176766-1137-backlink" name="footnote-176766-1137-backlink">[1137]</a></sup> Zâriyât suresinde <span class="ideitalik">“İş bölümü yapan melekler hakkı için, şüphesiz ki, size va’d olunan (şeylerin hepsi) elbette doğrudur.”<sup class="calibre6"><a href="MeleklerAlemi_split_1151.html#footnote-176766-1138" id="footnote-176766-1138-backlink" name="footnote-176766-1138-backlink">[1138]</a></sup></span> sözüyle, yine onların şeref ve kıymetine işaret edilmektedir. Abese sûresinde onlardan <span class="ideitalik">“Değerli ve güvenilir kâtipler”</span> diye bahsolunmaktadır. Bu ayetlerde de <span class="ideitalik">“(O Kuran) kıymetli, güvenilir, takvâ sâhibi kâtib (melek)lerin elleriyle</span><span class="idebolditalik"> </span><span class="ideitalik">yazılmıştır.”<sup class="calibre6"><a href="MeleklerAlemi_split_1152.html#footnote-176766-1139" id="footnote-176766-1139-backlink" name="footnote-176766-1139-backlink">[1139]</a></sup></span> buyrulmaktadır. Yine Âli İmran Sûresinde: <span class="ideitalik">“Allah şu hakikati, Kendinden başka hiçbir ilâh olmadığını, adâleti ayakta tutarak (delilleriyle) açıkladı. Melekler de bunu ikrâr etti. İlim sahipleri de böylece</span><span class="idebolditalik"> </span><span class="ideitalik">inandı.”<sup class="calibre6"><a href="MeleklerAlemi_split_1153.html#footnote-176766-1140" id="footnote-176766-1140-backlink" name="footnote-176766-1140-backlink">[1140]</a></sup></span> Buyurarak, kendisinden başka ilâh olmadığını, meleklerin şahitliği ile te’yid etmiştir. Nisa Süresindeki, <span class="ideitalik">“Bununla beraber, Allah, sana indirdiği Kuran ile şâhitlik ederki, O, bunu kendi ilmiyle indirmiştir. Melekler de şâhitlik ederler. Hakiki şahit olma bakımından Allah yeter.”<sup class="calibre6"><a href="MeleklerAlemi_split_1154.html#footnote-176766-1141" id="footnote-176766-1141-backlink" name="footnote-176766-1141-backlink">[1141]</a></sup></span> Ayetinden de, Allah Teâlâ’nın, Kur’ân-ı Kerim’i kendi ilmi ile indirdiğine melekleri şahid tuttuğu öğrenilmektedir.</p>
				<p class="normal">Bütün bu ayetlerden anlaşılmaktadır ki, melekler, Allah’a çok yakın ve onun tarafından büyük kıymet ve şerefe nail olmuş olan varlıklardır.</p>
	<p class="normal"><span class="idebold">G. Meleklerin; Peygamberler, İnsanlar ve Kendi Aralarındaki Dereceleri</span></p>
				<p class="normal">Allah Teâlâ’nın, meleklere verdiği bu kıymet ve şerefi anlattıktan sonra, şimdi de onların, peygamberler ve diğer insanlar karşısındaki kıymet ve derecelerini belirtmeye çalışalım.</p>
	<p class="normal"><span class="idebold">1. Peygamberler ve İnsanlar Karşısındaki Dereceleri</span></p>
				<p class="normal">İslam âlimlerinin bu konudaki görüşleri, birbirine yakın olmakla birlikte bazı farklılıklar da arzetmektedir. <span class="ideitalik">Sa’deddin Taftazâni’ye gör;</span> İnsanların elçileri, meleklerin elçilerinden daha üstündür. Meleklerin elçileri ise, insanların avâmlarından üstündür. İnsanların avâmları da, meleklerin avâmlarından üstündür. Bu bilgiler, Kur’ân’daki delilleriyle şöyle izah edilebilir:</p>
				<p class="normal">1. “<span class="ideitalik">Allah meleklere, kendi zatını ta’zim ve tekrim üzere Hz. Âdem’e secde etmelerini emretmiştir.</span>”<sup class="calibre6"><a href="MeleklerAlemi_split_1155.html#footnote-176766-1142" id="footnote-176766-1142-backlink" name="footnote-176766-1142-backlink">[1142]</a></sup> Bu secde hâdisesinin anlatıldığı Kur’ân ayetlerinden de anlaşılacağı gibi, derecesi aşağı olanın, daha üstün olana secde etmesi emredilir.</p>
				<p class="normal">2. Bakara Suresinde; <span class="ideitalik">“Allah Âdem’e bütün isimleri öğretti. Sonra onları önce meleklere arzedip, ‘Eğer siz sözünüzde sadık iseniz, şunların isimlerini bana bildirin.” </span>Dedi.<sup class="calibre6"><a href="MeleklerAlemi_split_1156.html#footnote-176766-1143" id="footnote-176766-1143-backlink" name="footnote-176766-1143-backlink">[1143]</a></sup><span class="idebold"> </span>buyurulmaktadır. Buradan, insanın melekden üstün olduğu sonucuna varılmaktadır.</p>
				<p class="normal">3. Ali İmran Suresinde; <span class="ideitalik">“Allah, birbirinden türeme bir nesil olarak, Âdem’i, Nuh’u, İbrahim ailesi ve İmran ailesini seçip âlemlere üstün kıldı. Allah işiten ve bilendir.”<sup class="calibre6"><a href="MeleklerAlemi_split_1157.html#footnote-176766-1144" id="footnote-176766-1144-backlink" name="footnote-176766-1144-backlink">[1144]</a></sup></span> Denilerek, bu üstünlük açıkça ifade edilmektedir. Çünkü melekler de ayette geçen “el-âlemin (âlemler)” kavramının şümulüne girmektedir.</p>
				<p class="normal">4. İnsan, fazilet, ilim, iyi amel ve olgunluk gibi güzel huyları, birçok mânialar, şehvet, gazâb ve zarurî ihtiyaçlardan doğan meşakkatlere göğüs gererek elde etmektedir. Bu mâniâlara rağmen, Allah’ın istediği şekilde bir kul olmayı başaran insan, meleklerden üstündür.<sup class="calibre6"><a href="MeleklerAlemi_split_1158.html#footnote-176766-1145" id="footnote-176766-1145-backlink" name="footnote-176766-1145-backlink">[1145]</a></sup></p>
				<p class="normal">İbn Kesir’in rivayetine göre, Ömer b. Abdü’l-Aziz’in yanında bir cemaat varken, Said b. el-As onun yanına geldi. Ömer şöyle dedi; <span class="ideitalik">“Allah Teâlâ’ya, Âdemoğlundan daha kerim biri yoktur. Allah’ın şu sözü de buna delildir: ‘İmân edip sâlih amel işleyenlere gelince, onlar, yaratılmışların en hayırlılarıdır.”<sup class="calibre6"><a href="MeleklerAlemi_split_1159.html#footnote-176766-1146" id="footnote-176766-1146-backlink" name="footnote-176766-1146-backlink">[1146]</a></sup></span> Orada bulunanlardan Saib b. el-As, Ömer’i tasdik etti. Fakat Irak b. Malik buna karşı çıkarak; <span class="ideitalik">“Allah’a, meleklerden daha faziletli birisi yoktur. Onlar, iki dünyanın hizmetçileridir, peygamberlerin elçileridir.”</span> demiş ve ‘derken şeytan, çirkin yerlerini kendilerine göstermek için onlara vesvese vererek <span class="ideitalik">“Rabbiniz, sırf melek olursunuz veya ebedi kalanlardan olursunuz diye sizi bu ağaçtan menetti, başka bir sebepten değil’ dedi.”<sup class="calibre6"><a href="MeleklerAlemi_split_1160.html#footnote-176766-1147" id="footnote-176766-1147-backlink" name="footnote-176766-1147-backlink">[1147]</a></sup></span> Ayetini de bu fikrine delil göstermiştir.<sup class="calibre6"><a href="MeleklerAlemi_split_1161.html#footnote-176766-1148" id="footnote-176766-1148-backlink" name="footnote-176766-1148-backlink">[1148]</a></sup> Ömer b. Abdü’l- Aziz, Muhammed b. Ka’bu’l-Kurazi’ye, <span class="ideitalik">“Sen ne dersin ey Ebû Hamza”</span> dedi. O da, <span class="ideitalik">“Allah, Âdem’e ikrâm etti ve onu kendi eliyle yarattı. Ve ona kendi rûhundan üfledi. Ve meleklerini Âdem’e secde ettirdi. Onun zürriyyetinden peygamberler gönderdi. Peygamberleri melekler ziyaret ettiler.” </span>dedi. Ömer b. Abdü’l-Aziz de onun bu sözlerine muvafakat etmiştir.<sup class="calibre6"><a href="MeleklerAlemi_split_1162.html#footnote-176766-1149" id="footnote-176766-1149-backlink" name="footnote-176766-1149-backlink">[1149]</a></sup></p>
				<p class="normal">Abdullah b. Selâm <span class="ideitalik">“Allah, Muhammed (as)’den daha üstün bir varlık yaratmamıştır.”</span> dedi. Ona; <span class="ideitalik">“Cibril ve Mikail’in ne olduğunu biliyor musun? Onlar güneş ve ay gibi musahhar yaratılmıştır”</span> dediler. O tekrar; <span class="ideitalik">“Allah Muhammed (as)’den daha üstün bir varlık yaratmamıştır.” </span>dedi.<sup class="calibre6"><a href="MeleklerAlemi_split_1163.html#footnote-176766-1150" id="footnote-176766-1150-backlink" name="footnote-176766-1150-backlink">[1150]</a></sup> Esseffârini de, Ahmed b. Hanbel’in, <span class="ideitalik">“Her mü’min meleklerden üstündür.” </span>dediğini, kâfirler ve münafıkların, bu üstünlük meselesine dâhil olmadığını, çünkü onların, Araf suresinin 179. ayetine göre hayvanlardan da aşağı olduğunu belirtmektedir.<sup class="calibre6"><a href="MeleklerAlemi_split_1164.html#footnote-176766-1151" id="footnote-176766-1151-backlink" name="footnote-176766-1151-backlink">[1151]</a></sup></p>
				<p class="normal">Salih insanların, meleklerden daha üstün olduğunu gösteren bir takım deliller tesbit edilmiştir. Bunları şöyle sıralamak mümkündür:</p>
				<p class="normal">1. Allah meleklere, Âdem’e secde etmelerini emretmiştir. Eğer Âdem’i meleklere üstün tutmasaydı meleklerin ona secde etmelerini emretmezdi.<sup class="calibre6"><a href="MeleklerAlemi_split_1165.html#footnote-176766-1152" id="footnote-176766-1152-backlink" name="footnote-176766-1152-backlink">[1152]</a></sup> Meleklerin, Âdem’e secdesi Allah’a bir ibadet, tâat ve bu secde ile O’na yaklaşmaları demektir. Bu da Âdem’in teşrif, tekrim ve ta’zim edilmiş olduğunu gösterir. Hâlbuki ne Âdem, ne de nesli, Allah’tan başka hiçbir varlığa secde etmekle emrolunmamışlardır. Çünkü Âdemoğlu, yaratılmışların en şereflisidir.</p>
				<p class="normal">2. <span class="ideitalik">“İblis kıssası da buna delildir.”<sup class="calibre6"><a href="MeleklerAlemi_split_1166.html#footnote-176766-1153" id="footnote-176766-1153-backlink" name="footnote-176766-1153-backlink">[1153]</a></sup></span> Bu kıssayı anlatan âyetten de, Âdem’in İblise üstünlüğü anlaşılmaktadır. Çünkü o da Âdem’e secde etmekle emrolunmuştur.</p>
				<p class="normal">3. Allah, Âdem’i eli”yle, melekleri ise “kelimesi”yle yaratmıştır. Yani <span class="ideitalik">“Ol!”</span> demiş, onlar da oluvermiştir.</p>
				<p class="normal">4. Allah, <span class="ideitalik">“Ben yeryüzünde bir halife yaratacağım.”<sup class="calibre6"><a href="MeleklerAlemi_split_1167.html#footnote-176766-1154" id="footnote-176766-1154-backlink" name="footnote-176766-1154-backlink">[1154]</a></sup></span> Buyurmuştur. Halife olan, halife olmayandan daha üstündür. Çünkü melekler bu halifeliği istediler, fakat Allah kabûl etmedi. Eğer halife olmak onların derecelerinden daha üstün olmasaydı, onlar bu halifeliği talep etmezlerdi.</p>
				<p class="normal">5. Âdemoğlunun, ilim bakımından da onlardan üstün olduğu, Allah’ın onlara isimlerden sorduğunda, onların buna cevap verememelerinden anlaşılmaktadır. Onlar, bu isimleri, Âdem’in kendilerine haber verdiğini itiraf etmişlerdir. Allah Teâlâ da, <span class="ideitalik">“Hiç bilenlerle bilmeyenler bir olur mu ?”<sup class="calibre6"><a href="MeleklerAlemi_split_1168.html#footnote-176766-1155" id="footnote-176766-1155-backlink" name="footnote-176766-1155-backlink">[1155]</a></sup></span> Buyurarak, Âdem’in üstünlüğüne işaret etmiştir.</p>
				<p class="normal">6. Beşerin taatinin meşakkatli oluşu da Âdemoğlunun üstünlüğünü gösterir. Çünkü zorluk içinde yapılan ibadet daha faziletlidir. Beşer şehvet, hırs, gazap ve hevâ duygularını taşır bir özellikte yaratılmıştır. Fakat bütün bunlar meleklerde yoktur.</p>
				<p class="normal">7. Selef, sâlih insanların meleklerden üstün olduğunu ifade eden hadisler rivâyet etmiştir. Bu hadisleri, insanların önünde rivâyet etmişlerdir. Eğer bu hadisler inkâr edilecek özellikte olsaydı, onları inkâr ederlerdi. Bu da, selefin, bu düşünceyi kabûl ettiğini gösterir.</p>
				<p class="normal">8. Allah’ın, âdemoğlunun amelini meleklere medhetmesi de, Âdemoğlunun üstünlüğünü gösterir. Kulları, üzerine düşen vazifeleri ve emre dildikleri şeyleri yerine getirince, Allah (c.c.) onları, meleklere karşı över.<sup class="calibre6"><a href="MeleklerAlemi_split_1169.html#footnote-176766-1156" id="footnote-176766-1156-backlink" name="footnote-176766-1156-backlink">[1156]</a></sup></p>
				<p class="normal">Ahmed b.Hanbel’in Müsned’inde ve İbni Mâce’nin Sûnen’inde, Abdullah b. Ömer’den rivâyetle Rasûlüllah, <span class="ideitalik">“Müjdeler olsun. Rabb’iniz, semanın kapılarından bir kapı açtı. Sizi meleklere överek, ‘kullanma bakın, farizayı icra ettiler, diğer bir farizayı bekliyorlar’ diyor.”<sup class="calibre6"><a href="MeleklerAlemi_split_1170.html#footnote-176766-1157" id="footnote-176766-1157-backlink" name="footnote-176766-1157-backlink">[1157]</a></sup></span> demiştir. Ebû Hureyre’nin rivayetine göre de; <span class="ideitalik">“Allah arafât ehli ile sema ehline övünür. Onlara, ‘şu kullarıma bakın, ibadette ilerlemiş olarak bana geldiler.”<sup class="calibre6"><a href="MeleklerAlemi_split_1171.html#footnote-176766-1158" id="footnote-176766-1158-backlink" name="footnote-176766-1158-backlink">[1158]</a></sup></span> Buyurmuştur. İbn Teymiye ise, dört imam ve ehl-i sünnete müntesib kimselere göre, peygamberler ve Allah’ın emir ve nehiylerine riâyet ederek yaşayan insanların, meleklerden üstün olduğunu söylemiştir.<sup class="calibre6"><a href="MeleklerAlemi_split_1172.html#footnote-176766-1159" id="footnote-176766-1159-backlink" name="footnote-176766-1159-backlink">[1159]</a></sup></p>
				<p class="normal">Ebi’l-İzz el-Ezreği (722/1322), Şerhu akaidi’t-Tahâviye’de şu görüşleri nakletmektedir; ehl-i sünnete göre; <span class="ideitalik">“Beşerden sâlih kimseler ve peygamberler meleklerden üstündür.”</span> Fakat mu’tezile meleklerin daha üstün olduğunu savunmaktadır. Eş’ariler ise bu konuda iki görüşe ayrılmaktadır. Bir kısmı; <span class="ideitalik">“Enbiyanın ve evliyanın meleklerden daha üstün olduğunu söylemekte.”</span> Diğer bir kısmı ise, bu konuda kesin bir fikir belirtmemektedir. Meleklerin üstünlüğünü söylemeye meyledenlerin olduğu da belirtilmektedir. Şia ise, bütün insanların, bütün meleklerden üstün olduğunu kabûl etmektedir. Ebû Hanife de, bu konuda kesin bir şey söylemekten çekinmektedir.<sup class="calibre6"><a href="MeleklerAlemi_split_1173.html#footnote-176766-1160" id="footnote-176766-1160-backlink" name="footnote-176766-1160-backlink">[1160]</a></sup></p>
				<p class="normal">Ayrıca Fahreddin Râzi de bazı âyet delilleriyle, peygamberlerin ve sâlih müminlerin, meleklerden üstün olduğunu savunmaktadır.<sup class="calibre6"><a href="MeleklerAlemi_split_1174.html#footnote-176766-1161" id="footnote-176766-1161-backlink" name="footnote-176766-1161-backlink">[1161]</a></sup></p>
				<p class="normal">Fakat Makdisi, âlimlerin çoğunun, meleklerin, sâlih müminlerden daha üstün olduğunu kabûl ettiğini söylemekte ve <span class="ideitalik">“De ki: Ben size, ‘Allah’ın hazineleri yanımdadır, demiyorum’ ; gaybı da bilmem; size, ‘Ben bir meleğim.’ de demiyorum. Ben, bana vahyolunan Kur’ân’dan başkasına</span><span class="idebolditalik"> </span><span class="ideitalik">uymam.”<sup class="calibre6"><a href="MeleklerAlemi_split_1175.html#footnote-176766-1162" id="footnote-176766-1162-backlink" name="footnote-176766-1162-backlink">[1162]</a></sup></span> Ayetini görüşlerine delil getirdiklerini ifade etmektedir.<sup class="calibre6"><a href="MeleklerAlemi_split_1176.html#footnote-176766-1163" id="footnote-176766-1163-backlink" name="footnote-176766-1163-backlink">[1163]</a></sup></p>
				<p class="normal">Ayrıca konuyla ilgili olarak İsrâ süresindeki; <span class="ideitalik">“Yine onları, yarattıklarımızın birçoğundan cidden üstün kıldık.”<sup class="calibre6"><a href="MeleklerAlemi_split_1177.html#footnote-176766-1164" id="footnote-176766-1164-backlink" name="footnote-176766-1164-backlink">[1164]</a></sup></span> Ayetini ele alırlar ve <span class="ideitalik">“Burada Allah Teâlâ âlâ men halaknâ, yani ‘yarattıklarımızdan’ demedi de, âlâ kesirin men halaknâ ‘yarattıklarımızın birçoğundan.’ </span>dedi. Buna göre burada; <span class="ideitalik">“İnsanlardan da efdal bir varlık olduğu anlaşılmaktadır. Hiç günah işlemeyen bir varlık, günahtan âri olmayan varlıkla bir olur mu? Ömrü yüz seneyi geçmeyen bir varlığın ameli, ömrü ebedi olan bir varlığın amelinden nasıl üstün olur.”</span> demektedirler.<sup class="calibre6"><a href="MeleklerAlemi_split_1178.html#footnote-176766-1165" id="footnote-176766-1165-backlink" name="footnote-176766-1165-backlink">[1165]</a></sup></p>
				<p class="normal">Netice olarak, Ehl-i Sünnet imamlarının ve âlimlerinin hemen tamamına yakını peygamberlerin ve sâlih müminlerin, meleklerden daha üstün olduğunu kabûl ettikleri ifade edilebilir. Bu konuda daha geniş bilgi sâhibi olabilmek için, müracaat edilebilecek birçok kaynak vardır.<sup class="calibre6"><a href="MeleklerAlemi_split_1179.html#footnote-176766-1166" id="footnote-176766-1166-backlink" name="footnote-176766-1166-backlink">[1166]</a></sup></p>
	<p class="normal"><span class="idebold">2. Meleklerin Kendi Aralarındaki Dereceleri</span></p>
				<p class="normal">Meleklerin birbirleri arasındaki üstünlük meselesine gelince, Suyûti bu konuyla ilgili birçok rivayet nakletmektedir. İbn Abbâs’dan gelen bir rivayette, <span class="ideitalik">“Size meleklerin en faziletlisini haber vereyim mi? O, Cibril’dir.”</span> denilmektedir. Vehb ise; <span class="ideitalik">“Allah’a en yakın olan melek Cibril, sonra Mikail’dir.”</span> der. Bu da Cibril’in üstünlüğünü gösterir. Yine İbn Mes’ûd’dan bir rivayette <span class="ideitalik">“Yaratıklardan Allah’a en yakını İsrâfildir”</span> denir. Ka’b, <span class="ideitalik">“Meleklerin Allah’a en yakını İsrafil’dir.”</span> rivayetini nakletmiştir. İkrime; <span class="ideitalik">“İsrafil, Allah ile Cibril, Mikail ve Meleku’l-Mevt (Azrail) arasındadır.”</span> demiştir. İbn Ebi Cebelle’nin rivayetinde; <span class="ideitalik">“Kıyamet Günü ilk olarak İsrafil çağrılır.”</span> Denmektedir.<sup class="calibre6"><a href="MeleklerAlemi_split_1180.html#footnote-176766-1167" id="footnote-176766-1167-backlink" name="footnote-176766-1167-backlink">[1167]</a></sup></p>
				<p class="normal">Şa’râni’nin bu konudaki görüşünü şöyle özetlemek mümkündür: <span class="ideitalik">“Meleklerin hangisi hangisinden daha üstün, birbirleri arasında üstünlükleri var mı? Bu konuda kesin bir nassa muttali olamıyoruz. Hiç kimse de kendi aklına dayanarak, melekler arasında bir tefâdul ortaya koyamaz. Meselâ, Cibril, İsrâfil’den, Mikâil’den; Azrail, essemau Dünya meleği olan İsmeil’den daha üstündür denemez. Bu ancak sahih nass’lar yardımıyle bilinir, akılla değil.”<sup class="calibre6"><a href="MeleklerAlemi_split_1181.html#footnote-176766-1168" id="footnote-176766-1168-backlink" name="footnote-176766-1168-backlink">[1168]</a></sup></span></p>
				<p class="normal">Şa’râni her ne kadar, melekler arasındaki fazilet farkını kabul etmese de, değişik rivâyetler bu farkın mevcut olduğunu te’yid etmektedir. Buna göre, büyük meleklerden olan Cebrâil, Mikâil ve İsrâfil isimli meleklerin diğerlerine nazaran daha üstün oldukları anlaşılmaktadır.</p>
	<p class="normal"><span class="idebold">H. Erkeklik-Dişilikleri Olmaması ve Evlenmeden Çoğalmaları</span></p>
				<p class="normal">Arap müşrikleri, meleklerin dişi olduklarını zannetmekteydiler. Aynı zamanda dişi dedikleri bu melekleri, Allah’ın kızları olarak kabûl etmekteydiler. Kur’ân-ı Kerim, onların bu inançlarını reddederek, ellerinde hiçbir delil olmadığı halde, böyle bir iddiada bulunmalarını şu cümlelerle kınamaktadır:</p>
				<p class="normal"><span class="ideitalik">“Müşriklere sor! Kızlar Rabb’lerinin de, erkekler onların mı? Yoksa biz melekleri kız olarak yarattığımızda onlar hazır mı idiler. Dikkat edin, doğrusu, yalan uydurup söylüyorlar. ‘Allah doğurdu’ diyorlar. Onlar şüphesiz yalancıdırlar. Allah, kızları, oğullara tercih mi etmiş? Ne oluyor size? Nasıl hükmediyorsunuz? Yoksa sizin, açık bir deliliniz mi var ?”<sup class="calibre6"><a href="MeleklerAlemi_split_1182.html#footnote-176766-1169" id="footnote-176766-1169-backlink" name="footnote-176766-1169-backlink">[1169]</a></sup></span> <span class="ideitalik">“Onlar, Rahman’ın kulları olan melekleri de dişi saydılar. Acaba meleklerin yaratılışını gördüler mi? Onların bu şahitlikleri yazılacak ve sorguya çekileceklerdir.”<sup class="calibre6"><a href="MeleklerAlemi_split_1183.html#footnote-176766-1170" id="footnote-176766-1170-backlink" name="footnote-176766-1170-backlink">[1170]</a></sup></span></p>
				<p class="normal">Teftâzâni ve diğer şârihler, meleklerin cinsiyeti noktasında hiçbir akli ve nakli delilin bulunmadığını dolayısıyla, bu konu üzerinde münakaşa etmenin gereksiz olduğunu belirtmiştir. el-İci (756/1355) ve el-Cürcâni de aynı yolu takib etmişler ve onların bir cinsiyeti olduğu iddiâ edilse bile bundan istifade edilemeyeceğini belirtmişlerdir.<sup class="calibre6"><a href="MeleklerAlemi_split_1184.html#footnote-176766-1171" id="footnote-176766-1171-backlink" name="footnote-176766-1171-backlink">[1171]</a></sup></p>
				<p class="normal">Akâidu’n-Nesefi’de, <span class="ideitalik">“ ‘Hârût ve Mârût hikâyesi’, çoğalmasalar bile meleklerin bir cinsiyete sahip olduklarını telkin etmektedir. Fakat onlar, bir müzekkerlik veya müenneslikle tavsif edilmemelidir.” </span>denmektedir.<sup class="calibre6"><a href="MeleklerAlemi_split_1185.html#footnote-176766-1172" id="footnote-176766-1172-backlink" name="footnote-176766-1172-backlink">[1172]</a></sup> Şa’râni ise, meleklerin şehvetlerinin olmadığını, bunun da onların her türlü cinsi özellikten uzak bulunmalarından kaynaklandığını belirtmektedir.<sup class="calibre6"><a href="MeleklerAlemi_split_1186.html#footnote-176766-1173" id="footnote-176766-1173-backlink" name="footnote-176766-1173-backlink">[1173]</a></sup></p>
				<p class="normal">Netice olarak, onların, birbirleriyle nikâhlanmadıkları, birbirleri vasıtasıyle çoğalmadıkları, tenâsul vasıtası olmadan, Allah tarafından <span class="ideitalik">“Ol”</span> deyince oluverdikleri ve dolayısıyla erkeklik ve dişilik gibi vasıflardan uzak oldukları anlaşılmaktadır.<sup class="calibre6"><a href="MeleklerAlemi_split_1187.html#footnote-176766-1174" id="footnote-176766-1174-backlink" name="footnote-176766-1174-backlink">[1174]</a></sup></p>
	<p class="normal"><span class="idebold">I. Meleklerin İlimleri</span></p>
				<p class="normal">Meleklerin ilmi konusunda Kuran-ı Kerim’deki şu ayet dikkati çekmektedir: <span class="ideitalik">“Allah, Âdem’e bütün isimleri (eşyanın adlarını ve ne işe yaradıklarını) öğretti. Sonra onları, önce meleklere arzedip, ‘eğer siz sözünüzde sadık iseniz; şunların isimlerini bana bildirin.” </span>dedi. Melekler:</p>
				<p class="normal"><span class="ideitalik">“Ya Rab! Seni noksan sıfatlardan tenzih eder, kemâl sıfatlar ile tavsif ederiz ki, Senin bize öğrettiklerinden başka bir bilgimiz yoktur. Şüphesiz âlim ve hâkim olan ancak Sensin’ dediler.”<sup class="calibre6"><a href="MeleklerAlemi_split_1188.html#footnote-176766-1175" id="footnote-176766-1175-backlink" name="footnote-176766-1175-backlink">[1175]</a></sup></span></p>
				<p class="normal">İbnü’l-Vezir Ebû Abdillah’a (840/1436) göre, Allah Teâlâ, eşyanın adlarını ve ne işe yaradıklarını meleklere değil, Âdem’e öğretmiştir. Zaten melekler de, <span class="ideitalik">“Senin bize öğrettiğinden başka, bizim bir ilmimiz yok.”<sup class="calibre6"><a href="MeleklerAlemi_split_1189.html#footnote-176766-1176" id="footnote-176766-1176-backlink" name="footnote-176766-1176-backlink">[1176]</a></sup></span> demişlerdi. Allah onlara, Âdem’i yeryüzünde halife yapmak istediğini haber verdiği zaman onlar, Âdem’in zürriyyetinin fesâd çıkaracağı üzerinde durmuşlardı. Ancak Allah, onlara bunun hikmetini bildirmemişti. Eğer bildirseydi, o konuda soru dahi sormazlar ve hatâya düşmezlerdi. Hata işlediklerini anladıkları zaman, <span class="ideitalik">“Ya Rab! Seni noksan sıfatlardan tenzih ederiz. Senin bize öğrettiklerinden başka bizim bir bilgimiz yoktur.”</span> dediler. Esasında melekler, yaratılmışlar içinde çeşitli ilimleri ve gayba ait bazı şeyleri en çok bilmesi gereken varlıklardır.</p>
				<p class="normal">Çünkü onlar, nurlar ve şehvetsiz akıllardır. Hevâları gâlib değildir. Bunun için Allah Teâlâ, müteşâbihleri tevile yeltenmekle, kalplerinde eğrilik olduğu ortaya çıkan kimseleri zannedip, müteşâbih karşısında aczini itiraf etmek sûretiyle ilimde rüsûh (ehliyet) sâhibi kimseleri<sup class="calibre6"><a href="MeleklerAlemi_split_1190.html#footnote-176766-1177" id="footnote-176766-1177-backlink" name="footnote-176766-1177-backlink">[1177]</a></sup> de methetmiştir.<sup class="calibre6"><a href="MeleklerAlemi_split_1191.html#footnote-176766-1178" id="footnote-176766-1178-backlink" name="footnote-176766-1178-backlink">[1178]</a></sup></p>
				<p class="normal">Allah’ın meleklere, <span class="ideitalik">“Ben sizin bilmediklerinizi bilirim.”<sup class="calibre6"><a href="MeleklerAlemi_split_1192.html#footnote-176766-1179" id="footnote-176766-1179-backlink" name="footnote-176766-1179-backlink">[1179]</a></sup></span> Demesi, halef bırakma meselesini gündeme getirmektedir. Meleklere gizli kalan ve şer ihtimalî karşısında taaccübü uzak görme ve arzı ihtisas ile söz söylemelerine sebep olan da bu idi. Binaenaleyh, mananın siyakı, <span class="ideitalik">“Hilâfetin hikmet ve faydaları ve ona liyakat meselesi hakkında bilmediğiniz cihetler var.”</span> çağrışımını yapmaktadır. <span class="ideitalik">“Eğer doğrular iseniz, şunların isimlerini bana bildirin.”<sup class="calibre6"><a href="MeleklerAlemi_split_1193.html#footnote-176766-1180" id="footnote-176766-1180-backlink" name="footnote-176766-1180-backlink">[1180]</a></sup></span> hitâbıyla da, meleklerin aczlerini isbât etmek için onları imtihân etmektedir. Bu imtihana karşı melekler, <span class="ideitalik">“Seni tenzih ederiz, şüphesiz senin bize öğrettiklerinden başka bizim bir bilgimiz yoktur.” </span>demişlerdir.<sup class="calibre6"><a href="MeleklerAlemi_split_1194.html#footnote-176766-1181" id="footnote-176766-1181-backlink" name="footnote-176766-1181-backlink">[1181]</a></sup> Allah’ın meleklerle bu konuda muhatap olması, meleklerin kelâm sıfatıyle değil, ilim sıfatıyle ilgilidir. Gerçekte isimlerden murâd, alelumum isimler ise, meleklerin, bütün isimlerden mahrûm bulunacakları cihetle, bizzât kelam sıfatları olmadığı ve ancak ilim sıfatından bir hisseleri bulunduğu anlaşılır. Fakat eğer, bu isimlerden maksat, Âdem’in zürriyyetinin isimleri ise, diğer isimleri menetmeyeceğinden, kelâm sıfatına mâni olmaz ve bu sûretle meleklerin liyakatsizliği ispatlanmak istenmeyip, başka bir hikmetin ibrâzı istenir.<sup class="calibre6"><a href="MeleklerAlemi_split_1195.html#footnote-176766-1182" id="footnote-176766-1182-backlink" name="footnote-176766-1182-backlink">[1182]</a></sup></p>
				<p class="normal">Allah meleklere, <span class="ideitalik">“Ben sizin bilmediklerinizi bilirim.” </span>demeden önce, melekler O’na, <span class="ideitalik">“Biz seni hamd ile tesbih, takdis eder dururken, yeryüzünde fesâd çıkarıp, kanlar dökecek kimse mi yaratacaksın?”<sup class="calibre6"><a href="MeleklerAlemi_split_1196.html#footnote-176766-1183" id="footnote-176766-1183-backlink" name="footnote-176766-1183-backlink">[1183]</a></sup></span> demişlerdi. Anlaşılıyor ki melekler, Allah’ın yaratmak istediği bu mahlûkun fıtratı ve karakteri hakkında bir takım bilgilere sahiptiler. Bu bilgiyi, ister bazı tahminlere dayanarak, ister yeryüzünde daha önceden müşahede ettikleri tecrübelerin eseri olarak, isterse basiretlerinin ilhamı ile edinmiş olsunlar; Ademoğulunun yeryüzünde fesad çıkarıp kan dökeceğini biliyorlar. Aynı zamanda fıtratlarındaki melekliğin nezaheti ve temizliği icabı olarak, mutlak hayır ve mutlak selâmetten başka bir şeyi düşünmedikleri için Allah’a hamd ve tesbihi, varlığın tek gayesi olarak kabûl ediyorlar. Bununla birlikte, Allah’ın yeryüzündeki halifesi vasıtasıyla irâde-i ilâhiyyesini tahakkuk ettirmesindeki, kâinat kanunlarını onun eliyle yürütmesindeki, böylece hayatı çeşitlendirip, geliştirmesindeki, dünyayı inşâ ettirip ma’mûr kılışındaki ulvi irâdenin hikmetini bilemiyorlardı. Bu kapı onlara kapalıydı.<sup class="calibre6"><a href="MeleklerAlemi_split_1197.html#footnote-176766-1184" id="footnote-176766-1184-backlink" name="footnote-176766-1184-backlink">[1184]</a></sup></p>
				<p class="normal">İnfitâr suresinde; <span class="ideitalik">“Evet! Gerçek o ki, ısrarla dini yalanlıyorsunuz. Şunu iyi bilin ki, üzerinizde muhafızlık eden değerli kâtipler vardır. Onlar yapmakta olduklarınızı bilirler ve yazarlar.”<sup class="calibre6"><a href="MeleklerAlemi_split_1198.html#footnote-176766-1185" id="footnote-176766-1185-backlink" name="footnote-176766-1185-backlink">[1185]</a></sup></span> buyrulmaktadır. Bu âyetlerden anlaşıldığına göre melekler, insanların kalplerindeki şeylerin bir kısmını bilmektedirler. Onların bildikleri şey, kulun irâdesi ve niyetleridir.<sup class="calibre6"><a href="MeleklerAlemi_split_1199.html#footnote-176766-1186" id="footnote-176766-1186-backlink" name="footnote-176766-1186-backlink">[1186]</a></sup></p>
				<p class="normal">İbn Teymiye; <span class="ideitalik">“Kul, bir iyiliğe niyet edip de yapamazsa, ona yine bir iyilik yazılır.”<sup class="calibre6"><a href="MeleklerAlemi_split_1200.html#footnote-176766-1187" id="footnote-176766-1187-backlink" name="footnote-176766-1187-backlink">[1187]</a></sup></span> Hadisinde söz konusu edilen niyet, kul ile Rabb’i arasında gizli olduğuna göre, melekler buna nasıl muttali olacağını irdelemekte ve meseleye şu şekilde bir yorum getirmektedir.</p>
				<p class="normal"><span class="ideitalik">“Kul bir iyiliğe niyet ettiği zaman, melek güzel bir koku hisseder. Kul, bir kötülüğe niyet ettiği zaman, melek pis bir koku hisseder.”</span> Görüldüğü gibi, Allah Teâlâ, kulun kalbinde olan şeyi meleklere bildirmeye kâdirdir. Tıpkı beşerden bazılarını insanın kalbinde olan şeye muttali kıldığı gibi Bir beşeri, kulun kalbindeki şeyi bilmeye muttali kılmasından, kulun muvekkeli olan meleğe bu şeyi bildirmesi, daha makuldür. Nitekim Yüce Allah, Kaf suresinde; <span class="ideitalik">“Andolsun, insanı biz yarattık ve nefsinin kendisine fısıldadıklarını biliriz ve biz ona şah damarından daha yakınız. Çünkü onun sağında ve solunda oturan, her davranışı yakalayıp tespit eden iki melek vardır. İnsan hiçbir söz söylemez ki, yanında gözetleyen, dediklerini zapteden (bir) melek hazır bulunmasın.”<sup class="calibre6"><a href="MeleklerAlemi_split_1201.html#footnote-176766-1188" id="footnote-176766-1188-backlink" name="footnote-176766-1188-backlink">[1188]</a></sup></span> buyurmaktadır. O, kulun nefsindeki gizliliklere, melekleri muttali kılmıştır.<sup class="calibre6"><a href="MeleklerAlemi_split_1202.html#footnote-176766-1189" id="footnote-176766-1189-backlink" name="footnote-176766-1189-backlink">[1189]</a></sup></p>
				<p class="normal">Şa’rânî’nin konuya bakışı da aynı doğrultudadır. Ona göre Hz. Âdem, isimleri meleklere öğrettikten sonra, içlerinde Allah Teâlâ’yı bilmeyen bir melek kalmamıştır. Hepsi O’nu bilirler. Bundan dolayı Allah, <span class="ideitalik">“Allah, melekler ve adalette sebat eden ilim adamları şahitlik etmiştir ki, Ondan başka ilah yoktur.”<sup class="calibre6"><a href="MeleklerAlemi_split_1203.html#footnote-176766-1190" id="footnote-176766-1190-backlink" name="footnote-176766-1190-backlink">[1190]</a></sup></span> diyerek, meleklerin kendisini bildiğini, hattâ birliğine şahitlik ettiğini belirtmektedir. Burada, melekler hakkında hiçbir ayırım yapmadan, “El-melaike” tabirini mutlak olarak kıllanmasına rağmen, insanlar hakkında “ûlu1-ilm” yani “ilim sahipleri” deyimini kullanarak sınırlandırma yapmıştır. Buradaki ilimden maksat da, vücut ilmi değil, tevhîd ilmidir. İnsanların bilmediği bazı ilimleri, melekler bilmektedirler Onlar, ilimlerini, çalışarak elde etmezler. İlimleri fikrî ve istidlâlî değildir. Allah tarafından kendilerine direkt olarak verilmiştir.<sup class="calibre6"><a href="MeleklerAlemi_split_1204.html#footnote-176766-1191" id="footnote-176766-1191-backlink" name="footnote-176766-1191-backlink">[1191]</a></sup></p>
				<p class="normal">Bu bilgilerden anlaşıldığına göre, Allah meleklere belirli bir ilim vermiş fakat bu ilmi kendi iradesi doğrultusunda kullanmaları şartıyla, onları âdeta programlamıştır, timin, ancak kendilerine takdir edildiği kadarına sahiptirler ve bu ilmi elde etmek için herhangi bir çaba da harcamazlar.</p>
	<p class="normal"><span class="idebold">J. Meleklerin Ölümü</span></p>
				<p class="normal">İnsanlar ve cinler gibi meleklerin de mutlaka öleceği, Kur’ân’dan anlaşılmaktadır. Zûmer Süresindeki;<span class="ideitalik"> “Sura üflenince, Allah’ın diledikleri müstesna olmak üzere, göklerde ve yerde kim varsa, hepsi düşüp ölmüş olacaktır. Sonra ona bir daha üflenince, hemen ayağa kalkıp bakakalacaklardır.</span>”<sup class="calibre6"><a href="MeleklerAlemi_split_1205.html#footnote-176766-1192" id="footnote-176766-1192-backlink" name="footnote-176766-1192-backlink">[1192]</a></sup> Ayetten meleklerin de öleceği sonucu çıkarılmaktadır. (Birinci nefhada Allah’ın dilemesiyle ölmeyip kalanlar, Cebrail İsrafil, Azrail veya Hamele-i Arş ya da rıdvan melekleri, huriler, cennetin hazinedarı olan Malik ile Cehennem bekçileri olan zebanilerdir).<sup class="calibre6"><a href="MeleklerAlemi_split_1206.html#footnote-176766-1193" id="footnote-176766-1193-backlink" name="footnote-176766-1193-backlink">[1193]</a></sup></p>
				<p class="normal">İbn Kesir’e göre bu, ikinci nefhadır. O, nefha-i sâiktir (ölüm nefhası). Bu nefha ile Allah’ın diledikleri hariç yer ve gök ehlinden diri olanlar ölür. Sonra, geride kalanların ruhları kabzolunur. Ta ki, en son ölen, Meleku1-mevt olur. Ölümsüz olan, sadece hay ve kayyum olan Allah’tır. O’nun, evveli ve sonu yoktur. O zaman Allah Teâlâ şöyle buyurur: <span class="ideitalik">“Bugün mülk, hükümranlık kimindir?”<sup class="calibre6"><a href="MeleklerAlemi_split_1207.html#footnote-176766-1194" id="footnote-176766-1194-backlink" name="footnote-176766-1194-backlink">[1194]</a></sup></span> Bu soruyu üç kere tekrarlar ve sonra cevabını yine kendisi verir: <span class="ideitalik">“Kahhar olan tek Allah’ındır.”<sup class="calibre6"><a href="MeleklerAlemi_split_1208.html#footnote-176766-1195" id="footnote-176766-1195-backlink" name="footnote-176766-1195-backlink">[1195]</a></sup></span> Yani bunun manası şudur; <span class="ideitalik">“Ben tekim. Her şeyi kahrettim. Her şeyin son bulmasına hükmettim.” </span>Allah Teâlâ sonra, üçüncü nefha olan son sûr’a üflemek için İsrafil’i diriltir. Bu nefha, artık diriliş içindir.”<sup class="calibre6"><a href="MeleklerAlemi_split_1209.html#footnote-176766-1196" id="footnote-176766-1196-backlink" name="footnote-176766-1196-backlink">[1196]</a></sup></p>
				<p class="normal">Kasas süresindeki; <span class="ideitalik">“O’nun zatından başka her şey helâk olacakta.”<sup class="calibre6"><a href="MeleklerAlemi_split_1210.html#footnote-176766-1197" id="footnote-176766-1197-backlink" name="footnote-176766-1197-backlink">[1197]</a></sup></span> Ayeti de, meleklerin öleceğine işaret etmektedir. Ancak, Sur’un üfürülmesinden önce, onların ölüp ölmeyeceği konusunda bir bilgi yoktur. Bu sebeble, kesin bir şey söylemek güçtür.<sup class="calibre6"><a href="MeleklerAlemi_split_1211.html#footnote-176766-1198" id="footnote-176766-1198-backlink" name="footnote-176766-1198-backlink">[1198]</a></sup></p>
				<p class="normal">Meleklerin ölümü konusunda bu ayetlerin dışında Hz. Peygamber de bazı değerlendirmelerde bulunmuştur. Buna göre Allah, israfil’e, ölüm nefhasını üfürmesini emreder. İsrafil ölüm nefhasını üfürdüğü zaman, Allah’ın diledikleri hariç, göklerde ve yerde bulunanlar ölür. O zaman ölüm meleği, Allah’a, <span class="ideitalik">“Göklerin, yerin ehli öldü, ancak Senin dilediğin hariç.”</span> der. Allah Teâlâ; <span class="ideitalik">“Kimin ölmeyip kaldığını en iyi Ben bilirim.” </span>buyurur. Ölüm meleği, <span class="ideitalik">“Ey Rabbim! Kendisine asla ölüm gelmeyecek biri olan Sen kaldın, bir de Hameletü’l-Arş, Cibril, Mikail ve ben kaldık.”</span> der. Allah Teâlâ o zaman; <span class="ideitalik">“Cibril ve Mikail’de ölsün.” </span>der. Bunlar ölürler ve ölüm meleği Allah’a gelip <span class="ideitalik">“Cibril ve Mikail öldü.”</span> der. Sonra Allah; <span class="ideitalik">“Hameletü’l-Arş da ölsün.”</span> der. Onlar da ölürler ve Allah, Hameletü’l-Arş’a, Sur’u, İsrafil’den kabzetmesini emreder. Sonra Meleku1-Mevt, Allah’a gelir; <span class="ideitalik">“Rabbim! Arş’ının taşıyıcıları da öldü.”</span> der. Allah kimin kaldığını en iyi bilen olmasına rağmen ölüm meleği; <span class="ideitalik">“Sadece hiç ölmeyerek diri kalacak olan Sen, bir de ben kaldım.” </span>der. Sonra Allah ölüm meleğine; <span class="ideitalik">“Seni de gördüğün şu yaratıklarım arasından yaratmıştım. Şimdi sen de öl.”</span> der ve o da ölür.<sup class="calibre6"><a href="MeleklerAlemi_split_1212.html#footnote-176766-1199" id="footnote-176766-1199-backlink" name="footnote-176766-1199-backlink">[1199]</a></sup></p>
				<p class="normal">İbn Teymiye’ye göre; <span class="ideitalik">“Yaratılmışların hepsi, melekler ve hatta ölüm meleği Azrail bile ölümlüdür. Müslümanlar, yahûdiler ve Hıristiyanlar, meleklerin ölümünün mümkün olduğu ve Allah’ın bu konudaki kudreti üzerinde ittifak halindedirler. Allah melekleri öldürüp, tekrar diriltmeye muktedirdir. Tıpkı beşer ve cinni öldürüp dirilttiği gibi. Nitekim Kur’ân’da, önce mahlûkunu yaratıp (ölümden) sonra bunu (yaratmayı) tekrarlayan O’dur ki, bu, O’nun için çok kolaydır.”<sup class="calibre6"><a href="MeleklerAlemi_split_1213.html#footnote-176766-1200" id="footnote-176766-1200-backlink" name="footnote-176766-1200-backlink">[1200]</a></sup></span> buyurularak buna işaret edilmektedir. Bu konuda Hz. Peygamber, <span class="ideitalik">“Allah vahiyle konuştuğu zaman, melekleri bir baygınlık alır.” “Melekler, Allah’ın kelâmını işitince bayılırlar.”<sup class="calibre6"><a href="MeleklerAlemi_split_1214.html#footnote-176766-1201" id="footnote-176766-1201-backlink" name="footnote-176766-1201-backlink">[1201]</a></sup> </span>buyurmuştur. Onlara, komaya girecek kadar baygınlık geldiğine göre, ölüm baygınlığının gelmesi de mümkündür. Kur’ân’ın bahsettiği üç nefhadan birincisi; <span class="ideitalik">“Melekler, korkudan dehşete kapılırlar.</span>”<sup class="calibre6"><a href="MeleklerAlemi_split_1215.html#footnote-176766-1202" id="footnote-176766-1202-backlink" name="footnote-176766-1202-backlink">[1202]</a></sup> İkincisi; <span class="ideitalik">“Ölüm nefhası”<sup class="calibre6"><a href="MeleklerAlemi_split_1216.html#footnote-176766-1203" id="footnote-176766-1203-backlink" name="footnote-176766-1203-backlink">[1203]</a></sup></span> üçüncüsü ise; <span class="ideitalik">“Diriliş</span><span class="idebolditalik"> </span><span class="ideitalik">nefhasıdır.</span>”<sup class="calibre6"><a href="MeleklerAlemi_split_1217.html#footnote-176766-1204" id="footnote-176766-1204-backlink" name="footnote-176766-1204-backlink">[1204]</a></sup></p>
				<p class="normal">Suyûti de, melekler için ölümün caiz olduğunu; ancak, tebliğlerini yapıncaya kadar Allah’ın onları öldürmeyeceğini söylemektedir.<sup class="calibre6"><a href="MeleklerAlemi_split_1218.html#footnote-176766-1205" id="footnote-176766-1205-backlink" name="footnote-176766-1205-backlink">[1205]</a></sup> Ayrıca Zümer süresindeki; <span class="ideitalik">“Sur’a üflenince, Allah’ın diledikleri müstesna olmak üzere, göklerde ve yerde kim varsa, hepsi düşüp ölmüş olacaklardır.”<sup class="calibre6"><a href="MeleklerAlemi_split_1219.html#footnote-176766-1206" id="footnote-176766-1206-backlink" name="footnote-176766-1206-backlink">[1206]</a></sup></span> Ayetinin şümulüne meleklerin de girdiğini ifade ederek, <span class="ideitalik">“Allah’ın diledikleri müstesna” </span>sözünden maksatın, Hameletu’l-arş, Cibril, İsrafil, Mikail ve ölüm meleği olduğunu belirtmektedir. Bunların en sonunda öleceklerini ileri sûren Vehb’den rivâyet edilen şu haberi de nakletmektedir: <span class="ideitalik">“Allah’ın, mahlûkâttan ilk yarattığı, bu dört melektir, onları en son öldürecek ve yine en önce diriltecektir.”<sup class="calibre6"><a href="MeleklerAlemi_split_1220.html#footnote-176766-1207" id="footnote-176766-1207-backlink" name="footnote-176766-1207-backlink">[1207]</a></sup></span> Suyûti, öldükten sonra, onların ruhlarının, insanlarınki gibi, özel bir yerde bulunup bulunmayacağı konusunda herhangi bir bilgiye vâkıf olunmadığını belirtmektedir.<sup class="calibre6"><a href="MeleklerAlemi_split_1221.html#footnote-176766-1208" id="footnote-176766-1208-backlink" name="footnote-176766-1208-backlink">[1208]</a></sup></p>
				<p class="normal">Bu görüşlerin aksine, bazı âlimler de meleklerin ölümsüz olduğunu ileri sürmüşlerdir. <span class="ideitalik">Şa’râni;</span> Melekler için âhiret olmadığını, çünkü onların ölmeyip, ancak gönderildiklerini;<sup class="calibre6"><a href="MeleklerAlemi_split_1222.html#footnote-176766-1209" id="footnote-176766-1209-backlink" name="footnote-176766-1209-backlink">[1209]</a></sup> <span class="ideitalik">Taberi;</span> Bütün meleklerin de sonunda öleceklerine dair rivayetler varsa da, bunların tam manasıyla, inanılacak ölçüde sağlam olmadığını<sup class="calibre6"><a href="MeleklerAlemi_split_1223.html#footnote-176766-1210" id="footnote-176766-1210-backlink" name="footnote-176766-1210-backlink">[1210]</a></sup> söylemektedirler. İbn’l-Kayyım el- Cevziyye’ye (751/1350) göre ölüm, maddi varlıklara mahsûstur. Al-i İmran suresinde; <span class="ideitalik">“her nefsin ölümü tadacağı”<sup class="calibre6"><a href="MeleklerAlemi_split_1224.html#footnote-176766-1211" id="footnote-176766-1211-backlink" name="footnote-176766-1211-backlink">[1211]</a></sup></span> Bildirilmiştir. Nefis, madde içindeki candır. Ruhun, madde ile birleşmesinden nefs doğar. İşte, madde içinde bulunan can, maddi vücudunun ölümünü tadacaktır. Fakat maddeden ayrılmış ruh (ruh-i mücerred) ölmez. Ehl-i Sünnet ulemâsı da, ruhun ölümsüz olduğu görüşündedirler.<sup class="calibre6"><a href="MeleklerAlemi_split_1225.html#footnote-176766-1212" id="footnote-176766-1212-backlink" name="footnote-176766-1212-backlink">[1212]</a></sup><span class="idebold"> </span>Buna<span class="idebold"> </span>göre melekler de ruhlar âlemi içerisinde değerlendirildiği için ölümsüzdürler.</p>
	<p class="normal"><span class="idebold">K. Meleklerin Mekânları ve İndirilmeleri</span></p>
				<p class="normal">Kur’ ân-ı Kerim’deki, (Melekler şöyle derler): <span class="ideitalik">“Bizim her birimiz için bilinen bir makâm vardır. Şüphesiz biz orada, sıra sıra dururuz ve şüphesiz Allah’ı tesbih ederiz.”<sup class="calibre6"><a href="MeleklerAlemi_split_1226.html#footnote-176766-1213" id="footnote-176766-1213-backlink" name="footnote-176766-1213-backlink">[1213]</a></sup></span> ayetinden anlaşıldığına göre melekler için tahsis edilmiş mekânlar bulunmaktadır. Ebu’l-İzz el-Ezreği, bu ayetten hareketle semada her meleğe ait özel olarak ve içinde Allah’a ibadet ettikleri bir mekânın bulunduğunu ifade etmektedir.<sup class="calibre6"><a href="MeleklerAlemi_split_1227.html#footnote-176766-1214" id="footnote-176766-1214-backlink" name="footnote-176766-1214-backlink">[1214]</a></sup></p>
				<p class="normal">İbn Kesir, ayetin tefsirinde, semalarda her melek için tahsis edilmiş bir yer ve ibadet makamlarının bulunduğunu, bu yerin genişletilip daraltılmasının da mümkün olmadığını İfade etmektedir. Mesrûk’un, Hz. Aişe’den rivâyet ettiğine göre, Hz. Peygamber; <span class="ideitalik">“Dünya semasından hiçbir yer yoktur ki, üzerinde kıyâm eden ve secde eden bir melek bulunmasa.”<sup class="calibre6"><a href="MeleklerAlemi_split_1228.html#footnote-176766-1215" id="footnote-176766-1215-backlink" name="footnote-176766-1215-backlink">[1215]</a></sup> </span>demiştir. A’meş de İbn Abbas’tan, Hz. Peygamber’in; <span class="ideitalik">“Semalardan bir sema vardır ki, o sema içinde, bir meleğin alnının ve ayaklarının üzerinde olduğu bir yer bulunmasın.” </span>dediğini ve sonra, <span class="ideitalik">“Bizim her birimiz için bilinen bir makam vardır.”<sup class="calibre6"><a href="MeleklerAlemi_split_1229.html#footnote-176766-1216" id="footnote-176766-1216-backlink" name="footnote-176766-1216-backlink">[1216]</a></sup></span> ayetini okuduğunu belirtmektedir.<sup class="calibre6"><a href="MeleklerAlemi_split_1230.html#footnote-176766-1217" id="footnote-176766-1217-backlink" name="footnote-176766-1217-backlink">[1217]</a></sup></p>
				<p class="normal">Meleklerin menzilleri ve meskenleri göklerdir.<sup class="calibre6"><a href="MeleklerAlemi_split_1231.html#footnote-176766-1218" id="footnote-176766-1218-backlink" name="footnote-176766-1218-backlink">[1218]</a></sup> Allah Teâlâ, onların kendi yanında olduklarını bildirmektedir.<sup class="calibre6"><a href="MeleklerAlemi_split_1232.html#footnote-176766-1219" id="footnote-176766-1219-backlink" name="footnote-176766-1219-backlink">[1219]</a></sup> Allah’ın emriyle yeryüzüne inerler.<sup class="calibre6"><a href="MeleklerAlemi_split_1233.html#footnote-176766-1220" id="footnote-176766-1220-backlink" name="footnote-176766-1220-backlink">[1220]</a></sup> Kadir Gecesindeki gibi özel münâsebetlerle inişleri çoğalır.<sup class="calibre6"><a href="MeleklerAlemi_split_1234.html#footnote-176766-1221" id="footnote-176766-1221-backlink" name="footnote-176766-1221-backlink">[1221]</a></sup> Ebu Kesir’e göre, melekler Kadir gecesinde, gecenin bereketinden dolayı, çok çok inerler. Beraberlerinde bereket ve rahmet de indirirler. Kur an okunurken inerler, zikir ve ibadet meclislerini abluka altına alırlar. İhlâslı ilim talepelerine tazimle kanatlarını gererler. Mescidlere devam edenlere selâm verirler.<sup class="calibre6"><a href="MeleklerAlemi_split_1235.html#footnote-176766-1222" id="footnote-176766-1222-backlink" name="footnote-176766-1222-backlink">[1222]</a></sup></p>
				<p class="normal">Yeryüzü ve dünya seması, bu gecede inen bu kadar çok meleği nasıl taşıyabileceği söz konusu edilmiş, meleklerin nurdan yaratılmış olmaları sebebiyle, aralarında izdihamın bulunmayacağı, nurun bir odayı doldurduğunda, aynı odaya bir diğer nurun girmesine ilk nur mâni olmayacağı, bunun için meleklerin odaya girmek için birbirlerine engel olmayacakları ifade edilmektedir.<sup class="calibre6"><a href="MeleklerAlemi_split_1236.html#footnote-176766-1223" id="footnote-176766-1223-backlink" name="footnote-176766-1223-backlink">[1223]</a></sup></p>
				<p class="normal">Bu gecede inen melekler hakkında Alûsi, İbn Abbas’tan şöyle bir rivayet nakleder; <span class="ideitalik">“Kadir Gecesi geldiği zaman, Allah, Cibril’e, sidre meleklerinden yetmişbin tanesiyle yeryüzüne inmesini emreder. Yine indiklerinde, yanlarındaki nurdan bayrakları, Ka’be’ye, Rasûlüllah’ın kabrine, Mecsid-i Aksâ ve Tur-i Sinâ Mescidine dikerler. Sonra Cibril (as) ‘dağılın!’ komutunu verir. Melekler, içinde mü’min bir kimse bulunan her ev, oda, yer ve gemiye dağılır, girerler. Yalnız içinde içki, köpek ve domuz gibi haram şeyler bulunan yerlere girmezler. Fecr vaktine kadar, Muhammed ümmetine istigfâr ederler. Tesbihler, dualar, tehliller getirirler. Fecirle beraber göğe çekilirler. Dünya semasının melekleri onları karşılar ve sorarlar: ‘Nereden geliyorsunuz?’ Onlar “Dünyada idik, çünkü bu gece Kadir Gecesiydi’, cevabını verirler. Yine ‘Allah, ümmetin istediklerini, hacetlerini ne yaptı?” </span>diye sorarlar. Cebrail; <span class="ideitalik">“Allah sâlih olan kimseleri affetti.”</span> der. O zaman dünya seması melekleri; <span class="ideitalik">“Allah Teâlâ’nın bu ümmete verdiği nimetlere şükürler olsun’ diye âlemlerin Rabb’ine övgü, takdis ve tesbihler ederek seslerini yükseltirler.”<sup class="calibre6"><a href="MeleklerAlemi_split_1237.html#footnote-176766-1224" id="footnote-176766-1224-backlink" name="footnote-176766-1224-backlink">[1224]</a></sup></span></p>
				<p class="normal">Melekler yer ve gök arasında inip çıkmaya da muktedirdirler.<sup class="calibre6"><a href="MeleklerAlemi_split_1238.html#footnote-176766-1225" id="footnote-176766-1225-backlink" name="footnote-176766-1225-backlink">[1225]</a></sup> Nitekim Kâfirler tarafından Hz. Peygamber’e; <span class="ideitalik">“Eğer doğru isen bize melekleri getir bakalım.”<sup class="calibre6"><a href="MeleklerAlemi_split_1239.html#footnote-176766-1226" id="footnote-176766-1226-backlink" name="footnote-176766-1226-backlink">[1226]</a></sup></span> denildiğinde, Allah onlara; <span class="ideitalik">“Biz o melekleri, ancak hak ile indiririz.”<sup class="calibre6"><a href="MeleklerAlemi_split_1240.html#footnote-176766-1227" id="footnote-176766-1227-backlink" name="footnote-176766-1227-backlink">[1227]</a></sup></span> buyurarak cevap vermiştir.</p>
				<p class="normal">Meleklerin urûcu meselesine gelince, bu hususu Şa’râni şöyle açıklamaktadır; <span class="ideitalik">“Meleklerin urûcundan maksat, başka varlıklarınki gibi sadece yükselmek, yükseklere çıkmak değildir. Onların yeryüzüne inişleri de ‘urûc’ olarak isimlendirilmiştir.</span>” Allah Teâlâ melekler hakkında “Tenezzelü’1-melâike” buyurmuştur. Onların inişleri, aslında urûc ettiklerini de göstermektedir. Yani <span class="ideitalik">“Tenezzelü’l-melâike” sözü “Te’rucu’l-Melâike”</span> sözünün manasını da<span class="idebold"> </span>kapsamaktadır.<sup class="calibre6"><a href="MeleklerAlemi_split_1241.html#footnote-176766-1228" id="footnote-176766-1228-backlink" name="footnote-176766-1228-backlink">[1228]</a></sup></p>
				<p class="normal">Netice itibariyle, melekler kâfirlerin zannettikleri gibi getirilmez, hareket gayeleri öyle kâfirler olmak şöyle dursun, beşerden hiçbirinin hükmü altına bile girmezler. Ancak, Allah’ın emriyle indirilirler. O da şunun bunun arzusu gibi boş yere değil, hak bir gaye ve hikmetle indirilir.<sup class="calibre6"><a href="MeleklerAlemi_split_1242.html#footnote-176766-1229" id="footnote-176766-1229-backlink" name="footnote-176766-1229-backlink">[1229]</a></sup></p>
	<p class="normal"><span class="idebold">L. Meleklerin Kanatları</span></p>
				<p class="normal">Kur’an’da meleklerin kanatları meselesi de söz konusu edilmekte ve <span class="ideitalik">“Gökleri ve yeri yaratan, melekleri ikişer, üçer, dörder kanatlı elçiler yapan Allah’a hamdolsun.”<sup class="calibre6"><a href="MeleklerAlemi_split_1243.html#footnote-176766-1230" id="footnote-176766-1230-backlink" name="footnote-176766-1230-backlink">[1230]</a></sup> </span>Denilmektedir.</p>
				<p class="normal">Ebussuud’a göre buradaki “kanatlar” lâfzı, meleklerin sıfatıdır. Meleklerin ikişer, üçer, dörder kanatlarının olduğunun belirtilmesi de, onların, adette farklı ve çeşitli; kendileriyle inip çıktıkları ve süratle gittikleri, kanatlarının bulunduğuna delâlet eder. Bunun manası ise şudur: Meleklerin bazıları iki, bazıları üç, bazıları da dört kanatlı yaratılmışlardır. Bunların dışında, altı kanatlı bir melek grubunun mevcut olduğu da rivâyet edilmektedir. Bu altı kanatlı melekler, iki kanadıyla vücutlarını kaldırırlar, diğer iki kanadıyla, Allah tarafından emrolundukları hususlarda uçarlar, öbür iki kanadıyla da Allah azze ve celleden utandıkları için yüzlerini örterler.<sup class="calibre6"><a href="MeleklerAlemi_split_1244.html#footnote-176766-1231" id="footnote-176766-1231-backlink" name="footnote-176766-1231-backlink">[1231]</a></sup></p>
				<p class="normal">Hz. Peygamber’in, Mi’rac Gecesi, Cebrâil’i altıyüz kanatlı olarak görmüş olduğu rivâyet edilmiştir. Yine rivâyet edilmiştir ki, Rasûlüllah, Cibril’i asıl sûretinde görmek istedi. Cibril ona; <span class="ideitalik">“Sen buna güç yetiremezsin.” </span>dedi. Rasûlüllah bunda ısrar etti. O, bir gece Makmara’ya çıktığında, Cibril asıl sûretinde ona geldi. Rasûlüllah bayıldı. Kendine gelince Cibril’i, bir eli göğsünde, diğer eli de iki omuzunun arasında olarak gördü. Sonra; <span class="ideitalik">“Böyle bir yaratığı gördüğümden dolayı, Allah’ı tesbih ederim.” </span>dedi. O zaman Cibril; <span class="ideitalik">“İsrafil’i görsen ne yaparsın? Onun, oniki kanadı vardır. Bu kanatlardan biri meşrikte, diğeri de mağribdedir.”</span> dedi.<sup class="calibre6"><a href="MeleklerAlemi_split_1245.html#footnote-176766-1232" id="footnote-176766-1232-backlink" name="footnote-176766-1232-backlink">[1232]</a></sup></p>
				<p class="normal">Müfessirlerden bazılarına göre ayetde geçen; <span class="ideitalik">“İkişer kanatlı’dan maksat, iki kanatlı melek gruplarının olduğu, ‘üçer kanatlı’dan maksat, üç kanatlı melek gruplarının olduğudur. Belki bu üç kanattan üçüncüsü, meleğin sırtının ortasında, iki kanadın arasında olabilir. Bu kanadı, kuvvetle uzatmak sûretiyle kullanır. ‘Dörder kanatlı’dan maksat da aynıdır ve dilerse, bu kanat sayılarını artırır.”<sup class="calibre6"><a href="MeleklerAlemi_split_1246.html#footnote-176766-1233" id="footnote-176766-1233-backlink" name="footnote-176766-1233-backlink">[1233]</a></sup></span> Maddi âlemdeki kanatlar uçmaya yardım eder. Kanatların çokluğu sürate işaret eder. Ruhlar âlemindeki kanatlar, Allah’ın emirlerinin süratle yerine getirildiğini gösterir.<sup class="calibre6"><a href="MeleklerAlemi_split_1247.html#footnote-176766-1234" id="footnote-176766-1234-backlink" name="footnote-176766-1234-backlink">[1234]</a></sup></p>
				<p class="normal">Meleklerin kanatlan konusunda el-Yevâkit’de de bazı bilgiler bulunmaktadır. Buna göre, meleklerin ikişer, üçer, dörder kanatlarından bahsedilmesinden murâd, kuvvetli rûhâniyyettir. Zikredilen bu kanatlar onlara, aşağılarında olan kimselere insinler diye kılınmıştır. Yoksa onlarla, kendilerinin üzerinde olan kimseye çıksınlar diye değil. Bu durum, kuşların aksinedir. Çünkü kuşlar, yukarıdan aşağıya kanatsız iner, ancak yukarıya kanatlarıyla çıkarlar. Melekler ise, bulundukları yerden yukarı, kanatlarıyla çıkmazlar. Yani kuşlar kanatlarını yukarı çıkmak için, melekler ise aşağı inmek için kullanırlar. Kuşlar aşağı inerken kendi tabii halleriyle iner, kanatlarıyla çıkar; melekler ise kanatlarıyla iner, tabii halleriyle yukarı çıkarlar. Bütün bunlardan maksat, mevcud olan her şeyin, ancak, kendisi için takdir edilen kudret kadar tasarruf gücüne sahip olduğunu anlatmaktır.<sup class="calibre6"><a href="MeleklerAlemi_split_1248.html#footnote-176766-1235" id="footnote-176766-1235-backlink" name="footnote-176766-1235-backlink">[1235]</a></sup></p>
				<p class="normal">Muhammed Hamdi Yazır, <span class="ideitalik">“Meleklerin kanatlarının hakikatini ve keyfiyyetini, ancak Allah bilir.”</span> Bunu, “cihet” diye yorumlayanlar da olmuştur. İfadenin siyâkından anlaşıldığına göre, burada zikrolunan adedler, ta’yin ve tahsis için değil, çokluğu beyan içindir. Binaenaleyh, dörtten yukarı yok demek değildir. Nitekim dörtten fazla olabileceğini de anlatmak için, Allah; <span class="ideitalik">“Yaratmada dilediği kadar ziyade eder.”</span> sözünü de ilâve etmiştir demektedir.<sup class="calibre6"><a href="MeleklerAlemi_split_1249.html#footnote-176766-1236" id="footnote-176766-1236-backlink" name="footnote-176766-1236-backlink">[1236]</a></sup></p>
				<p class="normal">Netice itibariyle meleklerin kanatlarının bulunması ve bu kanatları, Allah’ın emirlerini yerine getirmeleri sırasında kendilerine kuvvet sağlama amacına mâtûf kullanmaları ve sür’atlerini artırdığı genel kabul görmüş ifadelerdir.</p>
	<p class="normal"><span class="idebold">M. Meleklerin Yiyip-İçmemeleri ve Uyumamaları</span></p>
				<p class="normal">Meleklerin yiyip içmemeleri konusunda Kur’an-ı Kerim’de kesin bir ifade bulunmamaktadır. Ancak bazı ayetlerden hareketle onların yiyip içmedikleri kanaatine varmak mümkündür. Meleklerin, Hz. İbrâhim’e beşer sûretinde gelmeleri, onlara Hz. İbrâhim’in yemek ikrâm etmesi, ancak ellerini yemeğe uzatmamaları bu kanaatin temelini oluşturmaktadır.<sup class="calibre6"><a href="MeleklerAlemi_split_1250.html#footnote-176766-1237" id="footnote-176766-1237-backlink" name="footnote-176766-1237-backlink">[1237]</a></sup> Ayrıca Hûd sûresinde geçen <span class="ideitalik">“Andolsun ki, elçilerimiz (melekler) İbrahim’e müjde getirdiler de ‘selâm (sana)’ dediler. O da: ‘(size de) selâm’ dedi ve beklemeden, kızartılmış bir buzağı getirdi. Ellerini yemeğe uzatmadıklarını görünce onları yadırgadı ve onlardan kalbine bir korku girdi. Bunun için onlar, ona: ‘Korkma! Çünkü biz meleğiz. Lût kavmine gönderildik’ dediler.”<sup class="calibre6"><a href="MeleklerAlemi_split_1251.html#footnote-176766-1238" id="footnote-176766-1238-backlink" name="footnote-176766-1238-backlink">[1238]</a></sup></span> cümlelerini de aynı tarzda değerlendirmek mümkündür.</p>
				<p class="normal">Bu konu da İslam âlimleri de bir takım görüşler ileriye sürmüşlerdir. Fahreddin Râzi, meleklerin yemeyip, içmedikleri ve nikâhlanmadıkları, cinlerin ise, yiyip, içtikleri, nikâhlandıkları ve doğup doğurdukları konusunda ittifak edildiğini söylemektedir.<sup class="calibre6"><a href="MeleklerAlemi_split_1252.html#footnote-176766-1239" id="footnote-176766-1239-backlink" name="footnote-176766-1239-backlink">[1239]</a></sup> Yahya Ebi Kesir de, meleklerin, karınsız ve yiyip-içme özellikleri olmadan yaratılmış olduklarını belirtmektedir.<sup class="calibre6"><a href="MeleklerAlemi_split_1253.html#footnote-176766-1240" id="footnote-176766-1240-backlink" name="footnote-176766-1240-backlink">[1240]</a></sup></p>
				<p class="normal">Suyûti, meleklerin, uyuyup uyumadıkları konusunda herhangi bir nakle rastlamadığını, ancak, <span class="ideitalik">“Onlar gece ve gündüz hiç ara vermeden Allah’ı tesbih ederler.”<sup class="calibre6"><a href="MeleklerAlemi_split_1254.html#footnote-176766-1241" id="footnote-176766-1241-backlink" name="footnote-176766-1241-backlink">[1241]</a></sup></span> âyetinden hareketle, uyuma özelliklerinin olamayacağını ifade etmektedir.<sup class="calibre6"><a href="MeleklerAlemi_split_1255.html#footnote-176766-1242" id="footnote-176766-1242-backlink" name="footnote-176766-1242-backlink">[1242]</a></sup></p>
	<p class="normal"><span class="idebold">N. Meleklerin Güzelliği</span></p>
				<p class="normal">Necm süresindeki; <span class="ideitalik">“Çünkü onu, kuvvetlinin kuvvetlisi (Cebrail) öğretti ki, o, aklında ve davranışında kâmil bir melektir.”<sup class="calibre6"><a href="MeleklerAlemi_split_1256.html#footnote-176766-1243" id="footnote-176766-1243-backlink" name="footnote-176766-1243-backlink">[1243]</a></sup></span> âyetinden hareketle meleklerin çok güzel varlıklar olarak yaratıldığı kanaatine varılmıştır. Nitekim İbn Abbas “zü merratin” tabirini “<span class="ideitalik">zü manzarin hasenin</span>” (Güzel görünüşlü) ifadesiyle tefsir etmiştir. Katâde ise “<span class="ideitalik">zü halkin tavilin hasenin</span>” (güzel ve uzun yaratılışlı şeklinde açıklamıştır. Ayrıca “<span class="ideitalik">zü merratin</span>” terimini, “Kuvvetli ve güzel görünüşlü” diye anlayanlar da vardır. İnsanlar, kendi aralarındaki konuşmalarında bile meleklere bir güzellik atfetmektedirler. Bunun aksine, şeytanlar da, kötülük ve çirkinlikle tavsif edilmektedir. Bunun için, insanın güzelliğini, meleğe benzetirler. Nitekim Yusuf süresindeki, <span class="ideitalik">“Kadınlar onu görünce (gözlerinde) büyüttüler ve (şaşkınlıklarından) ellerini kestiler ve ‘Allah’ı noksan sıfatlardan tenzih ederiz, bu asla bir beşer değildir, bu ancak değerli bir melektir.’</span> <span class="ideitalik">dediler.”<sup class="calibre6"><a href="MeleklerAlemi_split_1257.html#footnote-176766-1244" id="footnote-176766-1244-backlink" name="footnote-176766-1244-backlink">[1244]</a></sup></span> ayeti, kadınların, Hz. Yûsuf u gördüklerinde, güzelliğinden dolayı şaşkına döndüklerini ve ancak meleklerin bu kadar güzel olabilecektim söylemek zorunda kaldıklarını vurgulamaktadır.<sup class="calibre6"><a href="MeleklerAlemi_split_1258.html#footnote-176766-1245" id="footnote-176766-1245-backlink" name="footnote-176766-1245-backlink">[1245]</a></sup></p>
				</body>
</html>