<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 3pt; margin-top: 3pt; }
</style>
</head>

<body class="calibre">
  <p class="calibre1" id="calibre_pb_2">Karton Kapak</p>

  <p class="whitespace">&nbsp;</p>

  <p class="calibre2">ISBN:9752101838</p>

  <p class="whitespace">&nbsp;</p>

  <p class="calibre3">Tara Courtney düğününden beri beyazlar giymemişti. En sevdiği renk yeşildi. Çünkü bu renk kestane rengi gür saçlarına çok yakışıyordu.</p>

  <p class="calibre3">Gelgelelim bugün giydiği beyaz elbise Tara’nın kendini yeniden bir gelin gibi hissetmesine neden oluyordu. Biraz ürkek, korkak, ama yine de mutlu ve derin bir sevgiyle bağlı bir gelin gibi. Tara’nın elbisesinin kol ağızlarıyla kapalı yakasına fildişi danteller geçirilmişti. İyice fırçalanmış saçları Kap güneşinde yakutumsu ışıltılarla parlıyordu. Yanakları kızarmıştı. Dört çocuk annesi olduğu halde, beli hâlâ genç kız gibi incecikti. Bu yüzden omzuna attığı, cenazeleri hatırlatan o enli, kapkara atkı daha da garip duruyordu. Yas kılığına bürünmüş gençlik ve güzellik! Tara şiddetli duyguların etkisinde olmasına rağmen, ellerini önünde birbirine kenetlemiş, başını eğmiş, sessiz ve hareketsiz duruyordu.</p>

  <p class="calibre3">Oraya toplanmış olan yaklaşık elli kadından biriydi Tara. Hepsi de beyazlar giymiş, omuzlarına siyah atkılar almışlardı. Yaşlılara özgü tavırlarla, Güney Afrika Birliği parlamento binalarının önünde, düzgün aralıklarla duruyorlardı.</p>

  <p class="calibre3">Kadınların hemen hepsi de Tara’nın kendi çevresindendi. Zengin ve ayrıcalıklı, evli genç kadınlar. Kolay yaşamlarının akışından bıkan ve sıkılan eşler. Çoğu kurulu düzene meydan okuma, kendileri gibi kadınları uyarma heyecanı uğruna protesto gösterisine katılmışlardı. Bazıları ise kocalarının dikkatlerini tekrar çekmek umuduyla gelmişlerdi oraya. Adamlar on yıllık evlilik hayatından sonra karılarına alışmış, biraz da bıkkınlık duymaya başlamışlardı. Zamanlarını daha çok işlerine, golfe ya da evlilik dışı ilişkilere veriyorlardı. Ancak eylemin katı bir çekirdeği de vardı. Bu daha çok, biraz yaşını başını almış kadınlardan oluşuyordu. Ama aralarında Tara ve Molly Broadhurst gibi gençler de görülmekteydi. Bu genç kadınlar haksızlığa karşı duydukları nefret yüzünden gruba katılmışlardı. Tara o sabah basın toplantısında bu duygularını açıklamaya çalışmıştı. Cape Argus gazetesinden bir kadın ona, “Bunu neden yapıyorsunuz, Bayan Courtney?” diye sorduğu zaman Tara, “Çünkü zorbalardan hoşlanmıyorum,” demişti. “Hilekârlardan da.” Şimdi Tara’nın bu tavrı takınmakta biraz haklı olduğu anlaşılıyordu.</p>

  <p class="calibre3">Tara’nın sağında, beş adım ötede duran bir kadın usulca, “İşte o hain kurt geliyor,” diye fısıldadı. “Sıkı durun, kızlar.” Molly Broadhurst “Kara Atkılar’ın” kurucularındandı. Otuz iki, otuz üç yaşlarında ufak tefek, azimli bir insandı. Tara ona karşı büyük bir hayranlık duyuyor, Molly’yi taklit etmeye çalışıyordu.</p>

  <p class="calibre3">Resmi plakalı siyah bir Chevrolet, parlamento alanının köşesinde durmuştu. Şimdi arabadan dört erkek iniyordu. Bunlardan biri bir polis fotoğrafçısıydı. Adam hemen çalışmaya başladı. Beyaz elbiseli, siyah atkılı kadınlardan oluşan sıranın önünde hızla ilerledi ve hepsinin teker teker resmini çekti. Fotoğrafçıyı ellerinde not defterleri olan iki adam izliyordu. Arkalarında kötü dikilmiş, koyu renk takım elbiseler vardı ama siyah ayakkabılarının polislere dağıtılan türden olduğu hemen fark ediliyordu. Sert ve ciddiydiler. Sıradaki kadınların adlarını teker teker sorup defterlerine yazdılar. Bu işlerde hızla uzmanlaşmaya başlayan Tara onların Özel Şube’den olduklarını tahmin etti. Herhalde komiserdiler. Ama genç kadın dördüncü adamı tanıyordu. Diğer kadınların çoğu da öyle.</p>

  <p class="calibre3">Adam açık gri yazlık elbise ve kahverengi spor ayakkabılar giymişti. Başında gri fötr şapka vardı. Koyu kırmızı bir kravat takmıştı. Orta boyluydu. Yüzü öyle dikkati çekecek gibi değildi. Büyük ağzı dostça ifadeliydi. Şapkasını çıkararak Molly’ye selam verirken rahat bir tavırla gülümsüyordu.</p>

  <p class="calibre3">Günaydın, Bayan Broadhurst. Erkencisiniz. Grup ancak bir saat sonra gelecek.</p>

  <p class="calibre3">Molly aksi aksi, “Bizi bugün yine tutuklayacak mısınız, sayın müfettiş?” diye sordu.</p>

  <p class="calibre3">Ne münasebet! Müfettiş tek kaşını kaldırdı. “Burası özgür bir ülke.”</p>

  <p class="calibre3">İnanılacak gibi değil!</p>

  <p class="calibre3">Yaramazlık etmeyin, Bayan Broadhurst. Adam başını salladı. “Damarıma basmaya çalışıyorsunuz.” İngilizcesi kusursuzdu. Yalnız bu dili Afrikaner denilen Güney Afrikalı Hollandalılara özgü lehçeyle konuşuyordu.</p>

  <p class="calibre3">Hayır, müfettiş bey. Biz bu hükümetin seçimleri açık açık kendi çıkarına uygun bir biçimde ayarlamasını, hukuk düzenini aşındırmasını, sırf derilerinin rengi yüzünden Güney Afrikalı vatandaşlarımızın temel insan haklarını çiğnemesini protesto ediyoruz.</p>

  <p class="calibre3">Hep aynı şeyleri tekrarlıyorsunuz, Bayan Broadhurst. Bütün bunları bana geçen seferki karşılaşmamızda da söylemiştiniz. Müfettiş hafif bir kahkaha attı. “Neredeyse sizi tekrar tutuklamamı isteyeceksiniz. Bu önemli günü berbat etmeyelim…”</p>

  <p class="calibre3">Kendisini haksızlığa ve baskıya adamış olan bu parlamentonun açılışı kutlanmamalı, üzüntüyle karşılanmalıdır.</p>

  <p class="calibre3">Müfettiş elini şapkasının kenarına götürdü. Ama alaycı tavırları gerçek bir saygıyı, hatta belki de hayranlığı maskeliyordu. “Devam edin, Bayan Broadhurst. Yakında tekrar karşılaşacağımızdan eminim.” Ağır ağır ilerledi, sonra Tara’nın önünde durdu. “Günaydın, Bayan Courtney.” Bu kez hayranlığını gizlemedi. “Vatana ihanet sayılacak bu davranışlarınız konusunda ünlü kocanız ne düşünüyor?”</p>

  <p class="calibre3">Milli Parti’ye, onun ırk ve renge dayanan yasamalarına karşı gelmek ihanet mi sayılıyor, müfettiş bey?</p>

  <p class="calibre3">Adamın gözleri Tara’nın beyaz dantel altındaki iri ama biçimli göğüslerine kaydı bir an. Sonra yeniden genç kadının yüzüne baktı. “Bu saçmalıklara karışmamayı gerektirecek kadar güzelsiniz. Bütün bunları o kır saçlı erik kurularına bırakın. Evinize dönün ve bebeklerinize bakın. Yeriniz orası.”</p>

  <p class="calibre3">Bu erkekçe küstahlığınız dayanılacak gibi değil, müfettiş bey! Tara öfkesinden kızarmıştı. Bu yüzden adamın övdüğü o güzelliğinin daha da etkili olduğunun farkında değildi.</p>

  <p class="calibre3">Keşke bütün vatan hainleri sizin gibi olsaydı. O zaman işim daha zevkli olurdu. Teşekkür ederim, Bayan Courtney. Müfettiş kadını çileden çıkaracak bir tavırla gülümsedi ve yürüdü.</p>

  <p class="calibre3">Molly usulca seslendi. “Seni sarsmasına izin verme, hayatım. O bu işte profesyonel. Bizimki pasif bir protesto. Mahatma Gandi’yi unutma.”</p>

  <p class="calibre3">Tara kendini zorlayarak öfkesine hâkim oldu, yine tövbekâr tavrını takındı. Kaldırımda, arkasına seyirciler toplanmaya başlıyordu. Beyazlı kadınlardan oluşan dizi kalabalığın ilgisini çekiyordu. Kimisi merakla, kimi alayla bakıyordu onlara. Bazıları beğeni, birçoğu da düşmanlıkla.</p>

  <p class="calibre3">Orta yaşlı bir adam Tara’ya, “Lanet olasıca komünistler,” diye homurdandı. “Ülkeyi bir avuç vahşiye vermek istiyorsunuz. Sizi hapse tıkmalı. Hepinizi de!” Adam iyi giyimliydi. Kültürlü bir insan gibi konuşuyordu. Hatta yakasında, faşizme karşı açılan savaş sırasında gönüllülere katılmış olduğunu gösteren, pirinçten yapılmış küçük şapka biçimi rozet de vardı. Adamın tavırları, ingilizce konuşan beyaz toplumun bile Milli Parti’yi sessizce nasıl desteklediğinin bir kanıtıydı.</p>

  <p class="calibre3">Tara dudağını ısırdı, kendini zorladı, cevap vermemeyi başardı. Sessizce, başı öne eğik öylece durdu. Hatta artan kalabalığın arasındaki zenciler adamın sözlerini alayla alkışladıkları zaman da tavrını değiştirmedi.</p>

  <p class="calibre3">Hava gitgide ısınıyor, güneşin parlak ışıkları insana Akdeniz’i hatırlatıyordu. Masa Dağı‘nın dümdüz büyük tepesi üzerinde bulutlar toplanmaya başlamıştı. Bu da güneybatı rüzgârının esmeye başladığı anlamına geliyordu. Ama rüzgâr henüz dağın eteğindeki kente erişmemişti. Kalabalık artık iyice yoğunlaşmış, gürültü de artmıştı. Tara’yı itip kakıyorlardı. Genç kadın bunu mahsus yaptıklarından kuşkulanıyor, ama sakin tavırlarını bozmuyordu. Dikkatini yolun karşısındaki binaya vermişti. İmparatorluk zamanından kalma bu görkemli binanın yıkılıp yok edildiğini görmek istiyordu. Birden Molly’nin sesiyle kendini topladı. “İşte geliyorlar!” Kalabalıkta bir kaynaşma oldu. Bekleyenler sevinçle bağrıştılar. Yoldan nal sesleri yankılandı. Mızraklarındaki bayrakları rüzgârda dalgalandıran atlı polisler dörtnala yaklaştılar. Peşlerinden gelen açık arabaların ilkinde genel vali ve başbakan vardı. Yüzü korkunç bir kurbağayı andıran Daniel Malan geliyordu! Afrikanerlerin şampiyonuydu o. Volk’un daha bin yıl Afrika’da hüküm sürmesini istiyordu. Ne pahasına olursa olsun bunda kararlıydı.</p>

  <p class="calibre3">Tara ona büyük bir nefretle baktı. Çünkü bu toprakları ve çok sevdiği bu insanları yöneten hükümetin en iğrenç yönlerini temsil ediyordu bu adam. Araba önünden geçerken başbakanla Tara bir an göz göze geldiler. Adam onu tanımazmış gibi davrandı. Gözlerinde en hafif bir öfke bile yoktu. Tara bu insanların bizi dinlemeleri için ne yapmalıyız, diye düşündü. Hükümet üyeleri arabalardan inmiş, milli marşların çalmışını dinliyorlardı. Tara henüz durumun farkında değildi, ama İngiliz milli marşı, Güney Afrika Meclisi’nin açılışında son kez çalınmaktaydı.</p>

  <p class="calibre3">Trampetler sustu, bakanlar genel vali ve başbakanın peşi sıra büyük ön kapıdan girdiler. Onları muhalefet üyeleri izledi. Tara’nın en çekindiği an da buydu. Çünkü kendi ailesi o grubun içindeydi. Muhalefet liderinin hemen arkasında Tara’nın babası vardı. Üvey annesi de onun kolundaydı. Oradaki en ilgi çeken çift de onlardı. Babası uzun boylu, yakışıklı, aslan gibi vakarlıydı. Kolundaki Centaine de Thiery CourtneyMalcolmess de bugün için çok uygun olan sarı ipek elbisesiyle ince ve zarifti. Başına kenarsız sarı bir şapka giymiş, tülünü bir gözüne doğru indirmişti. Üstelik Tara’dan büyük durmuyordu. Oysa yirminci yüzyılın ilk günü doğduğu için adının Centaine konulduğunu herkes biliyordu.</p>

  <p class="calibre3">Tara kendisini fark etmediklerini düşünüyordu. Zaten hiçbiri onun bu protesto mitingine katılacağını bilmiyordu. Ama geniş merdiven sahanlığındaki kalabalık yüzünden kapı ağzındakiler bir an durmak zorunda kaldılar. Centaine de içeriye girmeden dönüp arkasına baktı. Durduğu yerden etrafı kolaylıkla görebiliyordu. Yolun karşısında durmakta olan Tara’yla göz göze geldiler. Kadın bir an öylece kaldı. Yüzündeki ifade değişmemişti, ama hoşnutsuzluğu o kadar uzaktan bile Tara’nın yüzüne inen sert bir tokattan farksızdı. Centaine için onur, gurur, ailenin adı son derece önemliydi. Böyle ortalara çıkmamasını birkaç kez söyleyip Tara’yı uyarmıştı. Centaine’e kafa tutmak da tehlikeli bir işti, çünkü Centaine yalnız Tara’nın üvey annesi değil, aynı zamanda kayınvalidesiydi. Üstelik Courtney ailesinin reisi ve servetinin de sahibiydi.</p>

  <p class="calibre3">Annesinin biraz gerisinde durmakta olan Şasa Courtney onun nereye baktığını görüp hemen döndü, karısı Tara’yı siyah atkılı protestocular arasında gördü. O gün sabah kahvaltısında genç kadın parlamentonun açılış törenine katılamayacağını söylediğinde, Şasa gazetenin ekonomi sayfasından başını hafifçe kaldırmış, “Nasıl istersen, şekerim,” demişti. “Sıkıcı bir iş olacak. Neyse, bana bir fincan daha kahve verirsen sevinirim.”</p>

  <p class="calibre3">Adam karısını tanıyarak hafifçe gülümsedi. Umutsuzluğa kapılmış gibi başını salladı. Sanki Tara yaramazlık yaparken yakalanan küçük bir çocuktu. Sonra dönüp yürüyenlerin peşi sıra gitti.</p>

  <p class="calibre3">Şasa inanılmayacak kadar yakışıklıydı. Bir gözünü kapatan siyah bant da ona kibar bir korsan havası veriyordu. Kadınlar onu çok ilginç buluyor, çok beğeniyorlardı. ikisi Kap sosyetesinin en güzel çifti olarak ün yapmıştı. Bu yüzden de, geçen birkaç kısa yılın aşklarının ateşini küllendirmesi çok garipti.</p>

  <p class="calibre3">Şasa o günlerde sık sık yaptığı gibi, “Nasıl istersen, şekerim,” demişti.</p>

  <p class="calibre3">Artık muhalifler de parlamento binasına girmişlerdi. Atlı polisler ve boş arabalar uzaklaşıyordu. Kalabalık da dağılmaya başlamış, gösteri sona ermişti. Molly, “Geliyor musun, Tara?” diye seslendi.</p>

  <p class="calibre3">Hayır. Şasa’yla buluşmam gerekiyor. Cuma öğleden sonra görüşürüz.” Tara siyah atkıyı çıkarıp katlayarak çantasına soktu, dağılmakta olan kalabalığın arasından karşıya geçti. Ziyaretçiler kapısında davetiyesini kapıcıya uzatmakta, kararlarını şiddetle protesto ettiği meclise girmekte de bir sakınca görmedi. Yan merdivenden çıkıp konuklar balkonuna baktı. Orası eşler ve önemli davetlilerle doluydu. Onların başı üzerinden salona göz attı. Çekilen nutukların çok sıkıcı olacağını biliyordu. Hem Tara sabahın erken saatlerinden beri sokakta bekliyordu. Bir an önce tuvalete girmesi gerekiyordu. Usulca dönerek geniş koridordan geçti. Tuvalette işini bitirince de babasının bürosuna gitti. Bu odayı kendi yeri gibi görürdü hep.</p>

  <p class="calibre3">Köşeyi dönerken karşıdan gelen bir adamla çarpışacak gibi oldu. Tam zamanında durdu, gelenin odacı kılığında, uzun boylu bir zenci olduğunu gördü. Hafifçe gülümseyip geçecekken bir odacının parlamento toplandığı sırada binanın bu bölümünde olmaması gerektiğini anımsadı. Çünkü başbakanla muhalefet liderinin odaları koridorun hemen dibindeydi. Adamın elinde kova ve fırça vardı, ama hiç de hizmetkâra benzer bir hali yoktu. Tara hemen yüzüne baktı, tanıyınca da heyecanlandı. Aradan yıllar geçse bile bu adamın firavunları andıran soylu yüz hatlarını, zekâ fışkıran siyah parlak gözlerini asla unutamazdı. Gördüğü en yakışıklı erkeklerden biriydi. Onun kalın ve tatlı sesini de anımsadı. Hatta onun sözlerini bile unutmamıştı. “Dişleri kama gibi keskin bir kuşak var… Onlar yoksulları yutup yeryüzünden kaldıracaklar.”</p>

  <p class="calibre3">Güney Afrika’da zenci doğmanın ne demek olduğunu kendisine ilk anlatan bu adamdı. Bu konuya böyle bağlanması o geçmişteki karşılaşmayla başlamıştı. O adam birkaç sözle Tara’nın yaşamını değiştirmişti.</p>

  <p class="calibre3">Tara durup onun yolunu kesti. Ona olan duygularını açıklayacak sözleri aradı. Ama boğazı kurumuştu. Bu şok yüzünden titriyordu. Adam tanındığını anlar anlamaz değişti. Tıpkı avcıları fark eden bir leopar gibi doğruldu. Tara tehlikede olduğunu anladı. Adamdaki Afrikalılara özgü hainliğini sezmişti, ama korkmuyordu. Hafif sesle, “Ben bir dostum,” diyerek onun geçmesi için yana çekildi.</p>

  <p class="calibre3">Adam bir an kımıldamadan ona baktı. Tara onun kendisini bir daha unutmayacağını biliyordu. Kara bakışları cildini adeta yakıyordu.</p>

  <p class="calibre3">Sonra başını salladı. “Sizi tanıyorum. Yine karşılaşacağız.” Derin, uyumlu sesi genç kadının yine titremesine neden oldu. Zenci başka bir şey söylemeden uzaklaşıp köşeyi dönerek kayboldu. Tara kalbi deli gibi çarparken öylece durup baktı.</p>

  <p class="calibre3">Sonra, “Moses Gama,” diye fısıldadı. “Afrika’nın Mesihi ve Savaşçısı!” Birden durup başını salladı. “Senin burada ne işin var?” Olabilecekler onu heyecanlandırmıştı. Bir hareketin başlamak üzere olduğunu anlamıştı. Üstüne siyah bir atkı takıp sokak köşesinde durmaktan daha fazlasını yapmak, harekete katılmak istiyordu. Moses Gama onu çağıracak olsa tıpkı on milyon kişi gibi koşa koşa gidecekti. Adam tekrar karşılaşacaklarını söylemiş, söz vermişti. Tara ona inanıyordu. Neşeyle dönüp yürüdü. Babasının bürosunun bir anahtarı da ondaydı. Anahtarı kilide sokarken gözleri kapıdaki pirinç plakaya ilişti:</p>

  <p class="calibre3">ALBAY BLAINE MALCOLMESS MUHALEFET BAŞKAN YARDIMCISI Genç kadın kapının kilitli olmadığını anlayarak şaşırdı, itip içeriye girdi. Masanın arkasındaki pencereden bakmakta olan Centaine CourtneyMalcolmess onu karşılamak için döndü. “Ben de seni bekliyordum, küçükhanım.” Kadının Fransız vurgusuyla konuşması Tara’yı çok sinirlendiriyordu. Kayınvalidesi otuz beş yıldır Fransa’ya ayak basmamıştı. Bunu düşünerek kafa tutar gibi baktı.</p>

  <p class="calibre3">Centaine, “Başını öyle geriye atma, Tara, cherie,” dedi. “Çocuk gibi davrandığında sana çocuk muamelesi yapılacağını bilmelisin.”</p>

  <p class="calibre3">Hayır, anne, yanılıyorsun. Bana ne şimdi, ne sonra çocukmuşum gibi davranamazsın. Otuz üç yaşında, evli bir kadınım. Dört çocuğum var ve kendi evimi çekip çeviriyorum.</p>

  <p class="calibre3">Centaine içini çekti. “Pekâlâ. Kaygılarım yüzünden kabalaştım. Özür dilerim. Bu konuşmayı ikimiz için de daha güçleştirmeyelim.”</p>

  <p class="calibre3">Konuşulacak bir şey olduğunun farkında değildim.</p>

  <p class="calibre3">Centaine, “Otur. Tara,” diye emredince genç kadın elinde olmadan denileni yaptı, sonra bu yüzden kendine kızdı. Centaine de masanın arkasındaki koltuğa geçti. Tara buna da sinirlendi. O babasının koltuğuydu. Bu kadının oraya oturmaya hakkı yoktu.</p>

  <p class="calibre3">Centaine hafif sesle konuştu. “Bana dört çocuklu bir eş olduğunu söyledin. Bu durumda bir görevin olduğunu kabul etmez misin?…”</p>

  <p class="calibre3">Tara öfkelendi. “Çocuklarıma iyi bakılıyor. Beni bununla suçlayamazsın.”</p>

  <p class="calibre3">Ya kocan ve evliliğin?</p>

  <p class="calibre3">Şasa’ya ne olmuş? Tara birden savunmaya geçti.</p>

  <p class="calibre3">Centaine, “Bunu sen söyle,” dedi.</p>

  <p class="calibre3">Bu üstüne vazife değil!</p>

  <p class="calibre3">Centaine, “Yok, vazife,” diye düzeltti. “Ben ömrümü Şasa’ya verdim. Oğlumun bu milletin liderlerinden biri olmasını istiyorum.” Gözlerinde hülyalı bir ifade beliren kadın sustu.</p>

  <p class="calibre3">Bu imkânsız ve sen de biliyorsun.</p>

  <p class="calibre3">Centaine birden kendine geldi. Tara’ya kötü kötü baktı. “Benim için… Bizim için hiçbir şey olanaksız değil.”</p>

  <p class="calibre3">Tara zevkle karşılık verdi. “Bal gibi olanaksız. Sen de benim gibi Milliyetçilerin seçimleri istedikleri gibi ayarladıklarını biliyorsun. Senatoya bile kendi adamlarını doldurdular. Sonsuzluğa kadar güç onların. Afrikaner Milliyetçisi olmayan kimse asla bu ülkeyi yönetemez. Devrim olana kadar bu böyle. Devrim sonunda da lider bir zenci olacak.” Tara birden susup Moses Gama’yı düşündü.</p>

  <p class="calibre3">Centaine, “Sen pek safsın,” diye çıkıştı. “Bu işleri anlayamıyorsun. Devrimden söz etmen yalnızca sorumsuzluk ve çocukça bir şey.”</p>

  <p class="calibre3">Nasıl istersen, anne. Ama için için bunun doğru olduğunu biliyorsun. Sevgili Şasa’nın bu düşünü gerçekleştiremeyecek. Kendisi de sonsuza dek muhalefette olmanın yararsızlığını anladı. Gelecek seçimlere katılmayıp siyasi emellerinden vazgeçer de, gidip bir trilyon sterlin daha kazanmaya kalkarsa hiç şaşmam. Bırak başbakanlığı, sıradan bir bakan bile olamayacak.</p>

  <p class="calibre3">Centaine, “Buna inanıyorsan oğluma göre bir eş değilsin demektir,” diye söylendi.</p>

  <p class="calibre3">Tara mırıldandı. “Bunu ben değil sen söyledin.”</p>

  <p class="calibre3">Ah, Tara, üzgünüm şekerim. Kadın uzanıp Tara’nın elini tutmak istedi, ama masa çok genişti. “Sinirlendiğim için beni bağışla. Bu benim için son derece önemli. Seni kırmak istememiştim. Yalnızca sana yardım etmek istiyorum. Seninle Şasa’nın durumuna üzülüyorum. Yardım etmek istiyorum, Tara. Sana yardım etmeme izin verir misin?”</p>

  <p class="calibre3">Tara tatlı bir sesle yalan söyledi. “Yardıma gereksinmemiz yok. Şasa’yla çok mutluyuz. Hem nasıl yardım edeceksin, anne? Para vererek mi? Bize zaten on ya da yirmi milyon verdin… Yoksa otuz milyon muydu? Bazen hesabı karıştırıyorum.”</p>

  <p class="calibre3">Deneyimlerimi seninle paylaşmama izin vermez misin? Benim öğütlerimi dinlemez misin?</p>

  <p class="calibre3">Elbette dinlerim, anne. Kabul edeceğimi söylemiyorum, ama dinlerim.</p>

  <p class="calibre3">Tara, önce o çılgınca sol kanat faaliyetlerinden vazgeç. Bütün aileyi rezil edeceksin. Öyle giyinip sokak köşelerinde gözüküyor, kendini de, dolayısıyla bizi de güç duruma sokuyorsun. Bunu bırak, yaptığın şey çok tehlikeli. Komünistliği bastırma tasarısı artık kanunlaştı. Komünist olduğunu söyleyerek bütün haklarını elinden alabilirler. Bu Şasa’nın siyasal yaşantısını da etkiler.</p>

  <p class="calibre3">Tara buz gibi bir sesle, “Dinlemeye söz vermiştim, anne,” dedi. “Ama şimdi sözümü geri alıyorum. Ben ne yaptığımı biliyorum.” Kalkıp kapıya doğru yürüdü. Orada durup kadına baktı. “Annemin kalbi kırıldığı için öldüğünü hiç düşündün mü, Centaine CourtneyMalcolmess. Babamla açıkça zina işlemen neden oldu buna. Şimdi oturmuş bir de sevgili oğlunu ve seni küçük düşürmemem için ne yapmam gerektiğini söylemeye kalkıyorsun.” Odadan çıkıp ağır tik ağacı kapıyı usulca kapattı.</p>

  <p class="calibre3">Şasa Courtney muhaliflere ayrılan bölümde ön sıraya oturmuş, İç Güvenlik Bakanı‘nın yeni çalışma döneminde parlamentoya sunacağı tasarıyı dinliyordu. İç Güvenlik Bakanı kabinenin en genç üyesiydi. Hemen hemen Şasa kadardı. Bu da olağanüstü bir şeydi. Afrikanerler yaşa saygı duyar, gençliğin deneyimsizliğine ve atılganlığına hiç güvenemezlerdi. Milliyetçi kabinenin yaş ortalaması altmış beşten aşağı değildi. Ama henüz kırkına gelmemiş olan Manfred De La Rey karşılarında durmuş, önerdiği ve yasalaşması için uğraşacağı suçluluk yasasına ek hakkında konuşuyordu.</p>

  <p class="calibre3">Yanında oturan kayınpederi, “Bu adam polise yasaların üstünde yetki verilmesini istiyor,” diye homurdandı. Şasa, Blaine Malcolmess’e bakmadan başını salladı. Gözlerini karşıdaki adamdan alamıyordu.</p>

  <p class="calibre3">Manfred De La Rey her zamanki gibi Afrikanerlere hitap ediyordu. İngilizceyi aksanlı ve biraz da güçlükle konuşuyor, ayrıca bunu istemeyerek yapıyordu. Yalnızca parlamentonun çift dil kuralına uymaktaydı. Oysa ana dilinde konuştuğunda çok başarılıydı. İkna etmesini biliyordu. Muhalifler bile birkaç kez dayanamayarak gülmüşler, kendi partisindekiler de onu alkışlamışlardı.</p>

  <p class="calibre3">Blaine Malcolmess başını salladı. “Bu adam çok küstah. İktidardaki partinin isteğine uyarak yasa ve nizamları unutmayı ve bir polis devleti kurmayı öneriyor. Bu yasanın çıkmaması için elimizden geleni yapmalıyız.”</p>

  <p class="calibre3">Doğru! Şasa aslında kürsüdeki adama haset ettiğinin farkındaydı. Hem nedense o adam kendisini esrarlı bir şekilde çekiyordu, ikisinin kaderinin böyle kaçınılmaz biçimde birbirine bağlanmış olması şaşılacak gibiydi.</p>

  <p class="calibre3">Manfred De La Reyle ilk kez yirmi yıl önce karşılaşmıştı. Ortada bir neden yokken iki genç horoz gibi birbirlerine saldırıp kan revan içinde kalana kadar dövüşmüşlerdi. Şasa kavganın nasıl sonuçlandığını anımsayarak yüzünü buruşturdu. Bunca zaman sonra bile o dayağı hazmedememişti. O günden sonra da birkaç kez karşılaşmışlardı.</p>

  <p class="calibre3">1936’da ikisi de Adolph Hitler’in Berlin’deki olimpiyatlarına katılmışlardı. Ama altın madalyayı boks takımından Manfred kazanmış, Şasa eli boş olarak geri dönmüştü. 1948’de de aynı milletvekilliği sandalyesi için sert şekilde mücadele etmişler, Milliyetçi Parti büyük çoğunlukla kazanmıştı. Böylece Manfred De La Rey seçimi de kazanıp parlamentoya girmişti. Şasa ise rakibinin karşısına tekrar çıkabilmek için ara seçimi beklemek zorunda kalmıştı. Şimdi Manfred bakandı. Şasa bu görevi bütün kalbiyle istiyordu. Partide yeri sağlam olan, zekâsı, konuşma yeteneğiyle tanınan, gitgide siyasi deneyim kazanan Manfred De La Rey’in geleceği çok parlaktı kuşkusuz. Şasa karşısındaki adamı dinlerken haset, hayranlık ve korkunç bir düşmanlık duyuyordu.</p>

  <p class="calibre3">Manfred De La Rey hâlâ boksöre benziyordu. Omuzları geniş, boynu kalındı. Bel hattı kalınlaşmaya başlamış, çene altı hafifçe yağlanmıştı. Kendine bakmadığı için sert kasları yumuşuyordu. Şasa kendi dar kalçalarına ve tazıyı andıran karnına memnunlukla göz atıp yine bakışlarını düşmanına çevirdi.</p>

  <p class="calibre3">Manfred De La Rey’in burnu eğriydi. Siyah kaşının üstünde beyaz bir yara izi vardı. Buna ringde yaralanması neden olmuştu. Adamın gözleri tuhaf bir açık sarı, berrak topaz rengiydi. Daha çok kedi gözlerini andırıyordu. Başbakan dışında kalan bütün kabine üyeleri gibi o da iyi eğitim görmüştü. Akıllı, dindar, partisinin ve Volk’un tanrısal hakkına bütün kalbiyle inanan biriydi. Milliyetçilere tam anlamıyla bağlıydı.</p>

  <p class="calibre3">Onlar Tanrı‘nın yeryüzündeki temsilcileri olduklarına inanıyorlar. Bu yüzden çok tehlikeliler zaten. Şasa konuşmasını bitirip alkışlar arasında yerine oturan Manfred’e kötü kötü baktı. Başbakan eğilerek Manfred’in omzunu okşadı. Arka sıralardan verilen en az bir düzine tebrik notunu da ona ilettiler.</p>

  <p class="calibre3">Şasa bu durumdan yararlanarak kayınpederine dönüp mırıldandı. “Bugün bana gereksinmeniz olmayacak. Ama olursa beni nerede bulacağınızı biliyorsunuz.” Ayağa kalkıp konuşmacıyı selamladı, dikkati çekmemeye çalışarak kapıya doğru ilerledi. Ne var ki, bir seksen üç boyundaki, koyu renk dalgalı saçlı, bir gözünde siyah bant olan yakışıklı adam, konuklar balkonundaki genç kadınların yine de büyük ilgisini çekti.</p>

  <p class="calibre3">Manfred De La Rey de Şasa geçerken okumakta olduğu kâğıttan başını kaldırdı. Birbirlerine dikkatle baktılar. Şasa geçip salondan çıktı. Ceketini çıkarırken kapıcının selamına karşılık verdi.</p>

  <p class="calibre3">Şasa’nın parlamento binasında odası yoktu. Çünkü Courtney Madencilik ve Finans Şirketi’nin merkezi olan yedi katlı Centaine hanı hemen parkın karşısında, iki dakikalık yoldaydı. Meşelerin altından geçerken siyaseti unutarak işadamı oldu yine. St. George Katedrali’nin önünden yürüdü, Centaine hanının camlı döner kapısından girerken kafasında mali sorunlar, madencilik, hesaplar, raporlar vardı. Parlamentodaki çalışmalar ve çatışmalar kadar zevk almaktaydı para oyunundan.</p>

  <p class="calibre3">Mermer zeminli, sütunlu lobideki resepsiyonda oturan iki güzel kız onu görünce tatlı tatlı güldüler. Bir ağızdan, “Günaydın Bay Courtney,” dediler. Adam asansörlere doğru giderken bir gülüşle kızları sersemletti. Bu tepki içgüdüseldi. Etrafında güzel dişiler olmasından hoşlanıyordu. Ama yanında çalışanlara asla ilişmezdi. Bu sportmen bir davranış olmazdı. Tıpkı yere konmuş bir kuşu vurmaya benzerdi. Yanında çalışanlar onu reddedemezlerdi. Lobideki iki genç kız içlerini çekerek asansöre giren adamın arkasından baktılar.</p>

  <p class="calibre3">Sekreteri Janet asansörün sesini duymuş, ayakta bekliyordu. Olgun, kendinden emin, bakımlı ve becerikli bir kadın olan Janet, Şasa’nın tipi sayılırdı. Kadın onu çok beğendiğini gizlemeye gerek duymuyordu ama Şasa’nın kendi koyduğu kurallar burada da geçerliydi.</p>

  <p class="calibre3">Peşinden bürosunun girişine kadar gelen sekretere, “Ne var ne yok, Janet?” diye sordu. Genç kadın o gün öğleden sonraki randevuları okudu.</p>

  <p class="calibre3">Peki. On beş dakika işim var. Sonra David Abrahams’ı bul.</p>

  <p class="calibre3">Janet çıkınca Şasa onun masaya bıraktığı acele mesajlara ve telekslere uzandı. Her şeyi çabucak gözden geçirdi. Telefon çaldığında konuşmaya hazırdı.</p>

  <p class="calibre3">Merhaba, Davie, Jo’burg’da neler oluyor? Bu öylesine bir soruydu. Neler olduğunu ve neler yapacağını biliyordu Şasa. Günlük raporlar ve tahminler masasının üstündeydi. Yine de David’in sözlerini dikkatle dinledi. David şirketler grubunun yönetim müdürüydü. Üniversiteden beri birlikteydiler. Centaine dışında Şasa’ya en yakın insandı o.</p>

  <p class="calibre3">Otuz iki yıl önce Centaine Courtney’in kuzeyde, Windhoek’de bulduğu Hani Elmas Madeni hâlâ şirketinin zenginliğinin temelini oluşturmaktaydı ama Şasa’nın yönetiminde şirket çok büyümüş ve değişik alanlara da el atmıştı. Bu yüzden merkezi Windhoek’den Johannesburg’a taşımışlardı. Centaine CourtneyMalcolmess güzel Ümit Burnu’ndan ayrılmayı reddetmişti. Onun için de şirketin finans ve yönetim merkezi hâlâ Kap’daydı.</p>

  <p class="calibre3">Şasa on dakika kadar dinlendikten sonra, “Tamam,” dedi. “Bunu telefonda halledemeyiz. Ben oraya geleceğim.”</p>

  <p class="calibre3">Ne zaman?</p>

  <p class="calibre3">Yarın öğleden sonra. Sabah onda Sean’ın futbol maçı var. Onu kaçıramam. Oğluma söz verdim.</p>

  <p class="calibre3">David bir an sesini çıkarmadı. Orange Bağımsız Devleti’nin altın yataklarına on milyon sterlin yatırmayı planlarken küçük bir çocuğun spordaki başarısı düşünülebilir miydi? Sonunda çaresiz kabul etti. “Havalanmadan önce beni ara. Seni havaalanında karşılarım.”</p>

  <p class="calibre3">Şasa telefonu kapayarak saatine göz attı. Çocukların banyosundan ve akşam yemeğinden önce Weltevreden’e gidip bir saat onlarla ilgilenmek istiyordu. işini akşam yemeğinden sonra bitirebilirdi. Masada kalan kâğıtları Hermes’in siyah krokodil evrak çantasına doldururken Janet ara kapıyı vurarak içeriye girdi. “Özür dilerim, efendim. Bunu şimdi getirdiler. Parlamentonun bir görevlisi. Çok acele olduğunu söyledi.”</p>

  <p class="calibre3">Şasa kadından zarfı aldı. Kabine üyelerinin kullandığı pahalı türdendi. Arkasında ülkenin arması vardı. “Teşekkür ederim, Janet.” Zarfı açarak kâğıdı çıkardı. Üstünde İç Güvenlik Bakanlığı‘nın anteti vardı. Yazı da Afrikaner dilinde yazılmıştı.</p>

  <p class="calibre3">Sayın Bay Courtney, Av merakınızı bilen önemli biri önümüzdeki hafta sonunda geyik avlamak için sizi çiftliğine davet etmemi istedi. Çiftliğin havaalanı bulunmaktadır. Koordinatları da 28 derece 32 dakika güney, 26 derece doğudur.</p>

  <p class="calibre3">Avın zevkli, ahbaplığın ilginç olacağına inanabilirsiniz. Lütfen gelip gelemeyeceğinizi bana bildirin.</p>

  <p class="calibre3">En iyi dileklerimle, Manfred De La Rey Şasa gülümseyerek duvardaki büyük haritaya yaklaştı, koordinatlara baktı. Bu not bir emir sayılırdı. Önemli kişinin kim olduğunu da tahmin edebiliyordu. Çiftlik Orange Bağımsız Devleti’nde ve Welkom’daki altın madenlerinin tam güneyindeydi. Yani Johannesburg’dan dönerken rotada hafif bir değişiklik yeterli olacaktı. Bu tür esrardan hoşlandığı için zevkli bir heyecana kapılan Şasa, özel kâğıtlarından birine bir cevap karaladı:</p>

  <p class="calibre3">Bu hafta sonu birlikte avlanmamızla ilgili nazik davetinize teşekkür ederim. Lütfen kabul ettiğimi ev sahibine bildirin. Av gününü zevkle bekliyorum.</p>

  <p class="calibre3">Zarfı kapatırken, “Beni oradan uzak tutmak için iki ayağımdan yere çivilemek gerekir,” diye mırıldandı.</p>

  <p class="calibre3">Şasa yeşil Jaguar SS spor arabasıyla Weltevreden’in beyaza boyalı, görkemli park kapısından girdi. Centaine büyük malikâneyi ona bırakarak Blaine Malcolmess’in Constantia Berg Dar’arı‘ndaki evine yerleşmişti. Şasa da annesi gibi Weltevreden’i seviyor ve buraya çok iyi bakıyordu. Weltevreden, Hollanda dilinde “Memnun” demekti. Jaguar’ı yavaşlatırken o anda yaşamından gerçekten memnundu doğrusu.</p>

  <p class="calibre3">Hasat bütün hızıyla devam ediyordu. Üzüm toplayan kadınlar Şasa geçerken durup el salladılar. Siyah üzüm dolu ağır sepetleri taşıyan adamlar da selam verip gülümsediler.</p>

  <p class="calibre3">Genç Sean arabalardan birindeydi. Arabaya doldurulmuş üzümler güneşte yakut gibi parlıyordu. Babasını gören çocuk dizginleri kendisini usulca denetleyen sürücüye atarak arabanın yanından atladı, asmaların arasından yeşil Jaguar’a doğru koştu. Henüz on birinde olmakla birlikte yaşına göre büyük gösteriyordu. Annesinin duru cildini ve Şasa’nın düzgün hatlarını almıştı. Bacakları kalınca sayılırdı, ama yine de antilop gibi hızlı koşuyordu. Şasa ona bakarken kalbinin gururdan patlayabileceğini düşündü.</p>

  <p class="calibre3">Sean, Jaguar’ın kapısını açarak boş koltuğa atladı. “İyi geceler, baba.”</p>

  <p class="calibre3">Şasa kolunu onun omzuna attı. “Merhaba, ahbap. Günün nasıl geçti?”</p>

  <p class="calibre3">Arabayla şaraphanenin ve ahırların yanından geçtiler. Şasa bir düzine kadar eski, değerli arabalardan oluşmuş koleksiyonun durduğu, ağıldan bozma garaja girdi. Jaguar annesinin armağanıydı. Bunu 1928 model Phantom Rolls Royce’dan bile çok seviyordu.</p>

  <p class="calibre3">Diğer çocuklar onun geldiğini kendi odalarının pencerelerinden görmüşlerdi. Hepsi de evden fırlayarak koşa koşa çimenliği aştılar. En küçük oğlu Michael öndeydi. Ortanca oğlu Garrick epey geriden geliyordu. Her oğlunun arasında bir yıldan az bir yaş farkı vardı. Michael düşlere dalan bir çocuktu. Saatlerce Define Adası‘na dalıp gidiyor ya da bütün öğleden sonrayı suluboyalarıyla geçirip dünyayı unutuyordu. Şasa onu da büyük sevgiyle kucakladı. Sonra astımı yüzünden hırıltılı hırıltılı soluk alan, soluk yüzlü, saçları dik dik havaya kalkmış, sıska Garrick yaklaştı. “İyi akşamlar, baba,” diye kekeledi. Gerçekten çirkin bir veletti. Şasa onun bu astımla kekemeliği kimden aldığını da bilmiyordu.</p>

  <p class="calibre3">Merhaba, Garrick. Şasa ona hiçbir zaman diğerlerine yaptığı gibi ‘oğlum’, ‘yavrum’ veya ‘ahbap’ demiyordu. Daima ‘Garrick’ diye çağırdığı çocuğun başını hafifçe okşadı. Bu çocuğu kucaklamak aklına bile gelmedi. On yaşına geldiği halde küçük namussuz hâlâ yatağını ıslatıyordu.</p>

  <p class="calibre3">Şasa kızını görünce rahat bir soluk aldı. “Bana gel, meleğim. Babana gel!” Kollarına atılan kızını havaya kaldırdı. Çocuk sevinçle bağırıp onun yüzünü öpücüklere boğdu.</p>

  <p class="calibre3">Şasa, “Meleğim şimdi ne yapmak istiyor?” diye sordu.</p>

  <p class="calibre3">Yeni binici kılığını giymiş olan İsabella, “Ata binmek istiyorum,” dedi.</p>

  <p class="calibre3">Pekâlâ. Ata bineceğiz. Kızını sırtına alarak diğerlerine baktı. “Haydi gelin. Yemekten önce ata bineceğiz.”</p>

  <p class="calibre3">Sean el tutamayacak kadar büyük ve yaşına göre de iriydi. Ama o da kıskançlıkla babasının sağından ayrılmadı. Michael, Şasa’nın sol eline sıkıca yapışmıştı. Garrick beş adım geriden geliyor ve hayranlıkla babasına bakıyordu. Çocuk, “Bugün aritmetikte birinci oldum,” dediyse de o bağrışma ve gülüşme arasında Şasa onu duymadı.</p>

  <p class="calibre3">Seyisler atları eyerlemişlerdi bile. Çünkü bu akşam gezintileri bir aile töresiydi. Şasa koşum odasında zarif ayakkabılarını çıkarıp iyi cilalanmış eski çizmelerini giydi. Sonra İsabella’yı tombul bakla kırı midilliye bindirdi. Kendisi de küheylanına atlayıp midillinin dizginlerini seyisin elinden aldı. “Birlik ileri!” Emri verirken elini yumruk yaparak havaya kaldırdı. Bu hareketi İsabella’nın pek hoşuna gidiyor, kıkır kıkır gülüyordu.</p>

  <p class="calibre3">Her zamanki gibi çiftliği dolaştılar. Gördükleri zenci kâhya yardımcılarıyla konuştular. Evlerine dönen işçilerle selamlaştılar. Sean olgun bir adam gibi babasıyla hasadı konuşuyordu. Eyerde de büyük bir adam gibi dimdik oturmaktaydı. İsabella onu kıskanarak araya girince Şasa sevgiyle kızına döndü.</p>

  <p class="calibre3">Oğulları gezintiyi her zamanki gibi bir yarışla bitirdiler. Polo alanından geçip tepeleri aşarak ahırlara gittiler. Usta bir binici olan Sean çok ilerdeydi. Michael kamçısını kullanamayacak kadar yumuşaktı. Garrick de eyerde düşecekmiş gibi sallanıyordu. Şasa’nın bütün anlattıklarına, öğrettiklerine karşın hâlâ atın üstünde nasıl duracağını bilemiyordu.</p>

  <p class="calibre3">Şasa sinirlenerek, tıpkı bir çuval patatese benziyor, diye düşündü. Kendisi uluslararası bir polo oyuncusuydu. Ortanca oğlunun kötü oturuşunu kendine yapılmış bir hakaret gibi kabul ediyordu.</p>

  <p class="calibre3">Baba ve çocuklar eve döndüklerinde Tara büyük mutfakta aşçıya nezaret ediyordu. Şasa’nın nefret ettiği mavi bez bir pantolon giymişti. O hep süslü kadınları beğenirdi. Tara, “Günün iyi geçti mi?” diye sordu.</p>

  <p class="calibre3">Fena değil.</p>

  <p class="calibre3">Yemekte on iki kişiyiz. Son anda Broadhurst’leri de çağırdım. Sofrada zevkli konuşma istiyorum. Atlardan, avdan ve işlerden bıktım.</p>

  <p class="calibre3">Molly son kez akşam yemeğine geldiğinde zevkli konuşmasıyla partinin dokuzdan önce sona ermesine neden oldu. Şasa saatine baktı. “Ben giyineyim bari.”</p>

  <p class="calibre3">İsabella mutfağın gerisindeki çocuklara ait yemek odasından seslendi. “Baba, bana yemeğimi yedirir misiniz?”</p>

  <p class="calibre3">Sen büyük bir kızsın, meleğim. Kendi yemeğini yemeyi öğrenmelisin.</p>

  <p class="calibre3">Kendi başıma yemeğimi yiyebiliyorum ama siz yedirirseniz daha hoşuma gidiyor. Lütfen baba. Bir trilyon kere lütfen.</p>

  <p class="calibre3">Bir trilyon ha? Peki avans verecek misin? Kalkıp çocukların yemek odasına doğru gitti.</p>

  <p class="calibre3">Tara, “Onu çok şımartıyorsun,” dedi. “Başa çıkılamayacak hal aldı.”</p>

  <p class="calibre3">Biliyorum. Bunu sık sık söylüyorsun.</p>

  <p class="calibre3">Şasa çabucak tıraş olurken zenci uşak da smokinini giyinme odasına getirdi. Beyaz gömleğe safir taşlı platin düğmeleri taktı. Tara’nın şiddetli itirazlarına karşın Şasa akşamları smokin giymekte diretiyordu. Giyinince, değerli Doğu halıları yayılmış, duvarlarında Thomas Baines’in suluboyaları olan geniş koridordan geçerek Tara’nın kapısına vurdu. Kadın gelmesini söyleyince içeriye girdi.</p>

  <p class="calibre3">Tara, İsabella’ya hamileyken bu daireye geçmiş ve orada kalmıştı. Geçen yıl burayı dekore ettirmişti. Kadife perdeleri, İkinci George ve On Altıncı Louis mobilyaları, Kum’dan gelme ipek halıları, De Jong ve Naude’nin eşsiz yağlı boyalarını çıkarmış, duvarlardaki ipek kâğıtları söktürmüş, yerdeki parkeleri de düz tahtaya benzeyene kadar kazıttırmıştı. Şimdi duvarlar bembeyazdı. Odadaki tek resim de geometrik şekiller ve sert renklerden oluşan Miro tarzı kocaman, berbat bir şeydi. Kap Üniversitesi’nden bir resim öğrencisinin yaptığı tablonun pek değeri de yoktu. Şasa için resim zevk veren bir süs ve aynı zamanda iyi bir yatırımdı. Bu tablo ne güzel, ne de değerliydi.</p>

  <p class="calibre3">Tara’nın seçtiği eşyalar cam ve çelikten yapılmıştı. İçerde zaten yalnızca birkaç parça eşya vardı. Kadın, “Bu İsveç stili,” diye açıklamıştı.</p>

  <p class="calibre3">Şasa da bunları İsveç‘e geri yollamasını söylemişti.</p>

  <p class="calibre3">Çelik iskemlelerden birine ilişerek, “Yemekten sonra çalışmam gerekiyor,” dedi. “Yarın öğleden sonra da uçakla Jo’burg’a gideceğim. Beş, altı gün yokum.”</p>

  <p class="calibre3">İyi. Kadın aynaya bakarak dudaklarına Şasa’nın nefret ettiği soluk leylak rengi bir ruj sürüyordu.</p>

  <p class="calibre3">Bir şey daha var, Tara. Orange Bağımsız Devleti’nin altın yataklarını geliştirmek için Lord Littleton’un bankası aracılığıyla hisse senedi satacağız. Lütfen Molly’yle sen siyah şallarınızı adamın yüzüne sallayıp beyazların haksızlığıyla, kanlı siyah ihtilali hikâyeleriyle kendisini eğlendirmeye kalkmayın.</p>

  <p class="calibre3">Molly’nin adına konuşamam ama uslu duracağıma söz veriyorum.</p>

  <p class="calibre3">Şasa, “Neden bu gece pırlantalarını takmıyorsun?” diyerek konuyu değiştirdi. “Sana çok yakışıyor.”</p>

  <p class="calibre3">Tara eylemlere katılmaya başladığından beri, Hani Madeni’nden çıkarılan sarı pırlantalardan yapılmış, şahane takıma el sürmemişti. Onları taktığında kendini Marie Antoiette gibi hissediyordu. “Bu gece olmaz. Küçük bir akşam yemeği için fazla şatafatlı onlar.” Aynada göz göze geldiler. Şasa kalkıp onun arkasında durdu. Hafif sesle, “Bize ne oldu, Tara?” diye sordu.</p>

  <p class="calibre3">Genç kadın gözlerini kaçırarak elbisesinin önünü dikkatle düzeltmeye koyuldu. “Ne demek istediğini anlayamadım, şekerim.”</p>

  <p class="calibre3">Şasa, “Aşağıda görüşürüz,” diyerek yürüdü. “Pek geç kalma. Littleton’la biraz ilgilen. Önemli biridir ve kadınları pek sever.”</p>

  <p class="calibre3">Tara kapanan kapıya bir an baktı, sonra, “Bize ne oldu?” diye yineledi. “Çok basit, Şasa. Ben büyüdüm ve yaşamıma doldurduğun değersiz şeylerden bıktım.”</p>

  <p class="calibre3">Aşağıya inerken çocuklara bir baktı. İsabella oyuncak ayısıyla uyuyordu. Kızının yanından ayrılıp erkek çocukların odalarına uğradı. Bir tek Michael uyanıktı. Kitap okuyordu. Tara onu sevgiyle öperek, “Işıkları söndür,” dedi.</p>

  <p class="calibre3">Sonra suya atlamaya hazırlanan yüzücüler gibi derin bir soluk alarak ilk konukların şeri içmeye başladıkları mavi salona gitti. Lord Littleton umduğundan iyi çıktı. Uzun boylu, kır saçlı, uysal tavırlı adamla konuşup onun avdan da, attan da hoşlanmadığını anlayınca rahatladı.</p>

  <p class="calibre3">Tara’nın Weltevreden’de ısınamadığı pek çok oda vardı. Hele duvarlarında Şasa’nın vurduğu hayvanların başlarıyla dolu bu salondan iyice nefret ediyordu. O gece tehlikeyi göze alarak Molly’yi de Lord Littleton’un öbür tarafına oturttu. Birkaç dakika sonra adam Molly’nin hikâyelerini dinliyor, zevkle gülüyordu.</p>

  <p class="calibre3">Kadınlar, erkekleri porto şarabı ve Hauptmann purolarıyla baş başa bırakarak salondan çıkınca Molly, Tara’yı bir kenara çekti. “Bütün gece seninle konuşmak için deli oldum,” diye fısıldadı. “Şu anda Kap’da çok önemli biri var. Afrika Milli Kongresi’nden Moses Gama. ANC’nin Sekreteri Gama.” Yüzü solan Tara hareketsiz kalarak arkadaşına baktı. “Bizim eve gelip konuşma yapacak. Bizden birkaç kişiyi görecek. Onu davet ettim. Kendisi seni çağırmamı özellikle istedi. Onunla tanıştığını bilmiyordum.”</p>

  <p class="calibre3">Bir kez karşılaştım…Yok, iki kez.</p>

  <p class="calibre3">Molly, “Gelebilecek misin?” diye ısrar etti. “Şasa’nın bunu duymaması iyi olur tabii. Cumartesi gecesi saat sekizde.”</p>

  <p class="calibre3">Şasa burada olmayacak. O toplantıyı asla kaçırmam.</p>

  <p class="calibre3">Sean Courtney, Batı Bölgesi Hazırlama Okulu’nun futbol takımındaydı. Çocuk maç yaptıkları Rodenbosch takımının kalesine pek çok kez indi, dört de gol attı. Alanın hemen yanında duran babasıyla iki erkek kardeşi avaz avaz bağırarak ona cesaret veriyorlardı.</p>

  <p class="calibre3">Son düdük çaldıktan sonra Şasa orada bir süre kalarak oğlunu kutladı. Beyaz şortu ot lekesi içinde kalmış, bir dizini berelemiş, terli, durmadan gülen çocuğa sarılmamak için kendini güç tuttu. Yaşıtlarının yanında böyle bir şey çocuğu çok utandırırdı. Bunun yerine el sıkıştılar.</p>

  <p class="calibre3">İyi oynadın, ahbap. Seninle gurur duyuyorum. Hafta sonu için üzgünüm. Ama bunu telafi edeceğimden emin olabilirsin. Oğluna verdiği sözü tutamadığı için gerçekten üzülmüştü ama havaalanına giderken birden büyük bir sevinç duydu.</p>

  <p class="calibre3">Özel uçağını Johannesburg Sivil Havaalanı‘na indiren Şasa, David Abrahams’ın kendisini beklediğini gördü. Her zamanki gibi sıska olan David’in saçları da dökülmeye başlamıştı. Son zamanlarda altın çerçeveli gözlük de takıyordu. Bu gözlük ona hep şaşkınmış gibi bir hava vermekteydi. Şasa. Mosquito uçağın kanadından yere atladı, iki arkadaş neşeyle kucaklaştılar. Kardeşten de yakındılar. David uçağa eliyle vurarak, “Bunu tekrar ne zaman kullanacağım?” diye sordu, ikinci Dünya Savaşı‘nda dokuz uçak düşürmüş, madalyalar almıştı. Savaşı binbaşı ve büyük hava filosu komutanı olarak bitirmişti. Oysa Şasa henüz bölük komutanıyken Etiyopya’da bir gözünü kaybetmiş ve çürüğe çıkarılmıştı.</p>

  <p class="calibre3">Şasa, “O sana göre değil,” diyerek bavullarını David’in Cadillac’ının arka koltuğuna koydu. Havaalanından çıkıp giderlerken aileden söz ettiler. David, Tara’nın küçük kardeşi Mathilde Jane’le evliydi. Şasa diğer iki oğlundan söz etmeksizin yalnızca Sean ve İsabella’yla övündü. Sonra işlere geçtiler. En önemlisi Orange Bağımsız Devleti’ndeki Gümüş Nehir maden arama opsiyonu konusuydu. Sonra, şirketin Natal sahilindeki kimya fabrikasında sorun çıkmıştı. Artıkları denize atan fabrikayı, çevreyi ve deniz yataklarını zehirlemekle suçluyorlardı. Ayrıca David bir şey tutturmuştu. Yeni dev elektrikli hesap makinelerinden birine çeyrek milyon sterlin vermelerini istiyordu.</p>

  <p class="calibre3">David, “Amerikalılar atom bombası hesaplarını bunlardan biriyle yapmışlar,” diye ısrar etti. “Hem bunlar hesap makinesi değil bilgisayar. AngloAmerican da bundan bir tane satın aldı. Gelecek buna bağlı, Şasa. Elimizde bir bilgisayar olsaydı Gümüş Nehri’nin jeolojik araştırma raporlarını inceletirdik. Böylece son kararımızdan da emin olabilirdik.”</p>

  <p class="calibre3">Bir makine bir insan beyninden üstün olabilir mi?</p>

  <p class="calibre3">David, “Gel de bir gör,” diye yalvardı. “Üniversiteye bir IBM 701 yerleştirdiler. Bugün senin için randevu aldım.”</p>

  <p class="calibre3">Şasa razı oldu. “Pekâlâ. Ona bakacağım ama bu alıyoruz anlamına gelmez.”</p>

  <p class="calibre3">Mühendislik Fakültesi binasının bodrumundaki IBM uzmanı, yirmi altı yaşından fazla olmayan bir kadındı. David, “Onlar çocuk,” diye açıkladı. “Bu gençlerin bilimi.”</p>

  <p class="calibre3">Uzman Şasa’nın elini sıktıktan sonra gözlüğünü çıkardı. Şasa’nın elektronik bilgisayarlara duyduğu ilgi de birden arttı. Genç kadının gözleri parlak yeşildi. Saçları da mimoza goncaları gibi bal rengiydi. Vücuduna oturan yeşil bir angora kazak ve kareli bir etek giymişti. Güneşten bronzlaşmış biçimli bacakları çıplaktı. Uzman olduğu da belliydi. Şasa’nın sorularına hiç duraklamadan cevap verdi. David, “Marylee, MIT’den mezun bir elektronik mühendisi,” diye açıklayınca, Şasa’nın hayranlığına saygı da karıştı.</p>

  <p class="calibre3">Şu anda ne üzerinde çalışıyorsunuz?</p>

  <p class="calibre3">Profesör Dart’ın Sterkfonten mağaralarından bulduğu arkeolojik eserleri Doğu Afrika’daki kazılardan çıkarılanlarla karşılaştırıyoruz.</p>

  <p class="calibre3">Bu ne kadar sürer?</p>

  <p class="calibre3">Yirmi dakika önce başladık. Beşte bilgisayarı kapatırız.</p>

  <p class="calibre3">Yani bu makine bütün gece boş mu kalıyor?</p>

  <p class="calibre3">Marylee bodrumun öbür ucunda aygıtı inceleyen David’e göz atarak hafif sesle, “Öyle,” diye mırıldandı. “Tıpkı benim gibi.” Ne istediğini bilen bir kadın olduğu belliydi. Şasa’ya kafa tutar gibi bakıyordu.</p>

  <p class="calibre3">İşte bu olamaz! Annem bana hiçbir şeyi ziyan etmemek gerektiğini öğrettiydi. Stardust diye bir yer biliyorum. Oradaki orkestra çok iyidir. Hem siz yorulup merhamet dilenene kadar da dans edebileceğime iddiaya girerim.</p>

  <p class="calibre3">Marylee ciddi ciddi, “Kabul,” dedi. “Peki, siz sakınca görmüyorsanız.”</p>

  <p class="calibre3">Tabii. David yaklaşıyordu. Şasa konuyu değiştirdi. “Bu aygıtın işletme masrafı ne kadar?”</p>

  <p class="calibre3">Sigorta primi ve aşınma dahil ayda dört bin sterlinden biraz az.</p>

  <p class="calibre3">Vedalaşırlarken kadın Şasa’nın avucuna bir kart sıkıştırdı. “Adresim,” diye mırıldandı.</p>

  <p class="calibre3">Sekiz uygun mu?</p>

  <p class="calibre3">Marylee, “Sekizde,” diye kabul etti.</p>

  <p class="calibre3">Cadillac’a binince Şasa bir sigara yakarak, “Pekâlâ Davie,” dedi. “Yarın sabah Mühendislik Fakültesi’nin dekanını bul. O canavarı akşamüstü beşten sabah sekize kadar kirala: Hafta sonları da tabii. Ona ayda dört bin sterlin öner. Bütün masrafları böylece bizim ödeyeceğimizi ve kendisinin makineyi bedava kullanacağını söyle.”</p>

  <p class="calibre3">David hayretle ona dönerken az kalsın arabayı kaldırıma çıkarıyordu. “Neden ben bunu düşünemedim?”</p>

  <p class="calibre3">Bunun için sabahları daha erken kalkman gerek. Şasa güldü. “Bize o aygıtta ne kadar zaman gerektiğini saptadıktan sonra kalan zamanı da bilgisayarları olmayan başka şirketlere kiralarız. Böylece bize de bedavaya gelir. İlerde IBM bu baş belasının boyunu küçültünce biz de bir tane satın alırız.”</p>

  <p class="calibre3">David hayranlıkla başını salladı. “Yamansın doğrusu, Marylee’yi de tutarız…”</p>

  <p class="calibre3">Şasa, “Hayır,” dedi. “Başkasını bul.”</p>

  <p class="calibre3">David ona bakarken coşkusu yok oldu. Bacanağını çok iyi tanıyordu. “Öyleyse bu akşam bize yemeğe de gelmeyeceksin, ha?”</p>

  <p class="calibre3">Bu gece olmaz. Karına sevgilerimi söyle ve özür dile.</p>

  <p class="calibre3">Dikkatli ol. Burası küçük bir kent ve sen de tanınan birisin. David, Şasa’yı şirketin daimi bir dairesi bulunan Carlton Oteli’nin önünde bıraktı. “Yarına çalışacak durumda olacağından emin misin?”</p>

  <p class="calibre3">Stardust’daki dans yarışması berabere bitti. Şasa ve Marylee, Carlton’daki daireye gece yarısını geçe döndüler. Genç kadının vücudu sert ve biçimliydi. Bal rengi gür saçları erkeğin çıplak göğsüne yayılmış olan Marylee, uykuya dalmadan önce, “Sanırım IBM 701 ‘in benim için yapamayacağı tek şey de buydu,” diye mırıldandı.</p>

  <p class="calibre3">Şasa ertesi sabah Courtney Madenciliğin bürosuna David’den on beş dakika önce geldi. Şirket Commissioner Caddesi’ndeki Standart Bankası hanının üçüncü katını kaplıyordu. Şasa’nın o civarda çok değerli bir arsası vardı ama henüz oraya iş hanı yapmayı düşünmüyordu. Şirketin fazla parası daima maden araştırmasında ve diğer gelir getiren işlerde kullanılıyordu.</p>

  <p class="calibre3">Şasa, Courtney yönetim kuruluna gençlerin yanı sıra birkaç da kır saçlı üye almayı uygun bulmuştu. Eski tip alpaka ceketinden, ince kordon boyunbağından vazgeçmeyen Doktor TwentymanJones yine oradaydı. Şasa’ya duyduğu sevgiyi kasvetli bir yüz ifadesi gizliyordu. Yirmili yıllarda Centaine için Hani Elmas Madeni’nde ilk araştırmaları o yapmıştı. Güney Afrika’nın en deneyimli üç madencilik danışmanından biriydi. Bu yüzden de çok değerliydi. David’in babası Abraham Abrahams da hâlâ hukuk şubesinin başındaydı. Oğlunun yanında oturan ufak tefek adam gümüş rengi, neşeli bir serçeye benziyordu. Centaine ve Şasa’nın birlikte seçtikleri yarım düzine yeni adam sayesinde yönetim kurulu yetenekli ve çok başarılıydı.</p>

  <p class="calibre3">Şasa toplantıyı açtı. “Önce Çaka Koyundaki Courtney Kimya Fabrikası‘nı konuşalım. Bize karşı ellerinde kanıt var mı, Abe?”</p>

  <p class="calibre3">Evet. Denize her gün on birle on altı ton arası sülfürik asit döküyoruz. Bu iyi değil. Sahili kirletiyoruz.</p>

  <p class="calibre3">Pekâlâ. David asidi başka şekilde ortadan kaldırmanın masrafı ne? Gübre bölümündeki makinelerde değişiklik kaça mal olur?</p>

  <p class="calibre3">David, “Yapabileceğimiz iki şey var,” diye cevap verdi. “En ucuzu ve kolayı tankerlerle asitleri başka yere göndermek. Ama bu kez yeni bir yer bulmamız gerek. İdeal çözüm asidi arındırmaktır.”</p>

  <p class="calibre3">Bu kaça patlar?</p>

  <p class="calibre3">Tankerler için yılda yüz bin sterlin. Arındırma ise üç katı.</p>

  <p class="calibre3">Şasa, “Bir yıllık kazanç uçup gider,” dedi. “Bunlar uygun değil. Çevreyi kirlettiğimizi söyleyenlerin başındaki Pearson denilen kadın kim? Onunla anlaşamaz mıyız?”</p>

  <p class="calibre3">Abe dudak büktü. “Bunu denedik. O komiteyi ayakta tutan Bayan Pearson. O olmazsa ortada kimse kalmaz.”</p>

  <p class="calibre3">O kadın ne iş yapıyor?</p>

  <p class="calibre3">Kocasının fırını var.</p>

  <p class="calibre3">Şasa, “Fırını satın al,” diye önerdi. “Satmazsa kendisine usulca orada rakip bir fırın açacağınızı söyle. Pearson denilen kadın bir an önce gitmeli. Sorusu olan var mı?” Masadakilere baktı. Herkes not alıyor, kimse ona bakamıyordu. Onlara, “Pekâlâ beyler, Çaka Koyu’ndaki istiridye ve deniz kestanelerine iyi bir yuva vermek için yılda üç yüz bin sterlin harcamaya hazır mısınız?” diye sormak istedi.</p>

  <p class="calibre3">Demek sorusu olan yok? Öyleyse önemli konumuza geçelim. Beyler, hepiniz Doktor TwentymanJones’un o topraklardaki kazı sonuçlarını içeren raporunu okudunuz ve incelediniz. Kendisi eşsiz bir iş başardı. Şimdi şube müdürleri olarak hepinizin fikirlerini öğrenmek istiyorum. Senden başlayabilir miyiz, Rupert?</p>

  <p class="calibre3">Rupert Horn en genç üyeydi. Muhasebe müdürü olduğu için de projenin mali yönüyle ilgileniyordu. “Eğer opsiyondan vazgeçersek son on sekiz aydır araştırma için harcadığımız üç milyon sterlini zarar hanesine yazacağız. Opsiyonu kabul edersek de, imza atılır atılmaz ilk iş dört milyon vermemiz gerekecek.”</p>

  <p class="calibre3">Şasa, “Bunu kara gün hesabından karşılayabiliriz,” dedi.</p>

  <p class="calibre3">Evet, o hesapta dört milyon üç yüz bin var. Bunu şimdilik yüzde 7’yle Escom hisse senetlerine yatıştırmıştık. Ancak bu parayı harcarsak güç durumda kalabiliriz.</p>

  <p class="calibre3">Şasa’nın müdürleri sırayla bu konudaki düşüncelerini açıkladılar. Sonunda David durumu özetledi. “Opsiyonun sona ermesine yirmi altı gün var. Bunu kabul edersek dört milyon ödeyeceğiz. O zaman meteliksiz kalacağız. Oysa yalnız ana tünel için de beş milyon daha şart. Dört yıl sonra, yani 1956’da altın çıkarmaya başlayabileceğiz.” O susunca herkes Şasa’ya baktı.</p>

  <p class="calibre3">Şasa altın tabakasından bir sigara aldı. Son derece ciddi görünüyordu. Bu kararın şirketi ya mahvedeceğini ya da çok daha üstün duruma getireceğini hepsinden daha iyi biliyordu. Kimse onun adına bu kararı veremezdi. Kendisi yönetimin doruğunda yapayalnızdı.</p>

  <p class="calibre3">Sonunda, “Orada altın olduğunu biliyoruz,” diye başladı. “Hem de çok kalın, zengin bir damar. Buna erişirsek önümüzdeki elli yıl çıkarmaya devam edebiliriz. Altının onsu şimdi otuz beş dolar. Amerikalılar bu fiyatın sabit kalması ‘Çm ellerinden geleni yapacaklarını söylüyorlar. O kadar derinliğe inip bir ons altını çıkarabilmek de bize yirmi, yirmi beş dolara mal olacak. Yani kâr payı pek az, beyler.”</p>

  <p class="calibre3">Sigarayı yakınca hepsi içlerini çekerek gevşediler. Hem düş kırıklığına uğramış, hem de rahatlamışlardı. Altın aramak zevkliydi ama başarısızlık da felaketti. O topraklardaki durumu asla bilemezlerdi. Ama Şasa sözünü bitirmemişti. Sigarasının dumanını üfleyerek devam etti. “Bununla birlikte, Amerikalıların altının fiyatını uzun süre sabit tutabileceklerini de sanmıyorum. Onların altına duydukları nefret yalnızca duygusal, ekonomik bir gerçeğe dayanmıyor. İçin için, altının bir süre sonra altmış dolara çıkacağını hissediyorum. Hatta sandığımızdan da yakın bir gün, altının onsu yüz elli dolara ve belki de iki yüz dolara çıkacaktır!” Adamlar inanamayarak yerlerinde kımıldandılar. TwentymanJones bu çılgın iyimserlik yüzünden neredeyse ağlayacak gibiydi. Şasa onlara aldırmayarak Abe Abrahams’a döndü.</p>

  <p class="calibre3">Abe önümüzdeki ayın on sekizinde, opsiyonun sona ermesine on iki saat kala, Gümüş Nehir çiftliklerinin sahiplerine dört milyonluk çeki ver ve kurulacak şirket adına topraklara el koy. David bu sırada sen de Johannesburg ve Londra borsalarına her biri bir sterlinlik on milyon Gümüş Nehir Altın Madeni hissesi süreceksin. Doktor TwentymanJones’la bugün oturun ve her şeyi hazırlayın. Courtney Madencilik bize verilecek beş milyon hisse karşılığında araziyi yeni şirket adına kaydettirecektir. Yönetim ve geliştirmeden de biz sorumlu olacağız. Şasa yeni şirketin kuruluşu, finansı ve yönetimi konusunda bilgi verirken deneyimli, yaşlı üyeler bile zaman zaman bloknotlarından başlarını kaldırarak onun yaptığı ilginç, yararlı katkılara şaştıklarını belirttiler ve hayran kaldılar.</p>

  <p class="calibre3">Şasa sonunda, “Unuttuğum bir şey var mı?” diye sordu. Kimseden ses çıkmayınca da gülümsedi. “Şirketimizin kurucusu Bayan Centaine de Thiry CourtneyMalcolmess, yönetim kurulu salonunda içki içilmesini asla uygun bulmaz. Bununla birlikte…” Gülümsemeye devam eden Şasa, David’e işaret etti. David kalkıp kapıyı açınca, bir sekreter üstünde kadehlerin şıngırdadığı, gümüş kovalara yerleştirilmiş yeşil Dom Perignon şişeleri bulunan servis arabasını içeriye soktu. “Eski töreler yerlerini yenilere bırakıyor,” diyen Şasa ilk mantarı usulca çıkardı.</p>

  <p class="calibre3">Şasa, RollsRoyce motorları susturunca Mosquito dağınık sirüs bulutlarının arasından aşağıya doğru süzüldü. Biraz sonra küçük havaalanını seçebiliyordu. Aşağıda galvaniz demir hangarın önünde bir Dakota durmaktaydı. Büyük uçağın üstünde hava kuvvetlerinin işaretleri vardı. Uçağı ustalıkla yere indiren Şasa hangara doğru gitti. Orada yeşil bir Ford kamyonetin önünde haki şort ve gömlek giymiş biri bekliyordu. Yumruklarını kalçalarına dayamış olan adam Şasa’nın yaklaşmasını seyretti. .Şasa uçaktan atlayıp yaklaşınca da sağ elini uzattı. Fazla ciddi ve resmi bir hali vardı.</p>

  <p class="calibre3">İyi günler, sayın bakan. Şasa da ciddiydi. Kısaca el sıkıştılar. Sonra Manfred De La Rey’in soluk gözlerine baktı. Aynı anı tekrar tekrar yaşamış gibi hissetti kendisini.</p>

  <p class="calibre3">Mantred De La Rey, “Gelmene ikimiz hesabına da sevindim,” dedi. “Bavullarını taşımana yardım edebilir miyim?”</p>

  <p class="calibre3">Üzülme. Ben hallederim. Şasa geri dönüp Mosquito’yu sıkıca bağladı, bavullarını aldı.</p>

  <p class="calibre3">Manfred, “Kendi tüfeğini getirmişsin,” diye mırıldandı. “Ne tür o?”</p>

  <p class="calibre3">Yedi mm. Remington Magnum. Şasa eşyalarını kamyonetin arkasına koyup ön koltuğa oturdu.</p>

  <p class="calibre3">Manfred kamyoneti hareket ettirirken, “Bu tür av için ideal,” diye yorum yaptı. “Düzlüklere uzun atışlar uygundur.” Birkaç dakika sessiz sedasız gittiler. “Başbakan gelemedi. Kendisi burada olmayı çok istiyordu. Ama sana bir mektup yolladı. Bununla, ondan aldığım yetkiyle konuştuğumu onaylıyor.”</p>

  <p class="calibre3">Bunu kabul ediyorum.</p>

  <p class="calibre3">Maliye Bakanı burada. Tarım Bakanı da ev sahibimiz. Bu da onun çiftliği. Buradaki en büyük çiftliklerden biridir.</p>

  <p class="calibre3">Çok etkilendim.</p>

  <p class="calibre3">Manfred başını salladı. “Evet, etkileneceğini biliyordum.” Dikkatle Şasa’ya baktı. “Hep birbirimizin karşısına çıkmak zorunda kalmamız tuhaf, değil mi?”</p>

  <p class="calibre3">Şasa, “Bunu ben de düşündüm,” diye itiraf etti.</p>

  <p class="calibre3">Bunun bir nedeni olabilir mi sence? Yani bilemediğimiz bir şey?</p>

  <p class="calibre3">Şasa omuz silkti. “Sanmıyorum. Sadece rastlantı.”</p>

  <p class="calibre3">Bu karşılık Manfred’i memnun etmişe benzemiyordu. “Annen benden hiç söz etmedi mi?”</p>

  <p class="calibre3">Şasa şaşırdı. “Annem mi? Hiç sanmam! Belki lafın geçmiştir. Neden sordun?”</p>

  <p class="calibre3">Manfred duymamış gibiydi, ileriye bakıyordu. “İşte ev orada,” derken konuyu kesinlikle kapattığı belliydi.</p>

  <p class="calibre3">Topraklar sulaktı anlaşılan. Çünkü her yer yemyeşildi. Vadide bir düzine kadar yeldeğirmeninin çelik kuleleri seçiliyordu. Evin çevresini okaliptüs ağaçları sarmıştı. Geride de temiz boyalı, bakımlı ahırlar görülüyordu. Uzun garajlardan birinin önüne yirmi ya da daha fazla traktör dizilmişti. Kırlarda koyun sürüleri otluyordu. Evin gerisinde ufka kadar uzanan topraklar sürülmüştü. Binlerce dönüm çikolata rengi toprak, mısır ekimi için hazırdı. Burası Afrikanerlerin yeri, Milli Parti’nin güçlü bir kalesiydi. Zaten bu yüzden Milli Parti seçim alanlarını kalabalık kentlerden bu kırsal kesimlere kaydırmıştı. Böylece bu parti sonsuza dek başta kalacaktı. Manfred arabayı çiftlik avlusunda durdurdu.</p>

  <p class="calibre3">Sarı tahtadan uzun mutfak masasının etrafında bir düzine adam oturmuş, sigara, kahve içerek konuşuyorlardı. Onlara kadınlar hizmet ediyordu. Hepsi de Şasa’yı karşılamak için ayağa kalktılar. El sıkışırlarken sevinçli görünmedilerse bile, nazik davrandılar.</p>

  <p class="calibre3">Şasa onların hepsini tanıyordu. Parlamentoda hepsini yermiş, karşılığında da bu adamlar onu yerin dibine batırmışlardı. Ama şimdi ona masada yer açıyorlardı. Ev sahibesi de kahve ve kek getirdi. Adamlar Afrikanerlere özgü biçimde nezaket gösteriyor, ikramda bulunuyorlardı. Hepsi de kaba avcı kılığı giymişti, saf, basit çiftçi rolündeydiler. Oysa onlar son derece zeki ve becerikli politikacılardı. Bu ülkenin en zengin ve güçlü insanları arasındaydılar.</p>

  <p class="calibre3">Şasa kahvesini içince ev sahibi olan Tarım Bakanı, “Sizi odanıza çıkarayım,” dedi. “Üstünüzü değişip silahınızı bırakmak istersiniz. Hava serinler serinlemez avlanırız.’</p>

  <p class="calibre3">Dördü biraz geçe kamyonetlerden oluşan bir konvoyla yola çıktılar. Vadiden geçerek ufuktaki alçak tepelere doğru ilerlediler. Orada küçük geyik sürüleri vardı. Zaman zaman taşıtlardan biri duruyor, iki avcı atlıyor, kayaların gölgelerine sığınıyordu. Yarım saat içinde bütün avcılar gizlenmişti. Manfred De La Rey ve Şasa birlikteydiler. Gri renkli kayaların arasında, tüfekleri dizlerinde, çömelmiş bekliyorlardı. Ev sahibinin genç iki oğlunun kullandığı kamyonet uzaklaşmıştı. O taşıtla geyikleri kovalayacak, ortaya çıkaracaklardı, Şasa, “Senin iyi bir avcı olduğunu duydum,” dedi. “iddiaya girelim mi? Kim daha fazla geyik vurursa…”</p>

  <p class="calibre3">Manfred dudak büktü. “Ben kumar oynamam. Kumar şeytanın tuzağıdır. Ama vuracağım geyikleri ilgiyle sayacağım.” Şasa Kalvinist mezhebinden olan bu adamın dar kafalılığına bir kez daha şaştı. Sonra silahına özel olarak yaptırdığı, isabet ettiği an açılan Nosler kurşunları doldurdu. Bazı insanlar ateş etmesini çok çalışarak ve dikkat ederek öğrenirlerdi. Oysa Şasa bu yetenekle doğmuştu. Yaklaşan hayvanların sesini duyarak yere uzandı. Nişan aldı. Tetiği çektiğini bile fark etmedi. Sanki tüfek kendiliğinden ateşlenmişti. Koşmakta olan bir antilop havalandı. Bir takla attı ve kalbine saplanan kurşunla öldü.</p>

  <p class="calibre3">Şasa ateşi sürdürdü, tüfeği elini yakana kadar da böyle devam etti. Son sürü de önlerinden geçip giderek uzak tepelere sığınınca Şasa tüfeğinde kalan mermileri boşalttı, Manfred De La Rey’e baktı.</p>

  <p class="calibre3">Manfred, “Sekiz tane,” dedi. “iki tane de yaraladım. Ya sen?”</p>

  <p class="calibre3">Şasa ifadesiz bir yüzle cevap verdi. “On iki.”</p>

  <p class="calibre3">Peki kaç tane yaraladın? Manfred üzüntüsünü iyi gizliyordu.</p>

  <p class="calibre3">Şasa o zaman gülümsedi. “Ben hayvanları yaralamam. Nişan aldığım yere ateş ederim.” Bu kadarı yeterdi. Yaraya bir de tuz bastırmaya gerek yoktu.</p>

  <p class="calibre3">Gecenin serinliğinde herkes evin önündeki ateş dolu çukurların etrafında toplandı. Avı izleyen ziyafette etleri erkekler kızartıyordu. Kadınlar uzun masalara salata ve tatlıları dizmekteydi. Zenci işçilerden oluşan bir grup, halk şarkıları çalıyor, bazı davetliler evin ön verandasında dans ediyorlardı. Genç kadınlardan bazıları bir hayli ilginçti. Ama Şasa onlara bakmadı bile. Buradakileri sinirlendirmekle çok şey kaybedebilirdi. Hatta bu yüzden şeftaliden yapılmış sert içkiye de el sürmeyip bardağına soda doldurmakla yetindi. Av sırasında açılan iştahlar tabaklar dolusu kızarmış geyik etiyle bastırıldı. Kalan yiyecekler de sevinçle hizmetkârlar dairesine taşındı. Şasa kendini müzisyenlerden uzakta, verandanın öbür köşesinde oturur buldu. Manfred De La Rey karşısındaydı. Bakanlar da iki yanındaki rahat koltuklara yayılmışlardı. Rahat gibi gözükmelerine karşın kendisini kaygıyla süzmekteydiler. Şasa konunun açılacağını anladı, ğı sırada Manfred kımıldandı.</p>

  <p class="calibre3">Meneer Courtney’e birçok açıdan iki partinin birbirine yakın olduğunu söylemek istiyordum. Meslektaşları anlayışla başlarını salladılar. “Hepimiz bu ülkeyi korumak, içinde bulunan her iyi ve değerli şeyi muhafaza etmek istiyoruz. Tanrı bizi vasi olarak seçmiş. Onun için bu ülkenin insanlarını korumak da bize düşüyor. Her grup, her ayrı kültür olduğu gibi korunmalı ve birbirine karıştırılmamalıdır.”</p>

  <p class="calibre3">Şasa partinin tanrısal seçimle ilgili sözlerini daha önce de belki yüz kez duymuştu. Başını sallayıp sakin sakin baktıysa da huzuru kaçmaya başlamıştı.</p>

  <p class="calibre3">Manfred ona, “Daha yapılması gereken çok şey var,” dedi. “Gelecek seçimlerden sonra büyük işlerimiz olacak. Bizler bin yıl ayakta kalacak bir sosyal binayı inşa eden duvar ustalarıyız. Bu bir toplum modeli olacak. Her grubun kendi yeri bulunacak ve başkalarının yerine giremeyecekler. Bu geniş ve sağlam piramit, eşsiz bir toplumu oluşturacak.”</p>

  <p class="calibre3">Tarım Bakanı, “Ama düşmanlarımız var,” diye Manfred’e yardım etti.</p>

  <p class="calibre3">Evet, içerde ve dışarda düşmanlar var. İşimiz ilerlerken onlar daha azgın ve tehlikeli olacaklar. Biz başarıya ne kadar yaklaşırsak onlar bunu engellemek için o kadar uğraşacaklar.</p>

  <p class="calibre3">Şimdiden toplanmaya başladılar.</p>

  <p class="calibre3">Manfred, “Öyle,” diye kabul etti. “Eski dostlar bile şimdi bizi uyarıyor, tehdit ediyorlar. Kendi ırkçılık sorunlarıyla uğraşan, Afrika’dan tutsak olarak getirilip olmayacak heveslere kapılan zencilerle başa çıkamayan Amerika… Hatta Kenya’da Mau Mau’larla başı dertte olan, üstelik Hindistan’daki İmparatorluğu da çöken İngiltere, bize emir vermek, bizi doğru yolumuzdan saptırmak istiyor. Silah ambargosu ima ediyorlar. Gölgelerde toplanan kara düşmanımıza karşı kendimizi korumamızı sağlayacak silahları bize vermiyorlar. Ama bir bakıma haklılar. Biz zayıfız ve askeri bakımdan örgütlenememişiz.”</p>

  <p class="calibre3">Maliye Bakanı sert sesle, “Bunu değiştireceğiz,” diye homurdandı. “Güçleneceğiz. Gelecek bütçede savunmaya elli milyon sterlin ayrılacak. On yıl sonra bu bir milyara çıkacak.”</p>

  <p class="calibre3">Manfred onaylamalarını ister gibi iki bakana bakarak konuştu. “Bu ülkenin düşlerini gerçekleştirmesi için zenginliğe gereksinmesi var. Ama bizim bunu başaracak yeteneklerimiz yok. Bize özel biri gerek.” Üçü de gözlerini Şasa’ya diktiler. “Bize gençliğin verdiği güç ve yaşın verdiği deneyime sahip biri, finans ve organizasyonda kanıtlanmış dehası olan biri gerek. Kendi partimizde böyle biri yok.”</p>

  <p class="calibre3">Şasa onlara bakakaldı. Olmayacak bir şey öneriyorlardı. Jon Christian Smuts’un gölgesinde büyümüştü o. Smuts’un, o büyük ve iyi adamın kurduğu partiye koparılmaz bağlarla bağlıydı. Öfkeyle karşılık vermek için ağzını açarken Manfred De La Rey ona engel oldu.</p>

  <p class="calibre3">Beni dinle. Bu vatanseverliği yapacak kimseye hemen bir bakanlık verilecektir. Başbakan onun için yeni bir bakanlık kuracaktır. Kendisi Maden ve Endüstri Bakanı olacaktır.</p>

  <p class="calibre3">Şasa ağzını kapattı. Kendisini ne kadar iyi incelemişler, fiyatını ne kadar iyi anlamışlardı. O anda siyasal inançları da prensipleri de sarsılmış durumdaydı. Onu çok yüksek bir yere çıkarmış, kolaylıkla erişebileceği büyük ödülü göstermişlerdi.</p>

  <p class="calibre3">Tara Courtney eski Packard’a binerek süslü büyük kapıdan, haksızlık ve azaptan oluşmuş gerçek dünyaya çıktı. Şasa bu eski arabadan nefret ediyordu. Hatta geçen doğum gününde ona bir Aston Martin armağan etmişti. Ama kendini bunca yıl sonra bile türlü zenginlikle dolu Weltevreden’e yabancı hisseden genç kadın o arabayı da istemiyordu. Burası asla kendi evi olamazdı. Centaine CourtneyMalcolmess’in eviydi. Şasa burayı yeniden dekore etmesine asla izin vermezdi. Tara kendini ağlayan, yardım isteyen, ezilmiş kitlenin olduğu yerde işe yarar ve değerli hissediyordu. Diğer devrimcilerle birlikte yenilik ve değişikliklerle dolu bir geleceğe gidecekti.</p>

  <p class="calibre3">Orta sınıf insanların yaşadığı Pinelands semtinde Broadhurst’lerin modern çiftlik evi, fabrikadan çıkmış sıradan eşyalarla doluydu. Yerlerdeki halılar naylon, duvardaki Picasso ve Modigliani’ler röprodüksiyondu. Tara, Weltevreden’in kusursuz ihtişamından kurtulunca burada rahat ediyordu.</p>

  <p class="calibre3">Genç kadın Packard’ı park ederken fazla parlak renkli, süslü bir kaftan giymiş Molly Broadhurst onu karşılamaya koştu. Tara’yı sevgiyle öperek, “Geç kaldın!” diye bağırdı. Onu kolundan çeke çeke evin arka tarafındaki müzik odasına götürdü. Burası Moses Gama’yı dinlemek için davet edilen konuklarla doluydu. Tara oradaki yaratıcı, canlı, yaşam coşkusuyla dolu, konuşkan insanlara bakarken büyük bir sevinç duydu. Weltevreden’de böyle bir topluluk asla olamazdı. Her şeyden önce, üniversiteden siyahlar davet edilmişti. Öğretmenler, avukatlar, hatta siyah bir doktor vardı orada. Hepsi de siyasetle uğraşıyorlardı, ama beyazların parlamentosunda onlara bir oy hakkı bile verilmiyordu. Siyahların dergisi Davul ile adını zencilerin yerleşim bölgesinden alan Sowetan’ın muhabirleri de oradaydı. Yalnızca zencilerle ahbaplık bile Tara’ya kendisinin çok cesaretli olduğu izlenimini veriyordu. Odadaki beyazlar da olağanüstüydü. Bazıları birkaç yıl önce kapatılan Güney Afrika Komünist Partisi’ndendiler Witwotersrand’ın endüstri psikologu olan Marcus Archer de öyle biriydi. Adam altın madenciliği endüstrisi için binlerce zenci işçi eğitmişti. Molly onun zenci maden işçileri sendikasının kurulmasına yardım ettiğini söylemişti. Adamın eşcinsel olduğunu da fısıldamıştı. Kibar bir toplumda kabul edilemeyecek blr şeydi bu. Tara bu yüzden de heyecanlıydı.</p>

  <p class="calibre3">Tara, “Ah Tanrım, Molly,” diye mırıldandı. “Ne coşku verici bir olay! Bunr gerçek insanlar. Onların sayesinde ilk kez yaşadığımı hissediyorum.”</p>

  <p class="calibre3">Tara duvara dayanmış, karşısındaki hayranlarıyla konuşan Moses Gama ya bakıyordu. Bu eşsiz insanların arasında bile Gama berbat sokak kedilerinin arasındaki kara panter kadar dikkati çekiyordu. Ondaki güç bütün odayı doldurur gibiydi.</p>

  <p class="calibre3">Moses Gama başını çevirerek Tara’ya baktı. Gülümsemedi ama koyu renk gözlerinde bir pırıltı belirdi. “Bayan Courtney, sizi davet etmesini Molly’den ben istedim.”</p>

  <p class="calibre3">Lütfen o adı kullanmayın. İsmim Tara.</p>

  <p class="calibre3">Daha sonra yine konuşmalıyız, Tara. Kalır mısın?</p>

  <p class="calibre3">Böyle seçildiği için fazla heyecanlanmıştı. Cevap veremeyerek sadece başını salladı. Molly, “Hazırsan başlayabiliriz, Moses,” dedi. Sonra onu piyanonun durduğu platforma doğru götürdü.</p>

  <p class="calibre3">Kadın ellerini çırpınca herkes sustu. “Beni dinleyin. Moses Gama yeni kuşak siyah Afrika liderlerinin en yetenekli ve saygıdeğer olanlarından biridir. Savaş öncesinden beri de Afrika Milli Kongresi’nin üyesidir.” Odadakiler alkışlarken kadın zenciye döndü. “Biliyorum, bizi yatıştıracak, avutacak bir şey söylemeyeceksin. Ama bu odada seninkiyle birlikte çarpacak ve kanayacak pek çok kalp var.”</p>

  <p class="calibre3">Tara avuçları hissizleşene kadar alkışladı, sonra heyecanla öne doğru eğilerek dinlemeye başladı. Moses Gama temiz lacivert elbise, beyaz gömlek giymiş, lacivert kravat takmıştı. İyi kesimli elbise geniş omuzlarını, dar kalçalarını belli ediyordu. Eski tüvit ceketler, bol kazaklar giymiş erkeklerle dolu odadaki tek iyi giyimli adam oydu.</p>

  <p class="calibre3">Moses Gama, “Dostlarım,” diye başladı. “Bütün kalbimle bir tek ideale bağlandım. Bunu hayatım pahasına savunacağım. Her Afrikalı kendi kıtası ve vatanı olan Afrika’da doğal hak sahibidir.” Adam bu hakkın üç yüzyıldır zencilere verilmediğini anlatırken Tara büyülenmiş gibi dinledi. “Bu hakkı istediğimiz ve kendilerine karşı koymaya çalıştığımız için o adamlar bize vatan haini diyorlar. Oysa bence onlara karşı koymayanlar vatan hainidir. Onlar Afrika’ya hainlik etmektedir. Ben onlara karşı koyacağım. Bu mücadele için yapmayacağım şey yoktur. Bunun için ölmeye ve öldürmeye hazırım.”</p>

  <p class="calibre3">Bu sözler yüzünden odada derin bir sessizlik oldu. Sosyalist olmayı güne uymak sayan işe yaramaz entelektüeller için böyle bir açıklama korku verici bir tehditti.</p>

  <p class="calibre3">Tara, Moses Gama’nın konuşmasını zevkle dinledi, adam öyle istediği için de evden ayrılmayıp bekledi. Molly konuklarının çoğunu geçirdikten sonra gelip Tara’nın koluna girdi. “Benim Bolonya usulü makarnamı yiyebilecek güçte misin? Bildiğin gibi Afrika’nın en kötü aşçısıyım ama sen cesur bir kızsın, sevgili Tara ”</p>

  <p class="calibre3">Bu geç akşam yemeğine yalnızca altı konuk davet edilmişti, iç avluda kurulmuş sofraya oturdular. Kara Nehir’den esen rüzgâr lağım kokusunu burunlarına getiriyordu, ama bu bile iştahlarını etkilemedi. Molly’nin berbat makarnasını yiyip kadehlerle ucuz kırmızı şarap içtiler. Tara için bütün bunlar Weltevreden’deki çeşitli yemeklerden, bir tek şişesi bir işçinin aylığı değerinde olan şaraplardan daha zevkliydi. Burada yiyecek ve içecek zevk alınacak bir şey değil, kafa ve dile güç veren bir yakıttı. Moses Gama’nın yanında oturuyordu. Adam çok iştahlı olmakla birlikte şaraba hiç el sürmemişti. Tam bir Afrikalı gibi ağzını kocaman aça aça, şapırdatarak yemek yiyordu. İşin garibi, Tara buna sinirlenmedi. Nedense bu da onun değişik biri, gerçek bir Afrikalı olduğunu kanıtlıyordu.</p>

  <p class="calibre3">Adam yemekte kendisine soru soran diğer konuklarla ilgilendi. Sonra yemeğini bitirip iskemlesinde döndü, Tara’nın yüzüne bakarak hafif sesle konuşmaya başladı. “Aileni tanıyorum. Bayan Centaine Courtney’i ve özellikle kocan Şasa Courtney’i iyi tanırım.”</p>

  <p class="calibre3">Tara şaşırdı. “Onların senden söz ettiklerini hiç duymadım.”</p>

  <p class="calibre3">Neden benden söz etsinler? Onlar için hiç önemim yoktu. Beni uzun süre önce unutmuşlardı. Onları yirmi yıl önce tanıdım. Kocan henüz çocuktu. Ben Güney Batı Afrika’daki Hani Madeni’nde çalışıyordum.</p>

  <p class="calibre3">Tara başını salladı. “Hani, Courtney servetinin temeli.”</p>

  <p class="calibre3">Şasa Courtney’i annesi, madenin çalışmasını öğrensin diye yollamıştı. Onunla birkaç hafta yan yana çalıştık. İyi anlaştık. Yani kara bir işçiyle küçük bir beyaz baas ne kadar anlaşırlarsa o kadar işte… Çok konuştuk. Bana bir de kitap verdi. Maculay’ın İngiltere Tarihi. Onu hâlâ saklarım. Bazı sözlerim onu Şaşırttı ve sinirlendirdiydi. Bir keresinde bana, ‘Moses, dedi. ‘Bu siyasettir. Zenciler de siyasete karışamazlar. Bu beyaz erkeklerin işidir.” Moses bu anıya güldüyse de Tara’nın kaşları çatıldı.</p>

  <p class="calibre3">Bunu söylediğine inanırım. Yirmi yıldır hiç değişmemiş.</p>

  <p class="calibre3">Moses ciddileşti. “Kocan çok güçlü bir adam oldu. Büyük serveti ve etkisi var.”</p>

  <p class="calibre3">Tara omuz silkti. “Merhamet ve akılla kullanılmadıkça güç ve servetin ne yararı var?”</p>

  <p class="calibre3">Adam, “Sen acımasını biliyorsun, Tara,” diye mırıldandı. “Bizimkiler için yaptıklarını bilmeseydim bile sezerdim.”</p>

  <p class="calibre3">Tara onun yakıcı bakışlarına dayanamayarak başını önüne eğdi. “Sen ayrıca akıllısın. Son buluşmamızdan bu insanların önünde söz etmemen de bunu gösteriyor.” Zencinin sesi daha da hafiflemişti.</p>

  <p class="calibre3">Tara şaşkınlıkla başını kaldırdı. Gecenin heyecanı arasında o karşılaşmayı unutmuştu. “Neden?” diye fısıldadı. “Neden oradaydın?”</p>

  <p class="calibre3">Bir gün dost olursan bunu anlatırım.</p>

  <p class="calibre3">Ama ben dostum.</p>

  <p class="calibre3">Evet öyle. Yine de dostlukların sınanıp kanıtlanması gerekir. Şimdi bana işlerini anlat, Tara.</p>

  <p class="calibre3">Başarabildiğini pek az şey var. Tara açtığı küçük klinikten, çocukları ve yaşlıları doyurmak için yaptıklarından söz etti.</p>

  <p class="calibre3">Haklıymışım, Tara. Sen acımasını biliyorsun. Çalışmalarını izlemek isterim. Bu mümkün mü?</p>

  <p class="calibre3">Ah, gelir misin? Bu harika olur?</p>

  <p class="calibre3">Molly adamı ertesi gün kliniğe getirdi. Klinik Nyanga’daki küçük evlerden, gecekondulardan oluşan bir semtte açılmıştı. Tara daha çok oraya kırsal kesimlerden göç eden zencilerle uğraşıyordu. Genç kadın, Moses ve Molly’ye küçük binayı gezdirdi. “Hafta sonu olduğu için parasız çalışan doktorlardan hiçbiri burada değil.” Moses durup zenci hemşirelerle, avluda sabırla küçük çocuklarını bekleyen annelerle konuştu.</p>

  <p class="calibre3">Daha sonra küçük odada kahve içtiler. Moses kliniğin neyle geçindiğini sorunca Tara net olmayan bir cevap verdi. “Yerel yönetimden yardım alıyoruz.”</p>

  <p class="calibre3">Molly Broadhurst onun sözünü kesti. “Seni kandırmasına izin verme. Para onun cebinden çıkıyor, Moses.”</p>

  <p class="calibre3">Adam, “Çevredeki gecekonduları da dolaşabilir miyiz?” diye sordu. “Onları da görmek isterim.” Molly’ye bakıyordu.</p>

  <p class="calibre3">Ama kadın dudağını ısırıp saatine göz attı. “Ah, ne yazık ki, geri dönmem gerekiyor.”</p>

  <p class="calibre3">Üzülme, Molly. Ben Moses’i götürürüm. Daha sonra da onu senin evine bırakırım.</p>

  <p class="calibre3">Gecekonduları dolaşmak, insanlarla konuşmak epey zamanlarını aldı. Tara, Packard’ı kliniğin avlusuna soktuğunda hava kararmaya başlamıştı. Bir süre arabada sessiz sedasız oturdular. Moses, “Burası ömrümün büyük bölümünü geçirdiğim yerlerden farksız,” dedi.</p>

  <p class="calibre3">Özür dilerim.</p>

  <p class="calibre3">Moses, “Neden özür diliyorsun?” diye sordu.</p>

  <p class="calibre3">Bilemiyorum. Yalnızca kendimi suçlu hissediyorum. Bu sözlerin yetersiz olduğunu biliyordu. Arabanın kapısını açtı. “Odamdan almam gereken kâğıtlar var. Hemen döner, seni Molly’ye bırakırım.”</p>

  <p class="calibre3">Klinik boştu. İki hemşire bir saat önce kapıları kilitleyip evlerine gitmişti. Tara kendi anahtarını kullandı. Masasındaki kâğıtları ve faturaları çantasına doldurarak konsültasyon odasına geçti. Birden şaşkınlıkla durdu. Moses Gama onun peşi sıra binaya girmişti. Beyaz çarşaf örtülü muayene divanında oturuyordu. Tara’nın o zamana kadar duymadığı yumuşak bir sesle konuştu. “Sen eşsiz bir kadınsın. Şimdiye kadar senin gibi bir beyaz kadına rastlamadım. Zengin ve ayrıcalıklısın. Yeteneklisin ve yaşam sana her şeyi vermiş. Yine de buraya, bu yoksulluk ve sefalete geliyorsun.” Uzanarak Tara’nın koluna dokundu. Avucu serindi. Tara, acaba öyle mi, diye düşündü. Yoksa kendisi alev alev yandığı için mi öyle hissetmişti. Soluk renkli kolundaki ele baktı. O güne kadar zenci bir erkek kendisine dokunmamıştı.</p>

  <p class="calibre3">Askılı çantası omzundan kayarak taş zemine düştü. Aynı anda başını kaldırarak adamın gözlerinin içine baktı. Dudakları aralanmıştı. Kesik kesik soluk alıyordu. Duygularının adamın gözlerinden yansıdığını görerek, “Evet,” diyebildi.</p>

  <p class="calibre3">Moses onun kolunu dirseğinden omzuna kadar okşarken titreyerek gözlerini kapattı. Sol göğsüne dokunurken de geri çekilmedi. Zencinin eli göğsünü sıkıca tuttu. Tara o anda kendisine adeta acı veren bir ihtirasa kapıldı. Böyle bir şey beklememişti. Kendisini hiçbir zaman zevklerine düşkün biri olarak görmemişti. Tek tanıdığı erkek Şasa’ydı. Kocası ona zevk verebilmek için büyük sabır gösterir, bütün maharetini ortaya koyardı. Ama şimdi Moses’in bir dokunuşu benliğini büyük bir arzunun kaplamasına neden olmuştu. O anda ihtirastan eriyecek gibiydi. Soluk almakta bile güçlük çekiyordu. Bu adama duyduğu arzu o kadar güçlüydü. “Kapı,” diyebildi. “Kapıyı kilitle.”</p>

  <p class="calibre3">Sonra onun kapıyı çoktan sürgülemiş olduğunu fark ederek minnet duydu. Çünkü daha fazla dayanamayacaktı. Moses onu kucağına alarak divana götürdü.</p>

  <p class="calibre3">Sevişmeyi izleyen hüzün ve dünyasının tümüyle değiştiğini bilmenin neden olduğu keder yüzünden, Molly’nin evine giderlerken Tara pek sessizdi.</p>

  <p class="calibre3">Eve bir blok kala arabayı durdurdu. Dönerek sokak ışığında adamın yüzüne baktı. Kendi durumundaki sayısız kadının sorduğu soruyu yineledi. “Seni tekrar ne zaman göreceğim?”</p>

  <p class="calibre3">Beni görmek istiyor musunuz?</p>

  <p class="calibre3">Ömrümde hiçbir şeyi bu kadar istemedim. O anda çocuklarını bile düşünmüyordu. Yaşamında tek şey bu adamdı.</p>

  <p class="calibre3">Ama tehlikeli olur.</p>

  <p class="calibre3">Biliyorum.</p>

  <p class="calibre3">Yakalanırsak ceza görürsün… Küçük düşer, toplumdan dışlanırsın. Hapse girersin. Hayatın mahvolur.</p>

  <p class="calibre3">Tara, “Yaşamım bir yalandı,” diye mırıldandı. “Mahvolması büyük bir kayıp değil.”</p>

  <p class="calibre3">Adam yalan arar gibi onun yüzünü inceledi. Sonunda ona inandı. “Tehlike olmadığı zaman seni çağırtırım.”</p>

  <p class="calibre3">Ne zaman istersen hemen gelirim.</p>

  <p class="calibre3">Artık ayrılmalıyız. Beni Molly’nin evine götür.</p>

  <p class="calibre3">Ayrılacakları zaman adam onu kucaklamadı. “Beni seçmekle, savaşmayı da seçtiğini biliyor musun?” diye sordu.</p>

  <p class="calibre3">Evet, bunu biliyorum.</p>

  <p class="calibre3">Bir savaşçı oldun. Senin, isteklerinin, hatta hayatının bir önemi yok artık. Bu mücadele uğruna ölürsen seni kurtarmak için parmağımı bile kaldırmam.</p>

  <p class="calibre3">Tara başını salladı. “Bunu biliyorum.” Bu düşüncenin soyluluğu çok duygulanmasına neden oldu. Bu yüzden güçlükle konuşabildi. “Kimse daha fazla sevemez… Benden isteyeceğin her türlü özveriye hazırım.”</p>

  <p class="calibre3">Moses, Molly’nin kendisine ayırdığı konuk odasına geçerek leğendeki suyla yüzünü yıkarken Marcus Archer kapıya vurmadan usulca içeriye süzüldü. Duvara dayanarak aynadan zenciyi seyretmeye başladı. Sonunda cevabı duymak istemezmiş gibi, “Eeee?” dedi.</p>

  <p class="calibre3">?“Planladığımız gibi oldu.” Moses yüzünü temiz bir havluya kuruladı.</p>

  <p class="calibre3">Marcus, “O aptal kaltaktan nefret ediyorum,” diye mırıldandı.</p>

  <p class="calibre3">Moses yatağın üstündeki bavuldan temiz bir gömlek aldı. “Bunun gerekli olduğunu kabul etmiştik.”</p>

  <p class="calibre3">Biliyorum. Hem anımsarsan bu benim fikrimdi. Yine de bu yüzden o kadından hoşlanmam gerekmez.</p>

  <p class="calibre3">O sadece bir araç. Duygularını işe karıştırman çılgınlık.</p>

  <p class="calibre3">Marcus Archer başını salladı. Sonunda mücadelenin gerek duyduğu gerçek bir devrimci, sert bir erkek gibi davranabileceğini ummuştu. Ama Moses Gama’ya olan duyguları bütün siyasi inançlarından daha güçlüydü. Bunun tek taraflı olduğunu da biliyordu. Moses Gama yıllar boyunca çıkarlarını düşünerek kendisinden yararlanmıştı. Şimdi aynı şeyi Courtney denilen kadına yapmayı tasarlıyordu. Seks konusunda çok çekici olması da Moses Gama için yalnızca bir silahtı. İnsanları parmağında oynatmak için başvurduğu bir şeydi. Bunu erkeklere ve kadınlara karşı kullanıyordu. Onların genç veya yaşlı, çekici ya da çirkin olmasına da aldırmıyordu. Marcus onun bu yeteneğine hayrandı, ama yine bu yüzden perişan oluyordu.</p>

  <p class="calibre3">Kıskançlığını güçlükle kontrol ederek doğruldu. “Yarın Witwatersrand’a hareket edeceğiz. Gerekli olan hazırlığı yaptım. Arabayla gideceğiz.”</p>

  <p class="calibre3">İşlerini güçleştiren biri de yolculuktu. Bir zencinin Afrika’nın bu yarısında yolculuk edebilmesi çok güçtü. Her gittiği yerde polislere yolculuk İznini göstermek zorundaydı. Yaşadığı yerden fazla uzaklaştığı anlaşılırsa veya izin yanında çalıştığı kimse tarafından mühürlenmemişse hemen hakkında soruşturma açılırdı.</p>

  <p class="calibre3">Moses şimdi Marcus’un yanında çalışır görünüyor, böylece birlikte yolculuk yapmaları kolaylaşıyordu. Ama yine de her zaman kuryeye ihtiyaçları oluyordu. Tara Courtney’in yerine getireceği görevlerden biri de buydu. Ayrıca o kadın kibar ailedendi ve yine kibar biriyle evlenmişti. Onun sağlayacağı bilgiler Çok yararlı olacaktı. Daha sonra kendini kanıtlayınca ona çok daha tehlikeli görevler vereceklerdi.</p>

  <p class="calibre3">Şasa sonunda durumu annesine açmaya karar verdi. Onun öğüdüne göre teklifi kabul veya reddedecekti. Kendi yaşında birinin hâlâ annesinin emrini beklemesinden nefret ederdi. Ancak kendisinin böyle bir şey yaptığı kanısında de Centaine CourtneyMalcolmess onun annesi olabilirdi, ama aslında finans Ve politikadan çok iyi anlayan, çok akıllı bir kadındı. Hem annesi onun iş ortağı sırlarını açtığı tek insandı. Kap’a döndükten sonra Centaine’i yalnız yakalaya ilmek için bir hafta bekledi. Çünkü üvey babasının bu teklife nasıl bir tepki göstereceğini iyi biliyordu. Sonunda Blaine Malcolmess’in parlamentoda olduğu bir günden yararlanarak arabayla Constantia Nek Pass’a gitti. Dağların öbür yanında kalan Atlantik sahilinde beş yüz dönümlük bir yerde oturuyordu Centaine. Blaine’in sahip olduğu ev Kraliçe Viktorya’nın zamanında yapılmıştı. Ama Centaine evin içinde ne varsa çıkarıp atmış, burasını yeniden dekore ettirmişti.</p>

  <p class="calibre3">Kadın Şasa’yı verandada bekliyordu. Sevgiyle, “Fazla zayıfladın,” diye azarladı. Telefon konuşmasından Şasa’nın ciddi bir konu açacağını anlamıştı. Aralarında töreler vardı. Bu yüzden Centaine açık yakalı, pamuklu bir bluz, pantolon ve rahat ayakkabılar giymişti. Bir şey söylemeye gerek duymadan oğlunun koluna girdi, birlikte gül bahçelerinin yanından geçerek tepeye tırmandılar. Burası epey dikti, ama kadın doruğa ondan önce vardı. Solukları sıklaşmamıştı bile, Şasa annesinin kondisyonunun çok iyi olduğunu düşündü. Centaine sağlık kürleri ve ilaçlar için çok para harcıyor, profesyonel bir atlet gibi de egzersiz yapıyordu. Gururla annesine bakarak gülümsedi, kolunu onun ince beline doladı. Centaine oğluna hafifçe yaslandı. “Ne güzel, değil mi?” Aşağıda köpüren sulara bakıyordu. “Burası en sevdiğim yerlerden biri.”</p>

  <p class="calibre3">Şasa, “Hiç bilmiyordum doğrusu,” diye mırıldanarak onu daima oturduğu yosun kaplı yassı kayaya götürdü. Annesi kayaya ilişince onun ayaklarının dibine uzandı. Bir süre öyle sessiz kaldılar. Şasa burada pek çok kez böyle oturduklarını, türlü ciddi kararlar aldıklarını düşündü. Birden, “Manfred De La Rey’i anımsıyor musunuz?” diye sordu, annesinin tepkisine de pek şaştı. Kadın irkilerek ona bakmış, birden yüzü solmuştu. “Bir şey mi oldu anne?”</p>

  <p class="calibre3">Neden o adamı soruyorsun?</p>

  <p class="calibre3">Hep karşımıza o ailenin çıkması tuhaf değil mi?</p>

  <p class="calibre3">Bu konuyu açmayalım. Centaine’in sesi sertti. Şasa dikkatsizlik ettiğini düşündü. Manfred’in babası Hani Madeni’nden bir milyon sterlinlik elmas çalmış, bunun Centaine’in yaptıklarına karşılık olduğunu söylemişti. Nedense adam annesinin kendisine kötülük ettiğini sanıyordu. Bu suç yüzünden on beş yıl hapiste yatmış, Milliyetçi hükümet işbaşına gelince, yani 1948’de affolmuştu. Ancak adamın çaldığı elmaslar bulunamamış, Centaine Courtney o kadar çalışma, özveri ve üzüntüye katlanarak elde ettiği serveti kaybedecek gibi olmuştu. Centaine, “Neden o adamı soruyorsun?” diye yineledi.</p>

  <p class="calibre3">Kendisi beni gizli bir konuşma için Bağımsız Devlet’e çağırdı. Orada iki bakan daha vardı.</p>

  <p class="calibre3">Manfred’le yalnız konuştu mu? Annesinin ses tonu ve adamın ilk adını kullanması Şasa’nın dikkatini çekti. Sonra Manfred De La Rey’in sorusunu anımsadı. Adam, “Annene benden hiç söz etmedi mi?” demişti.</p>

  <p class="calibre3">Şasa şaşkın şaşkın güldü. “O da aynı şeyleri sordu. Neden birbirinizle bu kadar ilgileniyorsunuz?”</p>

  <p class="calibre3">Centaine’in yüzü taşlaşmıştı. Şasa açıkça sormakla bu sırrı öğrenemeyeceğini anladı. “Bana bir teklif yaptı.” Centaine’in ilgilendiğini fark etti. “Onlara katılmamı istiyorlar.”</p>

  <p class="calibre3">Kadın başını salladı. Bu öneriye şaşmamış, sinirlenmemişti. Oysa orada Smuts’a inanan Blaine olsa, sert bir tepki gösterirdi. Yaşlı mareşal Milliyetçiler’in kendisini yenip yönetimi ellerine almalarından hemen sonra ölmüştü, ama Blaine onun anısına sadıktı.</p>

  <p class="calibre3">Centaine, “Seni neden istediklerini biliyorum,” diye mırıldandı. “Çok iyi bir maliyeci, organizatör ve işadamına gereksinmeleri var. Peki karşılığında ne verecekler?”</p>

  <p class="calibre3">Bir bakanlık… Maden ve Endüstri Bakanlığı?</p>

  <p class="calibre3">Centaine, “Reddetmek için bir neden görüyor musun?” diye sordu.</p>

  <p class="calibre3">Siyasal prensiplerime ne dersin?</p>

  <p class="calibre3">Bunlar karşı tarafınkinden pek farklı değil. Hem durum senin lehine olacaktır. Kabinedeki tek İngiliz olacaksın. Sana istediklerini yapma hakkını da vereceklerdir. Seni kovmak da işlerine gelmeyecektir.</p>

  <p class="calibre3">Onların iç siyasetini kabul edemiyorum. Şu ayrımcılık mali bakımdan hiç de uygun değil.</p>

  <p class="calibre3">Aman Şasa, siyahlara eşit hak tanınması gerektiğine inanmıyorsun, değil mi? Zenci yargıç ve polisin siyah bir diktatör hesabına çalışmasını istemezin, değil mi? Kadın titredi. “Bize hiç de iyi davranmazlar doğrusu.”</p>

  <p class="calibre3">Hayır, anne. Ama apartheid dedikleri bu ayrımcılık bütün pastayı kapmak için bir numara yalnızca. Zencilere de bir dilim verilmeli. Hepsini kendimiz yummayız. Bunu yapmak ihtilali hazırlamak demektir.”</p>

  <p class="calibre3">Pekâlâ, cheri. Bakan olunca bu konuyla ilgilenirsin. Senin özel yetenek var. Bunları herkesin iyiliği için kullanmak da görevindir. Çocukluğundan beri bu amaç uğruna çalıştık. Bu görevi kabul et işini iyi yap. Bunu nelerin izleyeceğini kimse bilemez değil mi?”</p>

  <p class="calibre3">Şasa sonunda, “Ya Blaine?” dedi. “O ne diyecek?”</p>

  <p class="calibre3">Jaine’i bana bırak. Sen durumu Tara’ya anlat.”</p>

  <p class="calibre3">Şasa içini çekti. “Tara… İşte bu sorun olacak.”</p>

  <p class="calibre3">Bir saat boyunca gelecekle ilgili durumları konuşup planlar yaptılar. Yıllardır çok başarılı bir çift olmalarını kusursuz planlara borçluydular. Sonunda Şasa başını kaldırıp annesine baktı. “Teşekkür ederim. Sen olmasan ne yapardım bilmem. Tanıdığım bütün erkeklerden daha güçlü ve akıllısın.”</p>

  <p class="calibre3">Centaine gülümsedi. “Haydi oradan. Övülmekten hiç hoşlanmadığımı bilirsin.” ikisi de bu saçma lafa güldüler.</p>

  <p class="calibre3">Kilisenin her yeri doluydu. Kadınların renkli şapkaları baharda kırlarda açan çiçekleri anımsatıyordu. Buna karşılık erkeklerin giysileri koyu renk ve sadeydi. Hepsi de Güney Afrika Hollanda Kilisesi rahibi Tromp Bierman’a bakıyordu. Manfred, Tromp Amca yaşlandı, ama hâlâ sıraları doldurabiliyor, diye düşündü. Adamın sözlerini duymuyor, yalnızca gür sesini dinliyor, huzur duyuyordu. Tromp Amca kürsüdeyken dünya güvenli bir yerdi. Manfred sağda, en başta oturuyordu. Burası en seçkin kişiye ayrılırdı. Kilisede en güçlü ve önemli insan da oydu. Bu bölme ona ve ailesine ayrılmıştı. Karısı Heidi de yanındaydı. Uzun boylu, sarışın kadın gür saçlarını örüp başına sarmış, geniş kenarlı siyah bir şapka giymişti. Karpuz kollu elbisesi düzgün kollarını açıkta bırakıyordu. Göğüsleri iri ve biçimliydi. Manfred 1936’da Berlin Olimpiyatları‘na hafif sıklet boksör olarak katılıp altın madalya kazandığı sırada tanışmıştı onunla. Hem Adolph Hitler de düğünlerine gelmişti. Savaş yıllarında ayrı kalmışlardı, ama sonra onu ve oğulları küçük Lothar’ı Afrika’ya getirmişti Manfred.</p>

  <p class="calibre3">Lothar şimdi on ikisindeydi. Annesi gibi sarışın bir çocuktu ve çok da dürüsttü. Kilisede dimdik oturuyor, vaazı dinliyordu. İlerde o da babası gibi atlet olacaktı ama daha çok futbola ilgi duyuyordu. Üç kız kardeşi de onun arkasında oturmaktaydı. Sarışın küçük kızlar başlarına boneler, üstlerine ayak bileklerine kadar inen bol etekli elbiseler giymişlerdi. Manfred onların pazar günleri milli kıyafetler giymelerinden hoşlanıyordu.</p>

  <p class="calibre3">Vaaz sona erince herkes son ilahiyi söylemek için ayağa kalktı. Manfred kendisiyle aynı ilahi kitabını paylaşan Heidi’ye baktı, onun Almanlara özgü yüz hatlarını inceledi. Övünülecek bir eşti. İyi bir ev kadını ve anne, güvenip her sırrını açabildiği bir insandı. Hem siyasal yaşamında da kendisine yardımcıydı. Böyle bir kadın her erkeğin yanında durabilirdi. Hatta güçlü ve zengin bir ülkenin başbakanının yanında bile. Bu gizli düşünce ona zevk veriyordu. Her şey mümkündü. Kabinenin en genç bakanıydı ve şimdiye kadar tek hata yapmamıştı. Hatta savaş sırasındaki çalışmaları bile gücünü, saygınlığını artırıyordu. Aslında çok yakın olduğu siyasi dostları dışında hiç kimse onun Nazi yanlısı, İngiliz aleyhtarı Ossewa Brandwag adlı gizli örgütteki rolünü bilmiyordu. Daha şimdiden Manfred’in geleceğinin çok parlak olduğunu fısıldıyorlardı. Ayin sona erip kiliseden çıkarken Manfred’e gösterilen derin saygı da bunun bir belirtisiydi.</p>

  <p class="calibre3">Aile eve yürüyerek döndü. Zaten kiliseden iki blok ötede oturuyorlardı. Manfred bu evi karısı savaştan sonra Almanya’dan gelince almıştı. Küçük bir bahçesi olan ev caddeye bakıyordu. İçi genişti. Yüksek tavanlı büyük odalar aileye uygundu. Manfred bu evi değiştirmek için bir neden görmemişti. Heidi’nin evi Almanlara özgü şekilde ağır eşyalarla doldurmasından da memnundu, içeriye girince Heidi ve kızlar hizmetçilere yardım etmek için mutfağa koştular. Manfred de yandaki garaja gitti. Hafta sonlarında şoförlü resmi arabasını asla kullanmazdı. Kendi Chevrolet arabasını çıkararak pazar yemeği için babasını getirmeye gitti.</p>

  <p class="calibre3">Lothar De La Rey, Manfred’in kent eteklerinde, Helsthoogte Geçidi’nde, kendisine aldığı küçük evde oturuyordu. Manfred bahçeye girince babasının şeftali ağaçları arasında arı kovanlarıyla uğraştığını görerek durdu. Acımayla karışık derin bir sevgiyle baktı. Bir zamanlar torunu gibi uzun boylu ve dimdik bir adam olan Lothar De La Rey, Pretoria Merkez Cezaevi’nde kaldığı sırada hastalanmıştı. Artrit yüzünden iki büklüm olmuş, tek eli de biçimsiz bir pençeye dönmüştü. Sol kolu zaten dirseğin üstünden kesikti ve protez takmak da mümkün değildi. Bu kolu hapse atılmasına neden olan soygun sırasında kaybetmişti. Üzerinde pis mavi bez pantolon ve gömlek, başında da lekeli eski bir şapka vardı. Gömleğin bir kolu sırtına iğnelenmişti.</p>

  <p class="calibre3">Manfred kovanın üstüne eğilmiş olan yaşlı adama yaklaştı. “Günaydın baba. Henüz hazır değilsin sanırım.”</p>

  <p class="calibre3">Babası doğrulup şaşkın şaşkın ona baktı, sonra irkildi. “Maniel Yine pazar mı oldu?”</p>

  <p class="calibre3">Haydi gel, baba. Üstünü düzeltelim. Heidi domuz rostosu yaptı. Sen de domuzu çok seversin. Yaşlı adamı elinden tutarak eve soktu.</p>

  <p class="calibre3">Darmadağınık ve pis küçük yatak odasına tiksintiyle baktı. Yatak uzun süredir hiç değiştirilmemişti. Giysiler yerlere atılmıştı. Masanın üstünde kirli tabak ve fincanlar duruyordu. “Heidi’nin bulduğu yeni hizmetçiye ne oldu?”</p>

  <p class="calibre3">Lothar, “O küstah kara şeytandan hiç hoşlanmadım,” diye söylendi. “Şekerleri çalıyor, konyağımı içiyordu. Onu kovdum.”</p>

  <p class="calibre3">Manfred dolaptan temiz, beyaz bir gömlek bularak babasının giyinmesine yardım etti. “Neyse, ziyanı yok. Heidi sana başka hizmetçi bulur. Bu sefer kızı bir haftadan daha fazla tutmaya çalış.”</p>

  <p class="calibre3">Manfred, kabahat onda değil, diye düşünüyordu. Cezaevinde kafası etkilenmişti. Vahşi Kalahari Çölü‘nün bir yaratığı, bir asker, bir avcı, gururlu, bağımsız bir insan olan babası, hapiste değişmişti. Vahşi bir hayvan kafese kapatılamazdı. Heidi yaşlı adamın kendileriyle oturmasını istiyordu. Manfred bunu reddettiği için suçluluk duymaktaydı. Bu yüzden daha geniş bir ev satın alması gerekecekti. Ama bu en önemsiz nedendi. Manfred babasının zenci bir işçi gibi giyinip evde dolaşmasını, önemli konukları varken çağrılmadan kütüphaneye girmesini, yemeğini döke saça yemesini ve ziyafetlerde saçma sapan konuşmasını istemiyordu. Hayır, yaşlı adamın tek başına yaşaması hepsi için daha iyiydi. Yine de yakıcı bir suçluluk duyan Manfred, Lothar’ı kolundan tutarak arabaya götürdü.</p>

  <p class="calibre3">Arabayı ağır ağır sürerken Lothar’ın affedilip hapisten çıkışından beri cesaret edemediği şeyi yapmak için kendini zorladı. “Eski günleri anımsıyor musun, baba? Hani birlikte Walvis Koyu’nda balık tutardık.” Yaşlı adamın gözleri parladı. Uzak geçmiş onun için yaşadığı günden daha gerçekti. Sevinçle eski günlerden söz etmeye koyuldu. Çok eskide kalan olayları, insanların adlarını anımsamakta hiç güçlük çekmiyordu. Manfred sonunda, “Bana annemi anlat,” dedi. Yaşlı adamı böyle dikkatle hazırladığı bir tuzağa düşürdüğü için de kendinden nefret ediyordu.</p>

  <p class="calibre3">Lothar ona çocukluğundan beri sık sık yinelediği şeyi söyledi. “Annen çok güzel bir kadındı. Saçları çöl kumu rengindeydi. Alman aslından soylu bir kadındı.”</p>

  <p class="calibre3">Manfred, “Baba,” diye mırıldandı. “Bana gerçeği söylemiyorsun. Annem olduğunu iddia ettiğin kadın, yani senin karın ben doğmadan yıllar önce ölmüş. Elimde esir kampındaki bir İngiliz doktorun imzaladığı ölüm belgesi var.” Bunları söylerken babasına bakamadı. Sonra boğuk bir ses duyarak telaşla döndü. Lothar ağlıyor, yaşlar kırışık yanaklarından süzülüyordu. “Özür dilerim, baba.” Arabayı yana çekerek durdurdu. Cebinden çıkardığı mendili babasına uzattı.</p>

  <p class="calibre3">Lothar ağır ağır yüzünü sildi. “Onun asıl annen olduğunu ne zamandan beri biliyorsun?” Babasının durumu inkâr edeceğini uman Manfred’in kalbi buz gibi oldu.</p>

  <p class="calibre3">O kadın bakan seçildiğimde beni görmeye geldi. Öbür oğlunu düşünerek bana şantaj yaptı. Şasa Courtney’i ezecek durumdaydım. Kadın piç oğlu olduğumu açıklayarak beni rezil edeceğini söyledi. Gidip durumu sana sormamı istedi. Ama ben bir türlü bunu yapamadım.</p>

  <p class="calibre3">Bu doğru oğlum. Üzgünüm. Yalnızca seni korumak için yalan söyledim.</p>

  <p class="calibre3">Biliyorum. Manfred uzanıp babasının sıska elini tuttu.</p>

  <p class="calibre3">Babası konuştu.</p>

  <p class="calibre3">Onu çölde bulduğumda çok genç, çok çaresiz ve çok güzeldi. Ben de genç ve yalnızdım. Çölde ikimiz ve onun bebeği vardı yalnızca. Birbirimize âşık olduk. Bir gece iki Pigme kampımıza geldi. Onların atlarımızı ve öküzlerimizi çalacaklarını sandım. Arkalarından izledim ve zehirli oklarına davranmalarına fırsat bırakmadan vurdum. O günlerde o tehlikeli küçük sarı hayvanlara böyle yapardık. Meğer benim anneni bulmamdan önce annen o iki Pigme’yle oturuyormuş. Onlar annene yardım etmişler ve ilk çocuğunu doğurduğunda da ona bakmışlar. Onları seviyormuş. Kendilerine ‘Yaşlı nine ve yaşlı dede’ diyormuş. Bunu bilmiyordum. İkisini de vurdum. Duyduğu sevgi o kadar güçlü olamazdı. Bence yalnızlığı yüzünden minnet duymuştu. O günden sonra benden nefret etti. Karnında taşıdığı çocuğa da nefret duyuyordu. Sen doğar doğmaz benden ayrıldı. Seni de alıp gitmemi söyledi, ikimizden de öylesine nefret ediyordu ki, seni görmek bile istemiyordu. O günden sonra sana ben baktım.</p>

  <p class="calibre3">Lothar yine ağlıyordu. Gözyaşlarını beyaz mendille sildi. “Benden nefret ediyordu. Ama ben onu seviyordum. Bu yüzden çılgınlığa kapılıp madeni soydum. Bu deliliğim bir koluma mal oldu.” Boş yenini havaya kaldırdı. “Özgürlüğüm de elimden gitti. Annen çok sert bir kadındır. Acıması yoktur. Yoluna çıkacak her şeyi ve herkesi ezip geçer. O annendir ama çok dikkatli ol, Manie. Nefreti korkunç bir şeydir. Lütfen dikkatli ol.”</p>

  <p class="calibre3">Marcus Archer, Rivonia’daki eski çiftliği beş yıl önce almıştı. O bölge henüz gelişmemişken beş dönüm toprağa sahip olmuştu. Şimdi hemen yanında Johannesburg Kent Kulübü vardı. Kulüp yöneticileri çiftliği satması için ona yüz bin sterlin, yani eski fiyatın on beş katını veriyorlardı, ama adam satmaya yanaşmıyordu. Çevrede yepyeni, modern büyük evler yükselmekteydi. Marcus Archer eski evin damını aktarmakla yetinmiş, bahçeye türlü çiçekli bitki dikmişti. Bakımsız kalan sarmaşık ve diğer bitkiler de etrafı kaplamıştı. Bu yüzden epey içerde kalan evi görebilmek mümkün değildi. Hem Kent Kulübü‘nde pek çok zenci garson, bahçıvan, işçi çalışıyordu. Bu yüzden Marcus’un siyah dostları ve siyasi yandaşları dikkati çekmeden eve gidip gelebiliyorlardı. Böylece Marcus’un Puck’ın Tepesi adını verdiği çiftlik, Afrika Bağımsızlık Hareketi’nin merkezlerinden biri haline gelmişti.</p>

  <p class="calibre3">O gün çiftliğe gelen zenci avukatlardan Nelson Mandela, arkasına yaslanarak uzun mutfak masasının öbür yanında oturan Marcus’a baktı. Puck’ın Tepesi’nin en geniş yeri mutfaktı. Toplantılar hep burada yapılıyordu. “Artık harekete geçme zamanı geldi. Boykot, grev ve başkaldırılar başlamalı. Biz bir program yaptık.” Yanda oturan Moses Gama ses çıkarmadan onu dinliyor, bir yandan da kafası hızla çalışıyordu. Oradaki siyahların hepsinin de günün birinde Güney Afrika’nın lideri olmayı düşlediğini biliyordu. Ama Mandela’nın İngilizce konuşması da üzücü bir gerçeği açıklıyordu. Hepsi farklıydılar. Mandela bir Tembu’ydu. Xuma bir Zulu, Moses Gama da bir Ovambo’ydu. İçerde daha altı ayrı kabileden insan vardı. Sonra gözleri bir arada oturan Zululara ilişti. Zulular savaşçı kabilelerin en gururlu, en bağımsız olanıydılar. Beyazlar gelmeden önce çevrelerindeki herkesi ezmişlerdi. Sayıca fazla olmaları ve üstünlükleri dolayısıyla Güney Afrika’nın ilk başkanı da onların arasından çıkacaktı kuşkusuz. Yine de Zulularla evlilik bağı olan biri de başkan seçilebilirdi. Moses bunu ilk kez düşünmüyordu. Kendisi kırk beşine yaklaşmıştı. Zulu Kralı Çaka’nın soyundan gelen bir Zulu kızı alabilirdi. Kendini toplayarak yine Nelson Mandela’yı dinlemeye başladı. Adam kişilik sahibiydi. Konuşması da etkileyiciydi. Moses onun çok tehlikeli bir rakip olabileceğini biliyordu. Hem ANC’nin Gençlik Kolu da bu adamı desteklemekteydi. Kendisi de daha fazla taraftar bulmalıydı. Moses hafifçe dönerek yanında oturan Hendrick Tabaka’ya baktı. O anda derin bir sevgi duydu. Bu adam yirmi yıldır böyle yanındaydı.</p>

  <p class="calibre3">Swart Hendrick iriyarı bir erkekti. Moses kadar boylu ve ondan daha da geniş omuzluydu. Yuvarlak, kel kafasında eski kavga ve savaşların izleri vardı. Ön dişleri yoktu. Moses bu dişleri döken beyazın nasıl öldüğünü anımsadı. Hendrick, Moses’in baba bir ağabeysiydi. Ovambo kabilesinin de reisiydi. Orada Moses’in güvendiği tek insandı. Bir rakip değil hem gerçek bir dost, hem de sadık bir hizmetkârdı. Swart Hendrick başını sallayınca Moses avukatın konuşmasını bitirdiğini anladı. Şimdi herkes kendisine bakıyor, cevap vermesini bekliyordu. Ağır ağır ayağa kalkarken yaptığı etkinin farkındaydı. Hepsinin yüzünden saygılarını okuyordu. Oradaki düşmanları bile duydukları huşuyu gizleyemiyorlardı.</p>

  <p class="calibre3">Moses, “Kardeşlerim,” diye başladı. “Değerli kardeşim Nelson Mandela’nın sözlerini dinledim ve her kelimesini kabul ediyorum. Yalnızca eklemem gereken birkaç şey var…” Bir saate yakın bir süre konuştu. Kendi sendikasına bağlı işçilerin çalıştığı madenlerde ani grevlerle direnmeye başlamalarını önerdi. “Bu grevler sırasında kimse Witwaterstrand’da beyazların dükkânlarından alışveriş etmeyecek. Gereksinimlerini siyahların dükkânlarından sağlayacaklar.” Hendrick Tabaka’nın o bölgede elliden fazla dükkânı vardı ve Moses Gama da onun gizli ortağıydı.</p>

  <p class="calibre3">Masadakiler bunu beğenmediler. Mandela itiraz etti. “Bu karar bizimkilerin yaşamını çok güçleştirecek. Çoğu yalnızca beyazların dükkânları bulunan yerlerde yaşıyor.”</p>

  <p class="calibre3">Moses sakin sakin, “Öyleyse siyahların dükkânları bulunan yerlere kadar yolculuk yaparlar,” diye karşılık verdi. “Mücadelemize katılanlar özveride bulunmaları gerektiğini öğrenirlerse bir zararı olmaz.”</p>

  <p class="calibre3">İyi ama önerdiğin ölçüde bir boykotu uygulamak imkânsız.</p>

  <p class="calibre3">Bu kez Hendrick Tabaka cevap verdi. “İtaat etmeleri için Buffaloları kullanırız.”</p>

  <p class="calibre3">Buffalolar sendikanın yasa uygulayıcılarıydı. Emirleri Hendrick Tabaka’dan alıyorlardı. Hepsi de çabuk ve acımasız hareketleriyle tanınmışlardı. Bu grup daha çok özel bir siyasi orduya benziyordu. Odadakilerin huzurunun kaçtığını gören Moses hafifçe kaşlarını çattı. Hendrick’in Buffalolardan söz etmesi, hataydı. Hemen devam etti. “Bence ANC’nin bir askeri kampı olmalı. Eğitim görmüş ve davamız uğruna ölmeye hazır, savaşacak insanlar gerekli bize. Bu orduya Umkhonto wesizwe yani Milletin Mızrağı adını verelim. Adamlarımızı gizlice eğitelim. Her an saldırıya hazır olsunlar.” Bir an susup masadakileri hafif bir alayla süzdü. “Aramızda yaşlılar var. Onlar deneyimlidir. Onların kır saçlarına ve bilgilerine saygım var. Ama geleceğin gençlere ait olduğunu da unutmamalıyız, yoldaşlar. İyi sözlerin zamanı vardır. Toplantılarımızda sık sık bu sözleri duyduk. Harekete geçmenin de zamanı vardır. Cesaretle hareket ise gençlere özgü bir şeydir.”</p>

  <p class="calibre3">Moses Gama yerine otururken hepsini de çok etkilemiş olduğunu anladı. İhtiyar Xuma kır saçlı başını sallıyor, dudakları titriyordu. Zamanının geçtiğini anlamıştı. Nelson Mandela ve yakın dostu OliverTambo onu ifadesiz tavırla izliyorlardı, ama kalplerindeki öfkeyi gözlerinden görmek mümkündü. Savaş hat tı belirlenmiş, onlar düşmanlarını tanımışlard1Daha da önemlisi, saldırı ve kavga taraflısı olan Gençlik Kolu’nun ki temsil£is5iniin yüzlerindeki ifadeydi. Onlar Moses’e izleyecek yeni bir yıldız bjlmjş gibi bakıyorlardı.</p>

  <p class="calibre3">Tara, “Bu gerçekten büyüleyici bir şey,” diye anlatıyordu. “Profesör Dart yeni kazılarıyla ilgili dört konferans verecek. Biliyorsun üniversitedeyken arkeolojiden mezun oldum. İnsanlığın beşiğinin Güney Afrika olduğu gerçekten doğru sanırım.”</p>

  <p class="calibre3">Şasa onun sözünü kesti. “Yani en az dört 9 gün burada olmayacaksın. Çocuklar ne olacak?”</p>

  <p class="calibre3">Annenle konuştum. Ben yokken Weltevreden’de kalmayı kabul etti.</p>

  <p class="calibre3">Şasa, “Seninle gelemem,” diye itiraz etti. “Ceza Kanunundaki değişiklikle ilgili öneri görüşülecek. Onun için parlamentoda olmalıyım. Seni uçağımla götürürdüm… Ama bu durumda bir Visccunfla gifrier gerekecek.”</p>

  <p class="calibre3">Çok yazık. Tara içini çekti. “Serin de hoşuna giderdi. Profesör Dart konuşurken insanı adeta büyüler.”</p>

  <p class="calibre3">Carlton’daki dairede kalırsın tabii. Orası boş duruyor.</p>

  <p class="calibre3">Molly yeri ayarladı. Rivonia’da bir arkadaşında kalacağım.</p>

  <p class="calibre3">Komünist ahbaplarından biridir herhalde ” Şasa hafifçe kaşlarını çattı. Manfred çiftlikten ayrılmadan önce kendisine üsstünde “TARA İSABELLA COURTNEY, eski adı MALCOLMESS” yazılı bir dosya vermiş, “Önerimizi kabul edersen ilgilenmen gereken tek sorun bu,” dermişti. “Bu da gerçekten ciddi bir sorun.” Şasa da bu konuyu açabilmek için uygun bir fırsat kolluyordu. “Bu kez tutuklanmamaya gayret et bari.” Elindeki gazeteyi indirip karısına baktı, zamanın uygun olmadığı kanısına vararak mırıldandı.</p>

  <p class="calibre3">“Yalnız kalan çocukların ve eşin sensiz birkaç gün dayanmaya çalışacaklar”</p>

  <p class="calibre3">Marcus Archer genç kadını havaalanında karşılayarak Puck’ın Tepesi ne götürdü. Eski ev ve türlü ot bitmiş bahçe çok sevimliydi. Burası bakımlı ve görkemli Weltevreden’den ne kadar farklıydı: Marcııs arabayı park eder etmez, “Onu verandanın öbür yanında bulacaksın,” dedi. İlk kez Moses’den söz ediliyordu, ama yine de adını söylememişti Tara ne giyeceğini bilememiş, Moses’in pantolondan hoşlanmayacağını düşünmüştü. Renkli ucuz basmadan uzun bir etekle sade bir yeşil pamuklu bluz ve sandalet giymişti. Makyaj konusunda da düşünmüş, sonunda uçuk pembe dudak boyasıyla siyah rimelde karar kılmıştı.</p>

  <p class="calibre3">Şimdi güneşte yalnız dururken birden kuşkuya kapıldı. Kendisini yetersiz hissederek telaşlandı. Marcus uzaklaşmamış olsa hemen ondan kendisini havaalanına götürmesini rica edecekti. Bütün cesaretini toplayarak kireç badanalı evin arka tarafına doğru yürüdü, köşede durup üstü kapalı verandaya baktı. Moses Gama arkası ona dönük, bir masanın başında oturuyordu. Masa kâğıt ve kitap doluydu. Kapkara, şahane vücuduyla tam bir karşıtlık oluşturan açık yakalı, beyaz bir gömlek giymişti. Başını eğmiş, bir deftere bir şeyler yazıyordu.</p>

  <p class="calibre3">Tara çekinerek verandaya çıktı. Sessizce yaklaşmıştı ama adam onun geldiğini hissederek döndü. Gülümsemedi. Ayağa kalkarak onu karşılamaya gelirken gözlerinde tatlı bir ifade belirdi. Tara’yı kucaklamadı, öpmeye de kalkmadı. Kadın buna da memnun oldu. Bu tutumu ne kadar farklı biri olduğunu açıklıyordu. Moses onu masadaki ikinci iskemleye götürüp oturttu. “İyi misin?” diye sordu. “Çocukların iyi mi?” Afrikalılara özgü nezaketi unutmamıştı. Bunu ikramlar izledi. “Sana bir fincan çay verebilir miyim?” Kalabalık masadaki tepsiden bir fincan alarak çay doldurdu. “Geldiğin için teşekkür ederim.”</p>

  <p class="calibre3">Molly haberini verir vermez yola çıktım. Sana sözüm vardı.</p>

  <p class="calibre3">Bana verdiğin sözleri hep tutacak mısın?</p>

  <p class="calibre3">Tara içtenlikle, “Daima,” derken Moses onun yüzünü inceliyordu.</p>

  <p class="calibre3">Evet… Sanırım daima sözünü tutacaksın.</p>

  <p class="calibre3">Tara onun bakışlarına daha fazla dayanamadı. Erkeğin gözleri ruhunu yakıyordu adeta. Bakışlarını kaçırdı. Moses de gelecekte yapacakları şeylerden söz etmeye başladı. Her sözü anlamlı ve heyecan vericiydi. Tara artık giyim ve makyaj gibi küçük şeyleri düşünmüyordu. Önemli olan konuştukları ve etrafları saran sihirli havaydı. Birden gökyüzünün karardığını fark ederek irkildi. O sırada Marcus gelip ona içinde pek az eşya olan yatak odasını gösterdi.</p>

  <p class="calibre3">Yirmi dakika sonra müzeye gideceğiz,” dedi.</p>

  <p class="calibre3">Transvaal Müzesi’nin konuşma salonunda, üçü geride bir yere oturdular, abalıkta belki yarım düzine daha zenci vardı. Marcus ikisinin arasındaydı, çünkü beyaz bir kadının yanındaki siyah erkek fazla ilgi ve düşmanlık uyandır Tara ünlü profesörün sözlerini dinlemekte güçlük çekiyordu. Aklında yalnızca Moses Gama vardı.</p>

  <p class="calibre3">Puck’ın Tepesi’ne dönünce mutfağa geçtiler. Marcus onlara yemek hazırladı. Bu yemek Weltevreden’in mutfaklarında pişirilenler kadar lezzetliydi. Marcus gece yarısını geçe birden ayağa kalktı. Moses’e, “Seni sabaha görürüm,” derken Tara’ya büyük bir kinle baktı. Kadın onu ne zaman öfkelendirdiğini bilemiyordu. Yine de bunun önemi yoktu, çünkü Moses elini tutuyordu.</p>

  <p class="calibre3">Zenci, “Haydi gel,” diye mırıldandı. Tara o anda bacaklarının vücudunun ağırlığını çekemeyeceğini sandı.</p>

  <p class="calibre3">Uzun süre sonra, ter içinde adamın yanında yatarken, “Asla,” diye fısıldadı. “Asla senin gibi birini tanımadım. Bana kendi hakkımda hiç bilmediğim şeyleri öğretiyorsun. Sen bir sihirbazsın, Moses Gama. Kadınları nasıl böyle iyi tanıyabiliyorsun?”</p>

  <p class="calibre3">Moses hafifçe güldü. “Biliyorsun biz fazla sayıda eş alabiliriz. Bir erkek bütün eşlerini mutlu edemezse hayatı bir cehennem olur. Bunu öğrenmesi gerekir.”</p>

  <p class="calibre3">Tara, “Senin fazla eşin var mı?” diye sordu.</p>

  <p class="calibre3">Henüz değil ama bir gün…</p>

  <p class="calibre3">Onların hepsinden de nefret edeceğim.</p>

  <p class="calibre3">Adam, “Beni düş kırıklığına uğratıyorsun,” dedi. “Seksle ilgili kıskançlık, Avrupalılara özgü saçma bir duygudur. Böyle bir şeyi fark edecek olursam seni aşağı göreceğimi bil.”</p>

  <p class="calibre3">Tara hafif sesle, “Lütfen,” diye yalvardı. “Sakın beni aşağı görme.”</p>

  <p class="calibre3">Moses sert konuştu. “Öyleyse bunun için neden yaratma, kadın.” Tara o anda Moses Gama’nın kendisine istediği gibi emredebileceğini anladı.</p>

  <p class="calibre3">Tara, Moses’le geçirdiği ilk gün ve gecenin bir ayrıcalık olduğunu anlamış, Moses’in kendisine zaman ayırmış olduğunu da sezmişti. Adamın pek çok işi varken bunu yapabilmesi güç olmuştu kuşkusuz.</p>

  <p class="calibre3">O eski evin verandasında, kabile toplantısı yapan eski Afrika krallarına benziyordu. Onunla konuşmak isteyen erkekler ve kadınlar sabırla mavi sakız ağaçlarının altında kendi sıralarının gelmesini bekliyorlardı. Orada her tip ve yaşta insan vardı. Ülkenin en ücra köşelerinden gelen basit, cahil insanların yanı sıra, kendi otomobilleriyle Puck’ın Tepesi’ne gelen koyu renk takım elbiseli avukatlar, işadamları görülüyordu. Hepsinin ortak bir yanı vardı. Bu da Moses Gama’ya gösterdikleri büyük saygıydı. Bazıları törensel şekilde el çırparak ona Baba veya Nkosi, yani efendi diyordu. Diğerleri Avrupalı gibi el sıkıyordu ama Moses hepsine kendi Lehçeleriyle karşılık veriyordu. Tara ona hayran olmuştu. Adamın en az yirmi dil konuştuğunu düşünüyordu.</p>

  <p class="calibre3">Moses Gama genellikle Tara’nın yanında sessiz sedasız oturmasına izin veriyor, gelenlere, “O bir dost… Konuşabilirsin,” diyordu.</p>

  <p class="calibre3">Ancak iki kez çok önemli ziyaretçilerle konuşurken ondan gitmesini istedi. Gelenlerden biri parlak, yeni bir Ford arabası olan, ön dişleri dökülmüş, kabak kafalı, çok ¡riyan bir zenciydi. Moses, “Bu ağabeyim Hendrick Tabaka,” dedi. İkisi Tara’nın oturduğu yerden uzaklaşıp güneşli bahçede dolaşmaya başladılar.</p>

  <p class="calibre3">Tara o günlerde gördüğü şeylerin etkisindeydi. Zaten adamın kendisine özel ilgi göstermesi yüzünden hâlâ heyecan duyuyordu. Onun her yaptığı, her söylediği, apayrı biri olduğunu açıklıyordu. Hem gelip ona saygı, sevgi gösteren Afrikalılar da kendisini geleceğin bir devi olarak kabul ettiklerini belirtiyorlardı. Yalnız bu erkeğin hiçbir zaman kendisine ait olamayacağını düşünerek kederleniyordu. O insanlara aitti. Moses’in ona ayırabildiği zaman kırıntıları için ona şükretmeliydi.</p>

  <p class="calibre3">Geceler de gündüzler gibi insanlar ve olaylarla doluydu. Gece yarılarına kadar mutfakta oturuluyor, yemek yeniyor, sigara içiliyor, gülünüyor, konuşuluyordu. Bu konuşmalar, eşsiz fikirler, loş mutfağı pırıl pırıl aydınlatmaktaydı. Daha sonra, yani sabahın ilk saatlerinde sevişiyorlardı. Tara’ya vücudu sanki kendisinin değilmiş gibi geliyordu. Adam onun vücudunu alıp çok sevilen bir canavar gibi yutuyordu sanki. O üç kısa gün içinde yüzlerce yeni yüz tanıdı. Sanki çok geniş bir ailenin bir üyesi olmuştu. Moses Gama kendisine itibar ettiği için beyazlar da, siyahlar da onu hemen kabul ediyor, tam anlamıyla güveniyorlardı.</p>

  <p class="calibre3">Weltevreden’deki hayal dünyasına dönmeden bir gece önce mutfaktaki yemek masasında yanına ilk görüşte hoşlandığı birini oturttular. Tara’dan en az on yaş küçük, yirmisine henüz gelmiş, ama kendisinden beklenmeyecek kadar olgun bir kızdı. “Adım Victoria Dinizulu,” diye tanıttı kendini. “Arkadaşlarım bana Vicky der. Sizin Bayan Courtney olduğunuzu biliyorum.”</p>

  <p class="calibre3">Kadın hemen, “Tara,” diye düzeltti. Evlilik soyadını duymak onu çok rahatsız etmişti.</p>

  <p class="calibre3">Genç kız çekingen bir tavırla gülümsedi. Siyah bir Madonna gibi huzurlu bir güzelliği vardı. Klasik yuvarlak yüzünden, iri badem gözlerinden, dolgun dudaklarından, soylu bir Zulu olduğu belliydi. Cildi de koyu kehribar rengiydi. “Siz Zululand’daki Courtney ‘lerin yakını mısınız? İhtiyar General Sean Courtney ve Sir Garrick Courtney’in”</p>

  <p class="calibre3">Tara bu adları duyunca adeta şok geçirdi, duygularını saklamaya çalışarak konuştu. “Evet. Sir Garrick kocamın büyük babasıdır. Oğullarıma da Sean ve Garrick adlarını verdik. Neden sordun, Vicky? Aileyi iyi mi tanıyorsun?”</p>

  <p class="calibre3">Ah, evet Bayan Courtney… Tara. Uzun zaman önce… Geçen yüzyılda büyükbabam Zulu savalarında Cewayo’ya karşı General Sean Courtney’in yanında çarpışmış. Büyükbabam Mbejane’nin kral olması gerekirken Cetawayo bunu ailemden çalmış. Büyükbabam da General Courtney’in uşağı olmuş.</p>

  <p class="calibre3">Tara, “Mbejane,” diye bağırdı. ‘Ah evet, Sir Garrick Courtney, Zululand Tarihi adlı kitabında ondan söz ediyordu. Ölene kadar Sean Courtney’in yanından ayrılmamış. Buraya gelip altın aramışlar, sonra da şimdi Rodezya olan topraklarda fildişi avına çıkmışlar.”</p>

  <p class="calibre3">Vicky sevinçle gülü. “Bütün bunları biliyorsun. Ben küçük bir kızken babam da bana aynı hikâyeleri anlatını. Babam hâlâ Theuniskraal’ın yakınında oturuyor. Büyükbabam Mbejane ölünce babam yaşlı generalin yanında onun yerini almış. Hatta 1918 de generalle birlikte Fransa’ya bile gitmiş. General öldürülene kadar da yan daymış. General ona ömrü boyunca yaşaması için Theuniskraal’ın bir bölümünü ve yılda bin sterlin de para bırakmış. Courtney’ler olağanüstü bir ailedir. Babam generalden söz ederken hâlâ ağlar…” Vicky birden susarak hüzünle karışık bir şaşkınlıkla başını salladı. “O günlerde yaşam kolaymış anlaşılan. Büyükbabam ve babam aslında kabile reisleriymiş, ama beyaz bir adama hizmet etmekle ömürlerini geçirmeyi uygun bulmuşlar. Üstelik o beyazı çok da severler. O beyaz da onları sevmiş sanırım. Bazen bunun çok daha doğru olduğunu düşünüyorum. Böylece…”</p>

  <p class="calibre3">Tara ıslık gibi bir sesle konuştu. “Hiçbir zaman böyle düşünme. Courtney’ler her zaman kalpsiz haydutlardır. Senin insanlarını hep soydular ve kullandılar…”</p>

  <p class="calibre3">Haklısın, ama bazen generalle büyükbabamın dostluğunu düşünmek zevkli oluyor. Belki bir gün yine dost oluruz. İki taraf da daha güçlü olabilir.</p>

  <p class="calibre3">Tara sert sert, “Her yeni yasa, her yeni baskı bu düşü daha da silikleştiriyor,” diye söylendi. “Kendi ırkımdan utanıyorum.” Birden kendini topladı. “Neyse, bana kendinden söz et, Vicky. Tomaklarından bu kadar uzakta, Johannesburg’da ne yapıyorsun?”</p>

  <p class="calibre3">Baragwanath Hastanesi’nde çalışıyorum.</p>

  <p class="calibre3">Tara, Baragwanath’ın dünyanın en büyük hastanelerinden biri olduğunu biliyordu. Burada 2400 yatak ve 2000’den fazla hemşireyle doktor vardı. Irk ayrımı olduğu için bu hastane yalnızca zenci hastalara aitti. “Fakat sen çok gençsin, Vicky.”</p>

  <p class="calibre3">Benden daha gençleri var. Zulu kız güldü. Sesi pek tatlıydı. Tara onun çok hoş biri olduğunu düşündü. Sonra gözleri masanın başında oturan Moses Gama’ya ilişti ve o anda Vicky’yi de, her şeyi de unuttu. Sonra Vicky’nin sesiyle kendisine geldi. “O büyük bir adam… Geleceğimizin umudu.”</p>

  <p class="calibre3">Tara yan gözle ona baktı. Gama’ya mahcup mahcup gülümseyen Vicky Dinizulu’nun yüzü hayranlıkla parlıyordu. Tara korkunç bir kıskançlık duydu ve o anda bayılacağını sandı.</p>

  <p class="calibre3">O gece Moses’le baş başa kaldığında da kendini kıskançlık ve yaklaşan ayrılığın korkusundan kurtaramadı. Sevişirlerken ona sarılmak ve sonsuza dek ayrılmamak istedi. Daha sonra konuşurlarken adam, “Victoria Dinizulu’yu nasıl buldun?” diye sordu.</p>

  <p class="calibre3">Çok şirin bir kız. Zeki ve amacımıza da bağlı olduğu belli. Ondan çok hoşlandım. Tarafsız olmaya çalışıyordu, ama duyduğu kıskançlık adeta midesini bulandırıyordu.</p>

  <p class="calibre3">Onu ben davet ettirdim. Kendisi Zulu krallarının soyundan. Çok da sevilen biri. Hem annesinin pek çok oğlu olmuş. Yani iyi bir eş olacak.</p>

  <p class="calibre3">Tara güçlükle soluk aldı. “Eş mi?” Bunu ummamıştı.</p>

  <p class="calibre3">Zululularla ittifak yapmam gerekiyor. Onlar en büyük ve güçlü kabiledir. Hemen aileyle pazarlığa başlayacağım. Ağabeyim Hendrick’i babasıyla konuşup anlaşması için Ladyburg’a göndereceğim. Kabileyi etkileyecek bir düğün olmalı. Hendrick yaşlı adamı ikna edecektir.</p>

  <p class="calibre3">Tara, “Fa… Fakat,” diye kekeledi. “Kızı tanımıyorsun bile. Gece onunla yalnızca birkaç kelime konuştun.”</p>

  <p class="calibre3">Bunun evlilikle ne ilgisi var? Adam şaşırmıştı. Uzanıp masanın üstündeki lambayı yaktı. “Bana bak!” diye emrederek kadının çenesini tuttu. Dikkatle yüzüne baktı. Sonra iğrenç bir şeye dokunmuş gibi parmaklarını çekti. Aşağı gören bir sesle, “Senin farklı olduğunu sanmıştım,” dedi. “Gerçek bir devrimci, bu ülkenin siyahlarının sadık bir dostu. Özveriye hazır biri. Bunların yerine karşımda burjuva beyazların önyargılarına sahip, zayıf, kıskanç bir kadın buldum. Zamanımı boşa harcamışım.” Moses yataktan kalkarak giysilerini aldı, kapıya doğru gitti.</p>

  <p class="calibre3">Tara yataktan fırlayarak ona sarıldı, odadan çıkmasına engel oldu, “Özür dilerim. Beni affet. Lütfen affet.” Adamı bırakmadan yere çöktü. Şimdi dizüstü duruyor, adamın bacaklarına sarılmış, yalvarıyordu. Bir yandan da hıçkırmaktaydı. “Lütfen… Her istediğini yaparım. Beni bırakma. Her dediğini yapacağım… Yeter ki, beni böyle geri gönderme.”</p>

  <p class="calibre3">Sonunda adam mırıldandı. “Ayağa kalk.” Kadın bir suçlu gibi karşısında durunca da ekledi. “Sana bir fırsat vereceğim. Bir tek fırsat. Bunu anlıyor musun?” Ağladığı için cevap veremeyen Tara başını sallayabildi, çekine çekine uzanıp ona dokundu. Adam geri çekilmeyince de elini tuttu ve onu yine yatağa götürdü.</p>

  <p class="calibre3">Moses onun artık her şeye hazır olduğunu biliyordu. Verdiği bütün emirleri yerine getirecekti.</p>

  <p class="calibre3">Ertesi gün evden ayrılmadan önce Moses’le Tara baş başa verandada oturdular. Adam ona yapılması gereken şeyleri ayrıntılarıyla anlattı. “Umkhonto weSizwe yani Milletin Mızrağı… Bu ordu kötü olan her şeyi yok edecek, Tara. Sen artık bütün liberal hareketlerden kendini çekmelisin. Önce kliniğini kapatacaksın.”</p>

  <p class="calibre3">Kadın, “Kliniğim!” diye bağırdı. “Ah Moses, benim zavallı küçüklerim! Onlar ne yaparlar?…” Adamın yüzündeki ifadeyi görerek sustu.</p>

  <p class="calibre3">Sen birkaç yüz kişiden söz ediyorsun. Oysa ben yirmi milyonun yaşamasını düşünüyorum. Söyle bana, hangisi daha önemli?</p>

  <p class="calibre3">Tara, “Sen haklısın,” diye fısıldadı. “Lütfen beni affet.”</p>

  <p class="calibre3">Bağımsızlık hareketinin seni düş kırıklığına uğrattığını söyleyecek ve Kara Atkı‘dan ayrılacaksın.</p>

  <p class="calibre3">Aman Tanrım, Molly ne der?</p>

  <p class="calibre3">Adam, “Molly durumu biliyor,” dedi. “Molly bunu neden yapacağını biliyor. Sana tam anlamıyla yardımcı olacaktır. Özel şube görevlileri seni bir süre daha gözetleyeceklerdir. Ama dosyalarına geçecek bir şey yapmayacağın için sonunda ilgileri sönecek ve seni unutacaklardır. Sen de kocanın siyasal çalımalarıyla ilgileneceksin. Parlamentodaki ahbaplarıyla dostluk kuracaksın. Baban da muhaliflerin başkan vekili zaten. Bakanlarla konuşabiliyor. Sen bizim gözlerimiz ve kulaklarımız olmalısın.”</p>

  <p class="calibre3">Tara başını salladı. “Anlıyorum. Bunu başarabilirim.”</p>

  <p class="calibre3">Daha sonra sana başka görevler verilecek. Çok zor, hatta tehlikeli görevler Bu kavga için hayatını tehlikeye atar mısın, Tara?</p>

  <p class="calibre3">Senin için daha fazlasını da yaparım, Moses Gama. Hayatımı senin için seve seve veririm.</p>

  <p class="calibre3">Adam onun içtenlikle konuştuğunu anlayarak memnun bir tavırla başını salladı. “Mümkün oldukça buluşacağız,” diye söz verdi. “Tehlike olmadığı zamanlar buluşacağız.”</p>

  <p class="calibre3">Tara, Johannesburg’dan döneli bir ay olmuştu. Her sabah olduğu gibi o gün de kahvaltı sofrasına otururken, ben zina işledim, diye düşündü. Kocamı aldattım. Bunun alnına vurulan bir damga gibi gözle görüleceğini sanıyordu. Oysa dönüşünde Şasa onu pek neşeli karşılamış, havaalanına kendisi gelemeyip bir şoför yolladığı için de özür dilemişti. Michael dışında çocuklar da onu pek özlemişe benzemiyorlardı. Oysa Michael farklıydı. Çocuk birkaç gün boyunca onu gözden kaybetmemek ister gibi peşinden ayrılmamıştı.</p>

  <p class="calibre3">Küçük kliniği kapatmak Tara’ya çok ağır gelmişti ama bu olay da geride kalmıştı artık. Şimdi pazar günü, Weltevreden’in gölgeli terasında, kahvaltı sofrasında oturuyordu. Tertemiz beyaz üniformalar giymiş hizmetkârlar etrafında dönmekteydiler. Şasa Sunday Times’daki siyasi yazıları yüksek sesle okuyordu, ama onu dinleyen yoktu. Sean ve Garrick yine tartışmaktaydılar. İsabella babasının dikkatini çekmeye çalışıyor, Michael da annesine okuduğu romanın konusunu anlatıyordu. Tara kendini bir sahtekâr, hazırlanmadığı bir rolü oynanmaya çalışan bir artist gibi hissetmekteydi.</p>

  <p class="calibre3">Şasa sonunda gazetesini buruşturup attı. “Şimdi söyleyin bakalım, bugün ne yapacağız?”</p>

  <p class="calibre3">Çocuklar bir ağızdan konuşmaya başladılar, İsabella da bağırdı. “Piknik yapalım!” Sonunda Şasa kendi oyunu kızının lehine kullandı ve pikniğe karar verildi. Tara gelemeyeceğini söyleyecek olduysa da Michael’ın çok üzüldüğünü görerek vazgeçti.</p>

  <p class="calibre3">Şasa küçük çağlayanın hemen altına bir bent yaptırmış, böylece burada da bir yüzme havuzu oluşmuştu. Yanında da saz damlı küçük yaz evi vardı. Atlara atlayarak oraya gittiler, hizmetkârlar da piknik sepetleriyle küçük at arabasına binip onları izlediler. Çocuklar sevinçle suya koşarlarken mayolarını giymiş olan Şasa ve Tara da güneşte otların üstüne uzandılar. Evliliklerinin ilk günlerinde, daha bent yapılmadan buraya sık sık gelirlerdi. Hatta Tara çocuklarından birine bu yeşil kıyıda hamile kaldığından emindi. Şasa bir şişe Piesling açtı. Yıllardan beri ilk kez birbirlerine dostça davranıyorlardı. Rahat bir havaları vardı.</p>

  <p class="calibre3">Şasa da bu durumu sezmiş olacak ki fırsatı kaçırmadı. Buz kovasından şarap şişesini alarak Tara’nın kadehini yeniden doldurdu ve “Şekerim,” dedi. “Sana söylemem gereken, ikimiz için de çok önemli bir şey var. Bu yüzden yaşantımız büyük ölçüde değişebilir.”</p>

  <p class="calibre3">Tara biraz kaygılanmış, biraz da rahatlamıştı. Kocasının başka bir kadın bulmuş olduğunu sanıyordu. Bu yüzden de onun söylediklerini bir an anlayamadı. Birden aklı başına geldi. Şasa karşıya geçiyor, Boer’lere katılıyordu. Afrika’nın en iğrenç insanlarıyla kader birliği yapacaktı.</p>

  <p class="calibre3">Bu toprakların ve insanlarının iyiliği için yeteneklerimi kullanma fırsatı veriyorlar bana. Uzun uzun düşündüm. Sonra annemle de konuştum. Bu ülkeye, aileye ve kendime karşı bir görevim var. Bunu yapmam gerektiğine inanıyorum, Tara.</p>

  <p class="calibre3">Tara başını kaldırıp ona bakmaya cesaret edemedi. Gözlerinden düşüncelerinin okunacağından korkuyordu. Ama sonra bu adama duyduğu cılız sevgiden arta kalan kırıntılar da birden yok oldu. Kadın kendini o anda çok daha rahat ve özgür hissetti. Sevginin yerini de zıt bir duygu almıştı. Bu çok güçlü duyguya bir an ad veremedi. Sonra bunun nefret olduğunu anladı. Birden bu adam yüzünden suçluluk duymuş olmasına şaştı. Hatta onu sevmiş olmasına da hayret etti. Şasa hâlâ anlatıyordu. Affedilmez bir şeyi affedilir hale sokmaya çalışmaktaydı. Ona bağırmak, “Sen de diğerleri gibi duygusuz, bencil ve kötüsün!” diye haykırmak istedi. Sonra Moses’in söylediklerini anımsadı ve kocasını dikkatle dinlemeye koyuldu.</p>

  <p class="calibre3">Şasa sözlerini bitirerek karısının cevabını bekledi. Tara ayaklarını altına alıp halının üstüne oturmuştu. Hâlâ elindeki kadehe bakıyordu. Şasa yıllardır onu bu kadar dikkatle incelememişti. Karısının hâlâ güzel olduğunu gördü. Düzgün cildi güneşten hafifçe bronzlaşmıştı. Saçları kızılımsı ışıklarla parlıyordu. Kendisini daima etkileyen göğüsleri de yine eskisi gibi dolgundu. Uzun süreden beri ilk kez onun kendisini çektiğini hissederek uzanıp eline dokundu.</p>

  <p class="calibre3">Benimle konuş, diye mırıldandı. Tara başını kaldırıp bakınca da Şasa donup kaldı. Kadın ona acımasız bir dişi aslan gibi bakıyordu. Sonra gülümsedi ve omuz silkti. Şasa da yanıldığı kanısına vardı. Gözlerinde gördüğü nefret değildi kuşkusuz.</p>

  <p class="calibre3">Sen kararını vermişsin, Şasa. Benim onayıma gereksinmen yok. Zaten şimdiye kadar yapmak istediğin şeylere hiçbir zaman engel olamadım, değil mi? Neden şimdi bunu yapmaya kalkayım?</p>

  <p class="calibre3">Şasa hem şaşırmış, hem de rahatlamıştı. Korkunç bir kavga bekliyordu o. “Bu işin nedenini bilmeni istedim. İkimizin de aynı şeyi istediğimizi bilmeni arzu ettim. Bunu elde etmek için değişik yollar izliyoruz. Ben benim yolumun daha etkili olacağına inanıyorum. Hem senin yardımına ihtiyacım var. Çünkü bir bakıma bu fırsat sana bağlı.”</p>

  <p class="calibre3">Pekâlâ. Bana ne yapmamı istediğini söyle. Tara kendine hâkimdi.</p>

  <p class="calibre3">Herhalde Ülke Güvenliği Bürosu’nda kalın bir dosyan olduğunu duymak seni pek şaşırtmayacaktır.</p>

  <p class="calibre3">Beni üç kez tutukladıklarına göre buna hiç şaşmam. Tara tatsız tatsız güldü. “Haklısın… Şaşırtmadı.”</p>

  <p class="calibre3">Şekerim, sen bu işlere devam ederken bakan olmama imkân yok.</p>

  <p class="calibre3">Yani siyasi çalışmalarıma son vermemi mi istiyorsun? Peki sicilim ne olacak? Ben bir hapishane kuşuyum.</p>

  <p class="calibre3">Neyse ki polis senin hareketlerini hafife alıyor. Kötü niyetli ahbapları tarafından etkilenen saf, şımarık biri olduğunu düşünüyorlar.</p>

  <p class="calibre3">Tara bu hakarete güçlükle dayanabildi. “Pekâlâ, ben saf, şımarık biriyim. Ya kabul etmez, ya vicdanımın sesini dinlemeye devam edersem?”</p>

  <p class="calibre3">Tara, beni mücadeleye zorlama. Adamın sesi yumuşaktı.</p>

  <p class="calibre3">Tara, “O durumda çocukları ben alırım,” diye kafa tuttu. “Sinsi avukatların seni uyarmışlardır herhalde.”</p>

  <p class="calibre3">Şasa, “Kahretsin, Tara,” diye söylendi. “Söylemek istediğimin bu olmadığını biliyorsun. Seni tehdit etmiyordum. Bu işi aklı başında insanlar gibi konuşamaz mıyız?”</p>

  <p class="calibre3">Tara birden yumuşadı. “Buna gerek yok. Kararımı verdim. Protesto gösterilerimizin yararsızlığını çoktan fark ettim. Yaşamımı boşuna geçirdiğimi biliyorum. Çocukları ihmal ettiğimin de farkındayım. Johannesburg’a son gidişimde yine üniversiteye devam etmek istediğimi anladım. O gruptan ayrılacağım. Zaten kliniği de kapattım.”</p>

  <p class="calibre3">Şasa ona hayretle baktı. Bu kadar kolay kazanılan bir zafere güvenemezdi. “Peki, karşılığında ne istiyorsun?”</p>

  <p class="calibre3">Kadın, “Üniversiteye dönüp arkeoloji doktorası yapmak,” diye cevap verdi. “Çalışırken de bağımsız olmak istiyorum.”</p>

  <p class="calibre3">Adam içinin rahat ettiğini gizlemeye bile gerek görmedi. “Peki, anlaştık. Siyasete bulaşmaman koşuluyla istediğin zaman istediğin yere gidebilirsin.” Şasa bu anlaşmaya pek sevinmişti. Ender olarak bir kadehten fazla içmesine karşın, çocuklarla et pişirirken Piesling’in kalanını bitirdi.</p>

  <p class="calibre3">Sean aşçı yardımcısı görevini ciddiye almıştı. Bir, iki pirzola yere düşüp topraklandı. Sean kardeşlerine, “Bunlar sizin,” dedi. “Etlere dişlerinizi değdirmezseniz tozlan fark etmezsiniz bile.”</p>

  <p class="calibre3">Yaz evinde İsabella annesinin salata yapmasına yardım etti, bu arada üstünü başını zeytinyağı içinde bıraktı. Yemeğe oturduklarında pek neşeli olan Şasa türlü hikâyeler anlatarak çocukları çok eğlendirdi.</p>

  <p class="calibre3">Çocuklar sofradan kalkınca Tara, “Ne zaman gideceksin?” diye sordu.</p>

  <p class="calibre3">Yarın sabah erken. Öğleden önce Johannesburg’da olmalıyım. Lord Littleton Londra’dan geliyor. Onu karşılamalıyım.</p>

  <p class="calibre3">Kaç gün kalacaksın?</p>

  <p class="calibre3">On günden fazla. Şasa onca iş arasında MIT’den Marylee’ye ve onun IBM 701’ine de zaman bulabileceğini düşünerek neşeleniyordu.</p>

  <p class="calibre3">David Abrahams, Gümüş Nehir hisse senetlerinin piyasaya sürülmesinin ilgi uyandırması için bir halkla ilişkiler uzmanı tutmuş, işi onlara bırakmıştı. Şasa bu tip kimselerden kuşkulanmakla birlikte bu fikrin fena olmadığını kabul ediyordu artık. Yalnız bu iş kendisine beş bin sterline mal olmuştu.</p>

  <p class="calibre3">Londra Financial Times ve Wall Street Joumal’ın yazı işleri müdürleriyle eşlerini davet edip uçakla getirtmişlerdi. Daha sonra onları Kruger Milli Parkı‘nda beş gün ağırlayacaklardı. Yerel basın ve radyo muhabirleri de çağrılmıştı. Ayrıca ‘Afrika’ya Bakış’ adlı bir dizinin çekimi için New York’tan gelen televizyon ekibi de hisse senetleri için verilecek partiye katılmayı kabul etmişti.</p>

  <p class="calibre3">Courtney Madencilik Şirketi’nin lobisine Gümüş Nehir’e monte edilecek makinenin yedi buçuk metre yüksekliğindeki çalışır bir modelini yerleştirmişlerdi. David muhabirlerin içkiye düşkün olduklarını düşünerek yüz kasa Moet&amp;Chandon şampanyası getirtmişti. Hatta Swazi Spa’daki müzikalde oynayan dansözleri bile tutmuştu. Gösteri yapacaklardı. Genç dansözlerin göğüslerini göstermeleri de Şampanya kadar çekiciydi. Çünkü Güney Afrika sansürü çıplak göğüsleri Karl Marx’ın Komünist Manifestosu kadar tehlikeli sayıyordu.</p>

  <p class="calibre3">Gelen her konuğa, içinde renkli bir broşür, adına yazılı 1 sterlinlik bir Gümüş Nehir hisse senedi ve 22 ayar Güney Afrika altınından minyatür bir külçe bulunan bir paket sunuluyordu. Şasa şampanya başları döndürmeye başlamadan önce konuşmasını yaptı. Bu gece onundu. Daha önce Tara’dan kendisiyle birlikte gelmesini istemiş, ama sonra bunun doğru olmayacağına inanmıştı. Yalnızdı. Projektörlerin aydınlattığı smokini son derece şık, bir gözü bantlı erkek çok da rahattı. Kendinden emin olduğu belliydi. Konuşmaya başlayınca herkesi kolaylıkla etkiledi.</p>

  <p class="calibre3">Konuklar onun nüktelerine gülüp gerekli yerlerde alkışladılar ve bu büyük yatırımın ne anlama geldiğini büyülenmiş gibi dinlediler. Şasa’ya göre bu maden Güney Afrika’yı İngiltere’ye bağlayan bağları daha da güçlendirecekti. Ayrıca hisse senetlerinin yüzde otuzunu satmayı umduğu A.B.D.‘yle aralarında yepyeni bir dostluk kurulacaktı.</p>

  <p class="calibre3">Şasa’yı Lord Littleton izledi. Eski tip bir smokin giymiş olan kır saçlı adam önce bankasının Courtney Madencilikle olan güçlü ilişkisini anlattı. Sonra, “Bu hisse senetlerini biz garanti ediyoruz,” dedi. “Biz Littleton Bankası olarak bunların kolaylıkla satılacağından ve komisyonumuzu kazanacağımızdan zaten emindik. Onun için de bu gece burada, ‘Size söylemiştim,’ demek bana büyük bir zevk veriyor.” Salondaki ani konuşma ve mırıltılara engel olmak için elini kaldırdı. “Şimdi size Bay Şasa Courtney’in bile bilmediği bir şeyi açıklayacağım. Bunu ben de bir saat önce öğrendim.” Elini cebine sokarak bir teleks çıkardı.</p>

  <p class="calibre3">Bildiğiniz gibi Gümüş Nehir hisse senetleri Londra saatiyle 10’da satışa arz edildi. Bankam birkaç saat önce kapanırken bana bu teleksi gönderdiler. Gözlüğünü takarak okumaya başladı. “Lütfen Bay Courtney’e tebriklerimizi iletin. Londra saatiyle on altıda Gümüş Nehir’in bütün hisse senetlerinin satışı sona erdi. Piyasa daha dört misli hisse senedi istemektedir.”</p>

  <p class="calibre3">Şasa’yı ilk kutlayan David Abrahams oldu. Alkışlar arasında birbirlerine gülümsediler. Sonra Şasa platformdan atlayarak annesinin yanına koştu. Centaine CourtneyMalcolmess en ön sırada oturuyordu. Oğluyla konuşmak için çevik bir hareketle ayağa kalktı. Altın lame, dümdüz bir gece elbisesi giymiş, Hani Madeni’nden çıkarılmış şahane elmaslarını takmıştı. Pırıl pırıl parlayan ince, güzel kadın oğluna baktı. Şasa, “İşte şimdi hepsini ele geçirdik, anne,” diyerek ona sarıldı.</p>

  <p class="calibre3">Kadın fısıldadı. “Hayır cheri, hepsini değil. Bu tatsız olurdu. Daima uğraşmamızı gerektirecek şeyler bulunur.”</p>

  <p class="calibre3">Blaine Malcolmess de onu kutlamak için bekliyordu. Elini annesinin beline dolamış olan Şasa gülümseyerek ona döndü. Blaine, “Harika bir gece,” dedi. “Bunu hakkettin, Şasa.”</p>

  <p class="calibre3">Teşekkür ederim, efendim.</p>

  <p class="calibre3">Yazık ki Tara burada değil.</p>

  <p class="calibre3">Şasa hemen kendini savunmaya kalktı. “Gelmesini istedim, ama çocukları yalnız bırakamayacağını söyledi.”</p>

  <p class="calibre3">O sırada halkla ilişkiler uzmanı Jill Anstey yanına yaklaştı. “NABS Televizyon istasyonunun muhabiri sizinle beş dakikalık bir röportaj yapmak istiyor. Afrika’ya Bakış programında yayınlayacaklarmış.”</p>

  <p class="calibre3">Televizyoncular aygıtlarını yönetim kurulu salonuna yerleştirmişlerdi. Spor kılıktaki üç genç televizyoncunun işlerini bildikleri belliydi. Işıklar Centaine’in salonunun öbür ucundaki yağlıboya portresini aydınlatıyordu. Kameralar da o yöne çevrilmişti. Adamların yanında bir kız duruyordu.</p>

  <p class="calibre3">Şasa merakla etrafına baktı. “Röportajı kim yapacak?”</p>

  <p class="calibre3">Jill Anstey, “Yönetmen o,” dedi. “Sizinle o konuşacak.” Şasa onun kızı kastettiğini anlayarak şaştı. Kız o^ada durmuş adamlara emir veriyordu, kamera açılarını düzelttiriyordu.</p>

  <p class="calibre3">Ama o daha çocuk.</p>

  <p class="calibre3">Jill Anstey, “Yirmi beşinde ve çok da akıllı,” dedi. “Ayrıca tam bir profesyonel. Amerika’da çok tutuluyormuş. Mau Mau terörcüsü Jomo Kenyatta’yla dizi ropörtajı da o yaptı. Kore’nin hikâyesi olan ‘Kalp Kıran Dağlar’da onun. Söylediklerine göre bunun için Emmy Ödülü alacakmış.”</p>

  <p class="calibre3">Güney Afrika’da televizyon istasyonları yoktu. Ama Şasa Londra’ya son gidişinde BBC Televizyonunun yayınladığı Kalp Kıran Dağlar’ı seyretmişti. Bu çocuğun böyle bir eser hazırlamış olmasına inanamıyordu. Kız dönerek yaklaştı ve dostça bir tavırla elini uzattı. Daha çok yeni yükselmeye başlayan taze yüzü bir artiste benziyordu. “Merhaba Bay Courtney, ben Kitty Godolphin.” Güney aksanı pek hoştu. Yanaklarında ve küçük, biçimli burnunun üstünde altın tozu gibi çiller vardı. Şasa bu yüzdeki kemik yapısının kusursuz olduğunu fark etti. Dolayısıyla da bu kız çok fotojenikti herhalde.</p>

  <p class="calibre3">Bay Courtney, konuşmanız öylesine etkileyiciydi ki, dayanamayıp sizi yine filme çekmeye karar verdim. Tatlı tatlı gülümsedi ama erkek onun gözlerini fark etmişti. Hani Madeni’ndeki elmaslar kadar parlak ve sertti bu gözler. Derinliklerinde sert bir alayla karışık zekâ ve acımasız bir hırs gördü. Sonra vücuduna baktı. Göğüsleri genellikle seçtiği tiplerinkinden biraz küçüktü. Ama sutyen giymemişti. Bluzunun altından eşsiz biçimleri belliydi.</p>

  <p class="calibre3">Kitty Godolphin onu ışıkların altına yerleştirdiği koltuklara götürdü. “Siz bu tarafa oturun. Sizi tanıtmayı sona bırakacağım. Fazla vaktinizi almak istemiyorum.”</p>

  <p class="calibre3">İstediğiniz kadar kalırım.</p>

  <p class="calibre3">Yo, bir salon dolusu önemli konuğunuz olduğunu biliyorum. Kameranın yanında duran adamlara baktı. Biri başparmağını havaya kaldırınca yine Şasa’ya döndü. “Amerikalılar Güney Afrika’yı pek tanımıyorlar. Ben toplumumuzdan türlü kesitler alarak bunu anlatmaya çalışacağım. Sizi bir politikacı, maden kralı ve maliyeci olarak tanıtacağım ve şahane altın madeninizden söz edeceğim. Sonra kamera size dönecek, tamam mı?”</p>

  <p class="calibre3">Tamam. Şasa tatlı tatlı gülümsedi.</p>

  <p class="calibre3">Biri yüzünün hemen önünde çift kanatlı bir tahtayı kapattı. Bir başkası “Ses,” bir diğeri de “Motor,” diye tamamladı.</p>

  <p class="calibre3">Bay Şasa Courtney, hisse senedi sahiplerine biraz önce altın madeninizin Güney Afrika’daki beş zengin madenden biri olacağını söylediniz. Yani dünyadaki en zengin maden yataklarından biri oluyor. Şimdi bu eşsiz hazineden ne kadarını halka vereceksiniz? Yani madeni kendilerinden çaldığınız kimseleri, bir zamanlar bu toprakların sahibi olan siyah kabileleri kastediyorum.</p>

  <p class="calibre3">Şasa bir an şaşırdı, sonra hemen kendini topladı. Savaşacağını anlamıştı. Rahat rahat cevap verdi. “Gümüş Nehir Madeni’nin bulunduğu toprakların sahibi olan kara kabileler 1920’de Kral Çaka ve Kral Mzillikazi’nin savaşçıları tarafından yok edildiler. Bu iyi huylu iki Zulu Kralı Güney Afrika’nın insanlarını yarı yarıya azaltmayı başardılar. Beyazlar yerleşmek için kuzeye indiklerinde bomboş topraklara rastladılar. Yerleştikleri toprakları kimseden çalmadılar. Ben de maden haklarını, yasal olarak buraya sahip olan kimselerden aldım.” Kadının gözlerinde saygısını açıklayan bir pırıltı gördü. Ama saldırıya devamda kararlıydı.</p>

  <p class="calibre3">Tarihi gerçekler çok ilginç tabii. Yine de biz günümüze dönelim. Siz bir siyah olsaydınız, bu maden haklarını satın almanıza izin verilir miydi, Bay Courtney? Sizin de üyesi olduğunuz parlamento beyaz olmayanların kendi ülkelerinde toprak veya maden hakları almasını yasaklayan yeni bir kanun çıkarmadı mı?</p>

  <p class="calibre3">Şasa kaşlarını çattı. “Ben bu yasalara karşı çıktım. Ama dediğiniz doğrudur.”</p>

  <p class="calibre3">Peki Courtney Madencilik ve Finans Şirketi kaç siyaha iş veriyor.</p>

  <p class="calibre3">Bizim on sekiz firmamız var. İki bin beyaz ve otuz bin siyaha iş veriyoruz.</p>

  <p class="calibre3">Kitty Godolphin içini çekti. “Büyük bir başarı, Bay Courtney. Peki bu on sekiz şirketin yönetim kurullarında kaç siyah var?”</p>

  <p class="calibre3">Yine tuzağa düşmüştü. Sorudan kaçmaya çalıştı. “Biz diğer şirketlerden daha yüksek ücret veriyoruz ve çalışanlara türlü imkân tanıyoruz.”</p>

  <p class="calibre3">Kitty onun sözünü bitirmesini bekledi, sonra, “Demek şirketlerinizde siyah yönetim kurulu üyesi yok,” dedi. “Kaç siyah şube müdürünüz olduğunu söyler misiniz? Tam otuz bin siyah işçiniz var ve aralarında bir yönetici bile yok. Neden böyle olduğunu söyleyebilir misiniz?”</p>

  <p class="calibre3">Kitty durmadan saldırıyordu. Sonunda Şasa öfkelenerek karşı saldırıya kalktı. Buz gibi bir gülüşle, “Madem siyahların uğradığı haksızlıklarla ilgileniyorsunuz, neden Amerika’da kalmadınız?” dedi. “Martin Luther King size daha fazla yardımcı olabilirdi sanırım.”</p>

  <p class="calibre3">Ülkemde bağnazlık olduğunu kabul ediyorum. Biz bunu anlıyor ve değiştirmeye çalışıyoruz, insanları eğitiyor, bağnazlığı yasaklıyoruz. Pekâlâ, bana kaç siyah arkadaşınız olduğunu söyler misiniz? Şasa bu soru üzerine çocukken Hani Madeni’nde çalışmasını ve kendisiyle dost olan adamı anımsadı. Yıllardır onu düşünmemişti, ama yine de adını hemen buldu. Moses Gama. Gözlerinin önünde uzun boylu, geniş omuzlu, genç bir firavun kadar yakışıklı adam belirdi. Onunla her gün birlikte olmuş, türlü şey konuşmuş, tartışmışlardı. Ama Centaine Courtney oğlunun bu zenciyle samimi olmasını hoş görmemiş ve Gama’yı kovdurmuştu.</p>

  <p class="calibre3">Belki on bin tanıdığım var, diye cevap verdi. “Ama sadece birkaç arkadaşım olduğunu söyleyebilirim. Hiçbiri de siyah değil. Vaktiyle bir siyahla dost olmuştum, yollarımız ayrılınca da çok üzülmüştüm.”</p>

  <p class="calibre3">Kitty işinde başarılı olmasını sağlayan sezgi sayesinde bu sözlerin değerini kavradı. “Vaktiyle siyah bir dostum vardı,” diye mırıldandı. “Tamam Hank, kes ve bu gece banyo edilmesi için stüdyoya yolla.”</p>

  <p class="calibre3">Ayağa kalktı. Şasa da onu izledi. “Fevkalade oldu. Kullanabileceğimiz epey malzeme var. Yardımlarınızdan dolayı teşekkür ederim.”</p>

  <p class="calibre3">Kitty’nin tepesinden bakan Şasa ona biraz daha sokuldu. Hafif sesle, “Sen kurnaz küçük bir kaltaksın, değil mi?” dedi. “Melek gibi bir yüzün ve cehennem gibi bir yüreğin var. İşin aslında böyle olmadığını biliyorsun, ama umurunda bile değil. İyi bir hikâye yakaladığın sürece bunun doğru veya yanlış olması ya da birine zarar vermesi umurunda bile değil.”</p>

  <p class="calibre3">Şasa dönüp salondan çıktı. Centaine ve Blaine Malcolmess’in oturdukları masaya doğru yürüdü ama gecesi mahvolmuştu. Bir iskemleye ilişip dans eden çıplak kızlara görmeyen gözlerle baktı. Hâlâ öfkeyle Kitty Godolphin’i düşünüyordu. Tehlike onu heyecanlandırırdı. Bu yüzden aslan ve suaygırı avlıyor, kendi uçağıyla dolaşıyor, polo oynuyordu. Kitty Godolphin de tehlikeliydi. Zeki, yetenekli, güçlü kişilik sahibi kadınlar onu her zaman çekerdi. Kitty de çok yetenekliydi. Saf ipekle çelikten oluşmuşa benziyordu.</p>

  <p class="calibre3">O güzel masum yüzü, çocuksu gülüşü ve gözlerdeki sert pırıltıyı düşündü. Kitty’nin kendisinde arzular uyandırdığını anlayınca öfkesi daha da arttı. Onu elde etmeyi, emrine almayı, ezmeyi istiyordu.</p>

  <p class="calibre3">Şasa geceyi bir kadınla geçirdiği için oteline ancak sabah dokuzda dönebildi. Centaine ve Blaine, Carlton’un büyük dairesinde kalıyorlardı. Kendisi koridorun karşısındaki daha küçük olan daireye yerleşmişti. Sabahın o saatinde sırtında smokinle onlara rastlamak istemiyordu. Neyse, şansı yardım etti, kimseye gözükmeden dairesine geldi. Kapıdan girince birinin alttan atmış olduğu zarfı gördü. Pek de ilgilenmeden aldı, üstünde Killarney Film Stüdyoları yazısını fark etti. Gülerek zarfı açtı.</p>

  <p class="calibre3">Bay Courtney, Filmde Errol Flynn’den daha yakışıklısınız. Kendinizi görmek isterseniz stüdyodan beni arayabilirsiniz.</p>

  <p class="calibre3">Kitty Godolphin Öfkesi geçen Şasa bu küstahlığı beğenmişti. Günü dolu olmakla birlikte yine de stüdyoya telefon etti.</p>

  <p class="calibre3">Kitty, “Ben de tam çıkmak üzereydim,” dedi. “Filmi görmek istiyor musunuz? Tamam. Bu akşamüstü altıda burada olabilir misiniz?”</p>

  <p class="calibre3">Kitty stüdyonun resepsiyon masasına gelerek Şasa’nın elini sıkarken çocuk gibi gülümsüyordu. Gözlerinde yine o acımasız pırıltı vardı. Birlikte arkadaki projeksiyon odasına geçtiler.</p>

  <p class="calibre3">Kameraman Hank’ın makineye taktığı filmi ses çıkarmadan seyrettiler. Işıklar yanınca Şasa kadına döndü. “Doğrusu başarılısın. Çoğu zaman beni bir namussuz gibi göstermişsin. İyi olduğum bölümleri de kesip çıkarabilirsin tabii.”</p>

  <p class="calibre3">Kız burnunu buruşturup oturarak güldü. “Beğenmedin mi yani?”</p>
</body>
</html>
