<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 3pt; margin-top: 3pt; }
</style>
</head>

<body class="calibre">
  <p class="calibre3">Michael ağır ağır ayağa kalkarak hafif tüfeği doğrulttu. Hayvan durumdan habersiz, hâlâ otluyordu. Çocuktan dokuz metre kadar ilerdeydi ve yan duruyordu. Bel kemiğinden veya kalbinden kolaylıkla vuralabilirdi. Şasa hayvan sadece yaralanacak olursa düşüncesiyle elinde tüfeğiyle yardım için hazır bekliyordu. Michael nişan aldı. Hayvan başını kaldırarak telaşla etrafına bakındı. Ama omzu tüfekli çocuk hareketsizdi. Hayvan ona baktıysa da fark edemedi. Ağır ağır ilerleyerek yine otları yemeye başladı. Michael de ateş etmeden silahını indirdi.</p>

  <p class="calibre3">Sean ayağa fırladı. Hemen koşup kardeşinin yarım bıraktığı işi tamamlayacaktı. Ama Şasa onu omzundan tutarak engel oldu. “Sen ve Garry cipe gidin. Bizi orada bekleyin.”</p>

  <p class="calibre3">Şasa kucağına ateşlemediği Winchesteri dayamış karınca yuvasının üstünde oturan Michael’in yanına gitti, onun yanına çömelip bir sigara yaktı. On dakika kadar ikisi de konuşmadılar.</p>

  <p class="calibre3">Sonra Michael, “Bana baktı,” diye fısıldadı. “Gözleri çok güzeldi.”</p>

  <p class="calibre3">Şasa sigarasını atıp topuğunun altında ezerek, söndürdü. Yine sessiz kaldılar. Michael dayanamadı. “Bir şey öldürmek zorunda mıyım, baba? Lütfen beni buna zorlamayın.”</p>

  <p class="calibre3">Hayır, Mickey. Şasa kolunu onun omzuna attı. “Bir şey öldürmek zorunda değilsin. Nasıl Sean’la gururlanıyorsam, değişik bir biçimde seninle de gururlanıyorum.”</p>

  <p class="calibre3">Sıra Garrick’e gelmişti. Yine tek başına dolaşan bir erkek hayvan buldular. Uzun kıvrık boynuzlan görülecek kadar güzeldi. Gözlük camları pırıldayan Garrick, ciddi bir tavırla hayvanı izlemeye koyuldu. Ama impalayla arasında çok uzun bir mesafe vardı. Babası da sabırla onu seyrediyordu. Birden hafif bir ses çıktı ve Garrick gözden kayboldu. Hayvan da telaşla ormana kaçtı. Şasa’yla iki çocuk Garrick’in son görüldüğü yere koştular. Boğuk haykırışlar ve otların sallanması onlara yol gösterdi. Garry’nin yalnızca bacakları dışardaydı. Umutsuzlukla havayı tekmeliyordu. Şasa onun bacaklarını yakalayarak düştüğü çukurdan çıkardı.</p>

  <p class="calibre3">Garry hayvanı izlemeye daldığı sırada o çukuru görememiş, içine düşmüştü. Gözlüğü toprak içindeydi. Yanağı çizilmiş, ceketi yırtılmıştı. Ama gururuna inen darbenin yanında bunların sözü bile olmazdı. Garry bu olayı izleyen üç gün boyunca hayvanları izlemeye çalıştı. Ancak vurmayı düşündüğü kurban her seferinde o yaklaşmadan çok önce geldiğini sezerek kaçıp gitti. Garry son derece üzgündü. Sean da durmadan onunla alay ediyordu.</p>

  <p class="calibre3">Şasa, “Gelecek sefer bunu birlikte hallederiz,” diye onu avutmaya çalıştı. Ertesi gün de Garry’ye ses çıkarmadan hayvanın peşinden nasıl gitmesi gerektiğini gösterdi. Onun silahını taşıdı, takılabileceği engelleri işaret etti. Hayvanla aralarında yirmi beş metre kalana kadar böyle gittiler. Sonra babası ona dolu silahı verdi.</p>

  <p class="calibre3">Boynuna ateş et, diye fısıldadı. “En uygun yer orası.”</p>

  <p class="calibre3">Hayvanın kıvrık boynuzları çok uzundu. Garry silahı alarak heyecandan buğulanmış gözlük camlarının arkasından baktı. Elleri birden titremeye başladı.</p>

  <p class="calibre3">Şasa çocuğun gerilmiş yüz hatlarını ve titreyen ellerini görünce onun hata yapacağını anladı, ateş etmesine engel olmak için uzandı. Ama geç kalmıştı. Silah patladı, hayvan birden zıplayarak şaşkın bakışlarla etrafına bakındı. Kurşunun nereye gittiğini ne Şasa, ne hayvan, ne de Garry biliyordu.</p>

  <p class="calibre3">Şasa, “Garry!” diyerek ona engel olmaya çalıştı. Ama çocuk deli gibi ateş etti yine. impalayla aralarındaki topraktan bir toz bulutu kalktı. Kurşun yere saplanmıştı.</p>

  <p class="calibre3">İmpala zarif bir hareketle havaya fırladı. Sonra dönerek koşmaya başladı. Bir an sonra da tarçın rengi güzel hayvan gözden kayboldu.</p>

  <p class="calibre3">Cipe sessiz sedasız döndüler. Garry babasının birkaç adım gerisindeydi. Ağabeysi onu alayla gülerek karşıladı. “Bir daha sefere hayvanın üstüne gözlüğünü at, Garry.”</p>

  <p class="calibre3">Şasa anlayışlı davrandı. “Biraz daha çalışman gerekiyor sanırım. Ama üzülmemelisin. Bu hatayı herkes yapabilir. Hatta en yaşlı ve deneyimli avcılar bile yapabilirler.”</p>

  <p class="calibre3">Kamp yerini değiştireceklerdi. Buldukları bu küçük cennetin daha derinliklerine girdiler. Artık her gün tenis topu büyüklüğünde sarı yuvarlaklardan oluşan fil pisliği tepeciklerine rastlıyorlardı. Şasa oğullarına, parmaklarını fil pisliğine sokarak ısıyı nasıl ölçeceklerini öğretti. Böylece pisliğin yeni olup olmadığını anlayacaklardı. Ayrıca yerlerdeki izler çok önemliydi. Bunlara bakarak filin dişi mi, erkek mi olduğunu anlayabilirler, hatta hayvanın gittiği yönü ve yaşını bile çıkarabilirlerdi.</p>

  <p class="calibre3">Sonunda yaşlı, iri bir erkek filin ayak izlerine rastladılar. Hayvanın çok iri ve dümdüz ayak izlerini izleyebilmek için cipten indiler. İki gün ormanda uyuyup yanlarındaki yiyeceklerle yetinerek yol aldılar, ikinci gün akşamüzerine doğru ona eriştiler. Hayvan içine girilmesi hemen hemen imkânsız olan çalıların arasındaydı. Elleri ve dizlerinin üstünde emekleyerek yaklaşınca onun çok iri olduğunu gördüler. Omuz yüksekliği üç metreden fazlaydı. Rengi bir yağmur bulutu kadar koyuydu. Karnının gurultusu da uzaklardaki gökgürültüsünü andırıyordu. Şasa çocukları teker teker yanına alarak hayvanın yakınına götürdü. Sonra usulca geri çekildiler. Dev hayvanı kendi haline bıraktılar.</p>

  <p class="calibre3">Garry, “Onu… onu neden vurmadınız, baba?” diye kekeledi. “Bu kadar uzun süre izledikten sonra neden vurmadınız?”</p>

  <p class="calibre3">Görmedin mi? Dişlerden birinin ucu kırıktı. Çok iriyarı olmasına karşın öbür dişi de küçüktü.</p>

  <p class="calibre3">Çocuklar yolu topallaya topallaya aşıp geri döndüler. Ayakları su toplamış, yara içinde kalmıştı. Kendilerine gelebilmeleri için kampta iki gün dinlenmeleri gerekti.</p>

  <p class="calibre3">Geceleri sık sık uyanıyor, daracık portatif karyolalardan, mutfak çadırının yanındaki çöplüğü eşeleyen sırtlanın ulumasını dinliyorlardı. Sonra onu, tiz sesleri köpeği andıran çakalların havlaması izliyordu. Çocuklar bunları ve gecenin diğer seslerini ayırmayı, tanımayı da öğrenmişlerdi. Gece maymununu mis kedisini, gece kuşlarını biliyorlardı.</p>

  <p class="calibre3">Ormanda seyrek olarak yıkanıyorlardı. Şasa temizlik konusunda annelerinden epey, büyükannelerinden de belki bin kez hoşgörülüydü. Herero kabilesinden gelen aşçının şeker ve konsantre sütle yaptığı tatlılara da bayılıyorlardı. Okul çok uzaklarda kalmıştı. Burada babaları yalnızca kendileriyle ilgileniyordu. Her şeyi açıklıyor, eşsiz hikâyeler anlatıyordu. Çocuklar çok mutluydular.</p>

  <p class="calibre3">Şasa bir sabah kahvaltıda, “Henüz aslanlar görünmedi,” dedi. “Bu çok garip. Yaban öküzünün bol bulunduğu yerlerde mutlaka büyük kediler de olur.”</p>

  <p class="calibre3">Çocuklar aslandan söz edildiğini duyunca zevkli bir heyecanla titrediler. Şasa’nın bu sözleriyle karşılarında bir aslan belirir gibi olmuştu.</p>

  <p class="calibre3">O gün öğleden sonra cip sarsılarak ilerler, uzun otların arasında karınca çukurlarıyla devrilmiş kütüklerden kaçarak yol alırken karşılarında bir düzlük belirdi. Şasa taşıtı durdurup dürbününü alarak karşıdaki yüksek mopani ağaçlarının gölgelerine baktı. Orada bir avın gizlenip gizlenmediğini anlamak istiyordu.</p>

  <p class="calibre3">Sadece bir çift yarasa kulaklı tilki, diyerek dürbünü çocuklara uzattı. Otların arasında çekirge avlamaya çalışan hayvanların hareketlerine bakarak epey güldüler.</p>

  <p class="calibre3">Birden Sean’ın sesi değişti. “Baba! Ağacın üstünde yaşlı bir maymun var!” Dürbünü adama verdi.</p>

  <p class="calibre3">Şasa dürbünü ağaca çevirdi ve öylece kaldı. “Yok, o maymun değil, bir insan.”</p>

  <p class="calibre3">Ovambolu iz sürücülerden ikisine bir şeyler söyledi. Bunu kısa süren, ama pek hararetli bir tartışma izledi. Herkes ayrı fikirdeydi anlaşılan.</p>

  <p class="calibre3">Pekâlâ, gidip bakalım. Şasa cipi sürerek düzlüğe çıktı. Daha karşıya geçmeden kuşkuları kesinleşti. Ulu bir mopani ağacının üst dalları arasında bir çocuk vardı. Ucuz mavi pamukludan bir kasık bağı takmış küçük, siyah bir kız.</p>

  <p class="calibre3">Sean şaşırarak bağırdı. “Burada yapayalnız! En yakın köyden en az elli mil uzaktayız.”</p>

  <p class="calibre3">Şasa karşıya geçince cipi durdurup ağacın altına yaklaştı ve çıplak sayılabilecek çocuğa seslendi. Kızın bu dili anlamadığını fark edince emri işaretlere açıklamaya çalıştı. Kız ne kımıldadı, ne de başını dayadığı daldan kaldırdı.</p>

  <p class="calibre3">Şasa o zaman telaşla etrafına bakındı. Ağacın dibinde parça parça edilmiş battaniyeler duruyordu. Deriden yapılmış bir kap da parçalanmış, içindeki mısır unu yerlere dökülmüştü. Orada ayrıca yan yatmış üçayaklı bir tencere, ilkel bir balta ve ucu olmayan bir mızrak duruyordu.</p>

  <p class="calibre3">Biraz ötede kuruyup katran gibi olmuş kan lekeleri gördü Şasa. Daha ilerde de üstünü sineklerin kapladığı bir şey vardı. Yaklaşınca sinekler vızıldayarak havalandılar, iki çift insan eli ve ayağı ortaya çıktı. Bunlar bileklerden kemirilmişti. Hele kafalar daha da korkunçtu. Bir kadın ve bir erkeğin kafaları ısırılarak vücutlarından koparılmıştı. Başlara bir şey olmamış, yalnız ağızlar, burun delikleri ve göz çukurları, üşüşen sineklerin beyaz yumurtalarıyla dolmuştu. Geniş bir yerde otlar yassılmıştı. Toprakta da büyük bir erkek aslanın ayak izleri seçiliyordu.</p>

  <p class="calibre3">Ovambolu iz sürücü sakin bir tavırla, “Aslan daima baş, el ve ayakları bırakır,” dedi. Şasa başını sallayarak çocuklara arabada oturmalarını söylemek için döndü. Geç kalmıştı. Oğulları kendisini izlemiş, korkunç kalıntıları farklı tepkilerle seyrediyorlardı. Sean’ın tuhaf bir zevk aldığı belliydi. Michael’in korkudan midesi bulanıyordu. Garry olağan bir ilgiyle her şeyi incelemekteydi.</p>

  <p class="calibre3">Şasa başları yırtılmış battaniyelerle örttü. Bunların kokusunu da fark etmişti. Kafalar günlerdir buradaydı anlaşılan. Sonra yine ağaçtaki çocuğa bakarak aşağıya inmesi için seslendi.</p>

  <p class="calibre3">İz sürücü mırıldandı. “Ölmüştür… Bu insanlar en az dört gün önce ölmüşler. Küçük de o zamandan beri ağaçta. Onun için ölmüş olması gerek.”</p>

  <p class="calibre3">Şasa bunu kabul etmedi. Botlarını ve safari ceketini çıkarıp mopani ağacına yaklaştı. Her dalı tartarak, ağır ağır ve dikkatle inceleyerek tırmanmaya başladı. Ağacın gövdesinin ottan üç metrelik kısmında tırnak izleri vardı. Çocuğa yaklaşınca, önce Ovambo, sonra Zulu dilinde seslendi.</p>

  <p class="calibre3">Hey, küçük, beni duyuyor musun?</p>

  <p class="calibre3">Bir hareket olmadı. Şasa dikkatle bakınca kızın dal gibi ince bacaklarını gördü. Tozlu gibi duran grimsi cildi de ölmüş olduğunu açıklıyordu. Ama dokununca cildin ılık olduğunu fark ederek nedenini bilemediği bir sevinç duydu. Ölümün yumuşak, soğuk temasını beklemişti. Çocuk kendinde değildi. Susuz kalıp kurumuş vücudu kuş kadar hafifti. Şasa onun dalı tutan ellerini usulca açtı. Sonra çocuğu göğsüne bastırarak ağaçtan indi. Onu cipe götürüp gölgeye yatırdı.</p>

  <p class="calibre3">İlkyardım çantasında türlü ilaç ve malzeme bulunuyordu. Yıllar önce Şasa yaralı bir yaban öküzünün saldırdığı silah taşıyıcısını tedavi etmeye çalışmıştı. O günden beri bu çanta olmadan yola çıkmazdı. Malzemeleri kullanmasını da iyi öğrenmişti.</p>

  <p class="calibre3">Hemen bir serum hazırladı. Çocuğun kolunda damar aramaya başladı. Damar büzülmüştü. Kalp de pek hafif atıyordu. Bu kez başka bir damar aradı. Seruma da bir ölçü Ringers laktik asit tuzu ekledi. Bunlar kızın damarına giderken, on cc. de glikoz karışımı kattı. Ancak o zaman kıza su içirmeyi denedi. Neyse, çocuk yutkunabiliyordu. Suyu damla damla verip bir fincanı içirdi. Kız hafifçe inleyerek yerinde kımıldandı.</p>

  <p class="calibre3">Şasa çalışırken omzunun üstünden adamlarına emirler veriyordu. “Kürekleri alın. Onları derine gömün. Sırtlanların henüz buraya gelmemiş olmalarına şaştım. Daha sonra da bulamamalılar onları.”</p>

  <p class="calibre3">Kampa geri dönerlerken iz sürücülerden biri çocuğu kucağında taşıdı. Böylece onu arabanın sarsıntısından korumuş oldu. Şasa oraya gelir gelmez telsizi açarak antenini de en uzun ağacın tepesine taktırttı. Bir saat kadar uğraştıktan sonra ilişki kurdu. Ama karşısına Hani Madeni değil, yüz mil daha yakında olan Courtney Şirketi Jeolojik Araştırma grubu çıktı. Sesler güçlükle duyulabiliyordu. Ancak birkaç kez yineleyerek onların madene bir haber yollamalarını istedi. Maden doktorunu hemen uçakla Rundu’daki polis karakoluna yollamalarını emretti.</p>

  <p class="calibre3">Bu sırada küçük kız da kendine gelmişti. Hafif bir sesle, Ovambo iz sürücüleriyle konuşuyor, Angoladan kuzeye kadar olan bölgedekilerin dilinde bir şeyler anlatıyordu. Bu pek de iyi bilinmeyen bir dildi. Neyse, Ovambolar’dan birinin karısı o bölgedendi. Çocuğun sözlerini böylece Şasa’ya aktarabildi.</p>

  <p class="calibre3">Çocuk, anne ve babasıyla güneydeki ırmak köyü Skahawe’ye gitmek üzere yola çıkmıştı. Yüzlerce mil gitmeleri gerekiyordu. Yanlarına dünyadaki bütün mallarını da almışlardı. Kestirmeden gitmek için o ormana girdiklerinde bir aslanın peşlerinde olduğunu anlamışlardı. Önceleri uzaktan izleyen hayvan daha sonra yaklaşmıştı.</p>

  <p class="calibre3">Cesur bir avcı olan babası durup bir barınak yapmanın olanaksızlığını anlayarak aslanı uzaklaştırmak için el çırpmaya ve bağırmaya başlamıştı. Bu ara da hepsi de koşar adım ilerlemişler, su kenarındaki köylerden birine sığınmayı ummuşlardı.</p>

  <p class="calibre3">Çocuk hayvanın saldırısını da anlattı. Gür siyah yeleli aslan hırlayıp gürleyerek ailenin üstüne gelmişti. Annesi çocuğu mopani ağacının alt dallarından birine oturtacak zamanı güç bulmuştu. Babası cesaretle durup aslana karşı koymaya kalkmış ve mızrağını kaldırmıştı. Ama mızrak hayvanın omzuna batarken kırılmış ve aslan üstüne atılarak bir pençede bağırsaklarını deşmişti. Hayvan sonra ağaca tırmanmaya çalışan annesine saldırmış, pençelerini onun sırtına takmış ve kadını yerde sürüklemişti.</p>

  <p class="calibre3">Sesi küçük bir serçenin cıvıltısını andıran kız, aslanın anne ve babasının cesetlerini nasıl yediğini de anlattı. O sırada kendisi de dalların arasından bunu seyretmişti. Bu ziyafet iki günden fazla sürmüştü. Hayvan zaman zaman durup omzundaki mızrak yarasını yalamıştı. Üçüncü gün de çocuğa erişmeyi denemişti. Mopani ağacının gövdesini tırmıklayarak korkunç bir sesle homurdanmıştı. Sonunda vazgeçmiş, yarası yüzünden topallayarak ormana girmişti. Çocuk o zaman bile korkusundan aşağıya inememişti. Daha sıkıca sarılıp beklemiş, sonra bitkinlik, açlık ve korku yüzünden kendinden geçmişti.</p>

  <p class="calibre3">Çocuk bunları anlatırken hizmetkârlar cipe yakıt koyuyor, Rundu’ya gitmek için gerekli hazırlıkları yapıyorlardı. Şasa her şey tamamlanınca kızı ve çocuklarını alarak yola çıktı. Çevrede insan yiyen aslan dolaşırken oğullarını kampta bırakamazdı.</p>

  <p class="calibre3">Gece boyunca yol aldılar. Kendi yaptıkları köprüden geçtiler. Ertesi sabah Rundu yoluna çıktılar. Ancak öğleden sonra, toz toprak İçinde, bitkin halde, küçük havaalanına eriştiler. Şasa’nın Hani Madeni’nde bıraktığı maviyle gümüş rengi karışımı Mosquito hemen oraya ağaçların gölgesine park edilmişti. Şirketin pilotuyla doktoru kanadın altına çömelmiş, sabırla bekliyorlardı.</p>

  <p class="calibre3">Şasa çocuğu doktora teslim edip pilotun getirdiği, hemen ilgilenilmesi gereken belgelere baktı. Bunların üstüne emirlerini yazdı. Sonra David Abraham için de uzun bir “yapılacak işler listesi” hazırladı. Mosquito havalandığında küçük kız da birlikte gitti. Ona maden hastanesinde çok iyi bakarlardı. Şasa bu küçük ve öksüz kızla ilgili kararını, kız iyice iyileşince verecekti.</p>

  <p class="calibre3">Kampa acele etmeden döndüler. Birkaç gün sonra da kamptaki diğer heyecanlı olaylar yüzünden aslanı unuttular. Bu arada Garry de ilk avı için üzülüyordu. Zaten iyi bir nişancı değildi. Buna vücudunu gereken şekilde kullanamaması ve talihsizliği de eklenince sonuç tatsız olmuştu. Her seferinde beceriksizce hareket ederek avı kaçırıyordu. Oysa Sean her ateş ettiğinde kamptakiler için et sağlıyordu.</p>

  <p class="calibre3">Şasa yine böyle başarısız bir girişimden sonra, “En iyisi, sen yine biraz güvercin avlamaya çalış,” dedi. “Böylece daha iyi nişan almasını öğrenirsin.” Geceleri tombul yeşil güvercinler karınlarını doyurmak için sürüler halinde suyun yanındaki yaban incirlerine geliyorlardı.</p>

  <p class="calibre3">Şasa güneş alçalınca çocuklarını alarak kuru otlardan yapmış oldukları küçük gizlenme yerlerine götürdü. Bunlar birbirlerinden epey uzaktaydı. Böylece dikkatsizce atılan bir kurşunun bir kazaya neden olması tehlikesi de yoktu. O gün Sean’ın ilk gizlenme yerine gitmesini istedi. Avlanmayı reddeden Michael da onun yanında olacak, ağabeysinin vurduğu kuşları toplayacaktı.</p>

  <p class="calibre3">Şasa ve Garry suyun öbür yanına geçtiler. Adam önden gidiyor, kalın gövdeli yaban incirlerinin arasından yol açıyordu. Ağaçların altındaki otlar ve sarmaşıklar birbirine girmişti. Geçebilmek güç olduğu gibi, insan ancak önünü görebiliyordu. Akşamüstü olduğu için ışık da azalmaya başlamıştı. Zaten yukarda birbirine kavuşan yapraklı dallar etrafı iyice loşlaştırmaktaydı.</p>

  <p class="calibre3">Şasa iki ağacın arasından çıktı ve birden karşıdaki aslanı gördü. Hayvan on beş metre kadar ilerdeydi. Kendisine doğru geliyordu. Ona bakar bakmaz insan yiyen aslan olduğunu anladı. Çok kocaman bir yaratıktı. Ömrü boyunca avlanmış, o güne Kadar böyle iri bir aslan daha görmemişti. Boyu kendi belinden daha yukarıya kadar geliyordu herhalde. Yelesi kömür gibi siyah, çok sık ve karışıktı. Bu yele aşağıya doğru inerken mavimsi gri bir renk alıyordu.</p>

  <p class="calibre3">Yüzü yara izleri içinde kalmış yaşlı bir aslandı. Topallayarak yaklaşırken ağzı açıktı. Can acısıyla soluyordu. O zaman Şasa onun omzunda mızrak yarasını da fark etti. Kıpkırmızıydı. Etrafındaki tüyler ıslaktı. Hayvanın yarayı yaladığı anlaşılıyordu. Sinekler de yaraya konuyor, onu sinirlendiriyorlardı. Aslan çok öfkeliydi. Kocaman başını kaldırınca Şasa onun sarı gözlerindeki acıyı ve öldürücü şiddeti gördü.</p>

  <p class="calibre3">Telaşla, “Garry,” dedi. “Geri geri yürü! Koşma ama buradan uzaklaşmaya bak!” Oğlunun ne yaptığını görmek için dönmedi. Usulca omzundan silahını indirdi.</p>

  <p class="calibre3">Aslan durup saldırıya hazırlandı. Ucunda siyah tüyler olan kuyruğu otların üstünde hızlı hızlı hareket ediyordu. Gözlerini de Şasa’ya dikmişti.</p>

  <p class="calibre3">Şasa bir tek kurşun sıkacak zamanı olduğunu biliyordu. Çünkü hayvan aradaki mesafeyi inanılmaz bir hızla aşacaktı. Işık çok kötüydü. Aradaki mesafe de tek kurşun için yeterli olmayabilirdi. Hayvanın daha yaklaşmasına izin sermeli, Holland’ın yumuşak uçlu 300’lük kurşunuyla onun kafatasını parçalayıp beynini uçurmalıydı.</p>

  <p class="calibre3">Aslan saldırdı. Uzun sarı dişlerinin arasından tüyler ürpertici sesler yükselirken ileri atıldı. Vücudu yere yakındı. O anda Şasa silahını kaldırdı, ama daha tetiği çekemeden yanındaki küçük Winchester’den sert bir çatırdı geldi. Aslan tam havalandığı sırada kafa üstü yere düşerek takla attı. Sonra sırtüstü senidi ve karnındaki yumuşak sarımsı tüyler ortaya çıktı. Bacakları titredi. Tırnakları pençelerine girdi, sarı gözlerdeki öfke pırıltısı kayboldu, iki gözünün arasındaki küçük kurşun deliğinden kan sızıyordu.</p>

  <p class="calibre3">Şasa şaşkın şaşkın silahını indirerek dönüp baktı. Yanında boyu Şasa’nın kaburgalarına kadar gelen Garry duruyordu. Küçük Winchester hâlâ omzundaydı. Donmuş, taşlaşmış gibi duran yüzü çok soluktu. Hafif ışıkta gözlüğünün camları parlıyordu.</p>

  <p class="calibre3">Şasa aptal aptal, “Onu sen öldürdün,” dedi. “Yerinden kımıldamadın ve onu öldürdün.”</p>

  <p class="calibre3">Ağır ağır gidip insan yiyen aslanın leşine baktı. Başını hayretle salladı ve oğluna baktı. Garry hâlâ silahını indirmemişti. Ama duymuş olduğu korku yüzünden şimdi titremeye başlamıştı. Şasa parmağını insan yiyen aslanın yarasından akan kana batırdı. Garry’nin durduğu yere döndü… Çocuğun alnına ve yanaklarına töresel çizgileri çekti.</p>

  <p class="calibre3">Artık sen bir erkeksin ve seninle gurur duyuyorum. O zaman Garry’nin yüzüne renk gelmeye başladı. Dudaklarının titremesi durdu. Gözleri parladı. Öyle büyük bir gurur ve anlatılmaz bir sevinçle bakıyordu ki, Şasa boğazına bir şey tıkandığını, gözlerinin dolduğunu hissetti.</p>

  <p class="calibre3">Kamptaki bütün hizmetkârlar insan yiyeni görmeye ve Şasa’nın hikâyesini dinlemeye geldiler. Lambaların ışığında leşi kampa taşıdılar. Deri yüzenler işe koyulurken adamlar Garry’nin onuruna avcı şarkısını söylediler.</p>

  <p class="calibre3">Sean inanılmaz bir hayranlıkla karışık korkunç bir haset duyuyordu. Michael da durmadan ağabeysini övüyordu. Garry yüzündeki aslan kanını yıkamayı reddetti. Şasa gece yarısını geçince yatmaları için onlara emir verdi. Ertesi sabah kahvaltıda çocuğun yüzünde hâlâ kurumuş kanlar vardı. Mutlu mutlu gülümsüyordu.</p>

  <p class="calibre3">Kahvaltıdan sonra birlikte gidip gölgeye asılmış aslan postunun tuzlanmasını seyrettiler.</p>

  <p class="calibre3">Sean kıskançlığını daha fazla gizleyemedi. “Ben hâlâ o hayvanın kalp krizinden öldüğünü düşünüyorum.”</p>

  <p class="calibre3">Garry öfkeyle ona döndü. “Senin ne kadar zeki bir geveze olduğunu hepimiz biliyoruz. Ama benimle konuşmak istiyorsan önce git ilk aslanını vur, uyanık. Sen olsa olsa birkaç ihtiyar impala vurabilirsin!”</p>

  <p class="calibre3">Bu öfkeyle atılan uzun bir nutuktu. Garry hiç şaşırmamış ve hiç kekelememişti. Şasa onun ilk kez kendisiyle uğraşan Sean’a karşı çıktığını görüyordu. Büyük oğlunun yine onu ezmeye kalkacağını sanarak bekledi. Sean bir an ses çıkarmadı. Büyük oğlunun o anda Garry’nin şakaklarındaki saçlarını mı çekmesi, yoksa kaburgalarına bir darbe mi indirmesi gerektiğini düşündüğünü, karar veremediğini biliyordu. Hem Garry’nin gözlerinden, gerilmiş dudaklarından ve sıkı İt yumruklarından da karşılık vereceğini anlıyordu.</p>

  <p class="calibre3">Birden Sean tatlı tatlı gülümsedi. Ortada bir şey yokmuş gibi, “Sadece şaka yaptım,” dedi. Yine dönerek kafadaki küçük kurşun deliğine baktı. “Tanrım! Tam iki gözün arasından vurmuşsun!” Böylece kardeşine barış yapmalarını öneriyordu.</p>

  <p class="calibre3">Garry şaşırmıştı. Ne yapması gerektiğini de pek bilemiyordu. İlk kez Sean’ı zorlamış, geri çekilmesini sağlamıştı. Bu başarıya da hemen alışamamıştı.</p>

  <p class="calibre3">Şasa yaklaşıp kolunu Garry’nin omzuna attı. “Ne yapacağımı biliyor musun, şampiyon? Aslanın kafasını odanın duvarına astıracağım. Gözleri falan da olacak tabii.”</p>

  <p class="calibre3">Garry’nin omuzlarında ve kollarında küçük, sert kaslar oluşmuş olduğunu ilk kez fark etti. Onu her zaman bir muhallebi çocuğu gibi düşünmüştü. Belki de o güne kadar bu çocuğa dikkatle bakmamıştı.</p>

  <p class="calibre3">Sonra her şey birden sona erdi. Çadırlar toplanıyor, yataklar kamyonlara yükleniyordu. Weltevreden’e ve daha da kötüsü, okula döneceklerdi. Şasa onların neşelenmelerini sağlamak için Hani Madeni’ne dönerlerken türlü hikâyeler anlattı.</p>

  <p class="calibre3">Şasa, Pigme’lerin ‘Tüm Hayat Yeri’ adını verdikleri tepelere yaklaşırlarken, “Okuldan çıktığınızda ne yapacağınıza karar verdiniz mi, baylar? ” diye sordu. Bu ciddi bir sorudan çok, onları neşelendirmek için düşündüğü bir şeydi. “Sen ne dersin, Sean?”</p>

  <p class="calibre3">Ben yapmakta olduğumuz şeyi istiyorum, efendim. Avcı olacağım. Büyük 3üyük amcamız Sean gibi.</p>

  <p class="calibre3">“Mükemmel. Yalnız bir sorun var, oğlum. Sen en az altmış yıl geç kalmışsın.”</p>

  <p class="calibre3">Sean, “Öyleyse ben de asker olurum,” diye karşılık verdi. “Vurmasını seviyorum.”</p>

  <p class="calibre3">E Şasa’nın gözlerinin ardından bir gölge geçti sanki. Sonra kendini toplayacak Michael’e baktı.</p>

  <p class="calibre3">“Ya sen, Mickey?”</p>

  <p class="calibre3">“Ben yazar olmak istiyorum. Gazetede muhabir olarak çalışacağım. Boş zamanlarımda da şiirler ve büyük kitaplar yazacağım.”</p>

  <p class="calibre3">“Ya sen, şampiyon?”</p>

  <p class="calibre3">Ben sizin yaptığınızı yapacağım baba.</p>

  <p class="calibre3">Şasa ilgilendi. “Benim yaptığım şey neymiş peki?”</p>

  <p class="calibre3">“Siz Courtney Madencilik ve Finans Şirketi’nin yönetim kurulu başkanısınız. Herkese ne yapması gerektiğini söylüyorsunuz. Bir gün ben de öyle olacağım. Courtney Madencilik ve Finans Şirketi’nin başına geçeceğim.”</p>

  <p class="calibre3">Şasa gülümsemekten vazgeçerek çocuğun kararlı yüzüne baktı. Sonra şaka yapar gibi konuştu. “Bu durumda fil avcısıyla ozana bakmak da seninle bana kalıyor galiba.” Garry’nin karışık saçlarını okşadı. Bu çirkin çocuğa sevgi gösterisinde bulunmak için kendini zorlamasına gerek yoktu artık.</p>

  <p class="scenebreak">***</p>

  <p class="calibre3">Zululand’ın ovalarında şarkı söyleyerek ilerleyen yüz adam Buffalo’ların üyeleriydi. Hendrick Tabaka bu özel onur muhafızlığı görevi için onları tek tek seçmişti. Hepsi de kabilelerinin kılığındaydı. inek kuyruğundan etekler, maymun kürkünden pelerinler giymiş, başlarına tüyler takmışlardı. Ellerinde de yalnızca savaş sopaları vardı. Çünkü törelere göre bugün hiçbir tür madeni silah taşınamazdı.</p>

  <p class="calibre3">Moses Gama ve Hendrick Tabaka onların başında koşuyorlardı. İki kardeş de bu olay için Avrupalılara özgü kılıklarını çıkarmışlardı. Bütün adamların içinde yalnızca ikisinin pelerini leopardan yapılmıştı. Soylu oldukları için bu onların hakkıydı. Yarım mil kadar geride sığır sürüsünün tozları havalanıyordu. Anlaştıkları gibi lobola, yani evlilik bedeli olan iki yüz baş seçme sığırdı bunlar. Sürüyü getiren gençlerin hepsi de tanınmış savaşçıların oğullarıydı. Onların başında da Wellington ve Raleigh Tabaka vardı. Ladyburg tren istasyonunda hayvanları yük vagonlarından indirdikten sonra babaları gibi Batılı kılıklarını çıkarmışlardı. Kasık bağları takmış çocuklar, ellerinde savaş sopalarıyla sürüyü götürüyorlardı. Kendilerine verilen bu büyük görev yüzünden çok heyecanlı ve neşeliydiler.</p>

  <p class="calibre3">Karşıda, küçük Ladyburg kentinin gerisinde ormanlarla kaplı tepeler yükseliyordu. Bütün buralar Courtney topraklarıydı. Beş bin dönüm toprak. Sir Garrick Courtney’in dul eşi Lady Anna Courtney’e ve General Sean Courtney’in kızı Storm Anders’e aitti. Bununla birlikte çağlayanların arkasındaki yüz dönüm verimli toprak, General Sean Courtney’in vasiyeti gereğince Sangane Dinizulu’ya verilmişti. Çünkü o da tıpkı babası Mbejane Dinizulu gibi Courtney ailesine sevgi ve sadakatle hizmet etmişti.</p>

  <p class="calibre3">Moses Gama elini gözlerine siper ederek bakınca kendilerini karşılamaya gelen savaşçıları gördü. Onların sayısı daha fazlaydı. Belki de beş yüz kişiydiler. Moses’in takımı gibi onlar da kürkler giymiş, tüyler takmışlardı. El ve ayak bileklerinde savaş çıngırakları vardı, iki grup, aralarında yüz adım kala karşılıklı durdular. Ama hâlâ şarkı söyleyip tepiniyor, silahlarını sallıyorlardı.</p>

  <p class="calibre3">Beyazlı kahverengili inek derisinden yapılmış kalkanlar tutan, beyaz inek kuyruğu etek giymiş, beyaz tüyler takmış iriyarı adamların terli vücutları güneşte pırıl pırıl parlıyordu. Onlara bakan Moses hafif bir korku duydu. Bu da doğaldı, çünkü bu adamlar iki yüz yıldır Afrika’nın bütün kabilelerini korkutup sindirmişlerdi. Bu duygusunu belli etmemek için tıpkı arkasındaki Buffalo’lar gibi ayaklarını yere vurup avaz avaz şarkı söylemeye başladı. Düğün gününde Batı‘nın usul ve törelerini bir yana bırakarak Afrika kökenine dönmüştü.</p>

  <p class="calibre3">Karşısındaki Zulu savaşçılarının arasından, başına bir parça leopar derisi takmış bir şampiyon fırladı. Bu dev gibi adam Victoria Dinizulu’nun büyük ağabeylerinden biriydi. Moses onun Zululand’ın başkenti sayılan Eshowe’de avukatlık yaptığını ve çok da başarılı olduğunu biliyordu. Ama bugün o da tam anlamıyla bir Afrikalıydı. Kafa tutma dansı olan giya’yı oynayarak atlayıp dönerken saldırgan bir hali vardı.</p>

  <p class="calibre3">Adam zıplayıp hopladı, bu sırada kendini ve ailesini bağırarak övdü. Bir yandan da karşısında duran adamı dövüşe çağırıyordu. Arkasındaki arkadaşları sopalarıyla deri kalkanlara vurmaktaydılar. Çıkan ses gök gürültüsünden farksızdı. Sanki bir milyon kurbanın duymuş olduğu ölüm çanıydı. Çaka, Dingaan ve Cetwayo’nun krallıkları sırasında Zulular, Swazi ve Xhosa kabilelerine büyük zarar vermiş, Isandhlawana’dan Küçük El Tepesi’ne kadar olan bölgeyi silip süpürmüşlerdi. Bu arada yedi yüz İngiliz piyadesini de kesmişlerdi. İngilizlerin Afrika’daki en büyük yenilgilerinden biri buydu. Zulular bununla da kalmamış, binlerce Boer kadın ve çocuğu da öldürmüşlerdi.</p>

  <p class="calibre3">Zulu şampiyonu sonunda kendi sırasına döndü. Ter içinde kalmış göğsü körük gibi kalkıp iniyordu. Dudaklarında köpükler belirmişti. Şimdi giya sırası Moses’deydi. Buffalo’ların arasından dans ederek çıktı. Birden havaya fırladı. Leopar kuyruklarından yapılmış eteği ve pelerini de havalandı. Bacakları, kolları kömür gibi parlıyor, gözleri ve dişleri sanki güneşin ışınlarını yansıtıyordu. Sesi tepelere çarparak yankılandı. Karşısındakiler onun dilini anlamıyorlardı ama anlamı açıktı. Her hareketinden düşmanlarını aşağı gördüğü belli oluyordu. Homurdanarak ilerlemeye çalıştılar. Moses’in Buffalo’ları da bir an önce saldırıp savaşmak istiyorlardı. Damarlarındaki kan kaynıyordu. Yüz yıl sürmüş savaşa devam etmeye kararlıydılar.</p>

  <p class="calibre3">Son anda, adamlar birbirlerine saldırarak kan dökmeye hazırlanırlarken Moses birden durdu. Önlerinde dev bir heykel gibi hareketsiz kaldı. Kişiliği çok güçlü ve etkileyiciydi. Bu yüzden kalkanlara vurulan sopaların sesleri ve savaş homurtuları kesiliverdi.</p>

  <p class="calibre3">Moses Gama o sessizlikte Zulu dilinde haykırdı. “Evlilik bedelini getirdim!” Sürüye bakanların yaklaşması için sopasını havaya kaldırdı.</p>

  <p class="calibre3">Bağıran hayvanlar tozu dumana katarak geliyorlardı. O anda Zuluların havası da değişti. Çünkü bin yıldan beri sürülerle yaşamışlardı. Hayvanlar onların zenginliğini oluşturuyordu. Başka erkeklerin kadın ve çocuk sevmesine karşın, onlar sürülerine düşkündüler. Erkek çocuklar yürümeye başladıkları günden itibaren sığır güderlerdi. Hayvanlarını kendi hayatları pahasına korurlar, onlarla konuşur, hepsini de yakından tanırlardı. Söylendiğine göre Kral Çaka yüz bin hayvandan oluşan sürüsündeki her sığırı bilir, bir teki kaybolacak olsa onu eksiksiz tarif ederek bulunmasını isterdi. Sığırtmaçlardan birinin ihmali olduğu anlaşılacak olursa da hemen sopalanarak öldürülmesini emrederdi. Bu en küçük çocuk sığırtmaçlar için bile geçerliydi.</p>

  <p class="calibre3">Bu yüzden Zulular dans edip övünmeyi, bağırmayı bırakarak hemen gelinin bedeli olan sürüdeki hayvanları tek tek incelemeye başladılar. Her hayvan sürüklenerek getiriliyor, düzinelerce adam aynı anda onu tutup ağzını, dişlerini, dilini, bacaklarını, vücudunu inceliyordu. Sonunda her hayvanın kusursuz olduğunu gelinin babası Sangane Dinizulu açıkladı. Zulular bütün uğraşmalarına karşın geri çevirebilecekleri bir tek hayvan bulamamışlardı. Moses ve Hendrick gurur ve onurları tehlikede olduğu için sığırları büyük dikkatle seçmişlerdi.</p>

  <p class="calibre3">İki yüz baş hayvanın incelenmesi saatler aldı. Bu sırada damadın grubu Zululardan uzakta, otların üstünde kayıtsızmış gibi oturuyordu. Güneş kavurucuydu. Tozlar hepsini de susatmıştı, ama inceleme sırasında içecek bir şey sunulmadı.</p>

  <p class="calibre3">Sonunda gümüş saçları güneşte parlayan, ama vücudu hâlâ dimdik olan Sangane Dinizulu sığırtmaçlarını çağırdı. Joseph Dinizulu yaklaştı. Yaşlı adam hayvanları baş sığırtmaç olan Joseph’e emanet etti. Kaşlarını çatmasına, pek sert konuşmasına karşın yine de yaşlı adamın küçük oğlunu çok sevdiği belliydi. Ayrıca evlenme bedeline de çok sevinmişti. Bu yüzden dönüp müstakbel damadını karşılarken gülümsediğini pek gizleyemedi. Gururla Moses Gama’ya sarıldı. Uzun boylu olmasına karşın yine de bunu yapabilmek için uzanması gerekmişti. Sonra geri çekilerek ellerini çırptı. Biraz geride oturan genç kızlar ayağa kalkarak içi bira dolu küpleri birbirlerinin başına yerleştirdiler. Sonra bir sıra oluşturup şarkı söyleyerek, kalçalarını kıvırarak yaklaştılar. Başları dimdikti. Küplerden bir damla bira bile dökülmedi. Hepsi de bekâr kızlardı ve bu yüzden kilden yapılma başlık veya evlilere özgü deri pelerin giymiyorlardı. Yağlanmış vücutları pırıl pırıldı. Üstlerinde boncuklu eteklerinden başka bir şey yoktu. Çıplak kızlar biçimli göğüslerini oynatarak yaklaşınca düğün konukları aralarında mırıldanarak memnun memnun gülümsediler. Sangane Dinizulu, Zulu kabilesi dışından evliliği onaylamıyordu. Ama lobola çok iyiydi ve müstakbel damadının da üstün, önemli biri olduğunu duymuştu. Kimse böyle bir talibe itiraz edemezdi. Damadın grubunda böyle başka uygun kimseler de olabileceğini düşünen Sangane, diğer kızlarını göstermeyi de yararlı bulmuştu. Kızlar konukların önünde çömelerek başlarını eğdiler ve gözlerini kaçırdılar. Adamların şakalarına gülerek bira küplerini uzattılar. Küpler çok ağır olduğu için ancak iki elle kaldırılabiliyordu. Küplerdeki içkiyi mideye indiren konukların üst dudaklarında kalın beyaz bıyıklar belirmişti. Adamlar bunları yalıyorlardı. Herkes gülüşüp konuşmaya başlamıştı artık.</p>

  <p class="calibre3">Bira küpleri boşalınca Sangane Dinizulu onların önünde durarak, “Hoş geldiniz,” dedi ve kısa bir konuşma yaptı. Sonra iki taraf bir araya gelerek tepeye tırmandılar. Zulular, Ovambo ve Xhosa kabilelerinin savaşçılarıyla yan yana koşuyorlardı. Moses Gama gün olup bunu görebileceğine asla inanmamıştı. Bunun bir başlangıç, iyi bir başlangıç olduğunu düşünüyordu.</p>

  <p class="calibre3">Sangane Dinizulu yetmişinde vardı, ama savaşçıların başında koşuyordu. Adam onları alarak kendi kraal’ına, yani köyüne götürdü. Köy akarsuyun yukarısında kalan otluk yamaçtaydı. Sayısız karısının evleri bir halka şeklinde sıralanmıştı. Ortada da diğerlerinden çok büyük olan saç damlı bir bina vardı. Burası Zulu reisinin, yani cennetin oğlunun eviydi.</p>

  <p class="calibre3">Yamaçta kabilenin en önemli binden fazla adamı ve hepsinin büyük karıları toplanmıştı. Çoğu buraya gelebilmek için günlerce yol almıştı. Her reis etrafında kendi adamlarıyla oturuyordu. Damadın grubu tepede belirince hepsi birden ayağa kalkarak bağırmaya ve sopalarla kalkanlarına vurmaya başladılar. Sangane Dinizulu onları kraal’ının girişine getirince konukların susmaları için ellerini kaldırdı. Düğün konukları yine otların üstüne yerleştiler. Yalnız kabile reisleri oymalı taburelere oturabiliyorlardı. Genç kızlar bira verirken Sangane Dinizulu da düğün konuşmasını yaptı. Zuluların geçmişinden ve özellikle kendi kabilesi olan Dinizulu ‘dan söz edip övündü. Atalarının savaşlardaki başarılarını sayıp döktü. Bu da pek uzun sürdü.</p>

  <p class="calibre3">Konuşmasının sonuna gelen Sangane Dinizulu’nun sesi kısılmış, hırıltılı bir hal almıştı. “Aranızda bir Zulu kızının başka kabileden biriyle evlenmesinin doğru olmadığını düşünenler var,” dedi. “Onların fikirlerine saygı duyuyorum. Ben de kuşkulara kapıldım ve bu konuyu çok uzun süre düşündüm. Kızım annesinin kulübesinden ayrılarak altın yerine, goldi’ye gitmek için izin istediğinde de aynı kuşkulara kapılmıştım. Kızım Baragwanathdaki hastanede çalışmak istiyordu. Şimdi onun yaptığının uygun ve doğru olduğuna inanıyorum. O yaşlı bir adamın gururlanabileceği bir kız. O geleceğin kadını.”</p>

  <p class="calibre3">Yaşıtlarının gözlerindeki kuşkuyu gördüyse de kararlılıkla devam etti. “Kocası olacak adam bir Zulu değil. Ama o da geleceğin erkeği. Çoğunuz onun adını biliyorsunuz. Güçlü ve etkileyici bir erkek. Kızımı ona vermekle doğru olanı yaptığıma inanıyorum. Bu kızım için de, kabilem için de yararlı olacak.”</p>

  <p class="calibre3">Yaşlı adam taburesine oturunca kimseden ses çıkmadı. Grubunun başında çömelmiş olan damadı kuşkuyla süzüyorlardı.</p>

  <p class="calibre3">Moses Gama ayağa kalkıp hepsine tepeden bakabileceği bir tümseğin üstüne çıktı. “Ey Zululular, sizi selamlıyorum.” Derin, etkileyici sesi etrafta yankılandı. Davetliler onun Zulu dilinde konuştuğunu anlayarak şaşkınlıkla mırıldandılar.</p>

  <p class="calibre3">“Ben buraya en güzel kızlarınızdan birini almaya geldim. Ama evlenme bedelinin bir bölümü olarak size bir düş ve bir vaat getirdim.” Oradakiler anla yamayarak bakarlarken Moses hayallerini anlatmaya başladı. Üç yüz yıldır kendilerini ezen beyazları başlarından atmak için kabileler birleşebilirdi. Yaşlılar rahatsız olarak başlarını salladılar. Bazıları yüksek sesle homurdandı. Bu önemli konuğa bir hakaret sayılırdı. Bu adam eski törelerden vazgeçmelerini, eski usulleri unutmalarını söylüyor ve yerine de bilinmeyen, sınanmamış, denenmemiş bir şey öneriyordu. Ne var ki gençler bu kanıda değildi. Onlar Moses’i dinlerlerken kanları kaynamaya başlamıştı. İçlerinden biriyse daha da büyük ilgiyle dinliyordu. Joseph Dinizulu henüz on dördüne gelmemişti ama damarlarındaki büyük Çaka kanı hızla dolaşıyor, bu sözler kalbinin heyecanla çarpmasına neden oluyordu. Çünkü Moses Gama, Afrika’yı bir siyahın yöneteceğini söylüyordu. Joseph Dinizulu gibi pek çoğu için artık dünya bir daha eskisi gibi olamayacaktı.</p>

  <p class="calibre3">Victoria Dinizulu annesinin evinde kürklerin üstünde oturuyordu. Zulu gelinlerine özgü töresel kılığı giymişti. Boncuklu eteği annesi ve kız kardeşleri işlemişti. Yalnız o diğer Zulu gelinlerinden biraz farklıydı. Buluğ çağında Anglikan Kilisesi’nde vaftiz edildiği için göğüsleri kapalıydı. Parlak renkli çizgili ipekten bir bluz giymişti.</p>

  <p class="calibre3">Oturduğu yerden Moses Gama’nın konuşmasını dinliyordu. O sözlerini bitirince bağıran, el çırpan olmadı. Zulu erkekleri bundan rahatsız olmuşlardı. Victoria o tatsız havayı bu loş kulübede bile hissediyordu.</p>

  <p class="calibre3">Annesi, “Gitme zamanı geldi,” diye fısıldayarak onu elinden tutup kaldırdı. “Tanrı‘yla git.” Annesi de Hıristiyandı. Kızını bu dinle o tanıştırmıştı. “O adama iyi bir eş ol.”</p>

  <p class="calibre3">Kız dışarıya, göz kamaştıran güneşe çıktı. Davetliler bu anı bekliyorlardı. Onun çok güzel olduğunu görerek boğalar gibi bağırıp kalkanlarına vurdular. Babası gelip onu selamladı ve kraal’ın girişindeki abanoz tabureye götürdü. Artık cimeza töreni başlayabilirdi.</p>

  <p class="calibre3">Cimeza gözlerin kapatılmasıydı. Victoria gözleri sıkıca kapalı otururken klanların temsilcileri teker teker gelerek armağanlarını onun önüne bıraktılar. Armağanlar sunulduktan sonra kız gözlerini açarak yüksek sesle bu cömertlik için teşekkür etti. Armağan olarak küpler, battaniyeler, süsler, eşsiz boncuk işleri ve zarflarla para getirilmişti. Onun arkasında duran ihtiyar Sangane her armağanın değerini ustalıkla hesaplamış, memnun kaldığı için gülüyordu. Daha sonra oğlu Joseph’e ziyafet yemeğini getirmesini işaret etti. Kesilmesi için on iki sığır ayırtarak armağan verenlerden çok daha cömert davranmıştı. Ama Kendisi büyük bir adamdı. Soylu bir klanın reisiydi. Seçilmiş savaşçılar gelerek hayvanları kestiler. Bir süre sonra kan kokusunun yerini, ateşlerin üstünde kızaran etlerin kokusu aldı.</p>

  <p class="calibre3">Sangane işaret edince Moses Gama kalkıp kraal’ın girişine geldi. Victoria onu ayakta karşıladı. Karşılıklı durduklarında yine bir sessizlik oldu. Konuklar bu çifte hayran kalmışlardı. Damat çok uzun boylu ve güçlü, gelin de genç ve güzeldi.</p>

  <p class="calibre3">Victoria bekâretinin simgesi olan ucu boncuklarını belinden çıkarıp Moses’in önünde diz çöktü. İki avucunda tuttuğu boncukları ona uzattı. Adam kızı ve armağanını kabul edince davetliler haykırdılar. Bu iş de halledilmişti. Moses Gama onun kocası ve efendisiydi artık.</p>

  <p class="calibre3">Ziyafet başlayabilirdi. Kocaman kırmızı et parçaları ateşlerin üstüne konuyor ve daha kızarmadan kapışılıyordu. Bira küpleri de elden ele geçmekteydi. Genç kızlar durmadan başlarında bira küpleriyle geliyorlardı.</p>

  <p class="calibre3">Birden bir gürültü koptu, başlarında tüyler olan bir grup savaşçı, kraal girişinde oturan Victoria’ya doğru geldi. Bunlar kızın ağabeyleri, kardeşleri, üvey kardeşleri ve kuzenleriydi. Joseph Dinizulu da aralarındaydı. Törenlere uyarak, kardeşlerini alıp götürmek isteyen yabancıdan kurtarmaya gelmişlerdi. Buffalo’lar da onları bekliyordu zaten. Başlarında Hendrick’in de bulunduğu elleri sopalı savaşçılar bu kaçırmaya engel olmak için koştular.</p>

  <p class="calibre3">Törene madeni silah getirilmesi bu yüzden yasaklanmıştı zaten. Çünkü önce bir oyun gibi başlayan savaş kısa süre içinde ciddileşti. Zulular püskürtülene kadar kanlar aktı ve kemikler kırıldı. Kanları durdurmak için yaraların üstüne toprak basıldı. Zafer kazananlar da, yenilenler de iyice susamışlardı. Kızlara bira getirmeleri için bağırdılar. Gürültü kesileli pek az olmuştu, ama bu kez de yamaçtan arabaların homurtusu duyuldu.</p>

  <p class="calibre3">Büyük arabalar ağır ağır yaklaşıp kraal’ın girişinde durdu. Öndeki otomobilde kırmızı yüzü iyice kırışmış, uzun boylu, beyaz bir kadın vardı. Geniş kenarlı eski tip şapkasının altında kır bukleleri gözüküyordu.</p>

  <p class="calibre3">Moses, “O da kim?” diye sordu.</p>

  <p class="calibre3">Victoria bağırdı. “Lady Anna Courtney. Buradan ayrılıp dünyayı tanımam için bana cesaret veren odur.”</p>

  <p class="calibre3">Sonra sevinçle fırlayıp arabaya koştu. Lady Anna ağır ağır inip kızı kucakladı.</p>

  <p class="calibre3">Demek yine bizimle kalmaya geldin yavrum.</p>

  <p class="calibre3">Victoria güldü. “Uzun süre kalmayacağım.” Lady Anna ona sevgiyle baktı. Bu çocuk bir ara konakta onun hizmetçileri arasında yer almıştı. Kadın onun zekâsını ve güzelliğini fark ederek hizmetçiliğin ona göre olmadığı kanısına varmıştı.</p>

  <p class="calibre3">Seni buradan götürecek olan erkek nerede?</p>

  <p class="calibre3">Victoria onun elini tuttu. “Önce babamı selamlamalısınız. Sonra sizi kocamla tanıştırırım.”</p>

  <p class="calibre3">Kalabalık ikinci arabadan inen çifti hevesle, sevinçle karşılamıştı. Uzun boylu, şık adamda askerlere özgü bir hava vardı. Güneşten yüzü iyice bronzlaşmıştı. Halinden, bakışlarından açık havada yaşamaya alışık olduğu belliydi. Hemen hemen kendisi kadar boylu olan karısının koluna girdi. Kadın saçlarındaki aklara karşın yine de olağanüstü güzeldi.</p>

  <p class="calibre3">Sangane Dinizulu da onları karşılamaya geldi.</p>

  <p class="calibre3">Seni görüyorum, Jamela! Dayanamayarak mutlu mutlu güldüğü için o gururlu hali kalmadı.</p>

  <p class="calibre3">Albay Mark Anders de ona Zulu dilinde karşılık verdi. “Seni görüyorum, ihtiyar.” ‘İhtiyar’ sözcüğü saygı belirtiyordu. “Dilerim bütün sığırların da, eşlerin de, semiz ve sağlıklı olsun.”</p>

  <p class="calibre3">Sangane, General Sean Courtney’in kızı olan Storm Anders’e döndü. “Seni görüyorum, Nkosikazi. Kraal’ıma onur verdin.” İki aile arasındaki bağlar çok güçlüydü. Bir yüzyıl geriye giden bu bağlar belki bin kez sınanmıştı.</p>

  <p class="calibre3">Ah Sangane, senin için de, Victoria için de çok seviniyorum. Storm kocasının yanından ayrılarak gidip Zulu kızını kucakladı. “Sana mutluluk ve sayısız sağlıklı oğul dilerim.”</p>

  <p class="calibre3">Victoria, “Size çok şey borçluyum, Nkosikazi,” diye mırıldandı. “Borcumu asla ödeyemeyeceğim.”</p>

  <p class="calibre3">Storm yalandan kaşlarını çattı. “Bunu hiç deneme. Bana bugün evlenen kendi kızımmış gibi geliyor. Beni kocanla tanıştır, Vicky.”</p>

  <p class="calibre3">Moses Gama yaklaşınca Storm, Zulu dilinde konuştu ama adam ciddi bir tavırla İngilizce cevap verdi. “Nasılsınız, Bayan Anders? Victoria sizden ve ailenizden çok söz etti.”</p>

  <p class="calibre3">Sonra Mark Anders’e dönerek sağ elini uzattı. “Nasılsınız albay?” Adamın elini sıkmadan önce durakladığını görünce de dudaklarında hafif bir gülüş belirdi. Bir siyahla beyazın böyle el sıkışması pek görülen bir şey değildi. Moses.</p>

  <p class="calibre3">Zulu dilini kusursuz konuşan ve bu kabilenin insanlarını pek severmiş gibi davranan adamı da tanımıştı.</p>

  <p class="calibre3">Albay Mark Anders hâlâ eski çağlarda yaşayan bir adamdı. Kraliçe Victoria zamanından kalmıştı sanki. İki dünya savaşına da katılmıştı. Şimdi Çaka Kapısı Ulusal Parkı‘nın yöneticisiydi. Bu bölgeyi çalışması ve inadı sayesinde avcılardan, kazanç düşkünlerinden korumuş ve Afrika’nın en ünlü hayvan cennetlerinden biri haline getirmişti. Afrika’nın vahşi hayvanlarını çok seviyor, onları koruyor, bakıyordu. Siyah kabilelere karşı da hayvanlara duyduğu sevginin biraz daha azını besler gibiydi. Özellikle Zululara aynı baba sevgisi gösteriyor ve bunu yaparken de bir lütufta bulunurmuş gibi davranıyordu. Bu durumda bu adam Moses Gama’nın büyük bir düşmanı oluyordu. Birbirinin gözlerine bakarken ikisi de bu gerçeği anladılar.</p>

  <p class="calibre3">Mark Anders, Zulu dilinde, “Aslanın kükremesini uzaktan duymuştum,” dedi. “Şimdi o hayvanla yüz yüze geldim.”</p>

  <p class="calibre3">Moses inatla İngilizce konuşmayı sürdürdü. “Ben de sizin sesinizi duydum, albay.”</p>

  <p class="calibre3">Mark Anders de Zulu dilinde direniyordu. “Victoria nazik bir çocuktur. Kendisine haşin usullerinizi öğretmeyeceğinizi umarım.”</p>

  <p class="calibre3">Moses İngilizce cevap verdi. “Kendisi itaatli bir eş olacaktır. Kendisine söyleyeceklerimi yapacağından eminim.”</p>

  <p class="calibre3">Storm bu konuşmayı dinlerken iki adamın arasındaki düşmanlığı da sezmişti. Ustalıkla araya girdi. “Hazırsan tören için Theuniskraal’a gideceğiz, Moses.”</p>

  <p class="calibre3">Victoria ve annesi töresel kabile düğününden başka Hıristiyan nikâhı isteyerek ısrar etmişlerdi. Sangane ve konuklarının çoğu atalarına tapan kimselerdi. Onlar kraal’da kaldılar. Gelin, damat ve birkaç kişi iki arabaya bindiler.</p>

  <p class="calibre3">Theuniskraal, Courtney ailesinin ve dolayısıyla Lady Anna Courtney’in eviydi. Ladyburg tepelerinin dibine kadar uzanıyordu bu verimli, yemyeşil topraklar. Gelenler nikâh için kılıklarını değiştirmek üzere büyük eve girdiler. Lady Anna ve diğerleri de bahçede kurulan çadırda bekleyen rahibi görmeye gittiler.</p>

  <p class="calibre3">Yarım saat sonra koyu renk, şık elbiseler giymiş damat ve tanıkları bahçeye çıktılar. Birkaç saat önce giya’yı oynayan, kürklerini, tüylerini havalandıran, Victoria’nın ağabeysi avukat şimdi pek şıktı. Gelini beklerken Courtney ailesiyle tatlı tatlı konuşuyordu.</p>

  <p class="calibre3">Victoria’nın annesi, Lady Anna’nın eski kaftanlarından birini giymişti. İki kadının boyu bosu birbirine benzediği için bu kılık ona uymuştu. Daha şimdi den gitmiş, büyük çadırdaki uzun masaya konulan yiyeceklerin tadına bakıyordu. Albay Anders ve Anglikan rahibi gruptan biraz uzaktaydılar. Aynı kuşaktan olan iki adam bu olaylardan hiç de hoşlanmamışlardı. Storm nikâh için rahibi razı etmeyi bütün gücünü kullanarak başarmıştı. Adam nikâh kilisede kıyılacak olursa beyaz cemaatin alınacağını söyleyerek başka bir yerde olması koşuluyla kabul etmişti.</p>

  <p class="calibre3">Mark Anders, “Eskiden herkes haddini bilirken çok daha rahattık,” diye söylendi. “Kimse kalkıp kendinden üstün olanları taklit etmezdi.” Rahip de ona hak vererek başını salladı.</p>

  <p class="calibre3">Boşuna dert aramanın anlamı yok… Victoria geniş verandaya çıktığı için adam birden sustu. Gelinliğin seçiminde kıza Storm Anders yardımcı olmuştu. Beyaz saten gelinliğin uzun duvağı küçük kırmızı güllerle Victoria’nın başına tutturulmuştu. Beyazlar içinde pek güzeldi kız. Mutluluğu da parlayan yüzünden okunuyordu. Mark Anders bile o an etkilenerek hoşnutsuzluğunu unuttu. Piyanonun başında oturan Lady Anna düğün marşına başladı.</p>

  <p class="calibre3">Victoria’nın ailesi, kızın babasının köyünde zifaf gecesi için şahane, yeni bir kulübe yapmıştı. Diğerleri gibi bu da arı kovanı biçimindeydi. Kulübedeki her eşya yepyeniydi.</p>

  <p class="calibre3">Victoria şimdi kulübenin ortasındaki ateşin başında yalnızdı. Kocası için ilk yemeği pişirirken, bir taraftan da dışardaki konukların geceyi yaran gürültülü kahkahalarını dinliyordu. Ak darı birası hafif bir içkiydi aslında. Ama kadınlar yüzlerce galon içki hazırlamışlardı. Konuklar da sabahın erken saatlerinden beri içiyorlardı.</p>

  <p class="calibre3">Victoria damadın grubunun kulübeye yaklaştığını işitti. Artık şarkılar söyleniyor, damada yüksek sesle anlamlı öğütler veriliyordu. Sonra Moses Gama eğilerek kapıdan içeri girdi. Doğruldu. Şimdi Victoria’nın tepesinden bakıyordu. Başı neredeyse kubbemsi tavana değecekti. Arkadaşlarının dışarda yankılanan sesleri uzaklaşarak hafifledi.</p>

  <p class="calibre3">Victoria hâlâ yerde dizüstü duruyordu. Vücudunu arkaya doğru vererek Moses Gama’ya baktı. Kız artık sonunda Batılı kılığını çıkarmış, bakirelere özgü kısa, boncuklu etekliği son defa giymişti. Ateşin yumuşak, kızıl ışığında çıplak gövdesi antika kehribarlar gibi parlıyordu.</p>

  <p class="calibre3">Moses Gama, “Çok güzelsin,” dedi. Gerçekten de Victoria, Nguni kadınlığının bir simgesi gibiydi. Adam kıza yaklaşarak onu ellerinden tuttu ve ayağa kaldırdı.</p>

  <p class="calibre3">Victoria boğuk sesle, “Senin için yemek hazırladım,” diye mırıldandı.</p>

  <p class="calibre3">Daha sonra yemek için zamanımız olacak.</p>

  <p class="calibre3">Moses Gama, Victoria’yı üst üste yığılmış olan postlara doğru götürdü. Kızın eteğinin deri şeridini çözdü. Victoria itaatle bekliyordu. Sonra kızı kollarına alarak onu yumuşak kürklerin üzerine yatırdı.</p>

  <p class="calibre3">Çocukların birbirlerine dokunmaları, okşamaları kabile törelerine göre hoş görülürdü. Ama bu oyunlar Victoria’yı kocasının gücüne ve ustalığına hazırlamamıştı. O olağanüstülüğüne! Moses Gama, Victoria’nın ruhunu bile etkiledi.</p>

  <p class="calibre3">Bu yüzden genç kadın gece daha sonra kocasına sıkıca sarılarak, “Artık eşinden başka esirinim de,” diye fısıldadı. “Ölünceye kadar da öyle kalacağım.”</p>

  <p class="calibre3">Ama şafak zamanı Victoria’nın mutluluğuna gölge düştü. Çünkü Moses Gama, “Bir geceyi daha birlikte geçireceğiz,” dedi. “Johannesburg’a giderken. Ondan sonra senden ayrılmam gerekiyor.” Victoria’nın ay gibi yüzündeki ifade değişmedi ama genç kadın ağlamaya başladı.</p>

  <p class="calibre3">Sonra da, “Ne kadar sürecek bu?” diye sordu.</p>

  <p class="calibre3">Adam cevap verdi. “İşim bitinceye kadar.” Sonra yüzündeki ifade yumuşadı, karısının yanağını okşadı. “Öyle olması gerektiğini biliyorsun. Seni uyardım. ‘Yalnız benimle değil, savaşımızla da evleniyorsun,’ dedim.”</p>

  <p class="calibre3">Victoria boğuk bir fısıltıyla, “Evet,” dedi. “Beni uyardın. Ama o sırada yanımdan ayrılmanın bana ne büyük bir acı vereceğini bilmiyordum.”</p>

  <p class="scenebreak">***</p>

  <p class="calibre3">Ertesi sabah erken kalktılar. Moses elden düşme bir Buick araba almıştı. İlgi ya da haset uyandırmayacak kadar eskiydi. Ama Hendrick Tabaka’nın usta teknisyenlerinden biri motoru kontrolden geçirmiş, süspansiyonla da ilgilenmişti. Bir tek, arabanın dışına dokunmamıştı. Şimdi bu otomobille Johannesburg’a döneceklerdi.</p>

  <p class="calibre3">Güneş henüz doğmamıştı ama bütün köy kalkmış, Victoria’nın kız kardeşleri de onlar için kahvaltı hazırlamışlardı. Kahvaltıdan sonra o zor an geldi. Victoria’nın artık ailesiyle vedalaşması gerekiyordu. Genç kadın babasının önünde diz çöktü.</p>

  <p class="calibre3">Adam ona sevgiyle, “Huzur içinde git, kızım,” dedi. “Seni sık sık düşüneceğiz. Oğullarını bize getir.”</p>

  <p class="calibre3">Victoria’nın annesi sanki bir cenaze törenine katılmış gibi ağladı, haykırdı. Victoria annesine sarıldı, onu çok sevdiğini söyledi, ama kadını yine de avutamadı. Sonunda kadının diğer kızları onu alıp götürdüler.</p>

  <p class="calibre3">Victoria ondan sonra Zulu topraklarının en uzak köşelerinden gelmiş olan amcaları, dayıları, halaları, teyzeleri, kuzinleri ve kuzenleriyle, bütün üvey anneleri ve üvey kardeşleriyle vedalaştı. Bazılarından ayrılması gerçekten acıklı oldu. Özellikle en sevdiği yakını Joseph Dinizulu’yla vedalaşması. Joseph, Victoria’nın üvey kardeşiydi. Ondan yedi yaş küçüktü. Ama aralarında her zaman özel bir bağ olmuştu. İkisi de aile içersinde kendi kuşaklarının en zeki ve en yetenekli gençleriydi. Joseph ağabeylerinden biriyle Drake’in Çiftliği kazasında yaşıyordu. Ama iki kardeş yine de dostluklarını sürdürmeyi başarmışlardı.</p>

  <p class="calibre3">Ancak Joseph Dinizulu artık Witwatesrand çiftliğine dönmeyecekti. Swaziland’daki her ırktan çocukları kabul eden özel Waterford Okulu’nun sınavlarını kazanmıştı. Okula devam edecek ve ücreti de Lady Anna Courtney ödeyecekti. İşin garibi Hendrick Tabaka da oğullarını aynı okula gönderiyordu. Wellington’la Raleigh’yi. Yani çocukların arasındaki rekabet daha da köklenecekti.</p>

  <p class="calibre3">Vicky, “Bana çok çalışacağına söz ver, Joseph,” dedi. “Bilgi bir erkeği güçlendirir.”</p>

  <p class="calibre3">Joseph kararlılıkla, “Güçlü olacağım,” diye cevap verdi. Moses Gama’nın yaptığı konuşmanın onda uyandırdığı coşkunluk hâlâ sönmemişti. “Gelip seni ve kocanı görebilir miyim, Vick? Moses ilerde olmak istediğim gibi bir erkek.”</p>

  <p class="calibre3">Victoria çocuğun sözlerini Moses’e tekrarladı. Arabada yalnızdılar. Bütün düğün hediyelerini ve Vicky’nin eşyalarını bagaj yerine ve arka kanepeye doldurmuşlardı. Natal kıyılarından Transvaal’in yüksek bozkırlarına doğru gidiyorlardı.</p>

  <p class="calibre3">Moses, “Çocuklar geleceğimiz,” diyerek başını salladı. “Yaşlılardan artık hiçbir şey beklenemez. Onları düğünde gördün. Yolu göstermeye çalıştığım zaman evcilleştirilmemiş öküzler gibi inatları tuttu. Ama çocuklar? Ah, o çocuklar!” Gülümsedi. “Onlar tertemiz sayfalara benziyorlar. Üzerlerine her istediğin şeyi yazabilirsin. Yaşlılar taş kadar katılar. Onlara hiçbir şey işlemiyor. Ama çocuklar kil gibi. Çömlekçinin onlara biçim vermesini heyecanla bekliyorlar.” Bir elini kaldırdı. Eli biçimli ve ince uzundu. Bir operatör ya da sanatçının eliydi.</p>

  <p class="calibre3">Avucu pembe ve düzgündü. İş yüzünden nasırlaşmamıştı. “Çocuklarda ahlak kavramı yoktur. Korkusuzdurlar. Ölüm fikrini kavramaları da imkânsızdır. Bütün bunları sonradan öğrenirler. Büyüklerinden. Çocuklar kusursuz birer asker sayılırlar. Çünkü hiçbir şeye itiraz etmez ve soru sormazlar. Bir silahın tetiğini çekmek için de fazla bir güç gerekmez. Düşman onları öldürdüğü zaman da, kusursuz birer kahraman olurlar. Bir çocuğun kanlar içindeki cesedi en katı bir kalpte bile dehşet ve pişmanlık uyandırır. Evet, çocuklar bizim geleceğimizin anahtarı. Sizin İsa, ‘Küçük çocukları bana gönderin,’ dediği zaman neden söz ettiğini biliyormuş.”</p>

  <p class="calibre3">Victoria deri kanepede dönerek kocasına baktı. “Bu sözlerin çok zalimce,” diye fısıldadı. “Hem de küfür sayılır.” Genç kadın Moses’e olan aşkıyla kocasının sözlerinin uyandırdığı duygular arasında bocalıyordu.</p>

  <p class="calibre3">Moses, “Ama gösterdiğin tepki doğru söylediğimi kanıtlıyor,” dedi.</p>

  <p class="calibre3">Ama… Victoria durakladı. Sormak istemiyor, alacağı cevaptan da korkuyordu. “Ama sen çocuklarımızı kullanmamızı söylüyorsun.” Genç kadın birdenbire sustu. Gözlerinin önünde hastanenin çocuk bölümü belirmişti. Victoria öğrenimi sırasında en mutlu aylarını küçüklerin arasında geçirmişti. “Yani sen çocukları… askerler gibi… ön hatlarda kullanacağını mı söylemek istiyorsun?”</p>

  <p class="calibre3">Moses Gama, “Bir çocuk özgür bir erkek olamayacaksa, o zaman küçükken ölsün daha iyi,” dedi. “Victoria bunu daha önce de söylediğimi duydun. Artık buna inanmayı öğrenmenin zamanı geldi. Zaferimiz için yapmayacağım hiçbir şey, ödemeyeceğim hiçbir bedel yok. Yüz bin çocuğun büyüyüp özgür birer insan olmalarını sağlamak için bin küçüğün ölmesine razı olurum. Ve bunun haklı bir alışveriş olduğunu da düşünürüm.”</p>

  <p class="calibre3">Victoria Dinizulu hayatında İlk defa gerçekten korktu.</p>

  <p class="calibre3">Karı koca o geceyi Hendrick Tabaka’nın evinde geçirdiler. Onlara ayrılan odaya ancak gece yarısından sonra çekilebildiler. Çünkü çok kişi Moses’le konuşmaya gelmişti. Aslana sessizce yaklaşan çakallar gibi.</p>

  <p class="calibre3">Victoria yapılan bütün toplantılara katıldı. Ama hiç konuşmadı. Odanın bir köşesinde sessizce oturdu. Adamlar önce şaşırdılar, bu duruma bir anlam veremediler. Genç kadına sık sık göz atıp durdular. Sorunlarını açmayı da istemediler. Ancak Moses Gama onları zorladığı zaman konuştular. Ciddi sorunlar konuşulurken yanlarında kadınların bulunmasına alışık değildiler. Ama hiçbiri de itiraz etme cesaretini bulamadı. ANC habercisi odaya girdiği zaman durum değişti. Temsil ettiği grubun bütün gücü ve önemi o adamda toplanmıştı sanki. O yüzden de Victoria’dan söz etme cesaretini gösterdi.</p>

  <p class="calibre3">Burada bir kadın var, dedi.</p>

  <p class="calibre3">Moses başını salladı. “Evet. Ama o sıradan bir kadın değil. Benim karım.”</p>

  <p class="calibre3">Haberci, “Bu çok uygunsuz,” dedi. “Geleneklere de aykırı. Erkek işi bu.”</p>

  <p class="calibre3">Bizim de amacımız eski gelenekleri yakıp yıkmak. Ve yerlerine yenilerini yaratmak. Bu çabada bütün halkımızın yardımına ihtiyacımız olacak. Yalnız erkeklerin değil. Kadınların ve çocukların da.</p>

  <p class="calibre3">Uzun bir sessizlik oldu. Haberci, Moses’in kara gözlerinin amansız bakışları karşısında sıkıntıyla kıpırdandı. Sonunda da boyun eğdi. “Kadın odada kalabilir.”</p>

  <p class="calibre3">Moses, “Evet,” diye başını salladı. “Karım burada kalacak.”</p>

  <p class="calibre3">Daha sonra Victoria karanlık odalarında, dar yatakta kocasına sokuldu. “Beni savaşın bir parçası haline getirerek onurlandırdın. Ben de çocuklar gibi bir asker olmak istiyorum. Bu konuyu düşündüm ve neler yapabileceğimi de anladım.”</p>

  <p class="calibre3">Moses, “Anlat,” dedi.</p>

  <p class="calibre3">Kadınlar… Ben kadınları örgütleyebilirim. İşe hastanedeki hemşirelerle başlarım. Sonra da sıra diğer kadınlara gelir. Hepsine. Biz de bu savaşta erkeklerin yanında yer almalıyız.</p>

  <p class="calibre3">Adam karısına sıkıca sarıldı. “Sen dişi bir aslansın. Güzel bir Zulu aslanı!”</p>

  <p class="calibre3">Victoria, “Kalbinin atışlarını duyuyorum,” diye fısıldadı. “Benim kalbim de seninkiyle aynı anda atıyor.”</p>

  <p class="calibre3">Sabah Moses karısını hastanedeki hemşireler evine götürdü. Genç kadın içeri girmeyerek kapının önündeki basamaklarda durdu. Moses oradan uzaklaşırken dikiz aynasından Victoria’ya baktı. Johannesburg’a ve Rivonia banliyösüne dönmek için trafiğe karıştığı sırada gene kadın hâlâ orada duruyordu.</p>

  <p class="calibre3">Moses o sabah Puck’ın Tepesi’ne ilk erişenlerden biri oldu. Haberci bir gece önce onu bu toplantıya çağırmıştı.</p>

  <p class="calibre3">Marcus Archer, Moses’i verandada karşıladı. Onu selamlarken kinle gülümsüyordu. “Bir erkeğin evleninceye kadar yarım adam olduğunu, ancak ondan sonra bütünleşebildiğini söylerler.”</p>

  <p class="calibre3">Toplantı salonu olarak kullanılan mutfaktaki uzun masada iki adam oturuyordu. İkisi de beyazdı.</p>

  <p class="calibre3">Bram Fischer önemli bir ailenin oğluydu. Yargıç olan babası, Bağımsız Oranje Devleti’nin başkanlığını yapmıştı. Fischer de avukattı ve maden işletmeleri yasaları konusunda uzmandı. Eski Komünist Partisi’nin üyesiydi. Sonra ANC’ye girmişti. Son zamanlarda hemen hemen tek işi, Milliyetçi Hükümet’in 1948de koyduğu ırkla ilgili yasalara karşı gelmekle suçlanan kimseleri savunmaktı. Bram Fischer her ırktan vatandaşıyla yakından ilgileniyordu. Sevimli ve bilgili bir adamdı. Ama Moses yine de ona karşı ihtiyatlı davranıyordu. Çünkü adam sonunda bir mucize olacağına ve iyiliğin kötülüğü yeneceğine saf saf inanıyordu. Umkhonto weSizwe’nin, yani ANC’nin askeri bölümünün kurulmasına kesinlikle karşı çıkıyordu. Fischer’in barışçı düşünceleri Kongre’nin geri kalan üyelerini de etkiliyor, bu da Moses’in isteklerini frenliyordu.</p>

  <p class="calibre3">Diğer beyaz ise Joe Cicero’ydu. Litvanyalı bir göçmendi. Moses onun Afrika’ya neden geldiğini tahmin edebiliyordu. Adamı kimlerin gönderdiğini de, Joe Cicero kartallardan biriydi. Moses kadar ateşliydi. Doğrudan doğruya harekete geçilmesi hatta şiddete başvurulması konuları açıldığı zaman Moses’i destekliyordu. Zenci gidip Joe Cicero’nun yanına, Fischer’in karşısına oturdu. O gün Joe Cicero’nun desteğine ihtiyacı olacaktı.</p>

  <p class="calibre3">Yemek yapmaktan hoşlanan Marcus Archer, Moses’in önüne kıyılmış böbrek ve ‘Çiftlik Usülü Yumurta’ koydu. Ama zenci daha kahvaltısını bitiremeden diğerleri gelmeye başladılar. Nelson Mandela ve sadık destekçisi Tambo birlikte geldiler. Onları Walter Sisulu, Mbeki ve diğerleri izlediler. Sonunda uzun masa kâğıtlar, kirli tabaklar, kahve ve fincanları ve tablalarla doldu. Çok geçmeden tablalar izmaritlerle dolup taşmaya başladı.</p>

  <p class="calibre3">İçeriye sigara dumanı ve Marcus’un pişirdiği yemeklerin kokusu yayıldı. Konuşma heyecanlı ve ciddiydi. Üyeler meydan okuma kampanyasının odak noktalan konusunda anlaşmaya çalışıyorlardı.</p>

  <p class="calibre3">Mandela ilk teklifi yaptı. “Halkımızı uyandırmalı, onları sarsarak baskıya körü körüne, aptalca boyun eğmekten vazgeçirmeliyiz.”</p>

  <p class="calibre3">Adamın karşı tarafına düşen Moses masaya doğru eğildi. “Daha da önemlisi, bütün dünyanın vicdanlarını uyandırmalıyız. Çünkü sonunda kurtuluş diğer ülkelerden gelecek.”</p>

  <p class="calibre3">Mandela, “Bizim kendi halkımız…” diye başladı ama Moses onun sözünü kesti.</p>

  <p class="calibre3">Bizim halkımız eğitilip silahlandırılmadığı sürece güçsüz kalacak. Karşımıza dikilmiş olan baskı güçleri fazla kuvvetli. Silahsız zafere erişemeyiz.</p>

  <p class="calibre3">Mandela sordu. “Yani barışçı yolu red mi ediyorsun? Özgürlüğün namlunun ucuyla kazanılabileceğini mi sanıyorsun?”</p>

  <p class="calibre3">Moses onayladı. “İhtilale kitlelerin kanıyla tav verilmeli ve hareket böylece güçlendirilmelidir. Tek yol budur. Her zaman böyle olmuştur.”</p>

  <p class="calibre3">Baylar! Baylar! Bram Fischer onları susturmak için elini kaldırdı. “Asıl konumuza dönelim. Meydan okuma kampanyamızla halkımızı uyuşukluktan kurtarmayı ve dünyanın diğer ülkelerinin dikkatini çekmeyi umuyoruz. İki temel amacımız bu. Şimdi ikinci derecedeki amaçlarımızın neler olduğuna karar vermeliyiz.”</p>

  <p class="calibre3">Moses, “ANC’nin tek gerçek kurtuluş aracı olduğunu herkese kabul ettirmeliyiz,” diye önerdi. “Şimdiki halde üyelerimizin sayısı yedi bini bile bulmuyor. Ama kampanya sona erdiği zaman yüz bin üye daha bize katılmış olmalı.” Diğerleri bunu kabul ettiler. Mandela ve Tambo bile başlarını salladılar. Teklif oy birliğiyle resmileşti. Artık kampanyanın ayrıntıları üzerinde durabileceklerdi.</p>

  <p class="calibre3">Büyük bir girişim olacaktı bu. Çünkü kampanyanın ülke çapında olmasını planlıyorlardı. Eylem aynı anda Güney Afrika Cumhuriyeti’nin tüm temel merkezlerinde başlayacaktı. Böylece hükümeti bütün kaynaklarını kullanmaya zorlayacak, ayrıca yasa ve düzen güçlerinin tepkisini deneyeceklerdi.</p>

  <p class="calibre3">Mandela, “Hapishanelerini tıka basa doldurmalıyız,” dedi. “Binlerce kişi birden tutaklanmaya çalışmalı. Sonunda baskı yönetiminin mekanizması bu ağırlık altında çöker.”</p>

  <p class="calibre3">Üç gün daha Puck’ın Tepesi’ndeki mutfakta oturdular. En ince ayrıntılar üzerinde durdular, isim ve yer listeleri hazırladılar, harekâtla ilgili zaman cetvelleri yaptılar, iletişim ve ulaşım sistemiyle ilgilendiler.</p>

  <p class="calibre3">Ağır bir işti bu. Ama sonunda karar vermeleri gereken bir tek ayrıntı kaldı. Eylemin başlayacağı tarih. Hepsi de masanın başında oturan Albert Luthili’ye baktılar. O hiç duraklamadı.</p>

  <p class="calibre3">Yirmi altı haziran, dedi. Diğerleri bunu kabul ettiklerini belirten bir şeyler mırıldandılar. Albert Luthuli ekledi. “Tamam öyleyse. Hepimiz de görevlerimizi biliyoruz.” Başparmaklarını yukarı kaldırarak diğer üyeleri selamladı.</p>

  <p class="calibre3">Amandla! Güç! Ngawethu!</p>

  <p class="calibre3">Moses sakız ağaçlarının altına park ettiği eski arabaya doğru giderken güneş batı ufkunu insana fırını düşündüren renklere boyuyordu; kızgın bir turuncuya, alev alev bir kırmızıya. Joe Cicero da Moses’i bekliyordu. Mavi sakız ağaçlarından birinin gümüşümsü gövdesine yaslanmış, kollarını geniş göğsünün üzerinde kavuşturmuştu. Ayıya benzeyen bir adamdı. Kısa boylu, tıknaz ve güçlü.</p>

  <p class="calibre3">Moses kendisine yaklaşırken doğruldu. “Beni Bramfontein’e kadar götürür müsün?” diye sordu. Moses, Joe Cicero’nun binmesi için Buick’in kapısını açtı.</p>

  <p class="calibre3">On dakika kadar sessizce gittiler. Sonra Joe Cicero, “Seninle şimdiye kadar baş başa konuşmamış olmamız çok garip,” dedi. Aksanından nereli olduğu pek anlaşılmıyordu. Ama kısa siyah sakalının çevrelediği uçuk renkli suratı yassıydı. Slavlarınkine benziyordu. Gözleri katran kuyuları kadar karaydı. ? Moses sordu. “Neden çok garip?”</p>

  <p class="calibre3">Joe, “Seninle görüş açımız ortak,” diye cevap verdi. “İkimiz de ihtilalin gerçek çocuklarıyız.”</p>

  <p class="calibre3">Bundan emin misin? Joe başını salladı. “Eminim. Seni inceledim. Konuşmalarını takdir ve hayranlıkla dinledim. Senin ihtilal için gerekli o çelik adamlardan olduğuna inanıyorum.”</p>

  <p class="calibre3">Moses sesini çıkarmadı. Gözlerini yola dikmiş, yüzü ifadesizdi. Sessizliğin uzamasına bilerek izin verip diğer adamı konuşmaya zorladı.</p>

  <p class="calibre3">Joe sonunda usulca sordu. “Ana Rusya’yla ilgili duyguların nedir?” Moses bu soruyu düşündü. Sonra dikkatle, “Rusya’nın hiçbir zaman Afrika’da sömürgesi olmadı,” diye cevap verdi. “Malaya, Cezayir ve Kenya’daki mücadeleyi desteklediklerini biliyorum. Onların bu dünyada baskı altında yaşayan insanların gerçek dostu olduğuna inanıyorum.”</p>

  <p class="calibre3">Joe gülümseyerek bir sigara daha yaktı. Durmadan sigara içiyordu. Küt parmakları koyu kahveye boyanmıştı. “Özgürlüğe giden yol dik ve taşlıdır. Ve ihtilal hiçbir zaman güvenli değildir. Proleteryanın ihtilal muhafızları tarafından korunması gerekir. Kendilerince bir şey yapmamaları için.”</p>

  <p class="calibre3">Moses, “Evet,” diye başını salladı. “Ben hem Marx’ın, hem de Lenin’in eserlerini okudum.”</p>

  <p class="calibre3">Joe Cicero mırıldandı. “O halde yanılmamışım. Sen de inananlardansın. Seninle dost olmalıyız. Yakın iki dost. Çetin günler bizi bekliyor. Çelik gibi erkeklere gerek olacak.” Arka kanepeye uzanarak çantasını aldı. “Beni garın önünde bırakabilirsin…”</p>

  <p class="calibre3">Moses, Sundi Mağaraları‘nın altındaki yara kurulmuş olan kampa vardığı sırada karanlık basalı iki saat geçmişti. Arabayı büro ve laboratuvarın bulunduğu barakanın arkasına bıraktı. Sonra patikadan Tara Courtney’in çadırına doğru çıktı. Genç kadını telaşlandırmamak için sessizce ilerliyordu. Tara’nın gölgesi çadırın yanına düşmekteydi. Kadın portatif karyolasına uzanmış, gaz lambasının ışığında kitap okuyordu. Moses tırnağını branda bezine sürerken Tara irkildi.</p>

  <p class="calibre3">Moses usulca, “Korkma…” diye seslendi. “Ben geldim.”</p>

  <p class="calibre3">Tara alçak sesle cevap verdi. “Ah, Tanrım! Hiç gelmeyeceksin sandım!” Sesi sevinçten titriyordu.</p>

  <p class="calibre3">Tara, Moses’e kavuşmak için çıldırıyordu. Diğer hamilelikleri sırasında durmadan midesi bulanmış, bütün vücudu şişmiş gibi gelmişti. Ama şimdi hamileliği üç ayı geçmiş olmasına karşın Moses’i deli gibi istiyordu.</p>

  <p class="calibre3">Moses kadının ihtiyacını seziyordu, ama fazla ateşli davrandığı da yoktu.</p>

  <p class="calibre3">Daha sonra ona, “Yakında başlayacak,” diye haber verdi. “Tarihi kararlaştırdık.”</p>

  <p class="calibre3">Tara öylesine kendinden geçmişti ki, bir süre onun ne demek istediğini anlayamadı, aptal aptal başını salladı.</p>

  <p class="calibre3">Moses, “Yirmi altı haziran,” dedi. “Bütün ülkede, her kentte, aynı zamanda. Yarın Doğu Kap’a, Port Elizabeth’e gideceğim. Oradaki kampanyayı yönetmek için.”</p>

  <p class="scenebreak">***</p>

  <p class="calibre3">Orası Johannesburg’dan yüzlerce kilometre ötedeydi. Tara ise buraya Moses’e yakın olabilmek için gelmişti. Aşktan sonra duyulan o hüznü hisseden kadın kendini aldatılmış ve hakarete uğramış gibi hissetti. İtiraz etmek istedi, ama kendini zorla tuttu. “Orada ne kadar kalacaksın?”</p>

  <p class="calibre3">Haftalarca?</p>

  <p class="calibre3">Tara, “Ah, Moses…” diye başladı, sonra adamın çabucak kaşlarını çattığını fark ederek sustu.</p>

  <p class="calibre3">O Amerikalı kadın… Şu Godolphin. Onunla konuştun mu? Reklam bulamazsak çabalarımızın değeri yarıya iner.</p>

  <p class="calibre3">Evet. Tara durakladı. Moses’e, “Her şey ayarlandı,” demek üzereydi. “Kitty Godolphin seninle istediğin zaman buluşacak.” Kitty’yi Moses’e teslim edip bir kenara çekileceği yerde, sevgilisinin yanından ayrılmamak için bu fırsattan yararlanabilirdi. “Evet. Onunla konuştum. Seninle buluşmayı çok istiyor. Ama şu ara kentte değil. Swaziland’e gitti.”</p>

  <p class="calibre3">Moses, “işte bu olmadı,” diye homurdandı. “Buradan ayrılmadan önce onu görmeyi umuyordum.”</p>

  <p class="calibre3">Tara heyecanla atıldı. “Kitty’yi Port Elizabeth’e getirebilirim. Bir iki gün sonra dönecek. Onu sana getiririm.”</p>

  <p class="calibre3">Adam kuşkuyla, “Buradan ayrılabilir misin?” dedi.</p>

  <p class="calibre3">“Tabii. Televizyoncuları sana kendi arabamla getiririm.”</p>

  <p class="calibre3">Moses kararsızlıkla mırıldandı, sonra sessizleşerek bu teklifi düşündü ve başını salladı. “Pekâlâ. Sana kente vardığında benimle nasıl bağlantı kuracağını anlatacağım. Kentin hemen dışındaki, New Brighton kazasında olacağım.”</p>

  <p class="calibre3">“Seninle beraber olabilir miyim, Moses? Yanında kalabilir miyim?”</p>

  <p class="calibre3">Bunun imkânsız olduğunu biliyorsun. Kadının ısrarı Moses’i sinirlendiriyordu. “O ilçeye izin belgesi olmayan hiçbir beyazı bırakmıyorlar.”</p>

  <p class="calibre3">Tara çabucak, “Bizi kazaya sokmazlarsa televizyoncular da sana fazla yardım edemezler,” dedi. “Savaşa yararımız dokunacaksa senin yakınında olmalıyız.” Genç kadın kurnazca kendisini de Kitty Godolphin’in grubuna katıvermişti. Moses düşünürken Tara da soluğunu tutarak bekledi.</p>

  <p class="calibre3">Moses, “Belki,” diyerek başını sallarken Tara usulca soluk verdi. Sevgilisi teklifini kabul etmişti. Moses ekledi. “Evet. Bir yolu bulunabilir. İlçede Alman rahibelerin yönettikleri bir misyon hastanesi var. Onlar bizimle dost. Sen hastanede kalabilirsin. Bunu sağlarım.”</p>

  <p class="calibre3">Tara zaferle sarsıldığını Moses’in görmemesi için elinden geleni yaptı. Onunla beraber olacaktı. Önemli olan tek şey de buydu…</p>

  <p class="calibre3">Kitty Godolphin’in kendisine karşı takındığı tavır Tara’yı şaşırtıyordu. Gerek erkek olsun, gerek kadın, herkesin dostça tavırları ve güzelliği karşısında hemen etki altında kalmasına alışmıştı Tara. Ama Kitty farklıydı. Daha başlangıçta Tara’ya soğuk soğuk bakmış, onunla dost olmaktan da kaçınmıştı. Gizli bir düşmanlığı var gibiydi. Tara, Kitty’nin dikkatle oynadığı o meleksi küçük kız rolünün gerisinde saklı olan şeyleri hemen fark etmişti. Televizyoncu sert ve acımasızdı. Ama Tara yine de kadının bu tavırları için mantıklı bir neden bulamıyordu. Ne de olsa Tara ona önemli bir program teklif ediyordu. Kitty ise bu armağanı sanki Tara ona canlı bir akrep uzatmış gibi inceliyordu.</p>

  <p class="calibre3">Gözleri öfkeyle parlayan Kitty, “Anlayamıyorum,” diye söylendi. “Bana bu konuşmayı burada, Johannesburg’da yapabileceğimi söylemiştiniz, Bayan Courtney. Şimdi cehennemin bir bucağına gitmemi istiyorsunuz.”</p>

  <p class="calibre3">Moses Gama’nın orada olması gerekiyor. Önemli bir şey olmak üzere…</p>

  <p class="calibre3">Kitty yumruklarını blucinin sardığı ince kalçasına dayayarak sordu. “Bu kadar önemli olan şey nedir? Kararlaştırdığımız konuşma da önemliydi.”</p>

  <p class="calibre3">Önemli politikacılardan, spor ve film yıldızlarından en silik sönük insanlara kadar herkes o dörtköşe, küçük ekranda kısa bir an bile gözükebilmek için çok şey feda etmeye hazırdı. Bu fırsatın kime verileceğini ve kime verilmeyeceğini kararlaştırmak da Kitty Godolphin’in hakkıydı. Yarı ilahi bir hak. Moses Gama’nın bu kibirli davranışı bir hakaretti. Kitty Godolphin onu seçmişti, ama adam kadının hakkı olan minneti belirteceği yerde birtakım şartlar koşuyordu.</p>

  <p class="calibre3">Kitty tekrarladı. “Moses Gama’nın önemsiz terbiye kurallarına bile uymamasına neden olan bu müthiş şey nedir?”</p>

  <p class="calibre3">Çok üzgünüm, Miss Godolphin, size bunu açıklayamayacağım.</p>

  <p class="calibre3">O halde ben de üzgünüm, Bayan Courtney. Moses Gama’ya cehenneme kadar yolu olduğunu söyleyebilirsiniz.</p>

  <p class="calibre3">Ciddi olamazsınız! Tara bunu beklemiyordu.</p>

  <p class="calibre3">Hayatımda hiç bu kadar ciddi olmadım. Kitty bileğindeki Rolex saate bakmak için elini çevirdi. “Şimdi izninizle. Benim çok daha önemli işlerim var.”</p>

  <p class="calibre3">Tara hemen boyun eğdi. “Pekâlâ. Tehlikeyi göze alacağım. Size ne olacağını söyleyeceğim…” Bir an durarak olabilecekleri düşündü, sonra da ekledi. “Söyleyeceklerim aramızda kalacak, değil mi?”</p>

  <p class="calibre3">Hayatım, güzel bir haberse, bana işkence de yapsalar bir şey söylemem. Tırnaklarımı mengeneyle sıkıştırsalar, vücudumu kızgın demirlerle dağlasalar bile. Yani bunu ben ekranda açıklayıncaya kadar.</p>

  <p class="calibre3">Tara fikrini değiştirmekten korktuğu için çabuk çabuk konuşmaya başladı. “Moses Gama’yı çalışırken, halkıyla konuşurken, baskı ve bağnazlık güçlerine meydan okurken seyredebileceksiniz.” Kitty’nin kararsızlığını fark etti ve çabucak düşünmesi gerektiğini de anladı. “Ama sizi uyarmalıyım. Tehlikeyle karşılaşabilirsiniz. Çatışma şiddet hareketlerine dönüşebilir. Hatta kan bile dökülebilir.” Uygun sözleri bulmuştu.</p>

  <p class="scenebreak">***</p>

  <p class="calibre3">Kitty Godolphin oteldeki dairesinin salonunda, “Hank!” diye haykırdı. Kameramanlar sanki bir bombardımandan kurtulmuş gibi kanepe ve koltuklara yayılmışlardı. Radyoyu sonuna kadar açmış, ‘mavi süed ayakkabıları‘na dokunulmaması için yakaran yeni rock and roll yıldızını dinliyorlardı. Kitty, Elvis Presley’i bastırmak İçin sesini iyice yükseltti. “Hank! Kameraları ambalaja koy. Port Elizabeth adlı bir yere gidiyoruz. O kent hangi cehennemin bucağındaysa! Biz de orayı bulabilirsek!”</p>

  <p class="calibre3">Gece Tara’mn büyük arabasıyla yola çıktılar. Hank ülkedeki yolculukları sırasında Zululand ve Transkei’deki köylerin çoğunun etrafında kenevir yetiştiğini fark etmişti. Bitkinin uyum sağladığı yerlerde boyu küçük bir ağaç kadar oluyordu. Zenci kabilelerinden yalnızca birkaç ihtiyar, kurutulmuş yaprakları sigara gibi içiyorlardı. Ama beyazlar ve eğitim görmüş Afrikalılar esrar içecek kadar alçalmayı düşünmüyorlardı. O yüzden de kimsenin bitkinin yetiştirilmesini ve satılmasını engellemek için fazla bir çaba harcadığı yoktu. Hank birkaç peniye karşılık ‘saf altın’ diye tanımladığı uyuşturucudan bol bol alabiliyordu.</p>

  <p class="calibre3">Adam eliyle sardığı sigarayı yaktı ve memnun bir tavırla arkasına yaslandı. “Bunun bir çuvalı Los Angeles sokaklarında yüz bin dolar eder.” Arabanın içine bitkinin tütsüyü andıran kokusu yayıldı. Hank bir iki soluk çekti, sonra sigarayı önde oturan Kitty’ye verdi. Kadın derin bir soluk çekerek dumanı mümkün olduğu kadar ciğerlerinde tuttu. Nefes verirken, sigarayı Tara’ya uzattı.</p>

  <p class="calibre3">Tara ona nazik nazik, “Ben sigara içmem,” dedi. Hepsi güldüler.</p>

  <p class="calibre3">Hank genç kadına, “O tütün değil, hayatım,” diye açıkladı.</p>

  <p class="calibre3">Ya nedir?</p>

  <p class="calibre3">Ona burada ‘dagga’ deniyor.</p>

  <p class="calibre3">Dagga mı? Tara birden şaşırmış, Centaine’in uşaklarından birini dagga içtiği için kovduğunu hatırlamıştı.</p>

  <p class="calibre3">Centaine, “Rosenthal çorba kâsemi düşürdü,” diye şikâyet etmişti. “Çar Nikola’ya ait olan kâseyi. O nesneye başladılar mı, hiçbir işe yaramazlar artık.”</p>

  <p class="calibre3">Tara çabucak, “Teşekkür ederim, istemem,” dedi. Şasa karısına dagga teklif edildiğini duysa kimbilir ne kadar kızardı. Tara bu yüzden durakladı, fikrini değiştirdi. “Neyse… Pekâlâ…” Sigarayı aldı. Artık direksiyonu tek eliyle kullanıyordu. “Şimdi ne yapacağım.”</p>

  <p class="calibre3">Kitty, “Bir soluk çek ve dumanı içinde tut,” diye önerdi.</p>

  <p class="calibre3">Duman Tara’nın boğazını gıcıkladı, ciğerlerini yaktı. Ama Şasa’nın çok öfkeleneceği fikri dişini sıkmasına neden oldu. Öksürmemeye çalıştı. Diğerleri gülerlerken Tara da onlara katıldı.</p>

  <p class="calibre3">Sabahın erken saatlerinde, daha hava iyice ağarmadan denize eriştiler. Algoa Körfezi’nin kıyısından ilerlediler.</p>

  <p class="calibre3">Kitty, “Şimdi nereye gideceğiz?” diye sordu.</p>

  <p class="calibre3">Tara, “Zenci İlçesi New Brighton’a,” dedi. “Orada Alman rahibelerin yönettikleri bir misyon var. Hastalara bakmak ve çocuklara ders vermekle ilgileniyorlar. Azize Magdeiena Hemşireleri. Bizi bekliyorlar. Aslında beyazların ilçede kalmalarına izin yok, ama bu işi ayarladılar.”</p>

  <p class="calibre3">Nunziata Hemşire en fazla kırk yaşında, sarışın bir kadındı. Duru cildi iyice sabunlanmış gibi duruyordu. Becerikli ve ciddiydi. O mezhepten olan bütün rahibeler gibi kurşuni bir entari giymiş, omzuna kadar inen beyaz bir peçe takmıştı.</p>

  <p class="calibre3">Bayan Courtney, ben de sizi bekliyordum. Ortak dostumuz bu sabah, daha sonra gelecek. Herhalde banyo yapıp dinlenmek istiyorsunuz. Grubu onlar için ayrılan hücrelere götürdü. Basit eşyalar için özür diledi. Kitty’yle Tara bir hücreyi paylaşacaklardı. Yer çıplak betondu. Odanın tek süsü, beyaz badanalı duvardaki haçtı. Demir karyolalara hindistancevizi lifleri doldurulmuş sert iki şilte serilmişti.</p>

  <p class="calibre3">Kitty heyecanla, “Ne ilginç bir kadın,” dedi. “Onu da filme almalıyım. Rahibeler her zaman ilgi uyandırır.”</p>

  <p class="calibre3">Herkes banyo yapar yapmaz sandıklar açıldı, Kitty hemen film çekmeye başladı. Nunziata Hemşire’yle bir konuşma yaptı. Kadının Alman aksanıyla konuşması bu sohbeti daha ilginç kıldı. Daha sonra televizyoncular okulun bahçesinde oynayan zenci çocuklarla kliniğin önünde bekleyen hastaları filme aldılar.</p>

  <p class="calibre3">Kitty’nin enerjisi, hızla çalışan kafası ve tatlı dili Tara’da hayranlık uyandırmıştı. Çekimi yönetirken açı ve konu seçmedeki ustalığa da. Tara kendini gereksiz bir yaratık gibi hissetti. Bir yeteneği ve yaratıcı gücü olmaması da onu öfkelendirdi. Kitty’ye kendi yetersizliğini böyle belirgin bir biçimde vurguladığı için kızdı.</p>

  <p class="calibre3">Sonra her şey Tara için anlamsızlaştı. Dikkati çekmeyen eski bir Buick araba misyonun avlusuna girdi. Arabadan inen uzun boylu bir zenci onlara doğru geldi. Moses Gama’nın sırtında yakası açık, uçuk mavi bir gömlek vardı. Kolları kısaydı. Moses’in kol ve boyun kasları belli oluyordu. İyi dikilmiş mavi bir pantolon giymiş, ince belindeki kemeri iyice sıkmıştı. Tara’nın bir şey söylemesine gerek kalmadı. Televizyoncular görür görmez onun kim olduğunu anladılar. Tara’nın yanında duran Kitty Godolphin usulca soluğunu tuttu. “Tanrım! Kara bir panter kadar güzel!”</p>

  <p class="calibre3">Tara’nın öfkesi o anda yakıcı bir nefret halini aldı. Kitty, Moses’in kendisine ait olduğunu anlasın diye koşup adamın boynuna atılmak istedi. Ama onun yerine, Moses, Kitty’nin önünde durarak sağ elini kıza uzattığı zaman sessizce bekledi.</p>

  <p class="calibre3">“Miss Godolphin? Sonunda karşılaştık.” Sesi Tara’nın tüylerinin ürpermesine neden oldu.</p>

  <p class="calibre3">Ondan sonra bütün gün yine film çalışmaları yapıldı. Ama bu sefer odak noktası Moses Gama’ydı.</p>

  <p class="calibre3">Kitty, Moses’i çömelerek zenci çocuklarla konuşurken filme aldı. Çok fotojenik siyah bir bebeği kucağına alıp burnunu silerken de. S Bir yandan, “işte bu harika,” deyip duruyordu Kitty. “Film de şahane gözükecek!”</p>

  <p class="calibre3">Çocuklar Moses’in peşine takıldılar. Gürültüyü duyan kadınlar yoksul kulübelerinin kapılarına çıktılar. Moses’i tanıdıkları ve kameraları gördükleri anda da dans ederek ulur gibi sesler çıkarmaya başladılar. Doğuştan oyuncuydular. Hiçbir şeyden çekindikleri de yoktu. Kitty sağa sola koşuyor, olağanüstü kamera açıları yakalamaya çalışıyordu. Çekilen filmden çok memnun olduğu belliydi.</p>

  <p class="calibre3">Akşama doğru erkekler otobüs ve trenle ilçeye dönmeye başladılar. Çoğu fabrika işçisiydi. Ülkenin oto sanayinin merkezi bu bölgedeydi.</p>

  <p class="calibre3">Moses kamera onu izlerken dar sokaklardan geçti. İşçilerle konuştu. Kamera adamların şikâyetlerini ve dertlerini filme aldı. Her sahnede Moses Gama başroldeydi. Bir kahramana benziyordu.</p>

  <p class="calibre3">Kitty heyecanla, “İşim sona erdiği zaman o da Martin Luther King kadar ünlü olacak,” dedi.</p>

  <p class="calibre3">Sonra rahibelere katılarak onların basit yemeklerini paylaştılar. Kitty Godolphin bir şeyler daha yapmak istiyordu. Misyonun yakınında, kulübelerin dışında, bir aile ateşte yemek pişiriyordu. Kitty, Moses’in onlara katılmasını istedi. Adamın kalın ve heyecan verici sesiyle yaptığı konuşma etkili oldu. Arkada bebekler ağlıyor, uzaklarda köpekler havlıyordu. Karanlıkta Moses’i dinleyen Tara gözyaşlarının yanaklarından aktığını fark etti.</p>

  <p class="calibre3">Kitty ertesi sabah televizyoncuları misyonda bırakarak, Moses ve Tara’yla arabaya bindi, istasyona gittiler. Siyah işçiler, kapıda “Zenci Olmayan Giremez” yazılı bölümdeki perona doluşmuşlardı. Tren geldiğinde de onlara ayrılmış olan kompartımanlara dağılmaya başladılar.</p>

  <p class="calibre3">İstasyonun üzerinde, “Beyazlara Aittir” yazılı bir levha bulunan kapısından birkaç memur ve ilçede işleri olan beyazlar ağır ağır girdiler. Trenin en sonundaki onlara ayrılmış birinci mevki kompartımanlarda, yeşil deri kaplı kanepelere yerleştiler. Siyahlardan oluşan kalabalığa tarafsızca bakıyorlardı. Sanki başka türden yaratıkları seyrediyorlarmış gibi.</p>

  <p class="calibre3">Kitty, “Bunu da filme almalıyım,” diye mırıldandı. “Bu tepkiyi yakalamalıyım.” Telaşla not alıyordu.</p>

  <p class="calibre3">Moses öğleye doğru izin istedi. “Yerel organizatörlerle buluşmam ve yarın için son planları gözden geçirmem gerekiyor.” Arabasına binerek uzaklaştı.</p>

  <p class="calibre3">Tara daha sonra Kitty’yle yardımcılarını St. George kıyısına götürdü. Televizyoncular “Beyazlardan Başka Kimse Giremez” yazılı levhaların altında güneşlenen kalabalığı filme aldılar. Okullar tatil olmuştu. Ciltleri bronzlaşmış bikinili kızlar ve kısa saçlı, temiz yüzlü delikanlılar beyaz kumların üzerinde yatıyor, oyun oynuyor ya da yeşil dalgaların arasında sörf yapıyorlardı.</p>

  <p class="calibre3">Kitty onlara, “Siyahlar da burada yüzmeye gelselerdi ne yapardınız?” diye sordu. Bazıları o zamana dek üzerinde hiç düşünmedikleri bu konunun açılması yüzünden sinirli sinirli güldüler.</p>

  <p class="calibre3">Onların buraya gelmeleri yasak. Zencilerin de kendi kumsalları var.</p>

  <p class="calibre3">İçlerinden bir tanesi de öfkelendi. “Buraya gelip mayolu kızlarımıza bakmazlar!” iriyarı bir gençti konuşan. Tuzlar saçlarında katılaşmış, burnunun derisi güneşten soyulmuştu.</p>

  <p class="calibre3">Kitty saf saf, “Ama sen mayolu siyah kızlara bakmaz mısın?” dedi.</p>

  <p class="calibre3">Ne münasebet! Sörfçünün güneşten yanmış, yakışıklı yüzünün hatları tiksintiyle çarpıldı.</p>

  <p class="calibre3">Kitty şansının ona böylesine yardım etmesine pek sevindi. “İnanılacak gibi değil! Soweto’da bir gece kulübünde dans eden güzel bir kızı çekmiştim. O sahneyi buraya ekleyeceğim.”</p>

  <p class="calibre3">Misyona dönerlerken Kitty tekrar istasyona uğramak istedi. Orada yardımcılarına kameralar için seçtiği noktaları gösterdi, neler istediğini anlattı.</p>

  <p class="calibre3">O akşam Moses onlarla birlikte yemek yemeye misyona geldi. Sofrada neşeyle konuşup güldüler ama kahkahalarında yine de bir gerginlik vardı. Moses misyondan ayrılacağı zaman Tara onunla birlikte arabaya kadar gitti.</p>

  <p class="calibre3">İçe dokunacak bir tavırla, “Bu gece seninle beraber olmak istiyorum,” dedi. “Sensiz kendimi öyle yalnız hissediyorum ki!”</p>

  <p class="calibre3">Bu istediğin olanaksız.</p>

  <p class="calibre3">Tara, “Etraf karanlık,” diye yalvardı. “Kıyıya gidebiliriz.”</p>

  <p class="calibre3">Moses, “Polis devriyeleri de tam böyle bir fırsat kolluyorlar zaten,” dedi. “Hafta sonunda fotoğraflarını Sunday Times gazetesinde görürsün.”</p>

  <p class="calibre3">Moses, lütfen benimle burada seviş!</p>

  <p class="calibre3">Adam kızdı. “Sen şımarık bir çocuk kadar bencilsin! Sadece kendini ve kendi isteklerini düşünüyorsun! Şimdi önemli olayların eşiğindeyiz. Sen bizi mahvedecek tehlikeleri göze almaya kalkıyorsun!”</p>

  <p class="calibre3">Tara sabaha kadar uyuyamadı. Karşıdaki demir karyolada yatan Kitty’nin sakin soluklarını dinledi. Ancak şafağa doğru uykuya dalabildi. Pembe çizgili bir pijama giymiş olan Kitty heyecan ve neşeyle yatağından fırladığı zaman uyandı. Midesi bulanıyor, vücudu ona iyice ağırlaşmış gibi geliyordu.</p>

  <p class="calibre3">Kitty, “Yirmi altı haziran!” diye bağırdı. “Sonunda o önemli gün geldi!”</p>

  <p class="calibre3">Hepsi de ancak birer kahve içebildiler. Tara kendini hasta hissediyordu. Diğerlerininse sinirleri gerilmişti. Hank bir gece önce kamerasını kontrol etmişti, ama sabah arabaya yüklerken tekrar gözden geçirdi. İstasyona doğru yola çıktılar.</p>

  <p class="calibre3">Etraf karanlıktı. Zenci işçiler hızla istasyona doğru giderlerken altlarından geçtikleri birkaç sokak lambası hâlâ yanıktı.</p>

  <p class="calibre3">Ama televizyoncular istasyona vardıklarında güneşin ilk ışıkları kapıyı aydınlattı. Işık film çekimi için çok uygundu. Tara istasyonun ana kapısı önüne polisin tutukluları götürmek için kullandığı kamyonetlerden ikisinin park etmiş olduğunu gördü. Bir gün önce görev başında olan iki polisin yerini de sekiz kişilik bir grup almıştı. Demiryolu polislerinden oluşan grup istasyondaki saatin altında bekliyordu. Adamların arkasında lacivert üniforma, başlarında da siyah kasketler vardı. Cilalı palaskalarına tabancalarını takmışlardı. Ellerinde de coplar tutuyorlardı.</p>

  <p class="calibre3">Tara arabayı yolun karşı tarafına park ederken, “Öğrenmişler!” diye bağırdı. “Olay çıkmasını bekliyorlar! Şunlara bak!”</p>

  <p class="calibre3">Kitty dönmüş, arka kanepede oturan Hank’a son talimatı veriyordu. Tara kızın bekleyen polise karşı gösterdiği tepkiyi anlamak için ona baktı. Ama Kitty’nin bakışlarını kaçırması Tara’nın duraklamasına neden oldu.</p>

  <p class="calibre3">Tara, “Kitty,” diye ısrar etti. “O polisler! Sen sanki…” Bir şey hatırladığı için birdenbire sustu. Bir gün önce kıyıya giderlerken Kitty ondan arabayı postanenin önünde durdurmasını istemiş telgraf çekeceğini söylemişti. Ama genç kadın binanın pencerelerinden, kızın bir telefon kulübesine girdiğini görmüştü. O sırada bu davranış Tara’yı biraz şaşırtmıştı.</p>

  <p class="calibre3">Genç kadın, “Sen!” diye inledi. “Polise sen haber verdin!”</p>

  <p class="calibre3">Kitty, “Beni dinle, hayatım,” diye atıldı. “Bu insanlar tutuklanmak istiyorlar zaten! Amaç bu! Ben de onların tutuklanırken filmlerini çekmek istiyorum. Bu nu hepimiz için yaptım…” Durup başını yana eğdi, sonra bağırarak ekledi “Dinleyin! Geliyorlar!”</p>

  <p class="calibre3">Şafakta etrafta hafif bir şarkı yankılanıyordu. Yüzlerce kişinin söylediği bir şarkı. İstasyon kapısında duran polisler kımıldanarak kaygıyla döndüler.</p>

  <p class="calibre3">Kitty, “Tamam, Hank,” dedi “Gidelim!”</p>

  <p class="calibre3">Arabadan fırlayarak seçtikleri yerlere koştular.</p>

  <p class="calibre3">Kasketli sırmalı olan en yüksek rütbeli polis, bir başkomiserdi. Tara polislerin rütbelerini ayırt etmesini iyi öğrenmişti. Başkomiser adamlarına emirler verdi. Polislerden ikisi yolun karşı tarafındaki televizyon ekibine doğru geldiler.</p>

  <p class="calibre3">Tara, Kitty’nin, “Çek Hank!” diye bağırdığını duydu. Şarkı söyleyenler iyice yaklaşmışlardı artık. Bin Afrikalının söylediği o etkileyici ve güzel, Nkosi Şikeleri Afrika melodisi Tara’nın ürpermesine neden oldu.</p>

  <p class="calibre3">iki polis yolun tam ortasına geldikleri sırada protestocuların ilk sırası köşeyi döndü. Başkomiser adamlarını hemen yanına çağırdı. Ön sıradaki yirmi siyah kol kola girmişlerdi. Bir kaldırımdan diğerine kadar uzanıyordu sıra. Onları yine zencilerden oluşan bir kalabalık izliyordu. Bir kısmının arkasında iş kıyafetleri vardı. Bazıları başkalarının yırtık pırtık eskilerini giymişlerdi. Kimisi kır saçlı, kimisi ise yeni yetişen gençlerdi. İlk sıranın ortasında Moses dimdik yürüyordu. Başı açıktı. Etrafındaki erkeklerden daha uzundu.</p>

  <p class="calibre3">Hank peşinde ses teknisyeniyle yolun ortasına fırladı. Kamera omzunda, Moses’in önünde geri geri giderek onu filme aldı. Teknisyeni ise marş söyleyen adamın sesini Kaydediyordu. Bu Afrika’nın sesiydi. Moses’in yüzünde adeta dinsel sayılacak bir heyecan vardı.</p>

  <p class="calibre3">Başkomiser adamlarını telaşla beyazların girdikleri kapının önüne diziyordu. Sabahın ilk ışığında renkleri uçuk gibi duran adamlar sinirli sinirli coplarını kaldırıyorlardı. İlk sıra yolda döndü ve basamaklardan çıkmaya başladı. Başkomiser öne çıkarak onları durdurmak için kollarını açtı. Moses Gama elini kaldırdı. Sıradakiler ayaklarını sürüyerek çabucak durdular. Ses kesildi.</p>

  <p class="calibre3">Başkomiser uzun boylu, kırışık yüzünde hoş bir ifade olan bir adamdı. Tara onu diğerlerinin başları üzerinden görebiliyordu. Gülümsüyordu adam. Tara’nın dikkatini en çok bu çekti. Bin protestocu gelmişti ve başkomiser gülümsüyordu!</p>

  <p class="calibre3">Adam bir sınıftaki yaramaz öğrencilerle konuşan okul müdürü gibi sesini yükseltti. “Haydi, çocuklar. Bunu yapamayacağınızı biliyorsunuz. Saçmalık bu. Serseriler gibi davranıyorsunuz. Oysa ben aslında iyi insanlar olduğunuzu bili yorum.” Yine gülümseyerek ön sıradaki birkaç lidere baktı. “Bay Dhlovu, Bay Mandela… siz yönetim komitesindesiniz. Bu yaptığınız ayıp değil mi?” Parmağını salladı. İki adam başlarını eğerek, utançla gülümsediler. Bütün hava değişmeye başladı. Karşılarındaki sert ama merhametli bir babaydı. Onlar da çocuktular. Yaramaz, ama aslında iyi niyetli ve itaatli.</p>

  <p class="calibre3">Başkomiser, “Haydi gidin,” diye bağırdı.“Hepiniz. Evinize dönün ve böyle gülünç şeylere kalkışmayın.” Sıralarda bir dalgalanma oldu. Gerilerde birileri güldü. Gösteriye katılmayı pek istememiş olanlardan birkaçı usulca kaçmaya başladılar. Başkomiserin gerisinde adamları rahatlayarak gülümsediler. Kalabalık dağılırken herkes birbirini dirsekledi.</p>

  <p class="calibre3">Kitty acı acı, “Tanrım!” diye söylendi. “Şu olana bak. Zamanımı boşuna ziyan ettim…”</p>

  <p class="calibre3">Sonra basamakların yukarısındaki sıradan uzun boylu biri çıktı. Sesi etrafta yankılanırken zenciler sustular ve oldukları yerde donmuş gibi kalakaldılar. Kahkahalar kesildi. Gülümsemeler kayboldu.</p>

  <p class="calibre3">Moses Gama, “Halkım!” diye haykırdı. “Burası sizin toprağınız! Barış ve vakar içinde yaşamak Tanrının size verdiği bir hak. Bu bina burada yaşayan herkesin malı. Bu ülkede yaşayan herkes gibi, içeriye girmek sizin de hakkınız. Ben içeri giriyorum. Beni kim izleyecek?”</p>

  <p class="calibre3">ilk sıralardan kararsız sesler yükseldi. Moses başkomisere döndü, “içeri gireceğiz. Ya bizi tutuklayın ya da yana çekilin.”</p>

  <p class="calibre3">Aynı anda siyahlarla dolu bir tren istasyona girdi. Zenciler pencerelerden sarkarak bağırdılar, ayaklarını yere vurdular.</p>

  <p class="calibre3">Moses Gama marşı söylemeye başladı. “Nikosi Sikelel’i Afrika!” Başını dikleştirerek, “Yalnız Beyazlar Girebilir” uyarısının altından geçti.</p>

  <p class="calibre3">Başkomiser sesini yükseltti. “Yasalara karşı geliyorsun!” diye bağırdı. “Bu adamı tutuklayın.” Polisler bu emre uymak için birkaç adım attılar.</p>

  <p class="calibre3">Aynı anda kalabalıktan bir homurtu yükseldi. “Beni de tutuklayın! Beni de!” Kalabalık ileriye doğru akarak Moses’i de sürükledi.</p>

  <p class="calibre3">Hepsi de bir ağızdan şarkı söyler gibi, “Beni de tutuklayın,” diyorlardı. “Malan! Malan! Haydi gelin, bizi de tutuklayın!”</p>

  <p class="calibre3">Kalabalık kapıdan daldı. Beyaz polisler de onlarla birlikte sürüklenirken yere karşı koymaya çabaladılar.</p>

  <p class="calibre3">Beni de tutuklayın! Ses artık bir kükreme halini almıştı. “Amandla! andla!”</p>

  <p class="calibre3">Başkomiser devrilmemeye çalışıyor, adamlarını bir araya toplamak için bağırıyordu. Ama o “Güç! Güç!” şarkısı sesini boğuyordu. Biri çarptığı için birdenbire kasketi gözlerinin üzerine kaydı. Adamı geri geri iterek perona çıkardılar. Kameraman Hank da kalabalığın ortasındaydı. Kamerayı yukarıya kaldırmış, film çekiyordu. Etrafında polislerin beyaz yüzleri, kara coşkun bir sele kapılmış cisimlere benziyordu. Zenci yolcular trenden inerek kalabalığa karışmaya başlamışlardı. Sonra bir tek ses duyuldu.</p>

  <p class="calibre3">Jee! Bu Nguni cengâverlerini çıldırtan o savaş çığlığıydı. Yüzlerce ses ona, “Jee!” diye cevap verdiler. Tekrar, “Jee!” sesleri duyuldu. Bir şangırtı koptu. Biri omzuyla bir vagonun penceresini iterken cam adeta patladı. Kalabalık şarkı söylercesine, “Jee!” diye bağırdı.</p>

  <p class="calibre3">Beyaz polislerden biri dengesini kaybederek yere devrildi. Ayaklar altında çiğnenirken kapana kısılmış bir tavşan gibi bağırdı.</p>

  <p class="calibre3">Birer cengâvere dönüşmüş olan zenciler, “Jee!” diye haykırdılar. Artık peron boğuşan insanlarla dolmuştu. Güruh lokomotiften dehşete kapılmış olan makinisti ve ateşçiyi sürükleyerek indirdi. Adamları itip kalkarak çevrelerini sardılar.</p>

  <p class="calibre3">Dizlerini kırarken, “Jee!” diye bağırdılar. Adam öldürecek kadar çılgınlaşmaya çalışıyorlardı. Gözleri kanlanmış, camlaşmaya başlamıştı. Yüzleri parlak kara maskelere dönüşüyordu.</p>

  <p class="calibre3">Şarkı söyler gibi, “Jee!” diyorlardı. “Jee!” Moses Gama da onlara katılıyordu. Baskı altında tuttuğu kini kanını tutuşturmuştu. Başkaları istedikleri kadar zencilere kendilerini tutmaları, pasif biçimde karşı koymaları için seslenebilirlerdi. Moses Gama, “Jee!” diye haykırırken hepsinin tüyleri atavistik bir öfkeyle diken diken oluyor, yürekler sanki iyice şişerek bütün göğüsleri dolduruyordu.</p>

  <p class="calibre3">Hâlâ ayakta olan başkomiser, gar şefinin büro duvarına dayanmış kalmıştı. Kasketi düşmüş, bir apoleti kopmuştu. Biri dirseğiyle ağzına vurduğu için bıyığının kenarından kan akıyordu. O sırada tabanca mahfazasının kapağını açmaya çalışmaktaydı.</p>

  <p class="calibre3">Biri, “Öldürün!” diye haykırdı. Diğerleri de bu sözü tekrarlamaya başladılar. Kara eller başkomiseri yakasından yakaladı. Adam tabancasını çekti, havaya kaldırmaya çalıştı. Ama kalabalığın arasına sıkışıp kalmıştı. Kalçasının hizasından ateş etti.</p>

  <p class="calibre3">Patlama sesi etrafta yankılanırken biri şaşkınlık ve can acısıyla bağırdı Başkomiserin etrafındakiler gerilediler. Ortada eski bir kaput giymiş olan bir tek genç zenci kaldı. Yere diz çökmüş, ellerini karnına bastırmış, inliyordu.</p>

  <p class="calibre3">Yüzü bembeyaz kesilmiş olan başkomiser tabancayı kaldırarak havaya ateş etti. Yorgunluk ve dehşetten titreyen bir sesle, boğuk boğuk, “Çevremde vaziyet alın!” diye bağırdı. Adamlarından biri kalabalığın arasında dizüstü düşmüştü. Ama tabancasını mahfazasından çıkarmayı başardı, çevresindekilere ateş etti.</p>

  <p class="calibre3">Sonra zenciler koşmaya başladılar. Ateşten kurtulmak için kaçmaya çalışırken kapıya sıkıştılar. Artık bütün polisler ateş ediyordu. Bazıları dizlerinin üstündeydi. Hepsi de dehşete kapılmışlardı. Üstleri başları yırtılmıştı. Kurşunlar siyahların vücutlarına saplanırken ev kadınlarının halıları dövdükleri zaman çıkan sese benzeyen bir gürültü duyuldu. Hava barut, toz, kan, ter, yıkanmamış vücut ve dehşet kokuyordu.</p>

  <p class="calibre3">Zenciler haykırıyor, itiyor, çevrelerindekilerle boğuşarak sokağa çıkıyorlardı. Yere yığılmış olan arkadaşlarını peronda, kan gölcüklerinin ortasında yatar durumda ya da kurşunların parçaladığı bacaklarını sürüyerek çaresizce peşlerinden emekler durumda bırakıyorlardı.</p>

  <p class="calibre3">Polisler birbirlerini ayağa kaldırmak için koşuşurken üniformaları yırtılmış yüzleri kan içinde kalmış ya da çürümüştü. Küçük grup, makinistle ateşçiyi yanına aldı. Ellerinde tabancalar, peronda cesetlerin ve kan gölcüklerinin üzerinden atlayarak ilerlediler. Hızla basamaklardan inerek iki kamyonete doğru gittiler.</p>

  <p class="calibre3">Yolun karşısında kalabalık tekrar toplanmıştı. Polisler arabalara binerek hızla uzaklaşırken siyahlar bağırıyor, yumruklarını sallıyor, şarkı söylüyorlardı. Sonra yola çıkarak kamyonetlerin arkasından taş atmaya başladılar.</p>

  <p class="calibre3">Tara bütün bunları park ettiği arabanın içinden seyretmişti. Şimdi dehşetten felce uğramış gibi oturuyor, güruhun hayvansı homurtusunu dinliyordu. Zaman zaman yaralıların çığlık ve iniltileri duyulmaktaydı.</p>

  <p class="calibre3">Moses Gama genç kadına doğru koşarak açık pencereden içeriye bağırdı. “Hemen gidip Nunziata Hemşire’yi getir! Ona her türlü yardıma ihtiyacımız olduğunu söyle!”</p>

  <p class="scenebreak">***</p>

  <p class="calibre3">Tara sessizce başını sallayarak motoru çalıştırdı. Yolun karşı tarafında Kitty’yle Hank hâlâ film çekiyorlardı. Hank bir yaralının yanına diz çökmüş, adamın acı dolu suratını ve içinde yattığı kan gölcüğünü filme alıyordu.</p>

  <p class="calibre3">Tara kaldırımdan uzaklaşırken yoldaki kalabalık onu durdurmaya çalıştı. Yüzleri öfkeyle şişmiş olan zenciler pencerelerden içeriye haykırdılar, arabanın tepesini yumrukladılar. Ama Tara korna çalarak otomobili sürdü. Bir taraftan da siyahlara, “Doktor getirmem gerekiyor!” diye bağırıyordu. “Bırakın da geçeyim!”</p>

  <p class="calibre3">Sonunda kalabalığın arasından geçmeyi başardı. Dikiz aynasından baktığı zaman zencilerin düş kırıklığı ve öfke yüzünden istasyonu taşlamaya başladıklarını gördü. Kaldırımdan parçalar koparıyor, bunları pencerelerden atıyorlardı. Tara pencerelerden birindeki bembeyaz suratı gördü ve gar şefiyle yardımcılarına acıdı. Bilet bölümüne kaçmış, kapının arkasına da eşya yığmışlardı.</p>

  <p class="calibre3">Binanın önünde kalabalık çok fazlaydı. Tara misyona doğru giderken göstericilere katılmak için koşan siyah kadın ve erkeklerin yanından geçti. Kadınlar çılgın gibi uluyor, bu sesler erkekleri çıldırtıyordu. İçlerinden bazıları yola İnerek Tara’yı durdurmaya çalıştılar. Ama genç kadın avucunu kornaya dayayarak onların yanından geçti. Dikiz aynasından geriye bakarken, siyahlardan biri yolun kenarından aldığı taşı fırlattı. Taş arabanın tepesine çarparak sekti.</p>

  <p class="calibre3">Misyon hastanesindekiler güruhun kükremelerini ve silah seslerini duymuşlardı. Nunziata Hemşire, beyaz doktor ve kadının yardımcıları verandada kaygıyla bekliyorlardı. Tara, Nunziata Hemşire’ye seslendi. “Çabucak istasyona gelmelisiniz, hemşire! Polis ateş etti, birkaç kişiyi yaraladı. Galiba içlerinden bazıları da öldü.”</p>

  <p class="calibre3">Verandadaki grubun da böyle bir şeyi tahmin ettiği anlaşılıyordu. Çünkü tıp çantaları yanlarındaydı. Tara arabayı döndürürken Nunziata Hemşireyle doktor, ellerinde siyah çantalarıyla koşarak basamaklardan indiler, misyonun küçük mavi kamyonetine bindiler. Araba Tara’nınkinin önüne geçti. Genç kadın arabasını döndürdüğü sırada kamyonet de yüz metre kadar uzaklaşmıştı. Köşeyi dönerek istasyon yoluna saptı. Tara motor homurtusu arasında bile kalabalığın gürültüsünü duydu.</p>

  <p class="calibre3">Köşeyi döndüğü zaman kamyonetin on beş metre kadar ötede durmuş olduğunu gördü. Taşıtın çevresini kalabalık sarmıştı. Yol bir yandan diğerine haykırıp bağıran siyahlarla doluydu. Tara sözleri seçemiyordu. Onlarınki mantıksız bir öfkeydi. Ne dedikleri anlaşılmıyor, sesleri kulakları sağır ediyordu. Zenciler bütün dikkatlerini kamyonete vermişlerdi. Tara’nın farkında değillerdi.</p>

  <p class="calibre3">Kamyonete en yakın olanlar arabaya vuruyor, taşıtı sallıyorlardı. Sonra yan kapı açıldı. Hemşire Nunziata basamakta durdu. Çevresini sarmış olan kalabalıktan biraz yukardaydı. Zencilerle konuşmaya çalışıyordu. Ellerini kaldırmış, gidip yaralılara bakmasına izin vermeleri için yalvarıyordu.</p>

  <p class="calibre3">Derken biri bir taş attı. Taş güruhun üzerinden bir kavis çizdi, rahibenin yanağına çarptı. Kadın durduğu yerde yalpaladı. Beyaz peçesine parlak kanar damladı. Sersemleyen kadın elini yanağına götürdüğünde parmaklarına Kan bulaştı.</p>

  <p class="calibre3">Bu kan kalabalığı çıldırttı. Sayısız kara kol Hemşire Nunziata’ya uzandı, rahibeyi araçtan aşağıya çekti. Siyahlar bir süre aralarında boğuştular. Nunziata Hemşire’yi yola çekerek, tilki yakalamış tazılar gibi onu itip kaktılar. Sonra Tara bir bıçağın ışıltısını gördü, arabada bir çığlık attı. Susmak için parmaklarını ağzına soktu.</p>

  <p class="calibre3">Bıçağı sallayan yaşlı kadın bir Sangoma’ydı. Bir büyücü. Boynuna bunun işareti olan kemik, tüy ve hayvan kafataslarından oluşmuş gerdanlığı takmıştı. Sağ elinde tuttuğu yirmi iki santim boyundaki korkunç bıçak kavisliydi. Sapı da gergedan boynuzundan yapılmıştı. Dört adam Nunziata Hemşire’yi yakalayarak onu kamyonetin burnuna doğru fırlattılar. Yaşlı kadın sıçrayarak rahibeye yaklaştı. Adamlar Hemşire Nunziata’yı sıkıca tutuyorlardı. Başını da yukarı kaldırmışlardı. Kalabalık deli gibi şarkıya başlarken Sangoma rahibenin üzerine eğildi.</p>

  <p class="calibre3">Bir vuruşta gri elbiseyi kesti, rahibenin karnını göbeğinin aşağısından göğüs kafesine kadar yardı. Hemşire Nunziata kendisini tutan zencilerin elinde kıvranırken yaşlı cadı uzandı, elini dirseğine kadar yaraya soktu. Tara gözlerine inanamıyormuş gibi bu sahneyi seyrederken Sangoma ıslak, parlak, mor bir şeyi çıkardı. Biçimi fazla belli olmayan bir şeydi. Cadı bu işi öyle ustalıkla yaptı ki, Tara kadının kanlı ellerinde tuttuğu şeyin Hemşire Nunziata’nın karaciğeri olduğunu anlayamadı.</p>

  <p class="calibre3">Sangoma kıvrık bıçağını ışıldatarak hâlâ yaşayan organdan bir parça kesti ve doğruldu. Kamyonetin burnuna sıçrayarak kalabalığa döndü. Tiz bir sesle, “Beyaz düşmanımızı yiyorum!” diye haykırdı. “Böylece onun gücü benim olacak.” Yaşlı cadı mor parçayı dişsiz ağzına tıkarken kalabalık kükredi. Korkunç bir sesti bu. Sangoma lokmayı çiğnedi. Çeneleri hâlâ oynarken karaciğerden bir parça daha keserek bunu aşağıdaki kalabalığa attı. “Düşmanınızı yiyin.” Adamlar kanlı et parçası için köpekler gibi boğuşmaya başladılar. “Güçlü olun! Nefret ettiğiniz insanların ciğerlerini yiyin!” Cadı güruha yine ciğer parçaları attı.</p>

  <p class="calibre3">Tara gözlerini yumdu, öğürürken bütün vücudu sarsıldı. Yakıcı kusmuk boğazına kadar çıktı, zorlukla tekrar yuttu.</p>

  <p class="calibre3">Sonra birdenbire arabanın kapısı açıldı, kaba eller Tara’yı yakaladı. Genç kadını da yola sürüklediler. Kan kokusu almış olan güruhun kükreyişleri Tara’yı adeta sağır etti. Ama dehşet ona insanüstü bir güç vermişti. Kendisini yakalayanların ellerinden kurtuldu. Aslında kalabalığın kenarındaydı. Zencilerin çoğu hâlâ kamyonetin önünde oynanan o korkunç dramla ilgileniyordu. Kalabalık taşıtı ateşe vermişti. Hemşire Nunziata’nın parçalanmış cesedi kaportada, yanan bir mihraba konulmuş kurban gibi yatıyordu. Arabanın içinden çıkamayan doktor ise elleriyle alevlere vurarak onları söndürmeye çalışmaktaydı. Kalabalık adamın çevresinde şarkı söyleyerek dans ediyordu.</p>

  <p class="calibre3">Tara bir an için kurtulabilmişti. Ama çevresinde hâlâ erkekler vardı. Bağırarak genç kadına doğru uzanıyorlardı. Suratlarında hayvanca ifadeler belirmişti. Camlaşmış gözlerinden bilinçlerini kaybetmiş oldukları anlaşılıyordu. Artık insanlıktan çıkmış, kendilerini öldürme çılgınlığına kaptırmışlardı. Ne akılları vardı, ne de merhametleri. Tara bir kuş kadar hızlı hareket ederek adamların uzanmış kollarının altından geçti, çevik bir hareketle kaçtı. Artık kalabalıktan kurtulmuştu. Şimdi karşısında eski arabalar ve çöplerle dolu bir düzlük uzanıyordu. Genç kadın koşmaya başladı. Adamlar av köpekleri gibi uluyarak peşine takıldılar.</p>

  <p class="calibre3">Düzlüğün dibindeki sarkmış dikenli tel Tara’nın duraklamasına neden oldu. Genç kadın omzunun üzerinden baktı. Bir grup hâlâ peşindeydi. Adamlardan ikisi diğerlerini geride bırakmışlardı, ikisi de iriyarı ve güçlü görünüşlüydüler. Çıplak ayaklarıyla hızla koşarken yüzleri heyecanla gerilmiş, dişleri ortaya çıkmıştı. Sessizce yaklaşıyorlardı.</p>

  <p class="calibre3">Tara iki telin arasındaki açıklığa doğru eğildi. Tam diğer tarafa geçeceği sırada sırtına tel battı. Genç kadın can acısı yüzünden durakladı, bir an çaresizce çırpındı. Kurtulmaya çalışırken tel derisini yardı, kanlar kalçalarına doğru aktı. Tam o sırada zenciler onu yakaladılar.</p>

  <p class="calibre3">Tara’yı tellerin arasından geri çekerlerken dikenler elbisesini ve derisini yırttı. Adamlar çılgın kahkahalar atıyorlardı. Tara’nın dizleri büküldü, genç kadın zencilere yalvarmaya başladı. “Lütfen bana zarar vermeyin. Bebeğim olacak…”</p>

  <p class="calibre3">Zenciler Tara’yı dizlerinin üzerinde düzlükten geriye doğru sürüklediler. Sonra genç kadın, Sangoma’nın onlara doğru geldiğini gördü. İhtiyar bir maymun gibi zıplayıp sıçrıyor, dişsiz ağzıyla gıdaklar gibi sesler çıkararak gülüyordu. Sıska boynuna taktığı boncuklar ve kemikler takırdamaktaydı. Kadının kanlı parmakları arasında o kavisli bıçak vardı yine.</p>

  <p class="calibre3">Tara haykırmaya başladı. Kontrol edemediği idrarının bacaklarından aktığını hissetti.</p>

  <p class="calibre3">. Dehşetle deli gibi, “Lütfen,” diye haykırdı. “Lütfen yapmayın!” Dehşet kafasını ve vücudunu buz gibi bir karanlıkla kuşatıyordu. Tara toprağa yapışmış gibiydi. Gözlerini yumarak bıçağın vereceği acıyı bekledi.</p>

  <p class="calibre3">O sırada, kalabalık kafasızca, hayvanlar gibi kükrer, ihtiyar cadı da tiz kahkahalar atarken, bir başka ses duyuldu. Bu öfke ve otorite dolu ses, aslan kükreyişinden farksızdı. Diğer sesler kesildi. Tara gözlerini açtı. Moses bir dev gibi başına dikilmişti. Adamın sesi zencileri susturmaya ve onları geriletmeye yetti. Moses, Tara’yı çocuk gibi kucağına aldı. Arabanın çevresini sarmış olan kalabalık onu görünce açıldı. Moses, Tara’yı arabanın ön kanepesine yerleştirdi. Kendisi de direksiyona geçti.</p>

  <p class="calibre3">Motoru çalıştırarak arabayı döndürürken yanan kamyonetten yayılan kara dumanlar etraflarını sardı. Bir an, ön camdan hiçbir şey gözükmez oldu. Tara’nın burnuna Hemşire Nunziata’nın kavrulan etlerinin kokusu geldi.</p>

  <p class="calibre3">Genç kadın bu sefer kendisini tutamadı. Başı dizlerinin arasına düştü, arabanın içine kustu.</p>

  <p class="scenebreak">***</p>

  <p class="calibre3">Manfred De La Rey, Marshall Alanı‘ndaki bodrumda, Operasyon Bölümü‘ndeki uzun toplantı masasının başında oturuyordu. Pretoria’da, Birlik Binası‘ndaki kendi bürosundan karşıya geçerek Polis Müdürlüğü‘ne gelmişti. Fırtınanın gözüne. Böylece yüksek mevkideki yardımcılarıyla birlikte ülkedeki Polis Müdürlükleri’nden gelen yeni haberleri inceleyebilecekti.</p>

  <p class="calibre3">Manfred’in tam karşısına düşen duvarda Afrika kıtasının güney bölümünün büyük bir haritası asılıydı. İki polis bunun önünde çalışıyor, haritanın üzerine mıknatıslı işaretler koyuyorlardı. Bu siyah yuvarlakların üzerinde, İstihbarat Bölümü‘nün kimliklerini öğrenebildiği beş yüz kadar ANC üyesinin ve örgütçüsünün adları yazılıydı.</p>

  <p class="calibre3">Bu siyah işaretler en yoğun olarak kıtanın ortasındaki Witwatersrand’ın oluşturduğu büyük kavisin çevresine yerleştirilmiş, ama diğer taraflara da serpiştirilmişti. Birkaç saniyede bir gelen polis raporları her üyenin yerini açıklarken, işaretler de konuluyordu.</p>

  <p class="calibre3">Siyah yuvarlakların arasında birkaç kırmızı işaretler Afrika Milli Komitesi’nin bilinen üyelerini simgeliyordu.</p>

  <p class="calibre3">İçlerinden bazıları Avrupalıydı bunların: Harris, Marks, Fischer, Arada Naicker ve Nana Sita gibi Asyalılar da vardı. Ama üyelerin çoğu Afrikalaydı. Tanvbo, Sisilu, Mandela. Hepsi de haritadaydılar. Mandela’yı belirten kırmızı yuvarlak Johannesburg’a yapıştırılmıştı. Moroka’nınki Doğu Kap’ta, Albert Luthull’ninki ise Zululand’daydı.</p>

  <p class="calibre3">Manfred De La Rey haritaya bakarken yüzü iyice ifadesizleşmişti. Masada oturan diğer güvenlik görevlileri onunla göz göze gelmemeye, hatta ona bakmamaya çalışıyorlardı. Manfred kabinenin en güçlü üyesi olarak ün yapmıştı. İş arkadaşları ona ‘Panga’ adını takmışlardı. Panga, kamış tarlalarında kullanılan bir bıçaktı. Kenya’daki Mau Mauların da en sevdikleri silahtı.</p>

  <p class="calibre3">Bu ad Manfred’e uyuyordu. İriyarı bir adamdı. Masaya koyduğu elleri hareketsizdi. Manfred ellerini öyle kararsızca ya da sinirli sinirli oynatmıyordu, iri, güçlü ellerdi bunlar. Adamın yüz hatları iyice sertleşmeye başlamıştı. Geniş çenesi ve kalın boynu ondaki güçlü ifadeyi daha da arttırıyordu. Adamları Marfred’den korkuyorlardı.</p>

  <p class="calibre3">Manfred birdenbire, “Daha kaç kişi?” diye sordu. Karşısında oturan ve göğsünde cesaretini belirten madalyalar ışıldayan albay, okul çocuğu gibi irkildi, çabucak önündeki listelere baktı.</p>

  <p class="calibre3">Daha dört kişinin yerini bulmamız gerekiyor: Mbeki, Mtolo, Mhlaba ve Gama. Listedeki yanına işaret konmamış adları okuyordu. Manfred De La Rey tekrar sessizleşti.</p>

  <p class="calibre3">O sıkıntılı sessizliğine ve yüzündeki korkutucu ifadeye karşın o ana kadar başarılan işlerden memnundu. İlk gündü bu. Daha öğle olmamıştı. Ama elebaşların çoğunun yerlerini saptamışlardı. ANC bütün kampanyayı olağanüstü bir dakiklikle planlamış ve bunu umulmayacak bir kurnazlıkla uygulamıştı. Manfred böyle düşünüyordu. Bu adamların bu kadar becerikli olduklarını tahmin etmemişti. Afrikalılar kayıtsızlık ve uyuşukluklarıyla ün yapmışlardı. Ama tabii onlara beyaz komünist dostları fikir vermiş ve yardım etmişti. Protestolar, gösteriler ve grevler bütün ülkeye yayılmış, etkili olmuştu. Manfred homurdandı, masadakiler kaygıyla başlarını kaldırdılar, kaşlarını çatınca tekrar telaşla kafalarını eğdiler.</p>

  <p class="calibre3">Manfred yine düşüncelere daldı. Hayır, hiç de fena sayılmaz. Gruba birkaç beyaz yardım etmiş olsa bile. Ama işi gizli tutamamalarından da son derecede safdil amatörler oldukları anlaşılıyor. Sanki bir meyhaneye bira içmeye gidiyorlarmış gibi gevezelik edip durmuşlar. Kendilerini pek önemli sayarak plangrından söz etmiş, övünmüşler. Muhbirlerimiz her şeyi kolaylıkla öğrenmiş. Taistisnalar da var… Manfred nerede oldukları bilinmeyen liderlerin adlarını fırlayarak kaşlarını çattı. Bu isimlerden biri ona diken gibi batıyordu. Moses 3ama! Adamın dosyasını incelemişti. Mandela’dan sonra bu adamların en tehlikelisi oydu. Manfred kendi kendine, onu ele geçirmeliyiz, dedi. O ikisini yakalamalıyız. Mandela ve Gama’yı. Sonra havlarcasına, “Mandela nerede?” diye sordu.</p>

  <p class="calibre3">Albay haritadaki kırmızı bir işarete bakarak hemen cevap verdi. “Şu anda Drake Çiftliği ilçesinde yapılan bir toplantıda konuşuyor. Oradan ayrıldığında izlenecek. Biz hepsini birden tutuklamaya karar verinceye kadar.”</p>

  <p class="calibre3">“Gama’nın nerede olduğu hâlâ bildirilmedi mi?” Manfred’in sesinde sabırsızlık vardı.</p>

  <p class="calibre3">Albay başını salladı. “Henüz bildirilmedi, sayın bakanım. Onu en son dokuz gün önce burada, Witwatersrand’da görmüşler. Belki de saklanıyor. Belki onu bulamadan harekete geçmek zorunda kalacağız.”</p>

  <p class="calibre3">Manfred, “Hayır,” diye homurdandı. “Onu istiyorum. Moses Gama’yı istiyorum.” Susarak yeniden sıkıntılı ve derin bir sessizliğe büründü. Tarihin zıt akıntılarına kapılmış olduğunun farkındaydı. Güzel rüzgârlar arkasından esiyordu. Yolunda ilerlemesini sağlayacaklardı, ama aynı zamanda rüzgârların birdenbire kesilebileceğini ve kendisini geriye doğru sürüklemeye başlayacağını da biliyordu. Durum tehlikeliydi. Ölüm kadar tehlikeliydi ama Manfred hâlâ bekliyordu. Babası ve ataları avcıydılar. Fil ve aslan avlamışlardı. Manfred onların sabırdan söz ettiklerini duymuştu. Beklemek avın bir parçasıydı. Manfred de onlar gibi avcıydı. Avı aslan kadar tehlikeli ayrıca son derece de kurnazdı.</p>

  <p class="calibre3">Manfred tuzaklarını büyük ustalıkla kurmuştu. Beş yüz yasaklama emri hazırlanmıştı bile. Bu emirlerle bazı kadın ve erkekler toplumdan sürüleceklerdi. Üç kişiden kalabalık toplantılara katılamayacaklar, tek bölgeye hapsedileceklerdi. Bir tek kelime bile yazamayacaklar, söylediklerini de başkaları yayınlayamayacaktı. Böylece o hain sesleri etkili bir biçimde kesilecekti. Manfred nispeten önemsiz düşmanlarıyla böyle başa çıkacaktı. Daha küçük avlarıyla.</p>

  <p class="calibre3">Diğerlerine, o elli önemli, tehlikeli ava gelince… Manfred onlar için başka silahlar seçmişti. Tutuklama emirleri hazırdı. Suç listeleri de. Bunların arasında vatana ihanet, uluslararası komünizmin amaçlarına hizmet etmek, kanlı bir ihtilalle hükümeti devirmek için komplo kurmak, halkı kışkırtmak vardı. Bu suçlar kanıtlandığında hepsi de doğrudan doğruya darağacını boylayacaklardı. Manfred tam başarıyı ele geçirmek üzereydi. Ama bu her an elinin altından kaçabilirdi de.</p>

  <p class="calibre3">Aynı salondan camlı pencerelerle ayrılan yan odada bir ses iyice yükseldi. Hepsi de başlarını kaldırdılar. Manfred bile sesin geldiği tarafa doğru dönerek uçuk renkli gözlerini kıstı. Konuşan subay telefon alıcısını kulağına dayamış, önündeki not defterine bir şeyler yazıyordu. Sonra telefonu çabucak kapattı. Defterdeki o sayfayı kopararak harita odasına daldı.</p>

  <p class="calibre3">Bakan, “Ne var?” diye sordu.</p>

  <p class="calibre3">Onu yakaladık, efendim! Adamın sesi heyecanından tizleşmişti. “Moses Gama’nın yerini öğrendik. Port Elizabethde iki saat kadar önce New Brighton tren istasyonundaki ayaklanmaya elebaşılık etmiş. Kalabalık, polise saldırmış. Onlar da kendilerini korumak için ateş etmek zorunda kalmışlar. En aşağı ye di kişi ölmüş. İçlerinden biri de rahibeymiş. Kadını korkunç bir biçimde parçalamışlar. Henüz onaylanmayan bir habere göre, galiba etlerini koparıp yemişler. Sonra da cesedini yakmışlar.”</p>

  <p class="calibre3">Manfred, “Elebaşının Gama olduğundan eminler mi?” dedi.</p>

  <p class="calibre3">Kesinlikle, sayın bakan. Hiçbir kuşku yok. Onu yakından tanıyan bir muhbir haber vermiş. Başkomiser de Moses Gama’yı fotoğraflarından tanımış.</p>

  <p class="calibre3">Manfred De La Rey başını salladı. “Pekâlâ. Artık harekete geçebiliriz.” Uzun masanın diğer ucunda oturan Güvenlik Genel Müdürü‘ne baktı. “Lütfen gerekeni yapın.” Masadan koyu renk fötr şapkasını aldı. “Hepsini tutukladıktan sonra bana rapor verin.”</p>

  <p class="calibre3">Manfred asansöre binerek zemin katına çıktı. Şoförü onu Birlik Binası‘na götürmek için bekliyordu. Manfred deri kaplı arka kanepeye yerleşti. Araba hareket ederken, o sabah ilk defa gülümsedi. Yüksek sesle, “Bir rahibe!” dedi. “Ve kadını yemişler!” Memnun memnun başını salladı. “Diğer ülkelerdeki kalpleri kanayan kimseler bu haberi gazetelerde okusunlar ve ne tür vahşilerle savaştığımızı anlasınlar!” Uygun şans rüzgârlarının güçlenerek kendisini ancak son zamanlarda hayal etmeye başladığı yerlere doğru götürdüklerini hissetti.</p>

  <p class="scenebreak">***</p>

  <p class="calibre3">Misyona vardıklarında Moses, Tara’nın arabadan inmesine yardım etti. Kadının rengi hâlâ uçuktu. Sıtma tutmuş gibi titriyordu. Elbiseleri yırtılmış, toprak ve kan içinde kalmıştı. Ayakta duracak halde değildi.</p>

  <p class="calibre3">Kitty Godolphin ve televizyon ekibi demiryolunu aşarak yağmur kanalına saklanmış, böylece güruhun elinden kurtulmuşlar, sonra geniş bir daire çizerek misyona ulaşmayı başarmışlardı.</p>

  <p class="calibre3">Kitty verandaya çıktı. Moses’i Tara’nın merdivenlerden çıkmasına yardım ederken görünce, “Buradan gitmeliyiz!” diye haykırdı. “Hayatımın en inanılmaz filmini çektim! Onu hiç kimseye teslim edemem. Yarın sabah Johannesburg’dan kalkan uçağa yetişmek, filmlerin negatifini New York’a kendim götürmek istiyorum.” Sesi heyecanından titriyordu. Tara gibi onun da blucini yırtılıp tozlanmıştı. Ama hemen gitmek üzere hazırdı. Bütün eşyasını taşıyan kırmızı bez çantasını eline almıştı bile.</p>

  <p class="calibre3">Moses, “Rahibeyi filme çektin mi?” diye sordu. “Hemşire Nunziata’nın öldürülüşü sahnesini aldın mı?”</p>

  <p class="calibre3">“Tabii aldık, dostum.” Kitty’nin hemen arkasında duran Hank gülümsüyordu. “Her şeyi çektik.”</p>

  <p class="calibre3">Moses, “Kaç bobin?” diye üsteledi.</p>

  <p class="calibre3">Dört. Hank heyecanından yerinde duramıyordu. Ayaklarının ucunda yükseliyor, parmaklarını şaklatıyordu.</p>

  <p class="calibre3">Ya polisin ateş açışını? “Hepsini, dostum, hepsini!”</p>

  <p class="calibre3">Moses, “Rahibenin filmi nerede?” dedi.</p>

  <p class="calibre3">Hâlâ kamerada, dostum. Hank omzuna astığı kameraya elini vurdu. “Hepsi de burada! Rahibeyi yakalayıp parçaladıkları sırada makineye yeni film takmıştım.”</p>

  <p class="calibre3">Moses, Tara’yı verandadaki sütunlardan birine dayadıktan sonra Hank’a doğru gitti. O kadar kayıtsız davranıyordu ki, hiçbiri de onun amacını sezmedi. Kitty hâlâ konuşuyordu.</p>

  <p class="calibre3">Hemen yola çıkarsak yarın sabah Johannesburg’da oluruz. Uçak 11.30’da kalkıyor…</p>

  <p class="calibre3">Moses, Hank’ın yanına gelmişti. Birdenbire ağır kamerayı yakaladı, ucundaki kayışı büktü. Hank çaresiz, ayak uçlarında yükseldi. Moses film mahfazasını kameranın üzerinden çıkardı, tuğla sütuna vurmaya başladı.</p>

  <p class="calibre3">Kitty onun ne yaptığını fark ederek öfkeli bir kedi gibi atıldı. Moses’in gözlerini, yüzünü tırmalamaya çalıştı. Bir yandan da, “Filmim!” diye haykırıyordu “Kahretsin! Benim filmim o!”</p>

  <p class="calibre3">Moses kızı şiddetle itti. Kitty, Hank’a çarptı, ikisi birden yere yuvarlandılar Moses mahfazayı tekrar sütuna vurdu. Bu sefer teneke birdenbire açıldı Parlak film de açılarak verandanın trabzanından sarktı.</p>

  <p class="calibre3">Kitty, “Filmi mahvettin!” diye bağırarak ayağa fırladı, tekrar Moses’e saldırdı.</p>

  <p class="calibre3">Zenci boş tenekeyi atarak Kitty’yi bileklerinden yakaladı, rahatlıkla havaya kaldırdı. Kitty çırpınıp tekme attı.</p>

  <p class="calibre3">Moses, “Polisin zalimliğini ve masum siyahların katledilişini filme aldınız ya,” dedi. “Olayların geri kalanını görmemeniz gerekirdi. O sahneyi bütün dünyaya göstermenize izin veremem.” Kitty’yi itti. “Tara’nın arabasını alabilirsiniz.”</p>

  <p class="calibre3">Kitty öfkesinden ateş saçan gözlerle Moses’e baktı, bileklerinde belirmiş olan kırmızı lekeleri ovuşturdu. Sonra tükürürcesine, “Bunu unutmayacağım,” diye homurdandı, “ilerde bir gün bunu ödeyeceksin, Moses Gama!” Kini insanın kanını donduracak gibiydi.</p>

  <p class="calibre3">Moses, “Haydi, git,” diye emretti. “Uçağa yetişmen gerekiyor.”</p>

  <p class="calibre3">Kitty bir an kararsız, durdu. Sonra dönerek çantasını kaptı. “Haydi, gel, Hank.” Basamaklardan hızla inip arabaya koştu, direksiyona geçti.</p>

  <p class="calibre3">Hank, Moses’in yanından geçerken, “Seni aşağılık köpek,” diye söylendi. “Şimdiye kadar çektiğim sahnelerin en etkileyicisiydi o!”</p>

  <p class="calibre3">Moses usulca, “Daha üç kutu filmin var,” dedi. “Bunun için minnet duymalısın.”</p>

  <p class="calibre3">Moses arabanın uzaklaşmasını seyretti. Sonra Tara’ya döndü. “Artık hızla hareket etmemiz gerekiyor. Onlar ilçeyi kordon altına almadan buradan uzaklaşmalıyız. Beni mimlediler artık. Kaçmamız gerekiyor.”</p>

  <p class="calibre3">Tara, “Ne yapmamı istiyorsun?” diye sordu.</p>

  <p class="calibre3">Gel. Bunu daha sonra anlatırım. Moses genç kadını Buick’e doğru sürükledi. “Önce kaçmamız şart.”</p>

  <p class="calibre3">Tara satıcıya çek verdi, adamın ucuz puro kokan küçük bürosundan Kap’taki bankaya telefon etmesini bekledi.</p>

  <p class="calibre3">Satıcının karmakarışık masasına buruşuk bir gazete atılmıştı. Tara onu eline alarak haberleri heyecanla okudu. “P.E.’ deki ayaklanmada yedi kişi öldü. ülkede kargaşalık. 50 göstericiye yasak kondu. Mandela tutuklandı.”</p>

  <p class="calibre3">Gazetede hemen hemen tek konu, ‘Meydan okuma kampanyası’ ve bunun sonuçlarıydı. Hemşire Nunziata’nın öldürülmesi ve karaciğerinin yenmesiyle ilgili haberin altına ANC’nin diğer bölgelerde yaptıkları yazılıydı.</p>

  <p class="calibre3">İç sayfada faaliyetleri yasaklanan beş yüz kişinin adı vardı. Vatana ihanet ve Komünist Parti’nin amaçlarına hizmet etmekle suçlanan kimselerin bir listesi. Tara bu listede Moses Gama’nın adını görünce dudağını ısırdı. Vatana ihanet büyük bir suçtu. Genç kadının gözleri önünde, başında kukuletayla darağacından sallanan Moses’in hayali belirdi.</p>

  <p class="calibre3">Satıcı heyecanla Tara’ya yaklaştı. “Beni bağışlayın, sevgili Bayan Courtney. Kim olduğunuzu bilmiyordum. Yoksa çekinizin karşılığı olup olmadığını sormaya kalkmazdım.”</p>

  <p class="calibre3">Adam yaltaklanırcasına gülümseyerek, selamlar vererek Tara’yı avluya çıkardı. Genç kadının hemen hemen bin dolar ödediği 1941 model siyah Cadillac’ın kapısını açtı.</p>

  <p class="calibre3">Tara yokuştan indi, arabayı denize bakan Donkin’de park etti. ilerdeki mağazalardan birine girerek bir şoför kasketiyle bir üniforma satın aldı. Sonra arabayla büyük gara gidip orada durdu. Anahtarı yerinde bıraktı, Cadillac’ın arka kanepesine yerleşti. Beş dakika sonra Moses istasyondan çıktı. Üzerinde kirli, mavi bir iş tulumu vardı. Garın kapısında bekleyen polis ona bakmadı bile. Moses kaldırımda ilerledi. Cadillac’ın yanına geldiği zaman Tara ona pencereden paketi uzattı.</p>

  <p class="calibre3">Moses on dakika sonra şoför kılığında geri döndü. Direksiyona geçerek motoru çalıştırdı.</p>

  <p class="calibre3">Genç kadın usulca, “Haklıymışsın,” dedi. “Hakkında tutuklama emri çıkarılmış.”</p>

  <p class="calibre3">Nereden biliyorsun? “Gazete aldım.” Tara, Moses’le ilgili haberin olduğu sayfayı açmıştı. Ona uzattı. Moses yazıyı çabucak okudu, sonra da Cadillac’ı sürüp trafiğe karıştı.</p>

  <p class="calibre3">Ne yapacaksın, Moses? Teslim mi olacaksın? Yargılanacak mısın?</p>

  <p class="calibre3">Zenci düşünceli bir tavırla mırıldandı. “Mahkeme salonundan bütün dünyaya seslenebilirim.”</p>

  <p class="calibre3">Tara sert bir sesle, “Seni mahkûm ettikleri zaman darağacı dünyanın ilgisini daha da fazla çeker,” diye hatırlattı. Moses dikiz aynasından ona bakarak güldü.</p>

  <p class="calibre3">Bizim amaçlan uğruna ölen insanlara ihtiyacımız var. Her idealin ihtiyacı vardır.”</p>

  <p class="calibre3">Tanrım, Moses! Nasıl böyle konuşabiliyorsun? Her hareketin bir lidere ihtiyacı vardır. Pek çok kimse kahraman olabilir. Ama liderlik edecek insan az.</p>

  <p class="calibre3">Moses bir süre sessizce arabayı sürdü, sonra kesin bir tavırla, “Johannesburg’a gideceğiz,” dedi. “Karar vermeden önce diğerleriyle konuşmam gerekiyor.”</p>

  <p class="calibre3">Tara, “Diğerleri yakalandılar,” dedi.</p>

  <p class="calibre3">Hepsi değil. Moses başını salladı. “Kaçmayı başaranlarla konuşmalıyım. Ne kadar paran var?”</p>

  <p class="calibre3">Tara çantasını açarak parasını saydı. “Yüz sterlinden biraz fazla.”</p>

  <p class="calibre3">Yeter de artar bile. Polis bizi durdurduğu zaman kibar hanımefendi rolü oynamaya hazır ol.</p>

  <p class="calibre3">Kentin hemen dışındaki Swaertkops köprüsünde ilk kordonla karşılaştılar. Genç bir polis arka pencereye yaklaştı. “Günaydın, Mevrou.” Elini kasketine götürdü. “Arabanızın bagajına bakabilir miyiz?”</p>

  <p class="calibre3">Ne var, memur bey?</p>

  <p class="calibre3">Bazı olaylar çıktı, efendim. Bir rahibeyi öldürüp yiyen kışkırtıcıları arıyoruz.</p>

  <p class="calibre3">Tara öne doğru eğilerek Moses’e sert sert, “Bagajı aç da polis baksın Stephen,” diye emretti. Moses arabadan inerek bu isteği yerine getirdi. Birkaç polis bagaja bir göz attılar. O arada bir teki bile zencinin suratına bakmadı. Sanki şoför üniforması onu mucize sayılacak biçimde görünmez yapmıştı.</p>

  <p class="calibre3">Teşekkür ederiz, efendim. Polis elini salladı.</p>

  <p class="calibre3">Moses, “Bu gurur kırıcı bir şey,” diye mırıldandı. “Ben de artık ünlü biri olduğumu sanıyordum.”</p>

  <p class="calibre3">Kıyıdan içerlere doğru uzun ve yorucu bir yolculuk yaptılar. Moses bir ara arabanın radyosunu açtı. Sovyetler Birliği’nin Birleşmiş Milletler’de Güney Afrika’daki durumun incelenmesini istediğini ve müttefiklerinin de bunu desteklediğini öğrendiler. Birleşmiş Milletler, Güney Afrika’daki durumla ilk defa ilgileniyordu. Sırf bunun için bile bu kadar fedakârlığa değerdi. Ama haberlerin geri kalanı sarsıcıydı. Sekiz binden fazla protestocu tutuklanmıştı. Bütün liderlerin toplantılara katılmaları yasaklanmış ve bir kısmı yakalanmıştı. İç Güvenlik Bakanlığının bir sözcüsü duruma hâkim olduklarını açıklıyordu.</p>

  <p class="calibre3">Karanlık bastıktan sonra Bağımsız Oranje Devleti sınırları içinde, küçük bir otelin önünde durdular. Tara şoförü için de yemek ve oda istedi. Otelci bu isteği normal karşıladı. Çünkü oraya uğrayan işadamlarının çoğunun şoförleri vardı. Moses’i otelin arka avlusundaki hizmetkârlar bölümüne yolladılar.</p>

  <p class="calibre3">Tara salonda tatsız bir yemek yedikten sonra Weltevreden’i aradı. Telefona Sean cevap verdi. Çocuklar bir gün önce Şasa’yla çıktıkları safariden dönmüşlerdi. Hepsi de heyecanlıydı. Anneleriyle teker teker konuştular, Garrick’in insan yiyen aslanı nasıl vurduğunu anlattılar. Sonra telefonu İsabella aldı. Kızının o tatlı, çocuksu sesi ve peltek konuşması Tara’nın kalbini sızlattı. Genç kadın annelik görevlerini yapmadığı için kendisini çok suçlu hissetti. Ama İsabella da dahil, hiçbir çocuğunun onu özlememiş olduğu anlaşılıyordu.</p>

  <p class="calibre3">Tara en son olarak kocasıyla konuştu. Şasa kayıtsız ama yine de dostça bir sesle, “Harika vakit geçirdik,” dedi. “Garry bir aslan vurdu.”</p>

  <p class="calibre3">Tanrım, Şasa! Bir de sen anlatma bunu. Zavallı hayvanın ölümünün ayrı üç hikâyesini dinledim.</p>

  <p class="calibre3">Birkaç dakika sonra karı kocanın birbirlerine söyleyecek bir şeyleri kalmadı. Sonunda Şasa, “Eh, hayatım, kendine iyi bak,” dedi. “O haydutların işi iyice azıttıkları anlaşılıyor. Ama De La Rey’in duruma hâkim olduğu da kesin. Sakın ayaklanmalara yakalanma.”</p>

  <p class="calibre3">Tara, “Yakalanmam,” diye söz verdi. “Haydi, artık gidip yemeğini ye.” Şasa akşam yemeğini tam sekizde yemekten hoşlanırdı. Şimdi de sekize dört vardı. Kadın kocasının yemek için giyinmiş olduğunu ve saatine baktığını biliyordu. Tara telefonu kapattıktan sonra birdenbire Şasa’nın ona nerede olduğunu sormadığını fark etti. Ne yaptığını, eve ne zaman döneceğini de sormamıştı.</p>

  <p class="calibre3">Böylece yalan söylemekten kurtulmuş oldum, diyerek kendi kendini avuttu.</p>

  <p class="calibre3">Odasının penceresinden arka avlu gözüküyordu. Hizmetkârlar bölümünde ışıklar yanıktı. Genç kadın müthiş bir yalnızlık hissetti birdenbire. Sanki kanı dondu. Bir an usulca Moses’in yanına gitmeyi düşündü. Ancak bütün iradesini kullanarak bu çılgınca arzuyu yenebildi. Onun yerine telefonu açarak santraldaki kıza Punck’ın Tepesi’nin numarasını sordu.</p>

  <p class="calibre3">Telefona, İngilizceyi koyu Afrikalı aksanıyla konuşan bir uşak cevap verdi. Tara’nın yüreğine indi sanki. Rivonia’nın güvende olup olmadığını öğrenmeleri şarttı. Polisin tuzağına düşebilirlerdi.</p>

  <p class="calibre3">Tara, “Nikosi Marcus orada mı?” diye sordu.</p>

  <p class="calibre3">Uşak, “Nikosi Marcus yok burada, hanım,” dedi. “O gitti. Siz Tara hanım mısınız?”</p>

  <p class="calibre3">Evet! Evet! Tara bu uşağı hatırlamıyordu ama adamın onu sesinden tanıdığı anlaşılıyordu. Genç kadın tam sorularını sürdüreceği sırada Marcus Archer normal sesiyle konuşmaya başladı.</p>

  <p class="calibre3">Özür dilerim, hayatım. Sahnede taklit yaparmış gibi konuştuğum için kusuruma bakma, ama burada gökyüzü kafamıza geçti. Herkes paniğe kapıldı. Domuzlar tahmin ettiğimizden daha hızlı harekete geçtiler. Bildiğim kadarıyla, bir tek Joe’yla ben yakamızı kurtarabildik. Sevgili dostumuz nasıl? Onu da yakaladılar mı?</p>

  <p class="calibre3">O güvende. Puck’ın Tepesi’ne gelebilir miyiz?</p>

  <p class="calibre3">Şu ana kadar bizimle ilgilenmediler. Ama dikkatli davranın, olur mu? Yolları kapattılar.</p>

  <p class="calibre3">Tara o gece pek az uyudu ve şafaktan önce kalktı. Moses’le tekrar yola çıktılar, öğleden önce Vaal Nehri’ni aştılar.</p>

  <p class="calibre3">Tara, Moses’e yakın olabilmek için Transvaal’e döndüğünden beri ona durumu açıklamak için uygun bir fırsat kollamıştı. Ama artık hiçbir zaman uygun bir an olamayacağını biliyordu. Birkaç saat sonra hiçbir şey kesin değildi. Yalnızca karmaşanın süreceğini ve hepsini de tehlikenin bekleyeceğini biliyorlardı.</p>

  <p class="calibre3">Tara önde oturan zenciye kararlı bir sesle, “Moses,” dedi. “Artık gerçeği senden saklamayacağım. Durumu sana şimdi açıklamak zorundayım. Karnımda çocuğunu taşıyorum.”</p>

  <p class="calibre3">Birden Moses’in hafifçe irkildiğini fark etti. Sonra adam dikiz aynasından ona baktı. İnsanı ipnotize eden o kara gözleri ateş saçıyordu.</p>

  <p class="calibre3">Moses, “Ne yapacaksın?” diye sordu. Tara’ya, “Emin misin?” dememişti. “Çocuğun benim olduğunu nereden biliyorsun?” da dememişti. Ama bu bakımdan bir sorumluluk da üstlenmiyordu. “Ne yapacaksın?”</p>

  <p class="calibre3">Henüz bilmiyorum. Ama o çocuğu dünyaya getirmenin bir yolunu bulacağım.</p>

  <p class="calibre3">Bebeği aldırmalısın.</p>

  <p class="calibre3">Tara şiddetle, “Olmaz!” diye haykırdı. “Asla! O benim! Oğluma ben bakacağım.”</p>

  <p class="calibre3">Moses, “Çocuğun erkek olacağını nereden biliyorsun?” da demedi. Yalnızca, “Bebek melez olacak,” diye hatırlattı. “Buna hazır mısın?”</p>

  <p class="calibre3">Tara ısrarla, “Bir yolunu bulacağım,” dedi.</p>

  <p class="calibre3">Moses konuşmasını amansızca sürdürdü. “Ben sana yardım edemem. Hiç edemem. Bunu anlıyorsun sanırım.”</p>

  <p class="calibre3">Tara, “Pekâlâ yardım edebilirsin,” diye cevap verdi. “Bana karnımda oğlunu taşıdığım için sevindiğini söyleyebilirsin. Ve çocuğu seveceğinden söz edebilirsin. Benim seni sevdiğim gibi.”</p>

  <p class="calibre3">Moses, “Sevgi,” dedi. “Bu bir Afrika sözcüğü değil. Benim sözlüğümde sevgi sözcüğünün yeri yok.”</p>

  <p class="calibre3">Ah, Moses, bu doğru değil. Halkını seviyorsun.</p>

  <p class="calibre3">Ben onları bir bütün olarak seviyorum. Tek tek değil. İçlerinden herhangi birini bütünün yararı uğruna feda edebilirim.</p>

  <p class="calibre3">Ama oğlumuz, Moses? Birlikte yarattığımız değerli bir varlık. Onun için hiçbir şey hissetmiyor musun? Tara aynadan adamın gözlerine baktı. Bu gözlerde acı vardı.</p>

  <p class="calibre3">Moses sonunda, “Evet,” diye itiraf etti. “Tabii hissediyorum. Ama bunu açıklamaktan korkuyorum. Böyle duyguları kilit altında tutmalıyım. Çünkü bunlar azmimi tüketebilir. O zaman hepimiz mahvoluruz.”</p>

  <p class="calibre3">Tara usulca mırıldandı. “O halde oğlumuzu ben ikimiz adına seveceğim.”</p>

  <p class="scenebreak">***</p>

  <p class="calibre3">Marcus Archer’in de söylediği gibi, yollar kapatılmıştı. Büyük bir endüstri ve madencilik merkezi olan Witwatersrand’a yaklaşırken onları üç defa durdurdular. Ama her seferinde de şoför üniforması ve Tara’nın beyaz yüzüyle azametli tavırları Moses’i kurtardı.</p>

  <p class="calibre3">Tara, Johannesburg’u kuşatılmış bir kent gibi bulacağını sanmıştı, ama görünüşte fazla değişen bir şey yoktu. Değişik ırklardan insanlar alışverişe çıkmışlardı. Yüzlerinde rahat ve neşeli ifadeler vardı.</p>

  <p class="calibre3">Tara, “Hiçbir şey değişmemiş,” diye yakındığı zaman Moses, “Fazla bir şey beklememelisin,” dedi. “Bize karşı duran güçler kaya kadar sağlamlar. Ve sonsuz kaynakları var. Ama bu yine de bir başlangıç. Kurtuluşa giden yolda attığımız ilk titrek adım.”</p>

  <p class="calibre3">Puck’ın Tepesi’nin önünden ağır ağır geçtiler. Ev boşmuş gibi gözüküyordu. Görünürde polise benzer kimse yoktu. Moses arabayı kulübün arkasındaki tarlaya park etti. Tara’yı Cadillac’da bırakarak geriye yürüdü. Polisin tuzak kurup kurmadığını kesinlikle anlamak istiyordu.</p>

  <p class="calibre3">Yarım saat sonra döndü. Arabayı çalıştırırken Tara’ya, “Her şey yolunda,” dedi. “Marcus bizi bekliyor.”</p>

  <p class="calibre3">Marcus onları verandada bekliyordu. Yorgun ve bitkindi. Tara’nın onu son görünüşünden beri pek belirgin bir biçimde yaşlanmıştı. Onları uzun mutfağa götürdü, ocağın başına geçti. Moses’le Tara için yemek yapıyordu. Çalışırken bir taraftan da onlara yoklukları sırasında olanları anlattı.</p>

  <p class="calibre3">Polisin tepkisi pek etkili ve çabuk oldu. Dikkatle hazırlanmış oldukları anlaşılıyordu. Onlar durumu anlayıp toparlanıncaya kadar bir hayli zaman geçeceğini sanıyorduk. Bu gecikmeden yararlanacak, kitleleri meydan okuma kampanyasına katılmaya çağıracaktık. Böylece hareket güç kazanacak ve kimse buna karşı koyamayacaktı. Ama polis hazırdı, bizi bekliyordu. Liderlerden on iki kadarı tutuklanmadı. Moses de bu şanslı insanlardan birisi. Ve liderler olmadığı için de kampanya duraklamaya başladı. Marcus sözlerini sürdürmeden önce Tara’ya gözlerinde kin dolu bir ifadeyle baktı. “Ancak bazı yerlerde polise karşı koyuyorlar. Bizim küçük Victoria harika işler başarıyor. Baragwanath’daki hemşireleri örgütledi, bizim kampanyaya katılmalarını sağladı. Tabii bu çalışmalarını daha fazla sürdüremeyecek. Pek yakında Victoria’yı da ya tutuklayacak ya da böyle faaliyetlerde bulunmasını yasaklayacaklar. Bundan emin olabilirsin.”</p>

  <p class="calibre3">Moses başını salladı. “Vicky cesur bir kadın. Tehlikeleri biliyor ve bunları isteyerek göze alıyor.” Bunu söylerken Tara’ya bakıyordu. Sanki ona kıskançlığını belirten bir şey söylemesi için meydan okuyormuş gibi.</p>

  <p class="calibre3">Tabii Tara, Moses’in evlendiğini biliyordu. Ama bundan hiç söz etmemişti. Bunun nelere yol açacağının farkındaydı. Şimdi bu meydan okuyan gözlere karşılık vermeyerek bakışlarını kaçırdı.</p>

  <p class="calibre3">Moses, “O De La Rey denilen adamı önemsemedik,” dedi. “Aslında tehlikeli bir düşman. Umduklarımızın pek azını elde edebildik.”</p>

  <p class="calibre3">Tara başını kaldırmadan mırıldandı. “Ama Birleşmiş Milletler’de durumumuz tartışılıyor.”</p>

  <p class="calibre3">Moses tiksintiyle, “Evet, tartışılıyor,” dedi. “Ama Amerika, İngiltere ya da Fransa’nın bir oyu yeterli. O zaman kimse harekete geçemez. Halkım ıstırap çekerken onlar konuşmalarını sürdürürler.”</p>

  <p class="calibre3">Marcus sitem etti. “Bizim halkımız, Moses. Bizim halkımız.”</p>

  <p class="calibre3">Moses haşin bir tavırla düzeltti. “Benim halkım. Diğerlerinin hepsi de hapiste. Dışarda kalan tek lider benim. Onlar da benim halkım!” Mutfağa derin bir sessizlik çöktü.</p>

  <p class="calibre3">Sonunda kaşları çatılmış olan Marcus bu sessizliği bozdu. “Şimdi ne olacak? Nereye gideceksin? Burada kalamazsın. Polis her an bir baskın yapabilir. Nereye gideceksin?”</p>

  <p class="calibre3">Moses düşünceli düşünceli, “Drake’in Çiftliği?” dedi.</p>

  <p class="calibre3">Olmaz. Marcus başını sallıyordu. “Oradakiler seni çok iyi tanıyorlar. Drake Çiftliği’ne adımını attığın an ilçedekilerin hepsi öğrenir. Polisin her yerde muhbirleri var. Bu iş en yakındaki karakola teslim olmaya benzer.”</p>

  <p class="calibre3">Yine sustular. Sonra Moses, “Joe Cicero nerede?” diye sordu. “O da tutuklandı mı?”</p>

  <p class="calibre3">Marcus, “Hayır,” diye cevap verdi. “Joe saklanıyor.”</p>

  <p class="calibre3">Onunla temasa geçebilir misin?</p>

  <p class="calibre3">Joe’yle anlaştık. O bana telefon edecek. Bu gece olmazsa yarın.</p>

  <p class="calibre3">Moses masanın üzerinden Tara’ya baktı. “Seninle Sundi Mağaraları‘ndaki kampa gelebilir miyim? Şu anda aklıma gelen tek güvenli yer orası.”</p>

  <p class="calibre3">Tara birdenbire sevindi. Moses daha bir süre yanında olacaktı.</p>
</body>
</html>
