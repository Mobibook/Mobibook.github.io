<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 3pt; margin-top: 3pt; }
</style>
</head>

<body class="calibre">
  <p class="calibre3">Ya Sharpeville? Elinde tuttuğu kabaca basılmış bildiriyi kaldırdı. “Ya bu?”</p>

  <p class="calibre3">Yardımcısı hemen cevap vermeyerek haritayı incelermiş gibi yaptı. O sırada cevabını hazırlıyordu. Bildiriyi Lothar De La Rey’in bulduğunu ve bakanın da oğlu konusundaki duygularını biliyordu. Zaten Leroux da herkes gibi Lothar’ı çok takdir ettiğinden, genç adamı küçümsemeyi ya da bakanını sinirlendirmeyi istemiyordu. Sonunda, “Sharpeville’de karışıklık çıkabilir,” diye mırıldandı. “Ama orası küçük bir ilçe. Her zaman da huzurlu ve sakin bir yerdi. Oradaki adamlarımız gerekeni yaparlar. Ben bir tehlike olduğunu sanmıyorum. Sharpeville’e yirmi, otuz kişi göndermemizi önereceğim. Sık sık boykot ve grevler yapılan, geçmişi şiddet olaylarıyla dolu daha büyük ilçelerle ilgilenmeliyiz.”</p>

  <p class="calibre3">Manfred sonunda razı oldu. “Pekâlâ. Ancak güçlerimizin en az yüzde kırkını yedek olarak tutmanızı istiyorum. Beklenmedik bir yerde olay çıktığı zaman hızla oraya gidebilmeliler.”</p>

  <p class="calibre3">Danie Leroux, “Ya silahlar?” diye sordu. “Bütün ünitelere otomatik silahlar verilmesini emretmek üzereyim.”</p>

  <p class="calibre3">Manfred başını salladı. “Ja, en kötü ihtimale karşı hazırlıklı olmalıyız. Düşmanlarımız boyun eğmek üzere olduğumuzu sanıyorlar. Kendi halkımız bile korkmaya, şaşalamaya başlıyor.” Sesini alçalttı, ama şimdi daha öfkeli ve kararlıydı. “Bu durumu değiştirmek zorundayız. Temsilcisi olduğumuz her şeyi yıkıp mahvetmek, ülkeyi kana bulamak isteyen bu insanları ezmeliyiz.”</p>

  <p class="calibre3">20 Mart 1960. Pazar günü PAK merkezlerinde müthiş bir çalışma vardı. Herkes beklenti içinde doluydu. Sanki gelecek on yılda pek büyük değişiklikler olacağına sonunda inanmaya başlamışlardı. Radikaller mantıksızca da olsa müthiş umutluydular. Milliyetçi hükümetin devrilmek üzere olduğunu, bütün dünyanın kendilerini desteklediğini düşünüyorlardı. Kurtuluş anı gelmişti. Bunun için son bir çaba gerekiyordu. O zaman apartheid çökecek ve kötü yaratıcılarını, Verwoerd ve yardımcılarını altında ezecekti.</p>

  <p class="calibre3">Raleigh Tabaka adamlarıyla birlikte kentte kulübeden kulübeye gezerken müthiş bir mutluluk duyuyordu. Herkese aynı mesajı veriyorlardı. “Yarın tek vücut gibi olacağız. Kimse işe gitmeyecek. Otobüs kalkmayacak. Yürüyerek gitmeye kalkanları da Poqo üyeleri yollarda durduracaklar. PAK’a meydan okuyan herkesin adları alınacak ve cezalandırılacaklar. Yarın beyaz polis bizden korkacak.”</p>

  <p class="calibre3">Bütün gün çalıştılar. Amelia da öyle. Ama genç adamla fırının arkasındaki odada çabucak yemek yerlerken kız hâlâ sabahki kadar taze, güçlü ve heyecanlıydı.</p>

  <p class="calibre3">Raleigh ona, “Yarın özgürlük güneşinin doğduğunu göreceğiz,” dedi. “Ama uyuyamayız. Bu gece yapılması gereken daha çok iş var.” Amelia’nın elini tuttu. “Çocuklarımız özgür olarak doğacaklar. Biz de ikimiz birlikte insan gibi yaşayacağız, hayvan gibi değil.” Sonra kızı o büyük günün hazırlıklarını tamamlamaları için sokağa çıkardı.</p>

  <p class="calibre3">Çalışmalarını bütün gece sürdürdüler. Doğu ufku hafifçe aydınlanırken Raleigh telefon direklerinden birine tırmanıp telleri kesti. Tekrar yere inerek Amelia’ya, “Dostumuz leopar kendisine yardım etmeleri için diğer polisleri kolay kolay çağıramayacak,” dedi. Neşeyle gülüyordu.</p>

  <p class="calibre3">Lothar De La Rey cipini gölgelerin arasına bırakarak usulca köşeye yürüdü, orada yalnız başına beklemeye başladı. Geceyi dinliyordu. Sharpeville’de çalıştığı yıllar boyunca kentin ruh halini tahmin etmeyi öğrenmişti. Bu gece kentin vahşice bir heyecan ve beklenti içinde olduğunu da hemen fark etti. Aslında her taraf sessizdi. İnsan dikkatle dinlemedikçe hiçbir şey duyamazdı. Ama dikkatle dinliyordu Lothar. Köpekler huzursuzca havlıyorlardı. Çünkü gölgelerin arasından birilerinin hızla ilerlediğini seziyorlardı.</p>

  <p class="calibre3">Sonra Lothar gözcülerin ıslıklarını duydu. Sokaktaki çetelerin kendilerini tanıtmak için çıkardıkları hafif sesleri de. Gölgelerin arasına gizlenerek yürüdü. O bildiriler eline geçmemiş olsaydı da, bu gece kentin uyanık olduğunu, herke sin sinirlerinin iyice gerildiğini anlayacaktı. Lothar hayal gücü olan, romantik bir genç değildi. Ama artık kara tehlikenin günden güne daha da arttığını iyice anlıyordu. Delikanlıların kabara kabara sokaklarda dolaşırken güvenle meydan okuduklarını görmüş, takındıkları savaşçı adlarını duymuştu: Milletin Mızrağı. Temizler. Lothar bu gece tehlikeyi daha iyi kavramıştı. Görevinin ne olduğunu da biliyordu.</p>

  <p class="calibre3">Cipine binerek sokaklarda ağır ağır dolaştı. Siyahlardan oluşan grupları sık sık fark ediyordu. Ama projektörü onlara doğru çevirdiği zaman adamlar karanlıkların arasında kayboluveriyorlardı. Nereye giderse gitsin, karanlıkların arasından yükselen uyarı ıslıklarını duyuyordu. Sinirleri iyice gerilmişti. Rastladığı kendi devriyeleri de sinirli ve kaygılıydılar.</p>

  <p class="calibre3">Hava ağarırken Lothar geri döndü. Sokaklar bomboş ve sessizdi. Oysa bu saatte tren ve otobüslerle iş yerine gidecek olan işçiler sokakları doldururlardı.</p>

  <p class="calibre3">Lothar otobüs terminaline vardı. Orası da boştu. Yalnızca gençler, küçük gruplar halinde bekliyorlardı. Hiçbir otobüs yoktu. Ağır ağır delikanlıların önünden geçerken zenciler ona açık açık, küstahça baktılar.</p>

  <p class="calibre3">Lothar ana kapıya yaklaştığı sırada birdenbire bağırarak fren yaptı. Telefon direklerinin birinden tellerin sarktığını görmüştü. Kesilmiş olduğu anlaşılıyordu. Saatine baktı. Beşi on geçiyordu. Altıda nöbeti sona erecekti. Ama o gün merkezden ayrılmak niyetinde değildi. Görevini biliyordu. Bunun uzun ve tehlikeli bir gün olacağını da bildiği gibi. Lothar kendini hazırladı.</p>

  <p class="calibre3">21 Mart Pazartesi sabahı bin beş yüz kilometre ötede, Kap’taki Langa ve Nyanga ilçelerinde yağmur yağıyordu. Buna rağmen saat altıda Langa bekâr evlerinin önünde hemen hemen on bin kişi toplandı.</p>

  <p class="calibre3">Ama polis hazırlıklıydı. Bütün üst rütbeli polis memurlarına Sten’ler verilmişti. Şimdi de zırhlı bir araba kalabalığa doğru yaklaşıyordu. Bir memur mikrofonla onlara bütün toplantıların yasaklandığını, polis merkezine doğru yapılacak bir yürüyüşün saldırı sayılacağını açıkladı.</p>

  <p class="calibre3">Siyah liderler öne çıkarak polisle pazarlığa giriştiler. Sonunda kalabalığı dağıtmaya razı oldular. Ama o gün kimse işe gitmeyecekti.</p>

  <p class="calibre3">Ancak akşam yürüyüşü için toplanan kalabalık polisi dinlemedi ve dağılmaya da yanaşmadı. Polisler coplarla zencilere saldırdılar. Onlar da taşlarla karşılık verdiler. Bunun üzerine Sten’lerle ateş açıldı. Kalabalık hızla dağılırken geride iki ölü kaldı.</p>

  <p class="calibre3">Ondan sonra Kap yarımadasında haftalarca ayaklanma, taşlama ve gösteri yürüyüşleri devam etti. Sonunda on binlerce zenci yürüyüşe geçti. Kalabalık Caledon Alanı‘ndaki polis merkezine de ulaştılar. Ancak zenciler, liderlerine Adalet Bakanı‘yla konuşabilecekleri söylendiği zaman sessizce dağıldılar. Liderler konuşmak üzere geldikleri zaman hepsi İç Güvenlik Bakanı Manfred De La Rey’in emriyle tutuklandı. Böylece Kap’taki savaş sona erdi.</p>

  <p class="calibre3">Radikal ve şiddet yanlısı siyahların bulunduğu Van Der Bijl Park ve Evaton’da da göstericiler yine polis tarafından durduruldular. Sonunda kararsızlık ve beceriksiz yönetim yüzünden ne yapacaklarını şaşırdılar. Aynı anda Güney Afrika Hava Kuvvetlerinden bir jet üzerlerine doğru daldı. O zamana kadar jetleri bu kadar yakından görmemiş olan zenciler telaşla kaçıştılar. Gösteriler böylece başlamadan bitti.</p>

  <p class="calibre3">Büyük Soweyo ilçesinde Robert Sobukwe, Orlando polis merkezine doğru yürümeye başladı. Yolda birkaç grup ona katıldı. Ama merkeze vardıkları sırada yüz kişi bile değildiler. Polise izin belgesi yasasına karşı geldiklerini, bu yüzden kendilerini tutuklamasını söylediler.</p>

  <p class="calibre3">Diğer merkezlerin çoğunda ne gösteri yapıldı, ne de kimse tutuklandı.</p>

  <p class="calibre3">Transvaal’in önemli bir bölümünde öyle pek dramatik şeyler olmamıştı. Ama Sharpeville farklıydı.</p>

  <p class="calibre3">Raleigh Tabaka o gece uyumamış, hatta uzanıp dinlenmemişti bile. Örgütleme işleriyle, adamlarına emirler vermek ve onları teşvik etmekle uğraşmıştı.</p>

  <p class="calibre3">Şimdi sabahın altısıydı. Raleigh de otobüs garajındaydı. Avluda büyük taşıtlar sıra sıra duruyor, kaygılı üç kontrolör, şoförlerin gelmesini bekliyordu. Oy sa Raleigh ve yardımcıları gece zenci şoförlerle konuşmuş ve onları uyarmışlardı.</p>

  <p class="calibre3">Birdenbire kente giden bomboş yolda biri belirdi. Koşarak geliyordu adam. Kontrolörler umutlandılar, kapıyı açmak için atıldılar. Gelen adamın başında otobüs şoförlerinin giydiği kahverengi kasketlerden vardı.</p>

  <p class="calibre3">Raleigh öfkeyle, “Ah!” dedi. “İçlerinden birini atlamışız.” Yardımcılarına şoförü durdurmalarını işaret etti.</p>

  <p class="calibre3">Şoför ilerde bekleyen gençleri gördü ve birdenbire durakladı. Raleigh ağır ağır ona doğru ilerledi. Gülümsüyordu. “Nereye gidiyorsun, amca?”</p>

  <p class="calibre3">Adam cevap vermeyerek kaygıyla çevresine bakındı.</p>

  <p class="calibre3">Raleigh, “Otobüsünü sürecektin, değil mi?” diye ısrar etti. “Herkes Pak’ın sözünü dinledi. Sen de o emri duydun, değil mi?”</p>

  <p class="calibre3">Zenci somurttu. “Beslemem gereken çocuklarım var,” diye homurdandı. “Yirmi beş yıldır çalışıyorum. İşi bir gün bile asmadım.”</p>

  <p class="calibre3">Raleigh üzüntüyle başını salladı. “Sen aptalın birisin, ihtiyar. Onun için seni bağışlıyorum. Kafandaki kurt beynini kemirip bitirmiş. Ama sen halkına ihanet de ettin. Bunun için seni bağışlayamam.” Delikanlılara başıyla işaret etti.</p>

  <p class="calibre3">Zenci gençler şoförü yolun kenarındaki ağaççıkların, arkasına sürüklediler. Adam önce karşı koymaya çalıştı. Ama örgüt üyeleri genç ve güçlüydüler. Sayıları da fazlaydı. Şoför darbelerin altında haykırarak yere yığıldı. Hareketsiz kaldığı zaman diğerleri onu .tozlu otların üzerinde bırakarak döndüler. Raleigh oradan uzaklaşırken ne pişmanlık duydu, ne de merhamet. O zenci bir vatan hainiydi. Çocuklarına ihanetini anlatacak kadar yaşayabilirse kendini şanslı saymalıydı.</p>

  <p class="calibre3">Otobüs terminalinde Raleigh’nin gözcüleri genç adama yalnızca birkaç kişinin boykota karşı gelmeye kalktığını söylediler. Ama onlar da delikanlıları görür görmez telaşla uzaklaşmışlardı.</p>

  <p class="calibre3">Bir genç, “Zaten bir tek otobüs bile gelmedi,” dedi.</p>

  <p class="calibre3">Hepiniz bugüne iyi başladınız. Şimdi gidelim ve doğmak üzere olan özgürlük güneşimizi selamlayalım.</p>

  <p class="calibre3">Diğer nöbetçileri de alarak ilerlediler. Amelia okulun bahçesinde öbür öğretmenler ve çocuklarla bekliyordu. Raleigh’yi görünce ona doğru koştu. Çocuklar gülerek zenci gençlerin peşine takıldılar. Grup kulübenin önünden geçerken herkes dışarı fırladı. Çocukların neşe ve heyecanı onlara da bulaştı. Çok geçmeden Raleigh’yle yardımcılarının gerisinde insanlardan bir sel oluştu.</p>

  <p class="calibre3">Büyük meydana yaklaşırken oraya pek çok zencinin toplanmış olduğunu gördüler. Yan yollardan da halk yine alana akıyordu.</p>

  <p class="calibre3">Raleigh, Amelia’ya, “Beş bin var mı?” diye sordu.</p>

  <p class="calibre3">Kız onun elini sıkarak heyecanla dans etmeye başladı. “Daha fazla! On bin! Belki de on beş bin! Ah, Raleigh seninle gurur duyuyorum. Çok mutluyum. Halkımıza bak! Ne şahane bir sahne, değil mi?” Dönerek genç adama sevgi ve hayranlıkla baktı. “Seninle çok gururlanıyorum, Raleigh. Sen olmasaydın bu insanlar mutsuzluklarını hiçbir zaman fark etmeyeceklerdi. Kaderlerini değiştirecek gücü bulamayacaklardı. Ama şimdi onlara bir bak?”</p>

  <p class="calibre3">Raleigh ilerlerken herkes onu tanıyor, geçmesi için yol açıyordu. Genç adamın adını söylüyor, “Kardeşimiz!” diye sesleniyorlardı. Raleigh dipteki tuğla ve moloz yığınının üzerine çıktı. “Size PAK’ın babası olan Robert Sobukwe’den haber getirdim. ‘Moses Gama’yı hatırlayın,’ diyor. ‘Bomboş hayatlarınızı, çektiğiniz acıları ve karşılaştığınız zorlukları unutmayın. Baskı ve sefaleti hatırlayın!’ Bir gürültü koptu. Raleigh neden sonra sözlerini tamamlayabildi. “Şimdi izin belgelerimizi yakacağız. Sonra da polis merkezine yürüyeceğiz. Bizi tutuklamalarını isteyeceğiz. Sonra Robert Sobukwe gelip bizim adımıza konuşacak. Polis o zaman bizim erkek olduğumuzu görecek ve bizden korkacak. Bir daha bu izin belgelerini göstermek zorunda kalmayacağız.” Raleigh bu sözlere kendi de hemen hemen inanıyordu. Her şey o kadar basit ve mantıklı gözüküyordu ki!</p>

  <p class="calibre3">Bir ateş yakarak izin belgelerini alevlere attılar.</p>

  <p class="calibre3">Saat sekizde polis merkezine doğru yürümeye başladılar.</p>

  <p class="calibre3">Michael Courtney, Evaton yürüyüşünün başarısızlıkla sonuçlanışını seyretmişti. Van Der Bijl Parka telefon ettiği zaman orada da durumun aynı olduğunu öğrendi. Gazeteci ondan sonra Sharpeville polisini aradı, ama numarayı bir türlü çıkaramadı. Sonunda öfkeyle büyükannesinin kendisine doğum gününde hediye ettiği küçük arabaya bindi. Johannesburg’a doğru giderken Leon Herbstein’ın alaylarına kendini hazırlamaya çalışıyordu. “Demek var olmayan bir ayaklanma konusunda bilgi topladın. Seni kutlarım, Mickey. Sana güvenebileceğimi biliyordum.”</p>

  <p class="calibre3">Michael yüzünü buruşturdu, kendini avutmak için bir sigara daha yaktı. Dörtyol ağzına geldiği zaman gözü bir levhaya ilişti. “Sharpeville” yazılıydı. Michael o yola saptı.</p>

  <p class="calibre3">Lothar De La Rey’in çekmecesinde bir tuvalet çantası duruyordu, içinde tıraş makinesi ve diş fırçası bile vardı. Genç adam merkeze döndüğü zaman tuvalette yıkanıp tıraş oldu. Biraz dirilmişti, ama hâlâ kaygılıydı.</p>

  <p class="calibre3">İçeri girdiği zaman nöbetçi komiser onu selamladı. “Günaydın. Nöbetten ayrılıyorsunuz sanırım.”</p>

  <p class="calibre3">Lothar başını salladı. “Hayır. Emniyet amiri geldi mi?”</p>

  <p class="calibre3">On dakika önce geldi.</p>

  <p class="calibre3">Gece yarısından beri hiç telefon eden oldu mu?</p>

  <p class="calibre3">Siz söyleyince fark ettim. Kimse telefon etmedi. Çok garip, değil mi?</p>

  <p class="calibre3">Hiç de değil. Telefon tellerini kesmişler. Lothar homurdanarak ekledi. “Günlük defteri okusaydın bunu da görürdün.” Sonra da emniyet amirinin odasına girdi.</p>

  <p class="calibre3">Adam, Lothar’ın anlattıklarını ciddi bir tavırla dinledi. Sonra da, “Ja,” dedi. “İyi çalışmışsın. Çok kaygılıyım. O lanet olasıca bildirileri bulduğundan beri huzurum kaçtı. Bize daha fazla adam vermeliydiler. Yirmi toy stajyer ne işime yarar? Tecrübeli memurları Evaton ve diğer merkezlere göndereceklerine buraya yollamalıydılar.”</p>

  <p class="calibre3">Lothar adamın büyüklerin verdiği kararları eleştirmesini dinlemek istemiyor, her şeyin önemli bir nedeni olduğunu biliyordu. “Yaya devriyeleri çağırdım. Bence bütün adamlarımızı burada tutmalıyız. Gücümüz dağılmamalı.”</p>

  <p class="calibre3">Emniyet amiri, “Ja,” diye başını salladı. “Ben de aynı fikirdeyim.”</p>

  <p class="calibre3">Silah sorunu ne olacak? Depoyu açayım mı?</p>

  <p class="calibre3">Ja, Lothar. Evet, açabilirsin.</p>

  <p class="calibre3">Tekrar devriyeye çıkmadan önce adamlarla konuşmak istiyorum.</p>

  <p class="calibre3">Peki, Lothar. Onlara duruma hâkim olduğumuzu söyle. Bütün emirlere uymalılar. O zaman her şey yoluna girer.</p>

  <p class="calibre3">Lothar selam vererek dışarı çıktı. “Komiser, bütün beyaz memurlara silah dağıtılmasını istiyorum.”</p>

  <p class="calibre3">Adam şaşırdı. “Sten mi?”</p>

  <p class="calibre3">Lothar, “Evet,” diye başını salladı. “Ve adam başına dört yedek fişek haznesi. Emri günlük deftere geçirerek imzalayacağım.”</p>

  <p class="calibre3">Komiserle birlikte gidip depoyu açtılar, silahları dağıttılar. Onlara yardım etmek üzere gönderilen çocuklar polis koleji öğrencileriydi. Kısa saçlı, taze yüzlü, heyecanlı çocuklardı. Lothar onlara, “Olay çıkacak,” diye açıkladığı zaman hepsi de adeta huşuyla onu dinlediler. “Zaten sizi o yüzden buraya yolladılar. Emir bekleyin. Emir almadıkça harekete geçmeyin. Ne yapmanız gerektiği söylenir söylenmez de hemen bu emre uyun.”</p>

  <p class="calibre3">Lothar adamlarından birini alarak ciple ilçenin ana kapısına gitti. Altıyı geçmişti, ama sokaklar hâlâ çok sessizdi. Lothar birdenbire kaşlarını çattı. Sanki uzaklardan denizin uğultusu geliyordu. Genç adam gaza basarak yan sokağa saptı, sonra da birdenbire fren yaptı. İlerde binlerce zenci yolu kapamışlardı. Polis cipini gördükleri zaman, “Amandla!” diye haykırdılar. Kalabalık dalgalanarak ilerledi.</p>

  <p class="calibre3">Lothar bir an geçirdiği şok yüzünden felce uğradı sanki. Şimdi karşısında insanlar değil, bir tek canavar vardı. On bin ağzı, yirmi bin bacağı olan ve anlamsızca homurdanıp haykıran duygusuz bir canavar. Çılgın bir güruhtu karşısındaki. Lothar korkuyordu. Bir an cipi çevirip oradan uzaklaşmak istedi.</p>

  <p class="calibre3">Arkada oturan polis korkudan boğuklaşmış bir sesle, “Tanrım,” dedi. “Buradan kaçalım.”</p>

  <p class="calibre3">Lothar o zaman kendini topladı ve zayıflığına kızarak, korkusunu yendi. Cipten inip arabanın burnuna çıktı. Ellerini kaldırarak, “Durun!” diye haykırdı. “Geri dönün! Bir polis emri bu.” Ama canavarın homurtusu sesini boğdu. Kalabalık yaklaştı. Lothar şimdi öndekilerin suratlarını görebiliyordu. Hepsi de gülüyorlardı. Ama genç adam Afrikalıların ruh halinin ne çabuk değiştiğini biliyordu. Şiddet bu gülümsemelere çok yakındı. Lothar zencileri durduramayacağını anladı. Fazla yaklaşmışlardı ve çok kalabalıktılar. Üniformasının onları öfkelendirdiğinin de farkındaydı. Yere atlayarak taşıta bindi. Cipi döndürerek gaza bastı. Hızla ilerlerken birdenbire karşısına küçük bir araba çıktı. Sürücü genç bir beyazdı.</p>

  <p class="calibre3">Lothar yavaşlayarak yan camı açtı. “Hangi cehenneme gittiğini sanıyorsunuz?” diye bağırdı.</p>

  <p class="calibre3">Sürücü pencereden eğilerek nezaketle gülümsedi. “Günaydın.”</p>

  <p class="calibre3">Buraya girmek için izniniz var mı?</p>

  <p class="calibre3">Evet. Belgeyi görmek ister misiniz?</p>

  <p class="calibre3">Lothar. “Hayır,” diye homurdandı. “O belgeyi iptal ediyorum. Buradan hemen gitmelisiniz. Duyuyor musunuz?”</p>

  <p class="calibre3">Evet, duyuyorum.</p>

  <p class="calibre3">Lothar ısrarla, “Olay çıkabilir,” dedi. “Tehlikedesiniz. Size hemen gitmenizi emrediyorum.”</p>

  <p class="calibre3">Michael Courtney, “Hemen gidiyorum,” diye cevap verdi. Lothar hızla uzaklaştı.</p>

  <p class="calibre3">Michael dikiz aynasından onu izledi, sonra tekrar kalabalığa doğru sürdü arabayı. Sonunda bir kenara çekti. Korku duymuyor, sahneyi tarafsızca seyrediyor, bir yandan da not almaya çalışıyordu. Zenciler onu görünce seslendiler, başparmaklarını kaldırdılar.</p>

  <p class="calibre3">İnsan seli akarcasına uzaklaşırken gazeteci de arabasını döndürdü ve onların peşine takıldı. Direksiyonu bir eliyle kullanıyor, diğeriyle hâlâ not alıyordu.</p>

  <p class="calibre3">Raleigh en öndeydi. Amelia onun yanında yürüyor, şarkı söylüyordu.</p>

  <p class="calibre3">Yol uzun Yükümüz ağır.</p>

  <p class="calibre3">Daha ne kadar gideceğiz?</p>

  <p class="calibre3">Zenciler gülmüyorlardı artık. Sesleri ıstıraplı bir çığlık gibi yükseliyordu.</p>

  <p class="calibre3">Daha ne kadar azap çekeceğiz? Birdenbire çini mavisi gökyüzünde jetler belirdi. Kalabalık durdu. En öndeki jet zencilere doğru daldı. Şarkı kesildi. Onun yerini ilk dehşet ve kararsızlık dolu çığlıklar aldı. Diğer jetler ilk uçağı izlediler. Hepsi de çok alçaktan uçuyordu. Zencilerin bir kısmı dizüstü çöktüler. Bazıları kaçmaya kalkıştılar, ama arkalarındaki sıralardan geçemediler. Bir kargaşa başladı. Erkekler bağırıyor, kadınlar inliyor, çocuklardan bazıları ağlıyordu.</p>

  <p class="calibre3">Raleigh’yle Amelia daha birkaç zenci gibi ayaktaydılar. Genç adam, “Korkmayın, dostlarım,” diye bağırıyordu. “Onlar size zarar veremezler.”</p>

  <p class="calibre3">Amelia da ondan örnek alarak öğrencilerine seslendi. “Onlar size zarar veremezler, küçüklerim. Kuşlar kadar güzeller. Bakın, güneşte nasıl ışıldıyorlar!” Çocuklar duydukları dehşeti yendiler, içlerinden bazıları şaşkın şaşkın güldü.</p>

  <p class="calibre3">Raleigh, “işte yine geliyorlar,” diye bağırdı. “Onlara el sallayın. Böyle.” Zıplayıp gülmeye başladı. Diğer gençler de çabucak onu taklit ettiler. Halk da onlarla birlikte gülüyordu artık. Jetler uzaklaştığı zaman hepsi de rahatladılar.</p>

  <p class="calibre3">Yürüyüş ağır ağır tekrar başladı.</p>

  <p class="calibre3">Raleigh, “Bugün özgür olacaksınız,” diye bağırdı.</p>

  <p class="calibre3">Yakındakiler bu sözleri duydular ve ona inandılar. Dönerek gerilerdekilere seslendiler. “Bugün özgür olacaksınız!”</p>

  <p class="calibre3">İlerde polis merkezinin avlu kapıları kapatılıp kilitlenmişti.</p>

  <p class="calibre3">Tel örgünün gerisinde polisler bekliyordu. Üniformaları koyu haki renkteydi. Güneş beyaz memurların omuzlarındaki işaretleri ve ellerindeki çirkin silahları ışıldatıyordu.</p>

  <p class="calibre3">Lothar binanın önündeki basamaklarda durmaktaydı. Yanındaki komiser usulca, “Tanrım,” diye mırıldandı. “Şu kara piçlere bakın. Binlerce zenci var.” Adamın sesine Lothar’ın kaygı ve dehşeti yansımış gibiydi.</p>

  <p class="calibre3">Ama genç adam yine kendini topladı, gözlerini şarkı söyleyerek yaklaşan güruhtan ayırarak kendi adamlarına baktı. Hepsinin de renkleri uçmuştu. Ölü gibi hareketsizdiler. Çoğu da pek gençti.</p>

  <p class="calibre3">Lothar ilerleyerek adamlarının karşısında durdu. “Olay çıkarmak niyetinde değiller. Yanlarında karıları ve çocukları var. Bantu’lar savaşacakları zaman kadınları saklarlar.” Sesi sakin ve ifadesizdi. “Yardım güçleri yola çıktı. Yarım saat sonra üç yüz kişi burada olacak. Sakin olun ve emirlere uyun. Yerinizden kımıldamayın.”</p>

  <p class="calibre3">Siyahlar merkeze varmış, kara bir deniz gibi binanın çevresini sarmışlardı. Kapının önünde duran liderler zencilere susmaları için seslendiler. Şarkı ve kahkahalar ağır ağır kesildi.</p>

  <p class="calibre3">En öndeki genç bir zenci, “Amirlerinizle konuşmak istiyoruz.” dedi. Ellerini tel örgüye geçirmişti. Arkasındakiler ittiği için yüksek kapıyı sarsıp duruyorlardı.</p>

  <p class="calibre3">Emniyet amiri merkezden çıkarak basamaklardan indi. Lothar da onu izledi. İki polis avluyu geçerek kapının önünde durdular.</p>

  <p class="calibre3">Emniyet amiri genç zenciye, “Bu yasalara aykırı bir toplantı,” dedi. “Hemen dağılmalısınız.” Afrikaner dilinde konuşuyordu.</p>

  <p class="calibre3">Genç adam mutlu mutlu gülümsedi. “Durum daha da kötü.” Adamın damarına basmak için mahsus İngilizce konuşuyordu. “Gördüğünüz gibi hiçbirimizde izin belgesi yok. Onları yaktık.”</p>

  <p class="calibre3">Emniyet amiri yine Afrikaner dilinde, “Adın nedir?” diye sordu, t Raleigh çok düzgün bir ingilizceyle, “Raleigh Tabaka,” dedi. “Pan Afrikan Kongresi’nin Sharpeville kolu sekreteriyim. Kapıları açın ve bizi hücrelere kapatın.”</p>

  <p class="calibre3">Size beş dakika veriyorum? Emniyet amirinin sesi tehdit doluydu.</p>

  <p class="calibre3">Raleigh Tabaka, “Yoksa ne yaparsınız?” diye sordu. “Size boyun eğmezsek ne yaparsınız?”</p>

  <p class="calibre3">Arkasında kalabalık şarkı söyler gibi tekrarladı. “Bizi tutuklayın. Lanet olasıca izin belgelerini yaktık. Bizi tutuklayın!”</p>

  <p class="calibre3">Sonra birdenbire alaylı kahkahalar duyuldu. Üniformalı polislerle dolu üç askeri kamyondan oluşan bir konvoy ağır ağır geliyordu. Kalabalık büyük arabaların geçmesi için istemeye istemeye yol verdi. Lothar birdenbire çok rahatladı.</p>

  <p class="calibre3">Adamlarından bazılarını kapıya çağırdı. Konvoy yaklaşırken zenciler taşıtların yanlarına vurmaya, alay etmeye ve ANC usulü selam vermeye başladılar. Lothar’ın adamları kapıları açtı. Taşıtlar içeri girer girmez de tekrar, çabucak kapattılar.</p>

  <p class="calibre3">Lothar emniyet amirini liderlerle pazarlık etmesi ve tehditler savurması için yalnız bırakarak yeni gelen polisleri avlunun çevresine dizdi. Hepsi de silahlıydı. Genç adam daha tecrübeli gözükenleri kamyonların üzerine çıkardı. Oradan çelik tel örgünün dışına, dörtbir yana ateş edebileceklerdi.</p>

  <p class="calibre3">Lothar durmadan, “Sakin olun,” diye tekrarlıyordu. “Her şey kontrol altında, yalnızca emirlere uyun.” Tekrar koşarcasına kapıya gitti. Emniyet amiri hâlâ siyah liderlerle tartışıyordu.</p>

  <p class="calibre3">Bizi tutuklamadıkça ya da izin belgesi yasası kaldırılmadıkça bir yere gitmeyeceğiz.</p>

  <p class="calibre3">Emniyet amiri homurdandı. “Aptallık etmeyin, ikisinin de imkânsız olduğunu biliyorsunuz.”</p>

  <p class="calibre3">Raleigh Tabaka, “O halde biz de burada bekleriz,” dedi.</p>

  <p class="calibre3">Kalabalık yine şarkı söyler gibi, “Bizi tutuklayın,” diye bağırdı. “Tutuklayın. Şimdi.”</p>

  <p class="calibre3">Lothar alçak sesle, “Yeni gelenleri yerlerine yerleştirdim,” diye haber verdi.</p>

  <p class="calibre3">Bir olay çıkarsa bu adamların yeterli olacağını umarım. Amir kaygıyla üniformalı polislere bir göz attı, sonra kapıdaki zencilere döndü. “Sizinle yeteri kadar tartıştım. Bu insanları alıp götürün..Bu polis emri.”</p>

  <p class="calibre3">Raleigh Tabaka nazik nazik, “Kalacağız,” dedi.</p>

  <p class="calibre3">Sabah saatleri ilerlerken sıcak arttı. Lothar adamlarının sıcaklık, susuzluk, toz ve şarkılar yüzünden gitgide daha sinirlendiklerini ve korkuya kapıldıklarını hissetti. İki kere daha takviye kuvvetleri geldi. Şimdi merkezde hemen hemen üç yüz kadar polis vardı. Ama kalabalık bu yüzden azalacağı yerde büsbütün arttı.</p>

  <p class="calibre3">Öğle güneşi etrafı kavururken beyazlar da iyice bitkinleştiler. Kalabalığın dalgalanarak tel örgüleri her sarsışında irkiliyorlardı. İçlerinden bir ikisi emir almadan Sten’leri doldurmaya da kalkıştılar.</p>

  <p class="calibre3">Lothar emniyet amirine, “Artık bir şeyler yapmamız gerekiyor, efendim,” dedi. “Böyle devam edemeyiz. Biri bir şey yapacak.” Havada tehlike kokusu vardı.</p>

  <p class="calibre3">Sinirleri aynı derecede gerilmiş olan emniyet amiri öfkeyle, “Ne yapmamızı öneriyorsun, De La Rey?” diye sordu. “Bir şeyler yapmamızı istiyorsun. Ben de aynı fikirdeyim. Ama ne yapacağız?”</p>

  <p class="calibre3">Lothar beş saatten beri orada bekleyen Raleigh Tabaka’yı işaret etti. “Liderleri kalabalıktan ayırmalıyız. Şu kara köpek hepsini bir arada tutuyor. Onu ve diğer liderleri içeri alırsak kalabalığın ilgisi de söner.”</p>

  <p class="calibre3">Emniyet amiri sordu. “Saat kaç?”</p>

  <p class="calibre3">Lothar kolundaki saate bir göz attı. “Bire geliyor.”</p>

  <p class="calibre3">Herhalde yeni yardımcı güçler geliyordur. On beş dakika daha bekleyelim. Sonra dediğin gibi yaparız.</p>

  <p class="calibre3">Lothar sol tarafı işaret etti. “Şuraya bakın.” Kalabalıktaki gençler taş ve tuğlaları kapmaya başlamışlardı.</p>

  <p class="calibre3">Emniyet amiri başını salladı. “Ja! Kalabalığı dağıtmalıyız. Yoksa ciddi bir sorun çıkacak.”</p>

  <p class="calibre3">Lothar en yakınındaki polislere dönerek emir verdi. “Silahlarınızı doldurun ve benimle kapıya gelin.” Daha gerideki adamların bu emrin kendileri için de geçerli olduğunu sanarak silahlarını doldurduklarını fark etti. Onlara yeni bir emir verip vermemeyi düşündü. Ama zaman önemliydi. Liderlerin kalabalıktan ayrılmaları gerekiyordu. Çünkü zenciler şiddete başvurmak üzereydiler. Bazı gençler tel örgüye dayanmaya, onu sarsmaya başlamışlardı bile.</p>

  <p class="calibre3">Lothar yanında adamlarıyla kapıya giderek Raleigh Tabaka’yı işaret etti. “Sen.” diye bağırdı. “Seninle konuşmak istiyorum.” Kilidin yanındaki kare biçimi açıklıktan elini uzatarak genç adamı gömleğinin önünden yakaladı. “Buradan gitmelisin.” Raleigh gerilemeye çalışırken arkasındakilere çarptı.</p>

  <p class="calibre3">Amelia haykırarak Lothar’ın bileğini tırmaladı. “Bırak onu. Ona zarar veremezsin!”</p>

  <p class="calibre3">Çevredeki gençler neler olduğunu fark ederek omuzlarıyla tele vurdular. “Jee!” diye bağırıyorlardı. Nguni cengâverlerinin hiç dayanamadığı savaş çığlığıydı bu.</p>

  <p class="calibre3">Raleigh’nin Lothar’la boğuştuğu yerin gerisindeki grup tel örgüye saldırdı. Tel sarsıldı, içeriye doğru devrilmeye başladı.</p>

  <p class="calibre3">Lothar adamlarına bağırdı. “Geri çekilin!”</p>

  <p class="calibre3">En gerideki zenciler ne olduğunu anlamak için ilerlediler ve tel örgü de devrildi. Lothar geriye doğru sıçradı, ama yine de’ maden direklerden biri ona hafifçe çarptı. Genç adam dizüstü düştü. Artık zenciler çığrından çıkmışlardı. Avluya daldılar. Kalkmaya çalışan Lothar’ı çiğneyip geçiyorlardı. Kalabalığın arasından atılan bir tuğla kamyonlardan birinin camına geldi. Cam tuzla buz oldu. Kadınlar haykırıyor, arkadan itildikleri için ilerleyen erkeklerin ayakları altına düşüyorlardı. Tellerin üzerinden taşlar ve tuğlalar atılırken Lothar da ayağa kalkmayı başardı. Savaş çığlığı yüzünden deliye dönmüş olan zenciler onu sürüklerken üstün bir atlet olduğu için dengede kalmayı başardı.</p>

  <p class="calibre3">Sonra bir ses duydu. Korkunç bir ses. Bu insanların vücutlarına kurşun saplanırken çıkan tok sesti. Lothar, “Hayır!” diye bağırdı. “Ah, Tanrım, olamaz!” Ama Sten’lerin gürültüsü etrafta yankılanıyor, genç adamın itirazını boğuyordu.</p>

  <p class="calibre3">Lothar tekrar, “Ateş kes,” diye haykırmak istedi. Ama boğazı duyduğu dehşet yüzünden tıkanmıştı sanki. Farkına varmadan Sten’ini kaldırdı. Çevresinde zenciler telaşla dönmeye başlamışlardı. Lothar’a çarptıkları için genç adam silahını ancak beli hizasına kadar kaldırabildi. Kendini engellemeye çalıştı. Ama sanki kontrolünde olmayan bir kâbus görüyordu. Elindeki Sten sarsılıyor, elektrikli testere gibi bir ses çıkarıyordu. Birkaç saniyede silahtaki otuz kurşun da boşaldı. Lothar, Sten’i çevirdi, bir tırpan gibi kullanmaya başladı. Şimdi zenciler yerde, tozların içinde yatıyor, sarsılıp inliyorlardı.</p>

  <p class="calibre3">Lothar ancak o zaman ne yaptığını kavrayabildi, bağırmayı da başardı. “Ateş kes! Ateş kes! Durun! Durun!” Kamyonların tepesindeki bir adam silahını kaldırarak yeniden ateş etti. Lothar taşıtın üzerine sıçrayarak namluya vurdu. Son kurşunlar tozlu havaya doğru uçtu.</p>

  <p class="calibre3">Lothar o yüksek yerden, devrilmiş olan tel örgüye ve yerde yatan ölülerle yaralılara baktı. Ruhu dondu sanki. Genç adam boğulurcasına, “Ah, Tanrım, beni affet,” diye inledi. “Ne yaptım ben? Ah, ne yaptım ben?”</p>

  <p class="calibre3">Michael sabah bir ara okula girmiş, gazeteye telefon ederek bir fotoğrafçı istemiş, zenci foto muhabiri öğleye doğru ona katılmıştı. Michael ona ne istediğini anlatmış ve genç adam da kalabalığa karışarak uzaklaşmıştı.</p>

  <p class="calibre3">Michael şimdi kalabalığın hemen gerisinde duruyordu. Ta oradan bile, avluya açılan kapının sarsıldığını, sonra da devrildiğini gördü. Delikanlı o güne kadar hafif makineli tüfeğin sesini hiç duymamıştı. Bu yüzden işittiği sesi tanıyamadı. Ama ete saplanan kurşunların sesi ona yabancı değildi. Çocukluğunda babasıyla çıktıkları safaride bunu duymuştu. Michael yine de kulaklarına inanamadı. Ancak sonra taşıtların tepesindeki polisleri, ellerindeki silahların nasıl sarsıldığını gördü.</p>

  <p class="calibre3">Ateş açılır açılmaz zenciler de kaçışmaya başladılar. Michael’ın önünden geçerlerken bazıları gülüyorlardı. Sanki bütün bunlar gülünç bir oyunmuş gibi!</p>

  <p class="calibre3">Kırılmış olan kapının önünde cesetler yatıyordu. Ama silahlar hâlâ patlıyor ve gerilerde de insanlar yere yığılıyorlardı. Hatta Michael’ın yanında bile. Kurşunlar delikanlının başının yanından geçiyordu. Michael şok geçiriyor, ipnotize olmuş gibi kımıldamıyordu.</p>

  <p class="calibre3">Sonra genç bir çift yanından koşarak geçti. Michael onları tanıdı. En önden yürüyen genç adamla kızdı bu. Uzun boylu, yakışıklı delikanlı ve ay yüzlü güzel kız. Hâlâ el eleydiler. Genç adam kızı sürüklemesine götürüyordu. Ama Michael’ın önünden geçer geçmez kız delikanlının elinden kurtuldu. Dönerek, katliam arasında şaşkın şaşkın duran bir çocuğa doğru koştu.</p>

  <p class="calibre3">Kız çocuğu kucağına almak için eğildiği sırada kurşunlar vücuduna saplandı. Kız sarsıldı, ama birkaç saniye ayakta kaldı. Michael kurşunların onun sırtından fırladıklarını gördü. Çevreye pembe et parçacıkları ve kanlar sıçradı.</p>

  <p class="calibre3">Kız dans eder gibi döndü, dizleri bükülmeye başladı. Michael o zaman göğsünde iki büyük yara olduğunu gördü. Kız dizüstü düştü. Delikanlı da geri dönmüştü. Kızı tutmaya çalıştı. Ama ellerinin arasından kayarak yüzüstü devrildi. Genç adam yanına diz çökerek onu kucakladı. Michael o zaman delikanlının yüzündeki ifadeyi gördü. O ana kadar hiçbir insanın suratında böylesine bir ıstırap görmemişti.</p>

  <p class="calibre3">Raleigh, Amelia’yı sıkıca tutuyordu. Kızın başı uykulu bir çocuk gibi omzuna düşmüştü. Genç adam Amelia’nın kanının kendi gömleğine yayıldığını hissediyordu. Kahve kadar sıcaktı. O boğucu sıcakta garip, tatlı bir kokusu vardı. Raleigh cebinden mendilini çıkararak Amelia’nın yanağındaki tozları, toprakları sildi. Usulca, şarkı söyler gibi, “Uyan, küçük ay,” diyordu. “Tatlı sesini duyayım…”</p>

  <p class="calibre3">Kızın gözleri açıktı. Raleigh bu gözlerin içine bakmak için onu biraz döndürdü. “Benim, Amelia. Ben, Raleigh. Beni göremiyor musun.” Ama kızın gözleri camlaşmaya başlamıştı bile. Raleigh, Amelia’yı göğsüne İyice bastırdı. Çevrelerinde ölüler ve yaralılar yatıyordu.</p>

  <p class="calibre3">Polisler devrilmiş kapıdan çıkmaya başlamışlardı. Şaşkın şaşkın, sersem sersem dolaşıyorlardı. Boş silahları ellerinden gevşekçe sarkıyordu.</p>

  <p class="calibre3">İçlerinden biri yaklaştı. Raleigh kendini kapıda yakalayan sarışın genci tanıdı. Başından kasketi düşmüş, ceketinin üst düğmesi kopmuştu. Kısa saçları terden daha koyu renk duruyordu. Balmumu gibi alnında da ter taneleri parlıyordu. Genç adam birkaç adım ötede durarak Raleigh’ye baktı. Saçlarının sarı olmasına karşılık kalın kaşları siyahtı. Gözleri ise bir leopar gibi sapsarı. Raleigh o zaman bu gencin o takma adı nasıl hak ettiğini anladı. Polisin açık renk gözlerinin altında yorgunluk ve dehşetin neden olduğu mor lekeler vardı. Dudakları kuruyup çatlamıştı.</p>

  <p class="calibre3">İki genç birbirlerine baktılar. Zenci genç kucağında ölmüş olan kızla tozların arasına diz çökmüştü. Üniformalı beyaz genç elinde boş Sten’le duruyordu.</p>

  <p class="calibre3">Lothar De La Rey boğuk, çatlak bir sesle, “Böyle olmasını istemedim,” dedi. “Çok üzgünüm.”</p>

  <p class="calibre3">Raleigh cevap vermedi. Duyduğunu ya da anladığını belirtecek bir hareket de yapmadı. Lothar olduğu yerde döndü, yaralıların ve ölülerin arasından geçerek uzaklaştı.</p>

  <p class="calibre3">Raleigh, Amelia’nın gözlerini kapattı. Sonra kızın bluzunun önünü açarak sağ elinin iki parmağını Amelia’nın yaralarına soktu. “Parmaklarım vücudunun içinde,” diye fısıldadı. “Sağ elimin parmakları vücudunun içinde ve ben yemin ediyorum, sevgilim. Öcünü alacağım. Aşkımız, hayatım ve ölün üzerine yemin ediyorum. Öcünü alacağım.”</p>

  <p class="calibre3">Sharpeville’deki katliamı izleyen kaygılı günlerde Verwoerd ve iç Güvenlik Bakanı güç ve kararlılıkla hareket ettiler. Güney Afrika Devleti’nin hemen hemen yarısında acil durum ilan edildi. PAK ve ANC yasaklandı, pek çok kimse tutuklandı. Bazı tahminlere göre tutuklu sayısı on sekiz bine yaklaşıyordu.</p>

  <p class="calibre3">Nisanın başlarında kabine acil durumu görüşmek için toplandığı zaman Şasa Courtney bütün siyasal geleceğini tehlikeye atarak izin belgesi sisteminin kaldırılmasını istedi. Kabineden başka üç bakan da onu desteklediler.</p>

  <p class="calibre3">Ama Verwoerd öfkesinden ateş saçan gözlerle onlara bakarak ayağa fırladı. “Böyle bir şeyi düşünemem bile! O izin belgesi sistemini bir tek amaçla koyduk. Zencilerin büyük kentlere doluşmalarını önlemek için.” Başbakan çok sert birkaç sözle isteği reddetti ve bu konuyu tekrar açan herhangi bir bakanın siyasal intihara kalkışmış olacağını da açıkladı.</p>

  <p class="calibre3">Ama Dr. Verwoerd da birkaç gün sonra uçurumun eşiğine kadar geldi. Başbakan, Ran Paskalya Sergisi’ni açmak için Johannesburg’a gitti. Oradaki kalabalık dinleyici kitlesinin kaygılarını gideren güzel bir konuşma yaptı. Tam coşkun alkışlar arasında yerine oturacağı sırada, görünüşü hiç dikkati çekmeyen bir beyaz, sıraların arasından ona yaklaştı. Herkesin gözü önünde taban basını çekerek Verwoerd’un kafasına iki el ateş etti. Kanlar yüzünden akmaya başlayan adam yere yığılırken güvenlik memurları suikastçiyi yakaladılar. Katil yakından ateş ettiği için iki kurşun da Verwoerd’un kafasına saplanmıştı. Ama doktorların ustaca bakımı ve kendi güçlü yaşama isteği sayesinde ölümden kurtuldu.</p>

  <p class="calibre3">Bir ay kadar sonra hastaneden çıkarak tekrar görevinin başına döndü. Suikastçinin akli dengesinin bozuk olduğuna karar verildi, adam bir akıl hastanesine gönderildi. Verwoerd iyileştiği sırada ülke de sakinleşmişti. Manfred De La Rey’in polisleri duruma tümüyle hâkimdiler artık.</p>

  <p class="calibre3">Tabii bütün dünya katliamı ve kontrolü yeniden ele geçirmek için alınan önlemlere sert tepki gösterdi. Güney Afrika’yı suçlayanların en başında Amerika vardı. Birleşik Devletler birkaç ay sonra ambargo koyarak ülkeye silah satışını yasakladı. Johannesburg borsasının geçirdiği kriz, emlak değerlerinin düşmesi ve sermayenin ülkeden kaçması yabancı devletlerin tepkisinden daha da zararlı oldu.</p>

  <p class="calibre3">Manfred De La Rey olaylar sona erdiği sırada yerini daha da sağlamlaştırmış, gücünü arttırmıştı. Halkının istediği gibi davranmıştı. Güçlü ve dürüst kararlılıkla. Artık kabinenin en kıdemli bakanlarındandı. ilerde Hendrick Verwoerd’un yerine de geçecekti. Pan Afrikan Kongresi’ni ve ANC’yi parça parça etmişlerdi. Zenci liderler iyice şaşkındılar. Bir kısmı saklanıyorlardı. Bazıları da ülkeden kaçmıştı.</p>

  <p class="calibre3">Artık güvenlik sağlandığı için Verwoerd da o önemli, altın hayalinin gerçekleştirilmesiyle ilgilenebilirdi. Afrikanerdom’la. Yani ülkenin bir Cumhuriyet olmasıyla.</p>

  <p class="calibre3">Referandum 1960’da yapıldı. Verwoerd, Afrikanerlerin oylarıyla istediğini elde etti. Ertesi yıl mart ayında Londra’ya gitti. İngiliz Milletler Topluluğu ülkelerinin başbakanlarının yapacakları toplantıya katılacaktı. Orada bu birliğin üyeliğinden çıktıklarını açıkladı.</p>

  <p class="calibre3">Manfred De La Rey ona Pretoria’dan, “Ülkenizin vakar ve gururunu korudunuz,” diye bir telgraf çekti. “Milletin size sonsuza kadar sürecek bir minnet borcu var.”</p>

  <p class="calibre3">Verwoerd ülkesine döndü. Halk ona hayrandı, kendisine tapıyordu adeta.</p>

  <p class="calibre3">Bu mutluluk arasında, İngiliz muhaliflerden ancak birkaçı Verwoerd’un kaç ka pıyı birden kapayıp kilitlediğini fark edebildiler. Macmillan’ın da tahmin ettiği gibi, ilerdeki yıllarda Afrika’nın güney ucunda soğuk ve kasvetli rüzgârlar esmeye başlayacaktı.</p>

  <p class="calibre3">Cumhuriyet kurulmuştu artık. Verwoerd da bunu koruyacak olan nöbetçileri seçebilirdi. Tehlikeli aylar sırasında kendisinden beklendiği kadar amansız ve zalim davranmayan Adalet Bakanı Erasmus, Roma’ya elçi olarak gönderildi. Verwoerd kabineye yeni iki bakanını tanıttı.</p>

  <p class="calibre3">Yeni Savunma Bakanı R Botha, Kap’taki Georgie bölgesindendi. Erasmus’un yerini alan bakan ise Balthazar Johannes Vorster’di. Şasa Courtney, Vorster’i çok iyi tanıyordu. Adam ilk konuşmasını yaparken onun Manfred De La Rey’e çok benzediğini düşündü.</p>

  <p class="calibre3">İkisi aynı yaştaydılar. Vorster de Manfred gibi savaş sırasında Smuts’a karşı olan, Nazi yanlısı, aşırı sağcı Ossevva Brandvvag’a üye olmuştu. Manfred savaş boyunca Almanya’da kaldığını kabul ediyorsa da, hayatının bu dönemi konusunda fazla konuşmuyor, esrarlı bir tavır takınıyordu. Johannes Vorster ise savaşı Smuts’un toplama kampında geçirmişti.</p>

  <p class="calibre3">Vorster de, Manfred de, Afrikanerlerin kalesi sayılan Stellenbosch Üniversitesi’nde okumuşlardı.</p>

  <p class="calibre3">Şimdi aynı uzun masada oturan adamlar birbirlerine şaşılacak kadar benziyorlardı. ikisi de iriyarı, güçlü kuvvetli erkeklerdi. Buldok gibi. İkisi de tam anlamıyla birer sert Boer’di. Kuşkusuz, inatçı ve amansız. Vorster saldırgan bir tavırla konuşmaya başlarken, Şasa da bu benzetme konusunda hiç yanılmamış olduğunu anladı. “Savaş yıllarını nerede geçirdiğimi hepiniz biliyorsunuz. Beni yargılamadan toplama kampı na attılar!” Adam birdenbire muzip bir gülümsemeyle diğerlerine baktı. Bu gülümseme aksi suratını aydınlattı.</p>

  <p class="calibre3">Ve şimdi itiraf ediyorum… bu çok etkili oldu. Böylece bir sorun yaratmamı engellediler. Şimdi ben de bu ülkeyi mahvetmek isteyenlere aynı biçimde davranacağım. Onların sorun çıkarmalarını önleyeceğim. Bana devletin düşmanı olan bir kimseyi tutuklama, yargılamadan doksan güne kadar hapsetme yetkisinin verilmesini istiyorum.</p>

  <p class="calibre3">Bu sözler Şasa’yı çok sarstı. Zaten gelecek konusunda da çok karamsardı. Özellikle silah ambargosu ve mali kriz yüzünden. Ancak Şasa ülkenin kendi silahlarını yapabileceğine inanıyordu. Bunu kabine toplantısında açık açık anlattı. Sonra da, “ikinci derdimizse,” diye devam etti. “Para. Sharperville olayından beri sermaye ülkeden kaçıyor. Cecil Rhodes her zaman, ‘Museviler iyiye işaret sayılacak kuşlardır,’ derdi. ‘Museviler bir işe giriştikleri zaman bu o işin başarılı olacağını gösterir. Ya da o ülkenin. Museviler gitmeye başladıkları zaman durumun daha da kötüleşeceğini anlayabilirsiniz. Acı gerçek şu, baylar. Bizim Musevilerimiz buradan ayrılmaya başladılar. Onların burada kalmaları ya da geri dönmeleri için çekici bir şeyler bulmalıyız.”</p>

  <p class="calibre3">Masadakiler huzursuzca kımıldandılar. Çünkü Milliyetçi Parti iki dünya savaşı arasındaki Musevi düşmanlığından yararlanılarak kurulmuştu. Bu düşmanlık sönmüştü, ama yine de zaman zaman izlerine rastlanıyordu.</p>

  <p class="calibre3">Şasa diğer bakanların sıkıntılı hallerine aldırmadan ekledi. “İşte gerçek bu, baylar. Ama bu durumu değiştirebiliriz. Yabancı işadamları ve yatırımcılar hükümetin devrilmek üzere olduğuna ve ülkenin karanlıklara gömüleceğine inanıyorlar. Onları böyle olmadığına ikna etmeliyiz.”</p>

  <p class="calibre3">Şasa toplantıdan çıktığı sırada bitkin haldeydi. Ama Jaguarla eve dönerken kendini topladı. Bu bakımdan dayanıklı bir insandı. Malikânenin önünde arabadan indi. Hasat mevsimi çoktan geçmiş, zenciler şimdi asmaları buduyorlardı. Şasa aralarına girerek bir süre zencilerle konuştu. Adamların dertlerini dinledi. Sonra bir atlının bağlara doğru doludizgin geldiğini fark ederek birdenbire sustu. Duvarın köşesinde İsabella’nın atını hazırlamaya çalıştığını görünce kızının ne yapmak niyetinde olduğunu anladı. Kısrak henüz tam anlamıyla terbiye edilmemişti. İsabella’nın üzerinden aşmayı düşündüğü taş duvar ise bir buçuk metre yüksekliğindeydi.</p>

  <p class="calibre3">Şasa, “Yapma, Bella,” diye fısıldadı. “Yapma, bebeğim.”</p>

  <p class="calibre3">Ama kız atı duvara doğru sürdü. Hayvan da onun gizli emrine uyarak engeli aştı.</p>

  <p class="calibre3">Şasa soluğunu tutmuştu. Sonunda bütün kaygılarına rağmen kızının çok usta bir binici olduğunu düşündü. İsabella atı döndürerek babasına doğru geldi.</p>

  <p class="calibre3">Şasa’ya, “Hani benimle ata binecektiniz, baba,” diye çattı.</p>

  <p class="calibre3">Adam o atlayış yüzünden kızını azarlamak istiyordu, ama kendini tuttu. Çünkü İsabella’nın atı döndürüp aynı şeyi tekrarlamaya kalkışacağını biliyordu. Kendi kendine, bu çocuk benim kontrolümden ne zaman çıktı, diye sordu.</p>

  <p class="calibre3">Sonra da hüzünle gülümseyerek sorusunu cevapladı. Doğduktan on dakika sonra.</p>

  <p class="calibre3">İsabella ekledi. “Sizi hemen hemen bir saat bekledim.”</p>

  <p class="calibre3">Şasa, “Devlet işleri…” diye başladı.</p>

  <p class="calibre3">Bu bir özür değil, baba. Söz sözdür. Kız sonra birdenbire güldü. Attan inerek babasının boynuna atıldı. Şasa kızının halinden, onun kendisinden bir şey isteyeceğini hemen anladı. Üstelik İsabella onun başlangıçta buna razı olmayacağını da seziyordu.</p>

  <p class="calibre3">Baba kız eve doğru yürümeye başladılar. İsabella üniversitede geçen gülünç bir olayı anlattı.</p>

  <p class="calibre3">Şasa kızının üniversitede bir yıl dayanabilmesine şaşıyordu. O da Sean gibi heyecan peşindeydi. Hiçbir şeyle uzun süre ilgilenemiyordu. Yüzü ve vücudu olağanüstü güzeldi. Çok zeki ve neşeliydi. Ama her zaman huzursuzdu. Sıkılıveriyordu. Şasa onun üniversiteden mezun olmadan ayrılacağını anlıyor, bunu kabullenmeye çalışıyordu. İsabella her zaman okulu küçümseyip duruyordu. “Bir düş dünyası. Çocuklara göre bir yer.”</p>

  <p class="calibre3">Şasa, “Sen de daha çocuksun,” diye cevap verdiği zaman da kızıyordu.</p>

  <p class="calibre3">Ah, babacığım, hiç anlamıyorsunuz!</p>

  <p class="calibre3">Öyle mi? Bir zamanlar senin yaşında olduğuma inanmıyor musun?</p>

  <p class="calibre3">Herhalde öyleydiniz. Ama o İsa’nın doğumundan önceymiş.</p>

  <p class="calibre3">İsabella’nın sürüyle hayranı vardı. Hatta esirleri. Onlara acımasız bir kayıtsızlıkla davranıyor, sonra da adeta kedileri andıran bir hainlikle ilişkisini kesiveriyordu. Böyle zamanlarda huzursuzluğu büsbütün artmaktaydı.</p>

  <p class="calibre3">Şasa öfkeyle, ona daha sert davranmalıydım, diye düşünüyordu. Sonra birdenbire güldü. Ah, tek şımarttığım çocuğum o. Çok geçmeden de yanımdan ayrılacak.</p>

  <p class="calibre3">Kızının sözleriyle daldığı düşüncelerden uyandı. “Biliyor musunuz, böyle güldüğünüz zaman dünyanın en seksi erkeği oluyorsunuz?”</p>

  <p class="calibre3">Şasa duyduğu memnunluğu gizlemek için sert sert, “Seksi olmak konusunda ne biliyorsun, küçükhanım?” dedi.</p>

  <p class="calibre3">Öğrenmek ister misiniz?</p>

  <p class="calibre3">Şasa telaşla reddetti. “Teşekkür ederim, istemem. Herhalde şuracıkta yüreğime iner.”</p>

  <p class="calibre3">“Zavallı, babacığım.” Kız Şasa’yı kucakladı bir an. i Şasa, “Pekâlâ Bella,” dedi gülümseyerek. “Bana ne istediğini açıkla. Ağır ateş sonucu bütün savunma sistemim yıkıldı.”</p>

  <p class="calibre3">“Ah, babacığım, sanki ben dolaplar çeviren düzenbaz bir kızmışım gibi konuşuyorsunuz.” İsabella bir an durdu, sonra da açıkladı. “Annemden bir mektup aldım.”</p>

  <p class="calibre3">Şasa bir an bu sözlerin anlamını kavrayamadı. Sonra gülümsemesi dondu. “Biraz hızlı yürüsek.”</p>

  <p class="calibre3">Annemden söz etmek istiyorum. Siz ondan boşanalı beri konu hiç açılmadı.</p>

  <p class="calibre3">“Konuşulacak bir şey yok. Annen hayatımızdan çıktı.” H İsabella başını salladı. “Hayır. Annem beni görmek istiyor. Beni ve Mickey’i. Bizi Londra’ya çağırıyor.”</p>

  <p class="calibre3">Şasa öfkeyle, “Hayır,” dedi. “Olmaz.”</p>

  <p class="calibre3">O benim annem.</p>

  <p class="calibre3">O bu hakkından çoktan vazgeçti.</p>

  <p class="calibre3">Annemi görmek istiyorum. O da beni.</p>

  <p class="calibre3">Bunu başka zaman konuşuruz.</p>

  <p class="calibre3">Ben şimdi konuşmak istiyorum. Niçin Londra’ya gitmeme izin vermiyorsunuz?</p>

  <p class="calibre3">Annen toplum düzenine aykırı şeyler yaptı. Seni kötü biçimde etkileyebilir.</p>

  <p class="calibre3">İsabella, “Ben istemedikçe kimse beni etkileyemez,” dedi. “Sahi, annem ne yaptı? Şimdiye kadar kimse bunu açıklamadı.”</p>

  <p class="calibre3">Annen bilerek, isteyerek ihanet etti. Hepimize ihanet etti hem de. Kocasına, babasına, ailesine, çocuklarına ve vatanına!</p>

  <p class="calibre3">İsabella bağırdı. “Buna inanamam! Annem herkesin iyiliğini isterdi.”</p>

  <p class="calibre3">Sana ayrıntıları açıklayamam, Bella. Açıklamayacağım da. Ama bana inan. Eğer anneni çabucak ülkeden kaçırmasaydım, kendi babasının ölümü olayında katile suç ortaklığı ettiği ve vatanına ihanete kalkıştığı için onu da yargılayacaklardı.</p>

  <p class="calibre3">Bir süre sessiz yürüdüler. Kız babasından biraz uzaklaştı. Sonra yavaşça. “Anneme olanları bana kendisinin anlatabilmesi için bir fırsat verilmeli,” di; ye mırıldandı.</p>

  <p class="calibre3">Gitmeni yasaklayabilirim, Bella. Henüz reşit değilsin. Ama bunu yapmayacağım. Senden yalnızca o kadını görmek için Londra’ya gitmemeni isteyeceğim.</p>

  <p class="calibre3">Kız babasının yüzündeki ifadeyi fark ederek Şasa’ya yaklaştı. “Lütfen beni anlamaya çalışın, baba. Sizi çok seviyorum. Ama annemi de sevdiğimi unutmamalısınız. Gitmem gerekiyor.”</p>

  <p class="calibre3">Yine uzun bir sessizlik oldu.</p>

  <p class="calibre3">Eve yaklaştıkları zaman Şasa, “Ne zaman?” diye sordu.</p>

  <p class="calibre3">Henüz kararımı vermedim.</p>

  <p class="calibre3">Sana ne yapacağımızı söyleyeyim. İlerde bir gün Londra’ya birlikte gideriz. Belki İsviçre’de bir hafta kayak yaparız. Ya da İtalya’da biraz dolaşırız. Hatta sana yeni elbiseler almak için Paris’e bile uğrayabiliriz. Tanrı da biliyor ya, kılık kıyafetin hiç yok.</p>

  <p class="calibre3">Sevgili babacığım, siz çok kurnazsınız, değil mi?</p>

  <p class="calibre3">Weltevreden’in önündeki basamaklardan çıkarken gülüyorlardı. Kol kola girmişlerdi, içeri girdikleri sırada Centaine de çalışma odasından çıktı. Onları görür görmez okumak için taktığı altın çerçeveli gözlüğü hemen çıkardı. Aile üyelerinin onu gözlüklü görmelerinden hiç hoşlanmazdı.</p>

  <p class="calibre3">Neden bu kadar neşelisiniz? Bella’nın yüzünde yine o zafer dolu ifade var. Bu sefer seni neye razı etti, Şasa? Centaine cevap beklemeyerek, beyaz siyah kare mermer döşenmiş holün ortasında duran, hasıra sarılı, muz biçimi bir paketi işaret etti. Üç metre boyundaydı. Şasa, bu demin sana geldi. O zamandan beri de holde duruyor. Lütfen bu neyse ortadan kaldır.”</p>

  <p class="calibre3">Centaine, Blaine’in ölümünden sonra hemen hemen bir yıl Rhodes Hill’de yalnız başına oturmuştu. Sonunda Şasa annesini evini kapayarak tekrar Weltevreden’e dönmesi için ikna edebilmişti. Şimdi kadın sıkı bir program uyguluyor, herkesin de buna uymasını istiyordu.</p>

  <p class="calibre3">Şasa paketi ucundan kaldırmayı denedi. “Bu da nedir?” Sonra homurdandı. “Her neyse kurşundan yapılmış olmalı.”</p>

  <p class="calibre3">Garry merdivenin yukarsından seslendi. “Durun, baba. Bir yerinizi sakatlayacaksınız.” Merdivenden hızla indi. “Bunu ben taşırım. Nereye götüreceksiniz?”</p>

  <p class="calibre3">Silah odası uygun. Sağol, Garry.</p>

  <p class="calibre3">Garry gücünü göstermekten hoşlanırdı. Ağır paketi kolaylıkla kaldırarak silah odasına götürdü, şöminenin önündeki aslan postunun üzerine bıraktı. “Açmamı ister misiniz?” Babasının cevabını beklemeden ipleri çözmeye başladı İsabella masanın kenarına ilişti. Hiçbir şeyi kaçırmak niyetinde değildi. Garry son hasırı da açıncaya kadar hiçbiri konuşmadı.</p>

  <p class="calibre3">Sonra Şasa soluğunu tuttu. “Şahane bu! Şimdiye kadar böyle bir şey hiç görmedim.” Paketten üzerine oymalar yapılmış bir fildişi çıkmıştı. Hemen hemen üç metre boyunda vardı. Bir ucu genç kız beli kadar, diğeri de sivriceydi.</p>

  <p class="calibre3">Garry, “En aşağı yetmiş kilo var,” dedi. “Ama şu işçiliğe bir bakın.”</p>

  <p class="calibre3">Şasa böyle bir eseri ancak Zanzibar’daki fildişi ustalarının yaratabileceğini biliyordu. Bütün fildişinin üzerine en ince ayrıntısına kadar av sahneleri oyulmuştu.</p>

  <p class="calibre3">İsabella bile etkilenmişti. “Çok güzel. Kim yollamış bunu?”</p>

  <p class="calibre3">Bir zarf koymuşlar. Şasa hasırları işaret etti. Garry zarfı alarak babasına verdi.</p>

  <p class="calibre3">Zarfın içinden bir tek sayfa çıktı.</p>

  <p class="calibre3">“Sevgili babacığım, Doğum gününüz kutlu olsun. O gün hep sizi düşüneceğim.</p>

  <p class="calibre3">Şimdiye kadar vurduğum en büyük fil bu.</p>

  <p class="calibre3">Neden benimle ava çıkmıyorsunuz?</p>

  <p class="calibre3">Sevgiler.</p>

  <p class="calibre3">Sean.”</p>

  <p class="calibre3">Şasa fildişinin yanına çömelerek oymaları okşadı. “Lütfen beni yalnız bırakır mısınız?” Sesinin boğuklaşmasına neden olan, oymaların güzelliği değildi. Yüzündeki ifadeyi görmemeleri için çocuklarına bakamıyordu.</p>

  <p class="calibre3">İsabella nedense itiraza kalkışmadı. Ağabeysinin elinden tutarak odadan çıkardı.</p>

  <p class="calibre3">Şasa yine fildişini okşayarak, “Doğum günümü unutmamış,” diye mırıldandı. “Gittiğinden beri bir kere olsun unutmadı zaten.” Öksürdü ve birdenbire ayağa kalktı. Mendilini çıkararak burnunu, sonra gözlerini sildi. “Ben ona bir tek mektup yazdım. Sean’ın mektuplarının birine bile cevap vermedim.” Mendili cebine sokarak pencereye gitti. Çim alanda dolaşan tavus kuşlarını seyretmeye başladı. “Çocuklarımın arasında daima en çok Sean’ı sevdim. Budalaca, zalimce bir şey bu. Ah, Tanrım, onu tekrar görmek için neler vermezdim!”</p>

  <p class="calibre3">Sean o sırada MauMau avına çıkmıştı. Dört adam tek sıra halinde ilerliyorlardı. En önde Ndroba kabilesinden bir iz sürücü vardı. Sean Courtney, Matutu adlı iz sürücünün hemen arkasındaydı. Zenciyi silahıyla koruyor, gerektiği zaman ani karar verecek durumda ilerliyordu. Sean üç beyaz adamın en genciydi. Ama yine de lider oydu. Kimsenin buna itiraz ettiği yoktu.</p>

  <p class="calibre3">Sıradaki üçüncü adam Alistair Sparks’tı. Kenyalı bir ailenin üçüncü oğluydu. Son derece dayanıklı bir adamdı, bölgeyi iyi tanıyordu ve usta bir avcıydı. Gelgelelim tembeldi. Yeteneklerini kullanması için zorlanması gerekiyordu.</p>

  <p class="calibre3">Onun arkasından Raymond Harris geliyordu. Ellisinde olan adamın sıtması vardı. Durmadan da cin içiyordu. Ama bir zamanlar Doğu Afrika’nın efsaneleşmiş beyaz avcılarındandı. Sean’a bütün bildiklerini öğretmişti. Ve sonunda öğrenci, öğretmenini geçmişti. Raymond şimdi rahatlıkla en arkadan geliyordu. Her şeyi Sean’la Matutu’ya bırakmıştı. Onlar MauMau’ları öldürebilmek için en uygun yeri seçeceklerdi.</p>

  <p class="calibre3">Matutu beline bağladığı yırtık pırtık, pis peştemal dışında çıplaktı. Yağmur siyah parlak derisinden ince derecikler halinde akıyordu. İzleri ormandaki vahşi hayvanlar gibi kolaylıkla izleyebilmekteydi.</p>

  <p class="calibre3">Sean da bir beyaz için gerçekten üstün bir iz sürücüydü. MauMauların beş saat uzaklıkta olduklarını anlıyordu. Onlara gitgide yaklaşmaktaydılar.</p>

  <p class="calibre3">Sean maymun derilerinden yapılmış bir pelerine sarınmıştı. Ayağında fil derisinden Somali sandaletleri vardı. Tüylü maymun derisi kalpağı, Batılı olduğunu hemen açıklayan saçlarını örtüyordu. Yüzüne, kollarına ve bacaklarına hipopotam yağı ve isten oluşan pis kokulu bir karışım sürmüştü, iki haftadan beri de yıkanmamıştı. Tıpkı izlediği vahşilere benziyor, onlar gibi kokuyordu.</p>

  <p class="calibre3">izledikleri grup beş MauMau’dan oluşuyordu. Hepsi de, kendisine ‘Genaral’ rütbesini layık gören Kimathi’nin yönettiği korkunç çetenin üyeleriydiler. Beş gün önce Nyeri yakınındaki kahve çiftliklerinden birini basmışlardı. Beyaz kâhyanın karnını deşmiş, kestikleri cinsel organını ağzına takmışlardı. Kalın kenarlı panga’larla adamın karısının kollarını, bacaklarını doğramışlardı. Bu işe zavallının el ve ayak bileklerinden başlamış, ağır ağır gövdesine doğru çıkmışlardı. Sonunda kadının omuz ve kalça eklemlerini de kesmişlerdi.</p>

  <p class="calibre3">Sean ve grubu çiftliğe, çete kaçtıktan hemen hemen on iki saat sonra Ulaşmışlardı. Cipi bırakmış, yaya olarak iz sürmeye başlamışlardı.</p>

  <p class="calibre3">Matutu beyazları bir yamaçtan indirdi. Hızla akan bir suyu aştılar. Sean o zaman Ndrobo iz sürücünün onları ustalıkla kestirmeden getirmiş olduğunu anladı. Matutu izi bırakarak bu yolu seçmiş, ama böylece üç saat kazanmalarını da sağlamıştı. Sanki sihirli bir biçimde yapmıştı bunu. Sean zencinin omzunu hafifçe sıktı. Ufak tefek bir Ndrobo olan Matutu sevinçle kımıldandı.</p>

  <p class="calibre3">Artık çeteyle aralarında en fazla bir saatlik bir uzaklık vardı. Sean, Matutu’ya işaret etti. Tekrar yürümeye başladılar. Bütün gün hiçbiri bir tek kelime bi1 le söylememişti.</p>

  <p class="calibre3">Kovaladıkları MauMau’lar dikkatsizleşmeye başlıyorlardı. Başlangıçta izlerini ustalıkla örtmüşlerdi. Matutu bile zaman zaman şaşırmıştı bu yüzden, i Ama şimdi adamlar kendilerini güvende hissediyorlardı. Yürürken çiğnemek K için gevrek bambu filizlerini koparmışlardı. Yorgunluktan sendelerken bitkileri ezmişlerdi. Matutu bu işaretleri sanki asfalt bir yoldalarmış gibi kolaylıkla izliyordu. İz sürücü sonra omzunun üzerinden Sean’a gülümseyerek eliyle, çok yakındalar, diye işaret etti.</p>

  <p class="calibre3">Sean silahını kontrol etti. Alistair’in siyaha boyalı suratında gözlerinin akları pırıldıyordu. Raymond geriden başparmağını kaldırarak gülümsedi. Yağmur ve ter, yüzündeki siyah boyada yer yer çizgiler yapmıştı. Sean kamuflaja rağmen Raymond’un renginin yorgunluk ve korkudan uçmuş olduğunu fark etti. Tarafsızca, artık bu işler için çok yaşlı diye düşündü. Onu yakında emekliye ayırmak zorunda kalacağım.</p>

  <p class="calibre3">Sean dilini hafifçe şaklattı, Matutu sessizce, biçimsizce koştu. Ndrobo bütün gün ve bütün gece yorulmadan böyle koşabilirdi. Tekrar sık bambuların arasından geçtiler. Matutu ilerdeki vadide durdu. Etraf artık öyle karanlıklaşmıştı ki, Sean izleri görebilmek için Matutu’nun yanına diz çökmek zorunda kaldı. Sonra da Raymond’a yaklaşmasını işaret etti. Kulağına, “Miki Fareler başka bir gruba katılmışlar,” diye fısıldadı. “Herhalde bu grup asıl kamptan geldi. Sekiz kişiler. Üçü kadın. Yani şimdi karşımızda on üç Miki Fare var. Güzel, şanslı bir sayı bu.”</p>

  <p class="calibre3">Yağmur tekrar başlamıştı. Morumsu siyah gökyüzünden sessizce yağıyordu. Matutu son defa durdu ve karanlık nedeniyle artık izleri seçemediğini işaret etti. Beyazlar bir daire oluşturdular. Her biri bir ağacın dibine oturmuş, dışarıya doğru bakıyordu. Sean, Matutu’yu sanki yorgun bir av köpeğiymiş gibi pelerininin altına aldı. Ufak tefek adamın derisi balık kadar soğuk ve ıslaktı. Baharat, çürük yaprak ve vahşi yaratıklar gibi kokuyordu. Avcılar kemerlerindeki keselerden çıkardıkları tuzlu buffalo etini ve mısır unundan yapılmış çörekleri yediler. Yağmur damlaları başlarındaki kürk şapkalara çarparken rahatsızca uyudular.</p>

  <p class="calibre3">Matutu, Sean’ın yanağına dokundu. Genç adam hemen uyandı. Dizindeki silahı kaparak emniyetini açtı, kımıldamadan çevreyi dinledi.</p>

  <p class="calibre3">Matutu yanında havayı koklayıp duruyordu. Sean, “Odun dumanı mı?” diye fısıldadı, ikisi de ayağa kalktılar. Sean karanlıkta gidip Alistair’le Raymond’u uyandırdı. Karanlık gecede tek sıra halinde ilerlediler. Kaybolmamak için birbirlerinin kemerini tutuyorlardı. Duman kokusu gitgide yaklaşıyordu.</p>

  <p class="calibre3">Matutu, MauMau kampının kesin yerini ancak iki saatte bulabildi. Çevrelerinde yağmur sularının şıpırdayarak bambu dallarından akmasına rağmen, artık MauMau’ların seslerini duyuyorlardı. Hafif bir öksürük. Boğuk bir horultu. Kâbus gören bir kadının mırıltıları. Sean ve Matutu, Raymond’la Alistair’e adamların yerini gösterdiler. Bu da bir saatlerini aldı. Ama şafak sökmeden önceki o zifiri karanlıkta, Alistair kamptan on iki metre kadar ötedeki yamaçta yerini aldı. Raymond ise suyun karşı tarafındaki kayaların arasına girdi. Sean, Matutu’yla kampa giden keçi yolunun kenarındaki sık çalıların arasına saklandı.</p>

  <p class="calibre3">Silahının namlusunu sol koluna dayamıştı. Sağ elinin başparmağı tetikte, sinirleri iyice gerilmişti. Matutu’ysa heyecanından titriyordu.</p>

  <p class="calibre3">Ortalık yavaş yavaş aydınlandı. Sean o zaman ateşin iki yanında kaba saba birer kulübe olduğunu fark etti. Yine biri öksürdü. Kamptakiler uyanıyorlardı. Sean yamaca, sonra da suyun kenarındaki kayalara baktı. İki avcı da gözükmüyordu. İki dakika sonra ışık ateş etmeye uygun hale gelecek, diye düşündü. Herhalde diğerleri de aynı fikirdeydiler. Üçü de kaç şafak zamanını sessizce beklemişlerdi! Sean gözlerini yumdu. Tekrar açtığı zaman kulübelerden birindeki bir MauMau doğrulup oturmuştu. Sanki ona bakıyordu. Sean’ın kasları büzüldü bir an. Görüldüğünü sanıp az kalsın ateş edecekti. Sonra zenci üzerindeki postu atarak ayağa kalktı. Kadındı. Ama Sean’ın gözünde o da er kekler kadar zalim ve ahlaksızdı. Kadın dışarıya çıkarak sönmüş ateşin yanına gitti. Açık renkli kumaştan yapılmış kısa bir etek giymişti. Şafağın yumuşak ışığında kömür kadar kara ve parlaktı. Kadın sonra Sean’ın yattığı yere doğru geldi. Genç ve güzeldi. Bir iki adım daha atarsa ayağı Sean’a takılacaktı. Ama kadın durarak esnedi. Sonra da çömeldi. Sean’a o kadar yakındı ki, genç adamın tüfeği omzuna dayamasına gerek kalmadı. Sean kadını karnından vurdu, iri kurşun zenciyi ikiye böldü adeta. Belinde kafasının sığacağı kadar iri bir delik açtı. Kadın yere yığıldı.</p>

  <p class="calibre3">Bir MauMau yakındaki kulübeden fırlarken Sean ona ateş açtı. Göğsü parçalanan zenci geriye doğru fırlayarak kulübenin içine düştü.</p>

  <p class="calibre3">Raymond’la Alistair de ateş ediyorlardı artık. Kurşunlar yaprakların arasına düşüyor, sekerken vızıltıyı andıran sesler çıkarıyordu.</p>

  <p class="calibre3">Sean yeniden ateş etti, çıplak bir zenci lokomotif çarpmış gibi yere devrildi. Kurşunları ikinci bir MauMau’nun kolunu uçurdu. Sonra Raymond adamı öldürdü.</p>

  <p class="calibre3">Sean silahını tekrar tekrar doldurarak sağa sola ateş ediyor, MauMau’ları öldürüyordu. Tüfeğini tekrar doldurduğu sırada kampa derin bir sessizlik çöktü. Raymond’la Alistair de ateş etmiyorlardı artık. Hiçbir şey kımıldamıyordu. Üç adam da usta nişancıydılar. Avları da çok yakındı. Sean tam beş dakika bekledi. Tehlikeli av ne kadar ölmüş gözükürse gözüksün, kollarını sallayarak ona yaklaşmak ahmaklık sayılırdı. Sonra genç adam usul usul dizleri üstünde doğruldu. Silahını göğsüne dayamıştı.</p>

  <p class="calibre3">Bir MauMau öbür kulübeden fırladı. O ana kadar ölü taklidi yapmıştı. Dikkatle bu anı, düşmanların gevşemelerini beklemişti. Kapıdan bir tavşan gibi fırlayarak, kendini açıklığın diğer tarafındaki bambuların arasına attı. Alistair’in önünde kulübe vardı, ama yine de ateş açtı. Kurşunlar kulübenin duvarından sekti. Raymond daha iyi nişan alacak bir yerdeydi. O da bir saniye kadar gecikti. Soğuk kanındaki sıtma mikroplarını canlandırmıştı. Elleri titriyordu. Kurşunları bambuların arasına düştü.</p>

  <p class="calibre3">MauMau koşarken önce Sean onu göremedi. Zenciyi yakındaki kulübe gizliyordu. Sonra Sean onun bambuların arasına daldığını fark etti ve hemen ateşe başladı. Adamı artık göremiyor, ama ateşi sürdürüyordu. Zencinin izleyeceği yolu sezmiş gibiydi.</p>

  <p class="calibre3">iri kurşunlar bambuların arasında kaybolurken Matutu, Sean’ın yanından sevinçle bağırdı. “Paqa! Vurdun!” Bir kurşunun canlı bir ete saplanırken çıkardığı sesi duymuştu.</p>

  <p class="calibre3">Sean, “Kanı izle,” diye emretti. Ufak tefek Ndrobo koşarak açıklıktan geçti. Ama MauMau’yu izlemesine gerek yoktu. Adam yerde yatıyordu. Kurşun bambuların arasında onu bulmuştu.</p>

  <p class="calibre3">Raymond’la Alistair kampa geldiler. Silahlarını ihtiyatla kaldırmışlardı. MauMau kadınlarından biri hâlâ soluk alıyordu, ama dudaklarında kanlı köpükler belirmişti. Raymond onu Sten’le şakağından vurdu.</p>

  <p class="calibre3">Sean, Matutu’ya Swahili dilinde emir verdi, “içlerinden bazılarının kaçıp kaçmadıklarını anla.”</p>

  <p class="calibre3">Matutu açıklıkta çabucak dolaştı. Sonra da gülerek geri döndü. “Hepsi burada.” Sevinçle ekledi. “Hepsi ölmüş.” Sean tüfeğini ona atarak fildişi saplı av bıçağını belindeki mahfazasından çekti. İlk kadının yattığı yere doğru gitti.</p>

  <p class="calibre3">Raymond, “Kahretsin,” dedi. “Senin kadar kandan hoşlanan insan görmedim.” Sean’ın bunu daha önce de yaptığını görmüştü. Raymond sert ve acımasız bir adamdı. Otuz yıl boyunca hayatını silah ve kanla kazanmıştı. Ama Sean’ı cesedin yanında diz çökmüş gördüğü zaman yine de öğürmeye başladı.</p>

  <p class="calibre3">Genç adam Raymond’a bakarak güldü. “Yumuşamaya başladın, ihtiyar. Bunlardan pek güzel tütün keseleri yapıldığını biliyorsun.” Ölü kadının göğsünü kesmeye başladı.</p>

  <p class="calibre3">Garrick, Courtney Madencilik Şirketi’nin toplantı salonundan çıkarken pek mutluydu. Yine başarılı bir iş teklifinde bulunmuş, babası da onu kutlamıştı.</p>

  <p class="calibre3">Delikanlı asansörle bodrumdaki garaja indi. MG arabası orada, Şasa’nın Jaguar’ının yanında duruyordu. Garry, Adderley Sokağı‘ndaki tek gökdelene doğru giderken mutluluğu devam etti. Sanlam Binası tam denizin kıyısındaydı. Delikanlı asansörle yirminci kata çıkarken kendini hâlâ önemli, kararlı bir işadamı gibi görüyordu. Ancak Gantry, Carmichael ve Ortakları Şirketi’nin bekleme salonuna girdiği zaman bu duygusu kaybolmaya başladı. Şimdi gömleğinin kolalı yakası, boğayı andıran boynunun kaslarını sıkıyormuş gibi geliyordu ona. Danışmadaki iki genç ve güzel kız, şirketin en önemli müşterilerinden olan Garry’ye gereken saygıyı gösterdiler. Ama delikanlı gösterilen koltuğa oturamayacak kadar telaşlıydı. Salonda dolaşıyor, uzun vazolara konmuş çiçeklere hayran hayran bakıyormuş gibi bir tavır takınıyordu. Aslında çiçeklerin gerisindeki, yerden tavana kadar uzanan aynalarda kendisini incelemekteydi.</p>

  <p class="calibre3">Garry çok sevdiği Prens dö Gal kumaştan yapılmış bu kruvaze elbiseye kırk sterlin vermişti. Ama göğüs kaslarının iriliği yüzünden ceketin yakası biçimsiz duruyor, kol kasları da kumaşın pot yapmasına neden oluyordu. Garry kolları düzeltmek için çekiştirdi. Sonra vazgeçerek avucuyla saçlarını yatırmaya çalıştı. Aynada ortaklar bölümünün kapısının açıldığını gördüğü zaman suç işlemiş gibi irkildi. Holly Carmichael bekleme salonuna giriyordu.</p>

  <p class="calibre3">Garry genç kadına doğru dönerken o güvenli ve cesur tavırları tümüyle kayboldu. Holly’ye aptal aptal baktı, inanılacak gibi değildi. Holly, Garry’nin hayalindekinden daha da şık ve alımlıydı. Son karşılaşmalarından beri sanki daha güzelleşmişti. Genç kadının arkasında bugün beyaz mavi çizgili bir Chanel tayyör vardı. Holly, Garry’ye doğru gelirken tayyörün pilili eteği dalgalandı, bir an genç kadının yuvarlak, kusursuz dizleri ortaya çıktı. Güneşten hafifçe yanmış olan bacakları, ince naylon çoraplar içinde cilalı fildişi gibi duruyordu. El ve ayak bilekleri biçimli ve zarifti. Ayakları ve elleri inceydi. Ama oranları uzun bacaklarına ve kollarına uyuyordu. Holly gülümsüyordu. Garry’nin başı dönmeye başladı. Genç kadının dişleri bembeyazdı. Holly adını söylerken Garry büyülenmiş gibi onun dudaklarına baktı. Genç kadın delikanlıyla aynı boydaydı. Ama Garry onu tek eliyle havaya kaldırabileceğini biliyordu. Bu ilahi yaratığa ellerini sürmek gibi bir saygısızlık onu titretti.</p>

  <p class="calibre3">Bay Courtney, umarım sizi bekletmedim. Holly delikanlıyı kolundan tutarak bürosuna doğru götürdü. Garry bu zarif ve hoş kadının yanında kendini i zincire bağlı, dans eden bir ayı gibi hissetti. Holly’nin parmakları kolunu dağlıyordu sanki.</p>

  <p class="calibre3">Genç kadının saçları platinden koyu bala kadar türlü tonlardaydı. Pırıltılı \ dalgalar halinde tayyörünün omuzlarına düşüyordu. Başını her oynatışında ‘ saçlarından yükselen parfüm kokusu Garry’nin mide kaslarının büzülmesine neden olmaktaydı.</p>

  <p class="calibre3">Holly hâlâ onu kolundan tutuyor, yüzüne bakarak konuşuyordu. Soluğu çiçek kokuyordu. Dudakları o kadar güzeldi ki! Yumuşak ve kırmızı. Garry kent dini suçlu hissederek bakışlarını genç kadının gözlerine kaydırdı. Kalbi sanki yerinden fırladı o anda. Çünkü Holly’nin bir gözü gök mavisi, diğeri ise menekşe rengiydi. Üzerinde sarı benekler vardı. Garry’nin bacaklarının bütün gücü kesildi. Sanki on beş kilometre koşmuştu.</p>

  <p class="calibre3">Holly delikanlıyı bürosuna sokarak, “Sonunda sizin için bir şeyler yapabildik,” dedi.</p>

  <p class="calibre3">Uzun oda genç kadının o olağanüstü stilini açıklıyordu. Holly yaptığı yazlık evlerde Mimarlık Ödülü‘nü kazanmıştı. Oda kara dut rengi ve mavi eşyalarla döşeliydi. Burası insana huzur veren, ama yine de kadınca havalı bir yerdi.</p>

  <p class="calibre3">Odanın ortasındaki alçak masada Şasaville’in bir maketi duruyordu. Holly mahallenin tamamlandığı zaman bu hali alacağını hayal etmişti. Garry’yi masaya doğru götürdü. Delikanlı maketin çevresinde dolaşırken kendisi de biraz geriledi.</p>

  <p class="calibre3">Garry’nin birdenbire değiştiğini fark etti. Delikanlının o beceriksiz tavırları kaybolmuştu. Sanki vücudunun biçimi bile değişmişti. Şimdi onda, arenada saldırıya hazırlanan bir boğanın güçlü zarafeti vardı.</p>

  <p class="calibre3">Holly müşterilerinin isteklerini daha iyi anlayabilmek için onların hakkında araştırma yapardı. Garry konusunda daha da dikkatli davranmıştı. Ona Garrick Courtney ‘in bu görünüşüne rağmen hatırı sayılacak bir işadamı olduğunu, daha şimdiden bir servet yaptığını söylemişlerdi. Daha da önemlisi, Centaine ve Şasa Courtney, Sean ve Michael bakımından ümitlerini kesmiş, geleceklerinin Garrick’e bağlı olduğuna da karar vermişlerdi. Courtney servetinin baş vârisiydi o. Kimse bu servetin ne kadar olduğunu bilmiyordu, ama herhalde milyarları buluyordu. Holly Carmichael bunu düşünürken hafifçe ürperdi.</p>

  <p class="calibre3">Genç kadın Garry’e bakarken gördüğü, çelik çerçeveli gözlük takan, iriyarı, pahalı elbisesini bir çuval haline sokan, saçları kirpi gibi, beceriksiz, biçimsiz bir genç değil, güçtü. Güç.</p>

  <p class="calibre3">Güç Holly’yi çekiyordu. Gücün her türü. Servet, ün, nüfuz ve fiziksel kuvvet. Genç kadın Garry’nin kol kaslarını hatırlayarak titredi.</p>

  <p class="calibre3">Holly otuz iki yaşındaydı. Yani Garry’den hemen hemen on yaş büyüktü. Boşanmış olması da aleyhinde bir nokta sayılacaktı. Hem Centaine, hem de Şasa eski kafalı ve tutucuydular. Holly kendi kendine, beni durdurabilmek için çok usta olmaları gerekir, diye düşündü. Ben istediğimi elde ederim. Garry’yi istiyorum. Ama bu iş kolay olmayacak.</p>

  <p class="calibre3">Sonra Garrick Courtney üzerindeki etkisini düşündü. Delikanlı onun için çıldırıyordu. İşin ilk bölümü kolay olacaktı. Holly hiçbir şey yapmadan Garry’yi etkilemişti bile. Delikanlıyı aynı kolaylıkla kendine esir edebilirdi. Ondan sonra zor bölüm başlayacaktı. Holly, Centaine Courtney’i ve onunla ilgili bütün duyduklarını düşündü, yine titredi. Ama bu sefer zevk ya da heyecanla değil.</p>

  <p class="calibre3">Garry, Holly’nin karşısında durdu. Aynı boyda olmalarına karşın şimdi sanki kadının tepesinden bakıyordu. Gözlerinde öfkeli bir pırıltı vardı. “Gerçek bir çaba gösterdiğiniz zaman neler yapabildiğinizi gördüm. Benim için de çabalamanızı istiyorum. Sıradan şeylerden hoşlanmam. Şunu da istemiyorum.”</p>

  <p class="calibre3">Holly delikanlıya bakakaldı. Garry’nin planını reddedeceği aklına bile gelmemişti. Hele onun böyle sert sert konuşacağı! Kadın bir an şok geçirdi, sonra da öfkelendi.</p>

  <p class="calibre3">Madem çalışmalarımı böyle değerlendiriyorsunuz, o zaman size başka bir mimar bulmanızı önereceğim, Bay Courtney.</p>

  <p class="calibre3">Sesinde buz gibi bir ifade vardı.</p>

  <p class="calibre3">Garry irkilmedi bile. “Buraya gelin,” diye emretti. “Makete şu açıdan bir bakın. Alışveriş merkezinin tepesine damı oturtuvermişsiniz. Ama bunun şu yamaçtaki evlerin manzarasını kapatıp kapatmayacağını düşünmemişsiniz bile.” Kadının kolunu tutmuştu.</p>

  <p class="calibre3">Holly onun gücünün pek azını bile kullanmadığını bilmesine karşın Garry’nin parmaklarındaki kuvvet onu biraz korkuttu. Delikanlı maketteki kusurları sayarken Holly’nin o ukala ve güvenli tavırları da kayboldu. Garry konuşurken delikanlının haklı olduğunu anladı. Aslında kusurları sezmiş, ama bunları giderme zahmetine katlanmamıştı. Garry kadar genç ve tecrübesiz birinin bu kadar dikkatli ve zevkli olacağını sanmamıştı. Ona, teklif ettiği her şeyi beğenecek, kendisine hayran bir genç gözüyle bakmıştı. Holly şimdi yalnız Garry’ye değil, kendine de kızıyordu.</p>

  <p class="calibre3">Garry’nin eleştirileri sona erdiğinde Holly usulca, “Verdiğiniz depozitoyu iade edeceğim,” dedi. “Anlaşmayı da yırtarız.”</p>

  <p class="calibre3">Anlaşmayı imzaladınız ve depozitoyu da kabul ettiniz, Bayan Carmichael. Şimdi işi yapmanızı istiyorum. Güzel, uygun, şaşırtıcı bir şey yaratmalısınız. Yani yalnızca sizin sağlayabileceğiniz bir şey.</p>

  <p class="calibre3">Holly bu sözlere cevap veremedi. Garry’nin tavırları birden değişti. Nazik ve şefkatli bir hal aldı.</p>

  <p class="calibre3">Size hakaret etmek istemedim. Bence mimarların en iyisisiniz. Haklı olduğumu kanıtlamanızı istiyorum. Lütfen.</p>

  <p class="calibre3">Holly dönerek odanın ucundaki resim masasına gitti. Ceketini çıkarıp bir kenara attı. Kurşun kalemlerinden birini aldı. “Kaybettiklerimi yeniden kazanmam gerektiğini anlıyorum. Şimdi…” Kâğıda cüretle ilk çizgileri çizdi. “Hiç olmazsa artık neleri istemediğimizi biliyoruz. Şimdi istediklerimizi öğrenelim, işe alışveriş merkeziyle başlayalım.”</p>

  <p class="calibre3">Garry yaklaşarak genç kadının arkasında durdu. Yirmi dakika kadar sessizce onu seyretti. Sonra Holly ışıltılı sarı saçlarının arasından parlak mor gözüyle ona baktı, soru sormasına da gerek kalmadı.</p>

  <p class="calibre3">Garry “Evet,” diye başını salladı.</p>

  <p class="calibre3">Holly, “Gitmeyin,” dedi. “Siz yakınımdayken ruh halinizi seziyor, göstereceğiniz tepkiyi anlıyorum.”</p>

  <p class="calibre3">Garry de ceketini çıkararak Holly’ninkinin üzerine attı. Holly’nin yanında durup ellerini ceplerine soktu, omuzlarını kamburlaştırdı. Hiç kımıldamıyordu. Bütün dikkatini eskize vermişti. Onun yakınlığı Holly’nin de yeteneğinin mistik kaynağından ustalıkla yararlanmasını sağlıyor gibiydi. Genç kadın sonunda bütün mahalleyi gözlerinin önünde canlandırabiliyordu. Kalemi kâğıdın üzerinden uçuruyordu sanki.</p>

  <p class="calibre3">Hava kararırken Garry gidip perdeleri kapattı, tavandaki lambaları yaktı. Holly kalemi atarak ona döndüğü sırada saat de sekizi geçmişti, “işte, mahallenin böyle olmasını istiyorum. Haklıydınız, ilk çabam değersizdi.”</p>

  <p class="calibre3">Evet, başka bir bakımdan da haklıymışım. Siz mimarların en iyisisiniz. Garry ceketini alarak giydi. Holly o zaman garip bir üzüntü duydu. Onun gitmesini istemiyor, ama aslında bitkin halde olduğunu biliyordu. Bütün yaratıcılık gücünü kullanmış, o yüzden de yorulmuştu.</p>

  <p class="calibre3">Holly, “Beni bu saatte eve gönderip yemek pişirmemi bekleyemezsiniz,” dedi. “Bu gerçekten zalim bir erkeğin sadist davranışı olur.”</p>

  <p class="calibre3">Birdenbire Garry’nin bütün o güven dolu tavırları değişti. Delikanlı kızararak anlaşılmayacak bir şeyler mırıldandı. Holly duruma hâkim olması gerektiğini anladı. “Hiç olmazsa bu esirin karnını doyurabilirsiniz. Beni yemeğe davet etmeye ne dersiniz, Bay Courtney?”</p>

  <p class="calibre3">Holly, Garry’nin önünden lokantaya girerken erkekler her zamanki gibi ona ilgiyle baktılar. Genç kadın delikanlının bunu fark etmesine sevindi. Garry’nin şefgarsonla bilgili bir tavırla şaraplardan söz etmesi onu şaşırttı. Ama sonra Weltevreden’de ülkenin en büyük şarap merkezlerinden birinin bulunduğunu hatırladı.</p>

  <p class="calibre3">Yemek sırasında ciddi konulardan söz açtılar. Holly erkeklerin ilk randevularında söyledikleri o tatsız sözleri dinlemek zorunda kalmadığı için sevindi. Sharpeville krizini, bunun toplumsal ve ekonomik etkilerini tartıştılar. Garry’nin politika konusundaki bilgisi de Holly’yi şaşırttı. Sonra babasının bakan olduğunu hatırladı.</p>

  <p class="calibre3">Genç kadın, şu tuhaf Prens dö Gal elbiseyi giymemiş, çelik çerçeveli gözlükleri takmamış olsaydı, diye düşündü. Dik saçları yüzünden Ağaçkakan Woody’ye benziyor.</p>

  <p class="calibre3">Garry, Holly’yi dansa kaldırdığı zaman kadın bir an kaygılandı. Pistte yalnızdılar. Salonda Holly’nin en aşağı on iki tanıdığı vardı. Ama Garry kolunu onun beline dolar dolamaz genç kadın da rahatladı. Delikanlı iriyarı olmasına rağmen çevikti. İyi dans ediyordu. Sonlara doğru Holly’yi kendisine çekme cesaretini gösterdi.</p>

  <p class="calibre3">Garry genç kadını oturduğu apartmana kadar götürdü. Holly bir an onu kahve içmek için dairesine davet etmeyi düşündü. Ama sezgileri onu uyardı. Garry’nin onunla ilgili pırıltılı hayalleri vardı. Delikanlıyı düş kırıklığına uğratmamalıydı.</p>

  <p class="calibre3">Holly bunun yerine, “Hafta sonuna kadar sizin için birkaç eskiz daha hazırlayacağım,” dedi.</p>

  <p class="calibre3">Holly bu sefer eskizlerini yaparken bütün yeteneğini kullandı. Garry genç kadının bürosuna geldi, geç vakitlere kadar birlikte çalıştılar, sonra yine yemeğe gittiler. Perşembe gecesiydi. Lokanta yarı boştu. Dans pisti onlara kalmıştı sanki. Bu sefer Holly, Garry’ye iyice sokuldu.</p>

  <p class="calibre3">Apartmanın önünde birbirlerinden ayrılırken genç kadın, “Herhalde cumartesi günü yarışa gideceksiniz?” dedi.</p>

  <p class="calibre3">Metropolitan Handikapı, Kap’ın en önemli yarışıydı.</p>

  <p class="calibre3">Garry istemeye istemeye, “Ben yarışlara gitmem,” diye cevap verdi. “Biz polo oyuncusuyuz. Büyükannem de böyle şeylerden…” Toy bir çocuk gibi konuştuğunu fark ederek durakladı. “Yani … yarışlarla pek ilgilenmedim.”</p>

  <p class="calibre3">Eh, ilgilenmenizin zamanı gelmiş öyleyse. Holly’nin sesi kesindi. “Cumartesi için bir eş gerekiyor bana. Tabii bir sakıncası yoksa.”</p>

  <p class="calibre3">Garry, MG arabasıyla Weltevreden’e dönerken yol boyunca avaz avaz şarkı söyledi durdu.</p>

  <p class="calibre3">Delikanlı aslında yarışın o kadar önemli olmadığını zorlukla kavrayabildi. Önemli olan elbise gösterisi ve dostluktu. Bazı kadınlar pek garip kılıklardaydı. Ama Holly mavi elbisesi, gerçek pembe bir gülün süslediği geniş kenarlı şapkasıyla çok şıktı. Diğer kadınlar onu hasetle süzüyorlardı. Garry üyeler locasındakilerin hemen hepsini tanıyordu. Aile dostlarıydı onlar. Holly delikanlıyı diğerleriyle de tanıştırdı. Hepsi de Courtney adına hemen tepki gösterdiler. Holly belli etmeden Garry’nin de konuşmalara katılmasını sağladı. Sonunda delikanlı rahatladı.</p>

  <p class="calibre3">Holly’yle Garry dikkati çekecek bir çift oluşturuyorlardı. Zalim nüktedanlardan biri, “Dilberle Vahşi,” diye mırıldandı. Şimdi genç çifti dedikodular izliyordu. “Holly artık beşikteki çocuklarla geziyor…” “Centaine onu diri diri yaktırır.”</p>

  <p class="calibre3">Garry ne büyük bir heyecan uyandırdıklarının farkında bile değildi. Atlar piste çıkarılır çıkarılmaz onlara daldı. Bu hayvanlar Weltevreden’deki hayatının bir parçasıydı. Daha yürümeye başlamadan Şasa onu atını terkisine alıp dolaştırmıştı. Garry atlardan çok iyi anlıyordu.</p>

  <p class="calibre3">ilk koşuya o zamana kadar yarışmamış olan taylar katılıyordu. Hayvanları kimse tanımadığı için favori de yoktu. Garry kuzguni bir tayı beğendi. Holly’ye, “Hayvanın göysünü ve bacaklarını beğendim,” dedi.</p>

  <p class="calibre3">Genç kadın listeye baktı. “Adı ‘Rhapsody.’ İyi atların adı da kötü olmaz. Yetiştiricisi: Miller. Jokeyi: Kaplan Wright.”</p>

  <p class="calibre3">O kadarını bilmem. Ama tayın tam formunda olduğu ve koşmak için sabırsızlandığı belli. Garry işaret etti. “Baksanıza şimdiden terlemeye başlamış.”</p>

  <p class="calibre3">Holly, “Haydi ona oynayalım,” diye önerdi. Garry kuşkuyla kadına baktı. Ailenin kumarla ilgili ilkelerini duyar gibi oldu. Ama Holly’yi kırmayı, onun kendisini bir çocuk saymasını da istemiyordu.</p>

  <p class="calibre3">Ee, ne yapacağız? diye sordu.</p>

  <p class="calibre3">Şuradaki gangsterleri görüyor musunuz? Holly ikili bahisleri düzenleyen adamları işaret ediyordu. “Onlardan birini seçin. Paranızı ona verin ve, ‘Rhapsody kazanacak,’ deyin.” Garry’ye on ‘rand’ verdi. Artık sterlin değil, rand kullanılıyordu ülkede. “İkimiz de birer onluk verelim.”</p>

  <p class="calibre3">Garry çok şaşırdı. On rand çok fazlaydı, iş yapmak için iki milyon rand borç almıştı. Ama fazla renkli elbise giymiş, purolu bir yabancıya on rand vermek de başkaydı. Delikanlı istemeye istemeye cüzdanını çıkardı.</p>

  <p class="calibre3">Gerçekten de yarışı Rhapsody kazandı. Holly, Garry’nin boynuna atlayaak on bin meraklı gözün önünde onu öptü.</p>

  <p class="calibre3">Delikanlı ona kazandığı paradan payını verirken genç kadın, “Ah, insanın bir yarış atı olmalı,” diye bağırdı. “Herhalde harika olurdu.”</p>

  <p class="calibre3">Garry ertesi sabah altıda Holly’ye telefon etti.</p>

  <p class="calibre3">Genç kadın, “Garry?” diye mırıldandı. “Pazar bugün. Bunu bana yapamazsın. Saat altıda olmaz.”</p>

  <p class="calibre3">Bu sefer ben sana bir şey göstermek istiyorum. Garry’nin sesi o kadar heyecanlıydı ki genç kadın boyun eğdi.</p>

  <p class="calibre3">İyice uyanabilmem için bana yarım saat ver.</p>

  <p class="calibre3">Garry, Holly’yi arabayla Muizenber’in ötesine, False Körfezi’ne götürdü. Arabayı kum tepelerinin yukarsında durdurdu. Stajyer jokeyler kırk kadar atı yumuşak beyaz kumlarda koşturuyorlardı. Hayvanlardan bazıları da yeşil dalgacıkların arasında dolaşmaktaydı. Garry genç kadını çalışmaları kontrol eden dört adama doğru götürdü, Holly’yi onlarla tanıştırdı.</p>

  <p class="calibre3">İşte bu Bay Miller. At terbiyecisiyle yardımcıları Holly’ye beğeni dolu bakışlarla baktılar. Genç kadın alnına pembe bir eşarp bağlamıştı, ama gür sarı saçları omuzlarına düşüyordu. Kısa gemici ceketi, ski pantolonu ve süet çizmeleri, bacaklarının uzunluğunu daha da belirginleştiriyordu.</p>

  <p class="calibre3">Miller çıraklarından birine bir ıslık çaldı. Çocuk bir tayla yaklaşırken Holly atı tanıdı. “Rhapsody!” diye bağırdı.</p>

  <p class="calibre3">Miller, “Sizi kutlarım, Bayan Carmichael,” dedi. “Bu tay hepimizi gururlandıracak.”</p>

  <p class="calibre3">Holly şaşırdı. “Anlayamadım.”</p>

  <p class="calibre3">Garry, “Şey,” diye açıkladı. “Kendi atın olmasını istiyordun. Doğum günün gelecek ayın on ikisinde. Mutlu yıllar!”</p>

  <p class="calibre3">Holly ona şaşkın şaşkın baktı. Doğum günümü nereden biliyor, hem ona bu kadar pahalı bir hediyeyi kabul edemeyeceğimi nasıl söyleyeceğim, diye düşünüyordu. Ama Garry’nin yanakları sevinçten kızarmıştı. Teşekkür edilmeyi ve alkışlanmayı bekliyordu. Holly kendi kendine, neden olmasın, dedi. Bir seferlik böyle bir hediyeyi kabul edebilirim. Kurallara kim aldırır?</p>

  <p class="calibre3">Garry’yl ikinci defa öptü. Diğerleri onlara bakarak anlamlı anlamlı güldüler.</p>

  <p class="calibre3">MG’yle eve dönerlerken Holly delikanlıya, “Garry, Rhapsody’yi kabul etmem imkânsız,” dedi. “Fazla çömertsin.” Delikanlının yüzünde büyük bir düş kırıklığına uğradığını gösteren bir ifade belirdi. Hali içe dokunacak gibiydi. Holly ekledi. “Ama onun yarısını kabul edebilirim. Diğer yarısı da senin olur, Rhapsody’yi ortaklaşa yarıştırırız. Hatta kendi yarış renklerimizi de kaydettiririz.” Bu zekice oyun kendisini bile şaşırtıyordu. Ortaklaşa sahip oldukları canlı bir yaratık, aralarındaki bağı iyice sağlamlaştıracaktı. Holly, Courtney’ler istedikleri kadar kızıp söylensinler, diye düşündü. Bu savaşı ben kazanacağım.</p>

  <p class="calibre3">Holly’nin apartmanına vardıkları zaman genç kadın Garry’ye, “Arabayı şuraya bırak,” diye işaret etti. “Benim Mercedes’in yanına.” Sonra da delikanlıyı kolundan tutarak yukarıya çıkardı.</p>

  <p class="calibre3">Bürosu gibi, dairesi de genç kadının biçim ve renk konusundaki zevkini açıklıyordu. Balkon denize yüksekten bakıyordu. Dalgalar kayalara çarpıyordu aşağılarda. İnsan kendini bir transatlantiğin güvertesinde sanıyordu.</p>

  <p class="calibre3">Holly bir şampanya şişesi ve lale biçimi iki kadeh getirdi. Garry’ye, “Şişeyi aç,” diye emretti. Kadehleri uzattı. Delikanlı köpüklü şarabı doldurdu.</p>

  <p class="calibre3">Holly kadehini kaldırdı. “Rhapsody’nin şerefine.”</p>

  <p class="calibre3">Genç kadın yaptığı salatayı koskocaman bir kâseye doldururken Garry’ye sos sanatını öğretti.</p>

  <p class="calibre3">Salatayı yerken şampanyanın geri kalanını içtiler. Sonra da salondaki uzun tüylü halının üzerine uzanarak yarış için hangi renkleri seçeceklerini konuştular. Holly’de ipek örnekleri de vardı. Sonunda parlak bir siklameni seçtiler.</p>

  <p class="calibre3">Holly, “Bu Rhapsody’nin parlak siyah derisine çok yakışacak,” diyerek Garry’ye baktı. Delikanlı yanında diz çökmüştü, içgüdüleri kadına, uygun anın gelmiş olduğunu fısıldadı.</p>

  <p class="calibre3">Holly ağır ağır dönerek arkaüstü yattı. Gözlerini yarı kapayarak delikanlıya davet edercesine baktı. Ama Garry hâlâ kararsız duruyordu. Holly bir elini uzatarak onun başını kendisine doğru çekmek zorunda kaldı. Garry’nin gücü onu şaşırttı. Delikanlının kollarında kendini bir bebek kadar aciz hissetti. Ama kısa bir süre sonra Garry’nin canını yakmayacağını anlayarak bu acizlikten zevk almaya başladı. Garry onu öpüp duruyordu.</p>

  <p class="calibre3">Sonra boğuk boğuk, “Ne yapacağımı bilmiyorum, Holly…” diye fısıldadı. “Şimdiye kadar hiçbir kadınla ilişkim olmadı.”</p>

  <p class="calibre3">Holly, “Konuşma, sevgilim,” dedi. Garry’nin tecrübesizliği onu sevindirmişti.</p>

  <p class="calibre3">Daha sonra zaferle, o tümüyle benim, diye düşündü. Bugünden sonra kimse onu elimden alamaz!</p>

  <p class="calibre3">Sonunda bitkin düşerek yan yana yattıkları sırada hava da kararmaya başlamıştı. Garry başını genç kadının göğsüne dayadı. Gözlüğü sigara masasında duruyordu. Holly loş ışıkta delikanlının yüzünü inceledi. İri, biçimli burnu, azimli ifadeli çenesi hoşuna gitti. Holly o çelik çerçeveli gözlükleri artık taktırtmayacağım, diye kararını verdi. Garry hazır elbise giymemeli. Prens dö Gal elbise de vücudunu büsbütün enli gösteriyor. Pazartesi günü ilk iş ortağımdan terzisinin adresini alacağım. Gri ya da lacivert bir kumaş seçeceğim. İnce çizgiler Garry’yi daha zayıf ve uzun gösterir.</p>

  <p class="calibre3">Garry, “Sen şahane bir kadınsın,” diye mırıldandı. “Hayatım boyunca senin gibi biriyle hiç karşılaşmadım.”</p>

  <p class="calibre3">Holly gülümseyerek delikanlının gür saçlarını okşadı. Yine dimdikti saçları. Genç kadın usulca, “Tepende herkesin iki katı kadar saç var,” dedi. “Bu da şanslı olduğunu gösteriyor.”</p>

  <p class="calibre3">Garry başını salladı. “Böyle bir şeyden haberim yoktu.” Bu da şaşılacak bir şey değildi. Holly o anda uydurmuştu bunu.</p>

  <p class="calibre3">Genç kadın, “Evet, tabii,” dedi. “Çok şanslısın. Ama bu ayrıca tependeki saçları daha uzatman gerektiği anlamına da geliyor. Yoksa böyle dik dururlar işte.”</p>

  <p class="calibre3">Bundan da haberim yoktu. Garry tepesindeki saçlara dokundu. “Bu söylediğini deneyeceğim. Ama bana saçlarımı ne kadar uzatmam gerektiğini de anlatmalısın. Hippilere benzemek istemem.”</p>

  <p class="calibre3">Tabii.</p>

  <p class="calibre3">Garry tekrarladı. “Şahane bir kadınsın. Gerçekten. Kusursuzsun.”</p>

  <p class="calibre3">Centaine kesin bir tavırla, “Kadının bir servet avcısı olduğu belli,” dedi.</p>

  <p class="calibre3">Şasa, “Bunu bilemeyiz, anne,” diye itiraz etti. “Onun çok iyi bir mimar olduğunu duydum.”</p>

  <p class="calibre3">“Bunun servet avcılığıyla bir ilgisi yok ki! Kadın Garry’nin annesi yaşında. Bir tek şeyin peşinde. Bir tek şeyin. Bu işe hemen bir son vermeliyiz. Yoksa iş çığrından çıkabilir. Kentte herkes bundan söz ediyor. Bütün dostlarım bıyık altından gülüyorlar. Cumartesi günü gece kulübündelermiş. Dans pistinde öpüşüp durmuşlar.”</p>

  <p class="calibre3">Şasa, “Belki Garry’nin hevesi yakında geçer,” diye mırıldandı. “Özellikle de hiçbir şeyden haberimiz yokmuş gibi davranırsak.”</p>

  <p class="calibre3">Garry bir haftadan beri Weltevreden’de yatmıyor. Bu kadın son derece utanmaz bir yaratık. O da… Centaine duraklayarak başını salladı. “Kadınla konuşmalısın.”</p>

  <p class="calibre3">Şasa tek kaşını kaldırdı. “Ben mi?”</p>

  <p class="calibre3">Sen kadınları etkilemesini biliyorsun. Ben o sürtükle konuşmaya kalkarsam kendimi tutamam, hemen öfkelenirim.</p>

  <p class="calibre3">Şasa içini çekti. Ama Holly Carmichael denilen bu kadını görmek için eline bir fırsat geçmiş olmasına seviniyordu. Garry’nin kadınlar konusundaki zevkini bilmiyordu. Delikanlı o güne kadar bunu hiç belli etmemişti. Şasa, Garry’nin topuksuz ayakkabılar giyen, bağa çerçeveli gözlük takan, şişman, kırkında, ciddi ve ukala bir kadınla ilişki kurduğundan korkarak ürperdi. “Pekâlâ, anne. Kadını uyarırım. Bu işe yaramazsa, Garry’yi veterinere yollayıp hadım ettiririz.”</p>

  <p class="calibre3">Centaine öfkelendi. “Böyle ciddi bir konuda şaka yapman hiç hoşuma gitmiyor.”</p>

  <p class="calibre3">Holly bir aydan beri ailenin harekete geçmesini bekliyordu. Ama Şasa ona telefon ettiği zaman yine de şok geçirdi. Ancak Centaine Courtney’le değil de Şasa’yla savaşacağı için sevindi.</p>

  <p class="calibre3">Bayan Carmichael, oğlum Garry bana Şasaville mahallesi için yaptığınız ilk eskizleri gösterdi. Bildiğiniz gibi Courtney Madencilik ve Finans Şirketi onunla ortak. İşin geliştirilmesinden Garry sorumlu, ama buluşup fikir alışverişinde bulunabileceğimizi umuyorum.</p>

  <p class="calibre3">Holly bürosunda görüşmelerini söyledi. Ama Şasa kadının savaş alanını bildiği gibi seçmesini önledi. Holly’yi Weltevreden’e getirmesi için Rolls Royce’u yolladı. Genç kadın Şasa’nın ona bu çevreyi göstererek iyice sarsmak niyetinde olduğunu anlamıştı. Bu yüzden elbisesini dikkatle seçti, özenle boyandı. Uşak Holly’yi çalışma odasına sokarken Şasa enikonu şaşırdı. Genç kadın o zaman ilk raundu kazanmış olduğunu anladı. Şasa soğuk ve azametli bir tavırla gülümsemekten vazgeçerek kadının elini sıktı.</p>

  <p class="calibre3">Holly bir tabloya bakarak, “Ne şahane bir Turner,” dedi. “Herhalde ressam sabahlan erken kalkıyormuş. Güneş ancak sabahları böyle altın gibi pırıldar.” Şasa, Holly’nin yalnızca güzel bir kadın olmadığını anladı, yüzündeki ifade tekrar değişti.</p>

  <p class="calibre3">Holly’yi şaşırtmak için hemen saldırıya geçti. “Gözleriniz çok olağanüstü.”</p>

  <p class="calibre3">Holly de bu saldırıya aynı biçimde karşılık verdi. “Garry onlardan ‘ametist’ ve ‘safir’ diye söz ediyor.” Şasa’ya çelmeyi takmıştı bile. Şasa kendisi bu konuyu açmadıkça kadının Garry’nin adını ağzına almayacağını sanmıştı.</p>

  <p class="calibre3">Ah, evet, onunla birlikte çalışıyormuşsunuz. Şasa fildişi kakmalı masaya gitti. “Size şerilerimizden ikram edebilir miyim? Onlarla çok gururlanıyoruz.” Genç kadına kadehi verirken o olağanüstü gözlere baktı, sonra da, küçük iblis, diye düşündü. Garry yine başarılı oldu. Onun böyle bir kadını elde edeceğini kim sanırdı?</p>

  <p class="calibre3">Holly şeriyi yudumladı. “Bunu beğendim. Sek ama ekşi değil.”</p>

  <p class="calibre3">Şasa kadının doğru karar verdiğini belirtmek için başını hafifçe eğdi. “Lafı uzatmaya gerek olmadığını anlıyorum. Sizi buraya Şasaville’den söz etmek için çağırmadım.”</p>

  <p class="calibre3">Holly, “Çok güzel,” dedi. “Çünkü eskizleri getirmek zahmetine bile katlanmamıştım.”</p>

  <p class="calibre3">Şasa neşeyle güldü. “Şöyle rahatça oturalım…”</p>

  <p class="calibre3">Holly goblen geçirilmiş bir 14. Louis koltuğu seçti, ayak ayak üstüne atarken Şasa genç kadının bacaklarına baktı. Holly onun gözlerini tekrar yüzüne dikebilmek için çabalayışını seyretti.</p>

  <p class="calibre3">Şasa, “Sizi satın almak niyetindeydim,” dedi. “Ama sizinle karşılaştıktan sonra bu konuyu açmamın bir hata olacağını anladım.” Genç kadın bir şey söylemeyince konuşmasını sürdürdü. “Kaç para teklif edeceğimi düşündüm ve sonunda yüz bine karar verdim. Tabii gülünçtü bu. Hiç olmazsa ‘Beş yüz bin,’ demeliydim.” Holly’nin fiyatını öğrenmeye çalışıyordu.</p>

  <p class="calibre3">Holly, “Neyse ki ikimize birden hakaret etmekten vazgeçtiniz, Bay Courtney,” dedi. “Böylece artık dost olabiliriz. Ben bunu tercih edeceğim.”</p>

  <p class="calibre3">Şasa, pekâlâ, diye düşündü. Planladığım gibi olmadı. Şeri kadehini masaya bıraktı. “Garry henüz çocuk.”</p>

  <p class="calibre3">Holly başını salladı. “Bir erkek o. Tek eksiği birinin onu buna inandırmasıydı. Bunu yapmak da zor olmadı.”</p>

  <p class="calibre3">Garry henüz ne istediğini bilmiyor.</p>

  <p class="calibre3">Garry şimdiye kadar rastladığım erkeklerin en kararlı ve kesin tavırlılarından biri. O ne istediğini biliyor. Bunu elde etmek için de her şeyi yapmaya hazır. Holly, Şasa’nın meydan okuduğunu anlaması için bekledi, sonra da yavaşça tekrarladı. “Her şeyi.”</p>

  <p class="calibre3">Şasa da usulca, “Evet,” diye kabul etti. “Courtney ailesinin özelliğidir bu. Biz istediğimizi elde etmek için her şeyi yaparız. Ve de yolumuza çıkan her engeli ezeriz.” O da genç kadın gibi durarak tekrarladı. “Her engeli.”</p>

  <p class="calibre3">Üç oğlunuz vardı, Şasa Courtney. Bunlardan biri kaldı yalnızca. Aynı tehlikeyi göze alabilir misiniz?</p>

  <p class="calibre3">Şasa irkilerek ona baktı. Yüzündeki ıstırap kadını şaşırttı. Holly bir an fazla ileri gittiğini düşündü.</p>

  <p class="calibre3">Sonra Şasa arkasına yaslanarak kederle, “Çok sert ve pis dövüşüyorsunuz,” dedi.</p>

  <p class="calibre3">Değerse. Holly, Şasa’nın çok tehlikeli bir hasım olduğunu bilmesine rağmen, ona yine de acıyordu. “Ve benim için Garry buna değer.”</p>

  <p class="calibre3">Sizin için, evet. Bunu anlıyoum. Ama Garry için?</p>

  <p class="calibre3">Sizinle açık konuşmak zorundayım. Başlangıçta bu ilişkiyi biraz cüretli buldum. Garry’nin gençliği de beni çekiyordu. Bu tek başına bile insanı çeker. Tabii ima ettiğiniz diğer özellikler de vardı.</p>

  <p class="calibre3">Courtney İmparatorluğu ve Garry’nin bundaki yeri.</p>

  <p class="calibre3">Evet. Bu beni ilgilendirmeseydi gerçek bir insan sayılmazdım. İlişkimiz böyle başladı. Ama hemen sonra değişti.</p>

  <p class="calibre3">Nasıl?</p>

  <p class="calibre3">Garry’deki o müthiş gizli gücü keşfettim ve onu geliştirebileceğimi anladım. Üç aydır beraberiz. Bu sürede Garry’de olan değişiklikleri fark etmediniz mi? Onu kötü bir biçimde etkilediğimi söyleyebilir misiniz?</p>

  <p class="calibre3">Şasa istememesine rağmen gülümsedi. “Bağa gözlükler ve ince çizgili elbiseler. Evet. Garry’nin daha iyi göründüğünü itiraf etmeliyim.”</p>

  <p class="calibre3">Bunlar Garry’nin içindeki önemli değişikliklerin önemsiz dış işaretleri. Garry üç ay içersinde kendine güvenen, olgun bir erkek halini aldı. Gücünü ve yeteneklerini keşfetti. Bunlardan biri de sevgi ve şefkat dolu kalbiydi. Yardımımla diğer özelliklerini de keşfedecek.</p>

  <p class="calibre3">Yani kendinizi hâlâ bir mimar rolünde görüyorsunuz. Kil ve tuğlalardan mermer bir saray kuracaksınız.</p>

  <p class="calibre3">Onunla alay etmeyin. Holly bir dişi kaplan kadar öfkeliydi. “Belki de Garry, Courtney’lerin en iyisi. Ve belki de ben hayatı boyunca karşılaşacağı en iyi fırsatım.”</p>

  <p class="calibre3">Şasa kadına bakakaldı. Gerçeği anlayarak şaşkınlıkla, “Siz Garry’yi seviyorsunuz,” diye bağırdı. “Gerçekten seviyorsunuz.”</p>

  <p class="calibre3">Neyse, sonunda anladınız. Holly ayağa kalkarak kapıya doğru döndü.</p>

  <p class="calibre3">Şasa, “Holly,” dedi. Küçük adını kullanması genç kadının duraklamasına neden oldu. Ama yüzü öfkesinden hâlâ bembeyazdı. Şasa usulca ekledi. “Anlayamamıştım. Beni bağışlayın. Bence Garry sizin gibi birini bulduğu için çok şanslı.” Elini uzattı. “Dost olabileceğimizi söylediniz. Bu hâlâ mümkün mü?”</p>

  <p class="calibre3">Victoria yanında oğlu Mathevv ve üvey kardeşi Joseph’le kocasını görmek için adadaki cezaevine gitti. Bunun için zorlukla izin alabilmişti. Joseph, Fort Hare’deki siyahlara ait üniversiteden mezundu. Hukukçuydu. Yakında Zulu reisi olmak için kutsanma törenine katılacaktı. Victoria kardeşine törenden önce kendisiyle gelmesi için rica etmişti.</p>

  <p class="calibre3">Genç kadın Moses’i görünce fena halde sarsıldı. Altı aydan beri ilk defa görüşüyorlardı. Kocası berbat haldeydi. Victoria, “Çok zayıflamışsın,” diye bağırdı.</p>

  <p class="calibre3">Doğru dürüst yemek yiyemiyorum. Karı koca daha önce Moses, Pretoria cezaevindeyken aralarında bazı parolalar kararlaştırmışlardı. “Doğru dürüst yemek yiyemiyorum,” sözleri de, “Açlık grevindeyim,” anlamına geliyordu. Moses karısına gülümsedi. Yüzü kurukafaya dönmüştü. Dişleri fazla iri duruyordu. “Oğlumu göreyim.”</p>

  <p class="calibre3">Victoria, Mathew’u yanına çekti. “Babanı selamla.” Çocuk Moses’e parmaklığın arasından ciddi ciddi baktı. Bu sıska yabancı onu hiçbir zaman kucağına alıp öpmemişti. Aralarında her zaman parmaklıklar olmuştu.</p>

  <p class="calibre3">Moses’in yanında bir gardiyan oturuyordu. Adam ziyaretle ilgili bütün kuralların uygulanmasını sağlayacaktı. Görüşme süresi altmış dakikaydı ve ancak aileyle ilgili konulardan söz edilmesini izin vardı.</p>

  <p class="calibre3">Moses, “Aileden haber alır almaz iştahımın da yerine geleceğinden eminim,” dedi. “Bunu kâğıtta gördüğüm zaman.” Victoria o zaman kocasının kendisine gazete verilmesi için açlık grevi yaptığını anladı. Demek ki Moses’in, Nelson Mandela’nın tutuklandığından haberi yoktu.</p>

  <p class="calibre3">Victoria, “ihtiyarlar Gundwane’den onları ziyaret etmesini istediler,” diye açıkladı. ‘Kamış faresi’ anlamına gelen Gundwane, Nelson Mandela’ya taktıkları isimdi. İhtiyarlar da polisler. Moses sonunda Mandela’nın tutuklanmış olduğunu anladığını belirtmek için başını salladı, sinirli sinirli güldü. Manfred De La Rey’e verdiği bilgi etkili biçimde kullanılmıştı.</p>

  <p class="calibre3">Sonra, “Çiftlikteki aile üyeleri nasıl?” diye sordu.</p>

  <p class="calibre3">Vicky, “Her şey yolunda,” dedi. “Tohum ekiyorlar.” Bu da Umkhonto we Sizvve timlerinin terör eylemine başladıkları anlamına geliyordu. Genç kadın ekledi. “Belki hepiniz sandığımızdan daha çabuk birbirinize kavuşursunuz.”</p>

  <p class="calibre3">Moses onayladı. “Öyle olmasını dilerim.” Victoria bu sözlerle timin adada ona katılacağını ya da darağacına giden kısa yola sapacağını söylemek istemişti.</p>

  <p class="calibre3">Bir saat pek çabuk geçti, sonunda gardiyan ayağa kalktı. “Süre doldu. Vedalaşın.”</p>

  <p class="calibre3">Victoria, “Kalbimi kocamla bırakıyorum,” dedikten sonra, gardiyanın Moses’i götürmesini seyretti. Oysa o dönüp karısına bakmadı. Yaşlı ve bitkin bir adam gibi ayaklarını sürüyordu.</p>

  <p class="calibre3">Victoria motorla geri dönerken kardeşine, “Moses yalnızca açlık yüzünden bu hale girmiş,” dedi. “Yoksa hâlâ aslan kadar cesur.”</p>

  <p class="calibre3">Joseph usulca, “Onun işi bitti artık,” dedi. “Boer Moses’i yendi. O bir daha özgür olamayacak. Ama tabii, Moses yanlış yolu seçti. Beyaz kalenin surlarına saldırmaya kalkıştı. Kaleyi yakmaya çalıştı. Başarılı olsaydı bile eline yalnızca küller geçecekti.”</p>

  <p class="calibre3">Victoria kardeşine tiksintiyle baktı. “Ya sen, Joseph Dinizulu? Sen ondan daha mı akıllısın?”</p>

  <p class="calibre3">Belki değilim. Ama ben Moses Gama ve Mandela’nın hatalarından ders aldım. Beyaz adamın cezaevinde de çürümeyeceğim.</p>

  <p class="calibre3">Benim pek zeki küçük kardeşim, sen beyaz adamın kalesine nasıl saldıracaksın?</p>

  <p class="calibre3">Joseph, “Onun indirdiği köprüden geçeceğim,” dedi. “Açık kapılardan gireceğim ve ilerde bir gün o kaledeki hazineler benim olacak. O hazineleri beyaz adamla paylaşmak zorunda kalsam bile. Hayır, öfkeli ablacığım, o hazineleri bombalarla uçurmayacağım.”</p>

  <p class="calibre3">Sen delirmişsin, Joseph Dinizulu.</p>

  <p class="calibre3">Genç adam ablasına güldü. “Kimin deli, kimin akıllı olduğunu göreceğiz. Ama şunu unutma, beyazlar olmasaydı bugün hâlâ saz kulübelerde oturacaktık. Kuzeye bak da beyazları kovmuş olan insanların sefaletini gör. Hayır, abla! Ben beyaz adamı burada tutacağım, ama ilerde bir gün o benim için çalışacak. Ben onun için değil.”</p>

  <p class="calibre3">Öfkeni unut, oğlum. Hendrick Tabaka eğilerek elini Raleigh’nin omzuna koydu. “Öfken seni mahvedecek. Düşmanın çok güçlü. Kardeşim Moses Gama’nın başına gelenlere bak. Nelson Mandela’nın kaderine bak. Elleri boşken aslanla boğuşmaya kalkıştılar.”</p>

  <p class="calibre3">Raleigh, “Diğerleri hâlâ savaşıyorlar,” diye hatırlattı. “Her gün cesaret dolu hikâyelerini dinliyoruz. Her gün bombalar patlıyor.”</p>

  <p class="calibre3">Bir dağa çakıl taşı atıyorlar. Hendrick Tabaka’nın sesi kederliydi. “Onlar her sefer bir elektrik direğinin dibinde ufacık bir bomba patlattıkları zaman, Vorster ve De La Rey bin polisi daha silahlandırıyor, yüz yasaklama emri daha yazıyor. Moses Gama ve Mandela’yı izlersen onların akıbetine uğrarsın.” Başını salladı. “Öfkeni unut, oğlum. Yanımda güzel bir hayatın olur. Bir eş al. Tombul, güzel bir kız. Ona birçok oğul ver ve bu çılgınlığı unut. Yanımda kal.”</p>

  <p class="calibre3">Raleigh, “Bir karım vardı, baba,” dedi. “Onu Sharpeville’de bıraktım. Ama ondan ayrılmadan önce yemin ettim. Parmaklarımı kanlı yarasına batırarak söz verdim.”</p>

  <p class="calibre3">Hendrick, “Yemin etmek kolaydır,” diye fısıldadı. “Ama yeminle yaşamak zordur. Kardeşin Wellington da beyaz adamın tanrısına yemin etti. Ömrünün sonuna kadar hadım edilmiş bir adam gibi yaşayacak. Bir kadın vücudunun verdiği rahatlığı hiçbir zaman bilmeyecek. Senin için korkuyorum, Raleigh. Yeminin hayatın boyunca sana ağır bir yük olmasından korkuyorum.” Tekrar içini çekti. “Ama seni ikna edemeyeceğim anlaşılıyor. O halde… o taşlı yolda daha rahatlıkla ilerlemen için ne yapabilirim.”</p>

  <p class="calibre3">Raleigh sordu. “Pek çok gencin bu ülkeden ayrıldığını biliyorsun, değil mi?”</p>

  <p class="calibre3">“Yalnız gençler gitmiyor.” Hendrick başını salladı. “Liderlerin bir kısmı da gidiyor. Oliver Tambo kaçtı. Mbeki, Joe Modise ve daha pek çok kişi.”</p>

  <p class="calibre3">Onlar ihtilalin ilk dönemini hazırlamaya gittiler. Raleigh’nin gözleri heyecanla parlamaya başlamıştı. “İşte ben de o öncülerden olmak istiyorum.”</p>

  <p class="calibre3">Hendrick oğluna şaşkınlıkla baktı. “Doğduğun ülkeyi terk etmek mi istiyorsun? Beni ve aileni?”</p>

  <p class="calibre3">Bu benim görevim, baba. Bu sistemin kötülüklerinin ortadan kalkması için bütün dünyanın yardımına ihtiyacımız var!</p>

  <p class="calibre3">Hendrick, “Sen hayal kuruyorsun, oğlum,” dedi. “Güvenip umut bağladığın o dünya, Sharpeville’i unuttu bile. Şimdi yabancı devletler, Amerika, ingiltere ve Fransa ülkeye para yağdırıyorlar. Memleket her gün daha da zenginleşiyor.”</p>

  <p class="calibre3">Amerika silah vermeyi reddetti….</p>

  <p class="calibre3">Hendrick acı acı güldü. “Evet Boer’ler de silahlarını kendileri yapıyorlar. Kazanamazsın, oğlum, benimle kal.”</p>

  <p class="calibre3">Gitmem gerekiyor, baba, beni affet. Seçeneğim yok. Ama yardıma ihtiyacım var.</p>

  <p class="calibre3">Ne yapmamı istiyorsun?</p>

  <p class="calibre3">Bir adam var. Bir beyaz. Gençlerin kaçmasına yardım ediyor.</p>

  <p class="calibre3">Evet, Joe Cicero.</p>

  <p class="calibre3">Onunla tanışmak istiyorum, baba.</p>

  <p class="calibre3">Bu biraz zaman alacak. Joe Cicero saklanmaktan hoşlanıyor.</p>

  <p class="calibre3">Raleigh, Joe Cicero’yla ancak iki hafta sonra konuşabildi. Genç zenci Vereniging’den bir otobüse bindi. Kendisine emredildiği gibi, başında mavi bir bere vardı. Arkadan ikinci sıraya oturdu.</p>

  <p class="calibre3">Arkasındaki kanepeye yerleşen bir adam, otobüs hareket ederken yavaşça, “Raleigh Tabaka,” dedi.</p>

  <p class="calibre3">Raleigh döndü, adamın kapkara gözlerini gördü. Joe, “Bana bakma,” diye emretti. “Ama söyleyeceklerimi dikkatle dinle…”</p>

  <p class="calibre3">Raleigh Tabaka üç hafta sonra bir Hollanda şilebine bindi. Yanında gemici olduğunu gösteren belgeler vardı.</p>

  <p class="calibre3">Delikanlı Afrika’nın geride gözden kaybolduğunu bile görmedi. Çünkü makine dairesinde çalışıyordu.</p>

  <p class="calibre3">Sean safarinin son gününde, kahvaltıda işi halletmeyi başardı. Müşterisi on yedi eyalette deri fabrikaları ve Tucson, Arizona’da büyük toprakları olan Ed Liner adında bir Amerikalıydı.</p>

  <p class="calibre3">Yetmiş ikisindeki adam, “Oğlum, neden bir safari şirketi satın almak isteyeyim, bilemiyorum,” dedi. “Düşünecek olursan, biraz yaşlıyım.”</p>

  <p class="calibre3">Sean güldü. “Aman Ed, çok saçma. O kocaman filin izinden giderken hepimizi geride bıraktın. Bütün iz sürücüler sana ‘Bwana, Tek Kurşun’ diyorlar.”</p>

  <p class="calibre3">Başındaki pek az saç da ağarmış olan ufak tefek adam bu sözlere sevinerek, “Bana son kez durumu anlat,” diye mırıldandı.</p>

  <p class="calibre3">Kariba Gölü‘nün güney kıyısında, tam kırk mile uzanan bu arazide… Ed dinlerken sanki kedi yavrusu okşarmış gibi karısının kalçasını okşuyordu. Kadın onun üçüncü eşiydi. Sean’dan iki yaş, kocasından tam elli yaş küçüktü. Kocasıyla Las Vegas’da Altın Yumurta kulübünde dansözken tanışmıştı. Uzun bacaklı, biçimli vücutlu, sarı saçlı, masum bakışlı, iri mavi gözleri olan hoş bir kadındı. O anda satış yapmaya çalışan Sean’ı da hafif bir alayla gülümseyerek dinliyordu.</p>

  <p class="calibre3">Sean daha önce onu da kandırmaya kalkmış, ama başarılı olamamıştı. Lana Liner ona, “Şekerim, yalnız güzel bir yüzün ve sevişme isteğin var,” demişti. “Dünya senin gibilerle dolu. Oysa Eddie’nin serveti tam elli milyon dolar. Onun için hiç rekabete kalkma, oğlum.”</p>

  <p class="calibre3">Mara Nehri’nin kıyısındaki ulu bir incir ağacının altında, kamp masasındaydılar. Parlak bir Afrika sabahıydı. Nehrin öbür yanındaki kuru otlar altın gibi parıldıyordu. Ed Liner sıska elini karısının bol paçalı şortunun içine sokarak, “Sen ne dersin, güzelim?” diye sordu. “Rodezya’nın Zambesi vadisinde kendi safari yerimize sahip olmak için Sean’a yarım milyon verelim mi?”</p>

  <p class="calibre3">Kadın uzun kirpikli gözlerini süzdü, bir çocuk sesiyle konuştu. “Bunu sen bilirsin, kocacığım.”</p>

  <p class="calibre3">Sean küçük ceylanları 300 Weatherby Magnum’la vurmaktan zevk alan, pek de iyi bir avcı olmayan kadını heveslendirmeye çalıştı. “Düşünün bir kere. İstediğiniz zaman, istediğiniz kadar avlanabileceksiniz.”</p>

  <p class="calibre3">Kadının mavi gözleri parladı. “Orayı neden bana doğum günü armağanı olarak almıyorsun, Eddie Amca?”</p>

  <p class="calibre3">Ed de güldü. “Neden olmasın! Anlaştık oğlum. Oraya Lana Safarisi adını vereceğiz. Tucson’a döner dönmez avukatlarıma gerekli belgeleri hazırlamalarını söyleyeceğim.”</p>

  <p class="calibre3">Sean ellerini çırptı, mutfak çadırına seslendi. “Maramba! Letta şampanya hapa. Pacey! Pacey!” Uzun beyaz kanza ve kırmızı yassı bir fes giymiş kamp garsonu, gümüş tepsiye koyduğu soğuk şampanyayla geldi.</p>

  <p class="calibre3">Onu içerek güldüler, konuştular, el sıkıştılar. Sonra yeni safariden söz ettiler. Ed, “Bu kadar yeter,” dedi. “Artık eşyalarımızı toplayalım. Öğleden sonra gelecek uçağa binmek istiyorum.” Sonra Lana’nın dolgun dudaklarını bükerek somurttuğunu fark etti. “Sen Sean’la git, şekerim. İyi avlan, ama geç kalma. Kiraladığım uçak üçte gelecek. Hava kararmadan Nairobi’ye varmalıyız.”</p>

  <p class="calibre3">Sean, Lana’yı cipe alarak ormana girdi. Buradan ilerdeki düzlükler görülüyordu. Ama daha fazla ilerleyemeden, iz süren Matutu, “Bwana,” diye seslendi. Sean da aynı anda izi seçerek Land Rover’ı durdurdu. Yerlinin yanına gidip topraktaki haki yeşil pisliğe ve kocaman ayak izlerine baktı. Pislik gevşek ve ıslaktı. Yerli mırıldandı. “Şafaktan bir saat önce nehirden su içmişler.”</p>

  <p class="calibre3">Sean cipe gidip Lana’nın yanına oturdu. “Üç yaşlı yaban öküzü, üç saat önce buradan geçmiş. Şimdi oturuyorlardır. Bir saat sonra onları yakalayabiliriz. İster misin?”</p>

  <p class="calibre3">Kadın hemen tüfek rafındaki Weatherby’ye uzandı. Sean, “O sapanla bir şey yapamazsın, şekerim,” diye uyardı. “Ed’in Winchester’ini al.”</p>

  <p class="calibre3">Kendi silahımla daha İyi ateş ediyorum. Hem bana ancak Ed şekerim diyebilir.</p>

  <p class="calibre3">Ed bu iş için bana günde bin dolar ödüyor. Dediğimi yapmalısın.</p>

  <p class="calibre3">Kadın yine de kendi silahını bırakıp Ed’in tüfeğini almadı. Arabadan atladı. Yürürken yuvarlak kalçaları şortun içinde oynuyordu. Sean neşeyle, kaba etleri tıpkı fındık yiyen bir sincabın yanaklarına benziyor, diye düşündü.</p>

  <p class="calibre3">İzler çok derindi. Üç büyük yaban öküzü otlaya otlaya buralardan geçmişlerdi. Akasya ormanına girince hayvanların otlamaktan vazgeçerek toplaşıp tepelere doğru gittiğini anladılar. Sean kadına bakarak fısıldadı. “Güneş doğarken buradaymışlar. Hava aydınlanınca sık ağaçların gerisine sığınmışlar. Yarım saat sonra onları bulacağız.”</p>

  <p class="calibre3">Sık ağaçların orasından ses çıkarmamaya çalışarak geçtiler. Önden giden Matutu eliyle hayvanların çok yakında olduklarını işaret etti. Sean da Gibbs tüfeğine .577 Kynoch mermileri yerleştirdi. Elinde iki kurşun daha vardı. Birden bir ses duyarak irkildiler. Sean bu sesi tanıdı, ilerde bir yaban öküzü, si neklerden kurtulabilmek için kocaman kara kafasını sallamıştı. O sırada boynuzlarından biri de bir dala çarpmıştı. Dizüstü çökerek Lana’ya işaret etti. Kadın da onun gibi yaptı. Birlikte sürünerek ilerlediler.</p>

  <p class="calibre3">Sean birden hayvanları gördü. Gölgelere yatan hayvanlar birbirlerine sokulmuşlardı. Boynuzları da birbirlerine dolaşmış gibiydi. Aralarında otuz adım vardı, ama bir hayvanı diğerinden ayırmaya olanak yoktu. Genç adam başını çevirerek dudaklarını Lana’nın kulağına yaklaştırdı. “Onları ayıracağım,” diye fısıldadı. “Seslenince ateşe hazır ol.”</p>

  <p class="calibre3">Kadir terliyor, titriyordu. Sean onun korkusunun ve coşkusunun kokusunu duyuyordu. Bu hali Sean’ı da heyecanlandırdı. O anda derin bir arzu duyarak, sanki kadın oradaymış gibi vücudunu yere yapıştırdı, sonra elindeki kurşunları silahına vurdu. Karşıdaki üç dev hayvan doğruldu. Başlarını kaldırarak kulaklarını oynattılar. Domuzu andıran küçük gözleriyle etrafı araştırıyorlardı.</p>

  <p class="calibre3">Sean, “Ortadakine nişan al,” diye fısıldadı. “Ama ateş etme.”</p>

  <p class="calibre3">Kadın Weatherby’i kaldırdığı anda bir patlama oldu. İri hayvan sendeleyerek döndü. Sean onun bacağının üstünden yara aldığını anladı. Vurmak için tüfeğini doğrulturken başka bir hayvan onun önüne geçti, oradan kaçmasını sağladı. Lana yine çocuk gibi konuşarak, “İyi göremedim,” diye yakındı.</p>

  <p class="calibre3">Tüfeğin dürbünlü, ahmak kaltak.</p>

  <p class="calibre3">Ama onu vurdum!</p>

  <p class="calibre3">Evet, ne yazık ki onu vurup sağ ön bacağını kırdın. Sen tüfek taşıyıcınla burada kal. Biz Matutu’yla gidip bu işi halledeceğiz.</p>

  <p class="calibre3">Lana inat etti. “Ben de geleceğim. O benim yaban öküzüm. Onu ben öldüreceğim.”</p>

  <p class="calibre3">Sean sinirlenmişti. “Tartışacak zamanım yok. Gel ama sana söylenenleri yap.”</p>

  <p class="calibre3">Yaban öküzünün durduğu yerde kemik parçaları ve kan vardı. Sean söylendi. “Hayvanın bacak kemiğini parçalamışsın. Fazla kan kaybediyor sanırım.” Çünkü yerlerde küçük kan gölcükleri oluşmuştu. Matutu’yla birlikte izlere bakınca hayvanın yalnız kalmış olduğunu anladılar. Diğer ikisi onu bırakıp kaçmıştı. Sean buna sevindi. Artık yanlış hayvan vurma tehlikesi yoktu.</p>

  <p class="calibre3">Ama tam küçük bir düzlüğe çıktıkları sırada Matutu korkuyla bağırarak Sean’la kadının arasından geçip kaçtı. Sean da karşıdan üstlerine gelen hayvanı gördü. Yengeç gibi yan yan geliyordu. Burnu havadaydı. Boynuzları korkunç bir tehlike oluşturuyordu. Kırık bacağı arkasında sürünüyor, koşmasına engel oluyordu. Her hareketinde o bacaktan kanlar fışkırmaktaydı.</p>

  <p class="calibre3">Sean, “Ateş et!” diye haykırdı. “Burnuna nişan al!” Kadına bakmadan, korkusunu ve kaçmaya hazırlandığını anladı.</p>

  <p class="calibre3">Buraya gel, korkak kaltak. Dur ve vur! diye hırladı. “İstediğin buydu. Haydi, vur bakalım.”</p>

  <p class="calibre3">Weatherby patladı. Yaban öküzü irkildi, boynuzundan bir parça havaya uçtu.</p>

  <p class="calibre3">Sean bağırdı. “Burnundan vur!” Kadın yine ateş etti, yine boynuzu vurdu. Yaban öküzü yaklaşıyordu. “Vur! Haydi, onu öldür, kaltak!”</p>

  <p class="calibre3">Lana, “Yapamam!” diye feryat etti. “Çok yakınımda!” Siyahımsı renkli deriden, güçlü kaslardan ve öldürücü sivri boynuzlardan oluşan hayvan onları parçalamak, ezmek için geliyordu.</p>

  <p class="calibre3">Yaban öküzü başını eğerek saldırırken Sean onu beyninden vurdu. Hayvan bir takla attı. Sean, Lana’yı son anda onun ayaklarının altından çekebildi. Kadın silahını da düşürmüştü. Korkudan zangır zangır titriyordu.</p>

  <p class="calibre3">Sean kendisine sarılan kadını göğsüne bastırdı. “Matutu!” diye seslendi. “Silah taşıyıcıyı da al, cipe git. Arabayı buraya getir, ama acele etme.”</p>

  <p class="calibre3">Matutu gülerek başını salladı. Bwana’nın çok güçlü bir erkek olduğunu biliyor, bu yüzden ona saygı duyuyordu. Onun ne yapacağını da anlamıştı. Matutu bir gölge ağaçların arasında kaybolunca Sean dönüp kadının şortunu açtı, aşağıya çekti, Lana da bileklerine inen şortu tekmeleyip attı. Sean onun külotunu da yırtarak çıkardı. Sonra kadını beyninden vurulup ölen, kasları hâlâ seğiren hayvanın üstüne itti. Pantolonunun düğmelerini açarken kadın korku dolu gözlerle bakıyordu. “Ah namussuz!” diye haykırdı. “Pis namussuz!” Ama erkeği istediği de belliydi.</p>

  <p class="calibre3">Daha sonra yaban öküzünün leşini Land Rover’ın arkasına bağladılar. Hayvanın uzun boynuzlu kafası yandan sarkıyordu. Leşin üstüne oturan Matutu ve silah taşıyıcı av şarkısını söylemekteydiler.</p>

  <p class="calibre3">Lana yol boyunca konuşmadı. Ed Liner onları merakla yemek çadırında bekliyordu. Ama Lana yırtık külotunu masanın üstüne fırlatıp çocuk gibi bir sesle konuşmaya başlayınca adamın gülüşü silindi. “Yaramaz Sean ne yaptı biliyor musun, Eddie Amca? Senin küçük kızının ırzına geçti.”</p>

  <p class="calibre3">Sean yaşlı adamın feri kaçmış gözlerindeki nefreti ve öfkeyi görerek için için inledi. Bir yandan da, namussuz kaltak, diye düşünüyordu. Bundan çok zevk aldın. Daha fazlası için de yalvardın.</p>

  <p class="calibre3">Yarım saat sonra Lana ve Ed uçakla oradan ayrıldılar. Sean onların arkasından baktı. Bir heves yüzünden beş yüz bin doları kaybetmiş olduğuna kızıyordu. Üzüntüyle dönerek Beachcraft uçağı pilotunun Nairobi’deki bürodan alıp getirmiş olduğu mektuplara baktı. En üstte bir telgraf vardı. Önce onu açtı.</p>

  <p class="calibre3">“5 Ağustosta Holly Carmichael’la evleniyorum. Lütfen sağdıcım ol.</p>

  <p class="calibre3">Sevgiler Garry.”</p>

  <p class="calibre3">Sean güldü. Garry’yle evlenmeye razı olan berbat yaratığı görmek isterim doğrusu. Ne yazık ki eve gidemem… Durup düşündü. Neden gitmeyecekmişim? Tehlikeli yaşam en zevklisldir.</p>

  <p class="calibre3">Şasa Courtney, Weltevreden’deki çalışma odasında oturmuş, parlamentoda okuyacağı konuşmasını hazırlarken kapıya vuruldu, inanamayarak, öfkeyle başını kaldırdı. Evde herkes onun rahatsız edilmemesi gerektiğini biliyordu. “Kim o?” diye bağırırken kapı açıldı. Bir an İçeriye giren uzun saçlı, güneşten iyice bronzlaşmış, kuzu derisi ceketli, boynuna parlak renkli, ipek fular takmış genç adamı tanıyamadı. Şaşkın şaşkın ayağa kalktı. Sonra mırıldandı. “Sean? Hayır buna inanamam. Kahretsin, sana bir daha buraya…” Ama sevinci çok güçlü olduğu için devam edemeyerek sustu.</p>

  <p class="calibre3">Merhaba, baba. Eskisi kadar harikasın. Gülünce bembeyaz, düzgün dişleri gözüktü.</p>

  <p class="calibre3">Oğlum! Şasa ellerini kaldırırken Sean ona sıkıca sarıldı.</p>

  <p class="calibre3">Seni her gün düşündüm, baba. Seni ne kadar özledim, bilsen.</p>

  <p class="calibre3">Şasa bunun yalan olduğunu sezdiyse de, oğlunun böyle söylemesine sevindi. “Ben de seni özledim, oğlum,” diye fısıldadı. “Seni her gün değil, ama sık sık düşündüm. Weltevreden’e hoş geldin.” Sean’ı öptü. Oysa Şasa bu tür sevgi gösterilerini hiç sevmezdi. Ama oğlunu görmek dayanılmayacak kadar büyük bir mutluluk vermişti ona.</p>

  <p class="calibre3">Şasa o gece yemek masasında Centaine’in sağında oturdu. Naftalin kokan smokininin göğsü biraz dar geliyordu. Yine de onun eve dönmesine sevinen hizmetkârlar pantolonunu dikkatle ütüleyip çizgilerinin bıçak gibi olmasını sağlamışlar, ipek yakayı da buhara tutmuşlardı.</p>

  <p class="calibre3">İsabella da onu görünce çok mutlu olmuştu. Omuzları ve sırtı açık bir gece elbisesiyle aşağıya inen kız Sean’ı görünce kibirli tavırlarını unutarak koşmuş, “Sen gideli buralar pek sıkıcı oldu!” diye bağırmıştı.</p>

  <p class="calibre3">Centaine torunu kadar heyecanlanmamıştı, ama Sean’ın dönmesinden memnundu. Onun evden neden ayrıldığını biliyordu tabii. Ama o olayların üstünden altı yıl geçmişti. Bu kadar zamanda çok şey değişmiş olabilirdi. Hem sevgili Şasa’sından daha da yakışıklı olan bu yeşil gözlü, çekici, zarif genç adam söylendiği kadar da kötü olamazdı.</p>

  <p class="calibre3">Garry, “Geleceğini umuyordum,” diye yineliyordu. “Dayanamayıp gönderdim o telgrafı. Adresinden bile emin değildim.” Uzun masada, Sean’ın yanında oturan nişanlısına baktı. “Sana anlattığım kadar eşsiz, değil mi?”</p>

  <p class="calibre3">Holly gülümseyerek uygun bir şeyler mırıldandı, Sean elini yine bacağına koymasın diye iskemlesini hafifçe çekti. Sonra kendisine bakan Michael’le göz göze geldi. Sean’ın anlattıklarını tek dinlemeyen de oydu. Holly, Michael’le bir gün önce tanışmıştı. Johannesburg’dan düğün için gelen Michael’ın Garry’yi çok sevdiğini ve korumaya çalıştığını görünce de aralarında bir dostluk oluşmuştu.</p>

  <p class="calibre3">Michael kaşını kaldırarak genç kadına baktı, özür diler gibi gülümsedi. Sean’ın kıza dokunduğunu görmüştü. Ağabeysi geldiği için çok mutlu olan Garry, böyle şeyleri asla fark edemezdi. Sean’ı yemekten sonra bir kenara çekip kızdan uzak durmasını söyleyecekti. Sean da Michael’ın güven vermek ister gibi Holly’ye gülümsediğini fark etmiş, durumu anlamıştı. Ama hiç tepki göstermedi. Hikâyesini bitirince Holly ve Michael dışında herkes güldü.</p>

  <p class="calibre3">Sean, “Sen Golden City Mail’de çalışıyorsun, değil mi, Michael?” diye sordu. “Ormanda avlanırken birkaç kez yanımda o gazetenin olmamasına üzüldüm. Tuvalet kâğıdımın her bitişinde, yanımda senin sütununun olmasını istedim doğrusu.”</p>

  <p class="calibre3">Şasa sert bir sesle konuştu. “Sean! Sofrada hanımlar var.” Oğlu döndüğünden beri ilk kez sinirleniyordu. “Bu bir kutlama. Bunu unutma.”</p>

  <p class="calibre3">Özür dilerim, baba. Sean yalandan plşmanmış gibi bir tavır takındı. “Sen haklısın. Komik şeylerden söz edelim. Ben Mickey’ye Kenya’daki MauMau’ların beyaz çocuklara neler yaptıklarını anlatayım. O da bana buradaki komünist ANC dostlarını ve onların çocuklarımıza neler yapmak istediklerini anlatsın.”</p>

  <p class="calibre3">Michael, “Haksızlık ediyorsun,” diye mırıldandı. “Ben komünist değilim ve hiçbir zaman güç kullanılması gerektiğini de yazmadım…”</p>

  <p class="calibre3">Kenya’da da yönetici olarak, hapisten çıkma, terörist ve katil bir zenci var. Bu yüzden oradan ayrılıp Rodezya’ya yerleşeceğim. Sevgili kardeşim ise burada isyancılardan, bombacılardan oluşacak kara Marksist bir hükümet için yol açmaya çalışıyor. Sen devlet başkanı olarak hangi teröristi uygun buluyorsun Mickey? Mandela mı, Moses Gama mı?</p>

  <p class="calibre3">Şasa sinirlenmişti. “Yemekte siyasete dayanamam. Sizi bir daha uyaracak da değilim.”</p>

  <p class="calibre3">Centaine torununun gelir gelmez tartışma çıkardığını düşünüyordu. Fit sokmakta ustaydı. Kendilerini Sean’dan korumaları gerekecekti. Hem neden eve dönmüştü? Bunu yemekten sonra anladı. Sean babasıyla özel olarak konuşmak istediğini söyledi.</p>

  <p class="calibre3">Silah odasına geçtiler. Şasa annesi için küçük bir kadehe Chartreuse, kendisi ve Sean için de balon kadehlere Hennesy konyağı koydu. Sonra purolarını yaktılar. “Pekâlâ Sean. Bizimle ne konuşmak istiyorsun.”</p>

  <p class="calibre3">Baba ben buradan ayrılmadan önce seninle safari işini konuşmuştuk. Şasa oğlunun zorla uzaklaştırılması yüzünden hiç pişmanlık duymadığını da sezdi. “Artık altı yıllık deneyimim oldu. En İyi avcılardan biriyim. Benimle yine avlanmak isteyen elliden fazla müşterim var. Onlara telefon ederek durumu sorabilirsin.”</p>

  <p class="calibre3">Şasa, “Peki,” dedi. “Bunu yapacağım. Devam et.”</p>

  <p class="calibre3">Rodezya’da Ian Smith hükümeti safariye önem veriyor. İki ay sonra açık artırmaya konulacak topraklar büyük kazanç getirecek. Şasa ve Centaine dikkatle dinlediler. Bir saat sonra da birbirlerinin yüzüne baktılar. Otuz yıldır birlikte çalıştıkları için konuşmalarına gerek yoktu. Sean iyi bir işadamıydı ve anlattığı konu da büyük kazanç getireceğe benziyordu.</p>

  <p class="calibre3">Şasa, “İlginç olacağa benziyor,” diye mırıldandı. “Ama yarım milyon doları Garry’den istemelisin.”</p>

  <p class="calibre3">Sean şaşırdı. “Garry’den mi istemelisin?”</p>

  <p class="calibre3">Evet. Yeni proje ve yatırımlar müdürümüz o.</p>

  <p class="calibre3">Sean gülümsedi. Babası ve büyükannesi gibi en akıllı, en güçlü insanlarla başa çıktıktan sonra, Garry’yi kandırmak çok kolay olacaktı.</p>

  <p class="calibre3">Holly Carmichael’in babası bir Presbiteryen rahibiydi. Karısıyla Afrika’ya, kızının evlenmesini görmeye gelmişti. Bunun için biraz para harcamaya da hazırdı.</p>

  <p class="calibre3">Centaine onu alarak malikâneyi gezdirdi. “Çok dikkatli bir seçim sonucu davetli sayısını bine indirebildim,” dedi. “Gelecek olanlar aile dostları, önemli iş ve siyaset adamları. Bunlara Weltevreden’de çalışanlarla Courtney Madencilik ve Finans Şirketi’ndeki memurlar dahil değil tabii. Onlar için ayrı eğlenceler düzenleyeceğiz.”</p>

  <p class="calibre3">Rahip Carmichael çok şaşırmıştı. “Ben kızımı çok severim. Ama benim aylığımla bu…”</p>

  <p class="calibre3">Centaine sakin sakin devam etti. “Bundan söz etmeyi istemezdim, ama bu Holly’nin ikinci evliliği olacak. Siz ilkinde üstünüze düşeni yapmışsınız. Bu kez nikâhı kıyar, gerisini bana bırakırsanız sevinirim.” Ustalıkla, torununu evlendirecek bir rahip sağlamıştı, ingiltere Kilisesi ve Anglikan rahipleri büyük bağış önerilerine de, kiliseleri onarma vaadlerine de aldırmamışlar, nikâh kıymayı reddetmişlerdi. Ama şimdi her şey kolaydı. Düğünü de istediği gibi düzenleyecekti. Bunun son on yılın en eşsiz düğünü olmasını istiyordu.</p>

  <p class="calibre3">Malikânedeki Eski Tutsaklar Kilisesi düğün için onarılıp süslendi. Burası ancak 150 kişi alabiliyordu. Onların da yirmisi, Garry doğduğu günden beri kendisine bakan hizmetkârlardı. Diğer bin davetli, polo alanında kurulan büyük çadırda bekledi. Tepeden kiliseye ve oradan polo alanına giden yolun iki yanına, kilisede kendilerine yer bulunamayan işçiler sıralanmışlardı. Açık arabayla geçen Garry ve gelini gül yaprağı yağmuruna tuttular. Kadınlar şarkı söyleyip dans ederek, talih getireceği umuduyla Holly’ye dokunmaya çalıştılar.</p>

  <p class="calibre3">Günün en zevkli olaylarından biri de sağdıcın konuşmasıydı. Sean türlü hikâye ve nüktelerle onları güldürüp eğlendirdi. Ama kardeşinin kekelemesiyle ve sıskalığıyla üstü kapalı alay ederken Holly kaşlarını çatıp masanın altından Garry’nin eline uzandı.</p>

  <p class="calibre3">Genç kadınla Garry bir valsle dansı açtılar. Daha sonra onunla ilk dans eden de Sean oldu. Holly’ye sıkıca sarılarak, “Budala kız, kardeşlerin en iyisini seçebilirdin,” diye mırıldandı. “Yine de korkma. Henüz geç kalmış sayılmazsın.”</p>

  <p class="calibre3">Holly buz gibi bir tavırla güldü. “En iyisini seçtim zaten. Neden gidip cazibenle nedimelerimi etkilemiyorsun? Zavallılar sana bakıp köpek yavruları gibi soluyorlar.”</p>

  <p class="calibre3">Sean kadının kendisini baştan savmasına aldırmadı, dans bitmeden onu Michael’e bırakıp parmaklarını şaklatarak bir garsondan şampanya istedi. Büyük çadırdaki kızlara bakıyor, seçimini yalnız güzelliklerine göre yapmıyordu. Kolaylıkla elde edebilecekleriyle ilgileniyordu. O sırada İsabella’nın büyükannesini kandırmayı başarıp pek moda olan mini eteği giymiş olduğunu gördü. Bacakları olağanüstü güzeldi. Yaşlı, genç her erkek dans pistinde dönen kıza bakıyordu. Gözleriyle Centaine’i araştırdı. Onun iç Güvenlik Bakanı Manfred De La Rey’le oturduğunu fark etti. Önce adama gözükmeden uzaklaşacaktı, ama sonra kendi aptallığına güldü. Tehlikeli yaşam en zevklisiydi. Centaine onun yaklaştığını görerek Manfred’in kolunu tuttu, “işte geliyor. Lütfen dikkatli ol.” Sean’ı koruyabilmek için oğluna aralarındaki bütün sırları sayıp dökmüş, kendisine borçlu olduğunu anımsatmıştı. Şimdi yakışıklı, yeşil gözlü, küstah şeytan, kafa tutar gibi yaklaşıyordu. Kaşlarını çatarak torununu uyarmaya da çalıştı, ama Sean durup onu yanağından öptü. “Sen bir dahisin. Böyle bir parti bir kez daha olamaz! Hepimiz seninle gururlanıyoruz!”</p>

  <p class="calibre3">Kadın istememekle birlikte hafifçe gülümsedi. Onun da bütün Courtney’ler gibi cesur olduğunu düşünüyordu. Manfred’e döndü.</p>

  <p class="calibre3">Torunumla tanışmadın. Sean. Bakan De La Rey.</p>

  <p class="calibre3">Manfred, “Adınızı duydum,” demekle yetindi. El sıkmaya da yanaşmadı.</p>

  <p class="calibre3">Centaine rahat bir soluk alarak masaya dönen çifte baktı. “Bu da Bayan De La Rey ve oğlu Lothar. Ailenin eski dostları. Heidi sana torunum Sean’ı takdim edebilir miyim?”</p>

  <p class="calibre3">Sean elini öperken Heidi onu düşünceli düşünceli süzerek Alman vurgusuyla konuştu. “Tanışmadığım tek torunun o, Centaine. Yakışıklı bir genç.”</p>

  <p class="calibre3">Sean elini Lothar’a uzattı. “Ben Sean. Senin kim olduğunu bilmemek de olanaksız. Son maçında Lion’lara attığın goller şahaneydi. O tekmen en az bir milyon rand eder.”</p>

  <p class="calibre3">İki genç adam boş iskemlelere oturarak futboldan söz etmeye başladılar. Centaine belli etmeden iki torununu süzüyordu. Birbirlerinden çok farklıydılar. Biri sarışın bir Almandı. Diğeri de esmer, romantik bir tipti. Yine de ortak yanları olduğunu sezmişti. İstediklerini bilen, engel tanımayan güçlü erkeklerdi. Belki de bu huyları kendisinden almışlardı. Centaine iki konuşmayı birden dinliyordu. Lothar De La Rey’in, “Ben de senden söz edildiğini duydum.” dediğini işitti. “Son MauMau’ları temizlediğin için sana George Haçı nişanı vermediler mi?”</p>

  <p class="calibre3">Yanlış duymuşsun. İngilizler o sırada ülkeyi Kenyatta’ya teslim etmekteydiler. Kimseye bir şey verecek halleri yoktu. Bütün bunları nereden öğrendin?</p>

  <p class="calibre3">Lothar, “Benim görevim bu,” diye cevap verdi. “Devlet Güvenliğinde çalışıyorum. Bize MauMau’larla ilgili şeyler anlatırsan sevinirim. Bu bilgiler çok işimize yarar. Yani… teröristlere karşı savaşanlar hakkında her şeyi öğrenmeliyiz. Yakında biz de aynı sorunla karşılaşacağız.”</p>

  <p class="calibre3">Ben oraya gittiğimde iş çığrından çıkmıştı. Ama elimden geleni yaparım. Birkaç hafta sonra Rodezya’ya gideceğim. Eğer yardımım…</p>

  <p class="calibre3">Lothar, “Rodezya,” derken sesi hafifledi. Centaine artık onu duyamıyordu. “İlginç. Orada olanları da bilmek istiyoruz. Senin durumundaki biri bize çok yardım edebilir.” Lothar susup birden ayağa kalktı. Sean başını çevirip bakınca arkasında duran İsabella’yı gördü. “Bu küçük kardeşim İsabella,” diye tanıştırdı. Kız gözlerini Lothar’dan ayırmadan mırıldandı. “O kadar da küçük değilim.”</p>

  <p class="calibre3">İsabella genç adamı kilisede görür görmez tanımış ona yaklaşmak için fırsat aramaya başlamıştı. Sean onun ilgisini sezerek gülümsedi. “Neden oturup yaşantımıza biraz ışık katmıyorsun, Bella?”</p>

  <p class="calibre3">Kız ona aldırmadan Lothar’a, “Hep futbol forması giyip top mu kovalıyorsun, Lothar De La Rey?” diye sordu. “Yoksa bir ara dans etmesini de öğrendin mi?”</p>

  <p class="calibre3">Sean şaşırdı. Bir Courtney küstah olabilirdi, ama Bella fazla ileri gidiyordu. Lothar başını hafifçe önüne eğerek ciddi bir tavırla, “Bu dansı bana lütfeder misiniz, İsabella Courtney?” diye sordu.</p>

  <p class="calibre3">Pistte dönerlerken Lothar, “Benim kadınım olsaydın böyle bir etek giymene asla izin vermezdim,” dedi.</p>

  <p class="calibre3">Neden? Bacaklarımı beğenmedin mi?</p>

  <p class="calibre3">Bacaklarını çok beğendim, ama kadınım olsaydın, başka erkeklerin şu andaki gibi bacaklarına bakmalarına razı olamazdım.</p>

  <p class="calibre3">Çok geri kafalısın, Lothar De La Rey.</p>

  <p class="calibre3">Belki öyle, İsabella Courtney. Ama her şeyin bir yeri ve zamanı vardır.</p>

  <p class="calibre3">Kız ona sokulurken mutlulukla, o yeri ve zamanı bulmalıyız, diye düşünüyordu.</p>

  <p class="calibre3">Manfred oğlunun dansını kaşlarını çatmış seyrederken karısı ona sokuldu. “Şu kaltak Lothar’a musallat oldu. Bak her şeyini nasıl da oğlumuza gösteriyor. Keşke gidip onu Lothar’dan ayırabilseydim.”</p>

  <p class="calibre3">Bunu yapmamalıyız, skat. Böyle bir şey kızı daha çekici bulmasına neden olur. Üzülme Heidi. Biz onu iyi yetiştirdik. O kızla biraz gönül eğlendirebilir, ama öyle birini evimize getirmemesi gerektiğini de bilir. Ayağa kalktı. “Oğlumuza güven Heidi. Şimdi izninle gidip Şasa Courtney’le konuşacağım. Önemli bir durum var.” Yürüdü, damatla sohbete dalmış olan Şasa’nın yanında durdu. “Konuşmamız gerekiyor… Özel…”</p>

  <p class="calibre3">Şasa şaşırdı. “Şimdi mi? Pekâlâ, bari eve gidelim.” Manfred’i kolundan tutarak dostça bir tavırla çadır kapısına doğru yürüttü. Görenler onların tuvalete gittiklerini sanırdı. Dışarıya çıkar çıkmaz gerideki araba parkına yöneldiler.</p>

  <p class="calibre3">Şasa’nın silah odasına girince Manfred çevresine bakındı. “Burası güvenli mi? Yani bizi duymaları olanaksız mı?”</p>

  <p class="calibre3">İçin rahat etsin. Burası güvenli. Özel işlerimin çoğunu burada hallederim. Zaten ev de boş. Hizmetkârlar bile polo alanında.</p>

  <p class="calibre3">Ja, nee goed! Manfred geçip Şasa’nın karşısındaki koltuğa oturdu. “Önceden planladığımız gibi İngiltere’ye gidemeyeceksin. Sana nedenini de anlatayım.” Bunu yapacak yerde birden sordu. “Sen Mançurya Adayı adlı filmi gördün mü?”</p>

  <p class="calibre3">Şasa bu anlamsız soru karşısında şaşırdı. “Hayır, ama Richard Condon’un kitabını okudum. Hoşuma da gitti. Bir katilin beynini yıkayarak, ipnotize ederek, Amerikan Devlet Başkanı adayını öldürtmeye kalkıyorlardı, değil mi?”</p>

  <p class="calibre3">Manfred başını salladı. “Doğru. İpnotize edilen adam, bir iskambil kâğıdını görünce harekete geçecekti. Maça asıydı sanırım. Onu görür görmez robot gibi oluyor, verilen emri hemen yerine getiriyordu. Onu ipnotize ettiklerinde de başkan adayını vurmasını emretmişlerdi. Söyle bana… böyle bir şey olabilir mi?”</p>

  <p class="calibre3">Şasa, “Bilemiyorum,” diye mırıldandı. “Koreliler ve Ruslar beyin yıkama tekniklerini mükemmelleştirmişler sözde. Belki de uygun koşullarda eğitilmiş biri böyle bir şey yapabilir.”</p>

  <p class="calibre3">Manfred bir süre ses çıkarmadı. Sonra sert bir tavırla konuştu, “işlerimiz tehlikede. Verwoerd kabinede değişiklik yapmayı düşünüyor, ikimizi de atacak.” Şasa donup kaldı. “Ja. Son yıllarda ikimiz de çok başarılı olduk. Sen ekonominin düzelmesini sağladın. Sayende pek çok yabancı yatırımcı ülkeye geldi. Üstelik güçlü bir silah endüstrisinin oluşmasını da sağladın. Yakında atom bombası da yapacağız… Ama bizi atacaklar. Bilgiyi güvenilir kaynaktan aldım.”</p>

  <p class="calibre3">Şasa, “Neden?” diye sordu.</p>

  <p class="calibre3">Verwoerd başına iki kurşun yedi. Bunların ne zarar verdiğini kim bilebilir? Onun ırk konusundaki fanatikliği sana doğal geliyor mu?</p>

  <p class="calibre3">Ama Verwoerd bu konularda hep böyleydi.</p>

  <p class="calibre3">Manfred, “Hayır, dostum,” diye cevap verdi. “Malan ilk önerdiğinde, Bantu İşleri Bakanlığı‘nı kabul etmek istememişti. Irklar onu ilgilendirmiyordu. Yalnızca Afrikaner milliyetçiliğinin gelişmesi ve yaşamasıyla ilgileniyordu. Apartheid’i de, zencileri bulundukları durumdan kurtarmak, kendi işlerini yönetmelerini sağlamak için bir fırsat olarak görüyordu. Başlangıçta ırkçı değildi. Ama kafasına kurşunları yiyince birden değişti. O zamandan beri zencileri tutturdu. Şu zenci İngiliz kriketçiyi biliyorsun. Adı neydi?”</p>

  <p class="calibre3">Basil D’Olivera. Güney Afrika’da oynayamadığı için İngiliz milli takımında şimdi.</p>

  <p class="calibre3">Ja. Bu delilik. Verwoerd yanında zenci bir hizmetkâr bile istemiyor. Hatta Laurence Olivier filmde yüzünü siyaha boyadı diye Othello’yu görmeyi bile reddetmiş. Yaptığımız işleri altüst edecek. Huzurumuzu kaçıracak. Bu ülkeyi mahvedecek ve özellikle ikimizle uğraşacak. Çünkü kabinede yalnız ikimiz onun çılgınca fikirlerine karşı çıktık. Sen izin belgelerini kaldırmamızı da önerdin. Bu yüzden seni asla affetmez. Senden bir liberal diye söz ediyor.</p>

  <p class="calibre3">Ama yine de İç Güvenlik Bakanlığı‘nı senden alamaz.</p>

  <p class="calibre3">Öyle planlıyor. Hepsini John Vorster’e vermek istiyor. Adaletle güvenliği bir araya getirerek ‘Adalet ve düzen’ adını vereceği bir bakanlık kuracakmış.</p>

  <p class="calibre3">Şasa kalkıp odanın öbür ucundaki dolaba gitti. Balon kadehlere konyak doldurdu. Manfred yanındaki masaya bırakılan içkiye itiraz etmedi. “Biliyor musun Şasa çok uzun süredir bir şey düşlüyorum. Bunu kimseye, hatta Heidi’ye bile anlatmadım. Bir gün başbakan olmak istiyorum. Sen de ülkemizin Devlet Başkanı olmalıydın, Şasa Courtney. Bir İngiliz ve bir Afrikaner yan yana Güney Afrikalılar olarak hizmet edebilirdik.”</p>

  <p class="calibre3">Sessiz sedasız oturarak bu hayali düşündüler. Şasa bu onuru elinden kaçırdığını sezerek öfkelendi. Manfred birden başka bir konuya girdi. “Biliyorsun, Amerikalılar bize silah satmayı reddetmekle birlikte, Güney Afrika’daki ortak çıkarlarımızla ilgili bilgiler konusunda CIA’yle yakın ilişki içindeyiz.”</p>

  <p class="calibre3">Şasa bu sözlere anlam verememişti. “Evet, bunu biliyorum,” diyebildi.</p>

  <p class="calibre3">Amerikalılar Batı Berlin’e kaçan bir Rusu sorguya çekmişler. Bize bazı bilgiler verdiler. Burada bir Mançurya Adayı var ve hedefi de Verwoerd.</p>

  <p class="calibre3">Şasa ona bakakaldı. “Peki, katil kim?”</p>

  <p class="calibre3">Manfred ellerini kaldırdı. “Bilemiyoruz. Rus çok önemli biri olmakla birlikte bunu bilmiyormuş. Amerikalılara katilin başbakanla kolaylıkla konuşabilen biri olduğunu söylemiş. Onu çok kısa süre sonra kullanacaklarmış.” Konyak kadehini alarak elinde çevirmeye başladı. “Bir tek küçük ipucu var. Katil akıl hastalığı geçirmiş bir yabancıymış. Yani bu ülkede doğmamış.”</p>

  <p class="calibre3">Şasa onu süzdü. “Bu bilgiyle onu tanıyabiliriz. Sen başbakanla teması olan herkesin dosyasını inceleyebilirsin?”</p>

  <p class="calibre3">Manfred, “Belki,” diye mırıldandı. “Yalnız burada ikimiz baş başa ve gizlice karar vermeliyiz. Mançurya Adayı‘nı bulmayı gerçekten istiyor muyuz? Bu suikastı önlemek ülkemiz için hayırlı olabilir mi?”</p>

  <p class="calibre3">Şasa ceketinin yakasına konyak dökmüştü, ama bunun farkında bile değilmiş gibi Manfred’e bakıyordu. Uzun bir süre sonra kadehi bırakıp iç cebinden aldığı ipek mendille üstünü silmeye başladı. Başını kaldırmadan sordu. “Bunu başka kim biliyor?”</p>

  <p class="calibre3">Yalnızca üst düzeydeki memurlarımdan biri. Kendisi CIA ajanı olan Amerikan askeri ataşesiyle ilişkide. Onun dışında bir tek ben… ve şimdi de sen. Adamıma da tam anlamıyla güvenirim.</p>

  <p class="calibre3">Şasa sonunda başını kaldırıp ona baktı. “Evet, şimdi Londra yolculuğumdan vazgeçmem gerektiğini anlıyorum. Verwoerd’a bir şey olursa, halefi seçilirken burada bulunmalıyım.” Şerefe içer gibi kadehini kaldırdı. Bir an sonra Manfred de onu taklit etti. Sessiz sedasız içkilerini içerlerken kristal kadehlerin üstünden birbirlerine bakıyorlardı.</p>

  <p class="calibre3">Dans pistinde iki çift kalmıştı. Garsonlar iskemleleri toplamaya başlamışlardı bile. Sonunda zenci orkestra şefi sahnemsi yerden inerek saygıyla Se an’a yaklaştı. “Saat ikiyi geçti, efendim.” Sean dans ettiği kızın başının üzerinden adama öfkeyle baktı. Zenci irkildi. “Öğle yemeğinden beri çalışıyoruz, efendim. Yani hemen hemen on dört saat oldu.”</p>

  <p class="calibre3">Sean’ın suratındaki ifade değişti. Yüzünü o çocuksu gülümseme aydınlattı. “Haydi, gidin öyleyse! Çok iyi çaldınız. Al, bu seninle öbür çocukların.” Zencinin cebine buruşuk banknotları doldurdu. Sonra da dans eden diğer çifte seslendi. “Haydi, çocuklar. Navvies’e gideceğiz.”</p>

  <p class="calibre3">İsabella başını Lothar’ın göğsüne dayamıştı. Bu sözleri duyunca sevinçle gözlerini kaldırdı. “Ah, çok güzel! Oraya hiç gitmedim. Büyükanneme göre Navvies, kibar insanların gitmediği, adı kötüye çıkmış, berbat bir yermiş. Haydi, gidelim!”</p>

  <p class="calibre3">Sean, Garry’nin MG’sini ödünç almıştı. İsabella yeni Alfa Romeo’sunu ağabeysiyle yarıştırdı. Deli gibi bir hızla dokların yakınındaki, adı kötüye çıkmış bara gittiler.</p>

  <p class="calibre3">İçersi çok karanlıktı. Müzizyenler hayal meyal görünüyordu. Müzik pek gürültülü olduğu için bağırarak konuşmak zorunda kaldılar.</p>

  <p class="calibre3">İsabella, “Sen mükemmel bir ağabeysin,” diye bağırarak eğildi, Sean’ı öptü. “Bana nutuk çekmiyorsun.”</p>

  <p class="calibre3">Bella, bebeğim, bu senin hayatın. Zevkini çıkarmaya bak. Biri sana engel olmaya kalkarsa da beni çağır.</p>

  <p class="calibre3">İsabella, Lothar’ın dizine oturmuş, başını genç adamın boynuna dayamıştı. Sean’ın getirdiği kız sızmıştı artık. Yumuşak bankta boylu boyunca yatıyordu. Yan yana oturan Sean’la Lothar ciddi ciddi konuşmaya başladılar.</p>

  <p class="calibre3">Lothar, “Poliste hâlâ önemli bir dosyan olduğunu biliyor musun?” diye sordu.</p>

  <p class="calibre3">Sean itiraf etti. “Bu beni pek şaşırtmadı.”</p>

  <p class="calibre3">Lothar, “Kendini tehlikeye atmaktan kaçınmıyorsun, değil mi?” dedi gülerek. “Cesaretine hayranım.”</p>

  <p class="calibre3">Sean da ona gülümsedi. “Bildiğim ve gördüğüm kadarıyla sen de bir hayli cesursun.”</p>

  <p class="calibre3">Lothar, “Dosyanın ortadan kaybolmasını sağlayabilirim,” dedi.</p>

  <p class="calibre3">Herhalde ufak bir şeye karşılık?</p>

  <p class="calibre3">Lothar, “Tabii,” diyerek başını salladı. “Karşılığını vermedikçe bir şey kazanamazsın.”</p>

  <p class="calibre3">Sean bardan çıkarken iki şişe viski de kapmıştı. Şimdi bardakları dolduruyordu. “Benden ne istiyorsun?”</p>

  <p class="calibre3">Devlet Güvenlik Bürosu adına ajanlık yaparsan biz de o önemsiz ihtiyatsızlıklarını unuturuz. Rodezya’da bizim adımıza çalışırsan…</p>

  <p class="calibre3">Sean hemen razı oldu. “Neden olmasın? Eğlenmek için her şeyi yaparım. Tehlikeli bir hayat oldukça eğlencelidir.”</p>

  <p class="calibre3">İsabella, Lothar’ın yanağını okşadı. “İkiniz de çok sıkıcı oldunuz.”</p>

  <p class="calibre3">Sean’ın yanındaki kız sersem sersem ayağa kalkarak, “Galiba kusacağım,” dedi.</p>

  <p class="calibre3">Acil bir durum var. Sean ayağa fırlayarak kızı kaldırdı. “Bizim gitmemiz gerekiyor.”</p>

  <p class="calibre3">Lothar başını salladı. “Yarın Weltevreden’e telefon ederim. Ayrıntıları konuşmak için.”</p>

  <p class="calibre3">Sakın çok erken arama. Sean kız kardeşine bakarak güldü. “Sonra görüşürüz, Bella bebeğim.”</p>

  <p class="calibre3">İsabella, “Lütfen, ‘Uslu ol,’ deme, Sean,” diye yalvardı.</p>

  <p class="calibre3">Sean, “Öyle bir şey aklımdan bile geçmez,” dedi, yanındaki kızı kucağına alarak gece kulübünden çıktı.</p>

  <p class="calibre3">İsabella’yla Lothar da bir süre sonra oradan ayrıldılar. Kızın arabasına bindiler. İsabella, Alfa Romeo’yu yine delice bir hızla sürmeye başladı. Lothar ömründe bu kız kadar usta bir kadın sürücü hiç görmemişti. Genç adam arkasına yaslanarak onu seyretmeye başladı. Uzun güne rağmen İsabella’nın gözleri hâlâ berrak ve pırıl pırıl, teni de gül yaprağı gibiydi.</p>

  <p class="calibre3">İsabella, Lothar’ın çıktığı ilk İngiliz kızıydı. Onun rahat ve kaygısız tavırları genç adamı hem şaşırtıyor, hem de ilgisini çekiyordu. Calvinist ilkelere göre yetiştirilen Afrikaner kızlar hiç böyle serbestçe davranmaz, kolay da elde edilmezlerdi. İsabella, Lothar’ı sarsıyordu, ama genç adam onun şimdiye kadar karşılaştığı kızların en güzeli olduğunu da biliyordu.</p>

  <p class="calibre3">İsabella, Paradise Yolu’ndan hızla geçerken Lothar, “Weltevreden yoluna sapmayı unuttun,” dedi İsabella muzip muzip güldü. “Oraya gitmiyoruz ki! Artık elimdesin, Lothar De La Rey.”</p>

  <p class="calibre3">Kıyı yolunu izlediler. İsabella sonunda arabayı denize bakan bir burunda durdurdu. “Haydi, gel,” diye emrederek Lothar’ı elinden tuttu. Onu uçurumun kenarına götürdü. Şafak yaklaşıyordu. Doğu ufku sarıya ve turuncuya boyanmıştı. Aşağıda küçük bir koy vardı. İsabella,“Burası o kadar güzel ki,” diye fısıldadı. “En sevdiğim yerlerden biri de bu.”</p>

  <p class="calibre3">İsabella, Lothar’ı dik patikadan kumsala indirdi. Biraz geride panjurları kapatılmış kulübeler vardı.</p>

  <p class="calibre3">İsabella ayakkabılarını çıkararak suyun kenarına gitti. Sonra Lothar’a bakmadan soyundu, elbisesini kumların üzerine attı. Genç adam suya giren kızı soluğunu tutarak seyretti, sonra da onu izledi. Dalgaların arasında seviştiler.</p>

  <p class="calibre3">İsabella’nın o zamana kadar üniversiteli birkaç gençle ilişkisi olmuştu. Ama şimdi hiçbirinin Lothar gibi olmadığını düşünüyordu. Sonunda aradığını bulmuştu.</p>

  <p class="calibre3">Birbirlerine sarılarak denizden çıktılar. Artık sabah olmuştu. Eşyalarını topladılar. İsabella, Lothar’ı en sondaki kulübeye götürdü. Çantasında anahtarı ararken genç adam, “Burası kimin?” diye sordu.</p>

  <p class="calibre3">Babamın saklandığı yerlerden biri. Kulübeyi bir rastlantı sonucu keşfettim. Babam anahtarımın olduğunu bilmiyor. İsabella kapıyı açarak Lothar’ı odaya soktu. “Havlular burada.” Bir dolap açtı.</p>

  <p class="calibre3">Önce birbirlerini şakayla kurulamaya başladılar. Sonra birdenbire ciddileştiler. İsabella, Lothar’ı duvarın dibindeki ranzaya doğru sürükledi.</p>

  <p class="calibre3">Genç adam, “Benim geldiğim yerde teklifi erkek yapar,” dedi gülerek.</p>

  <p class="calibre3">İsabella, “Sen eski kafalı bir namus kumkumasısın,” dedi.</p>

  <p class="calibre3">Daha sonra kilerde buldukları konserveleri açtılar. Lothar, “Baban seni merak etmeyecek mi?” diye sordu.</p>

  <p class="calibre3">Ah, babamı idare etmek kolay. O benim her sözüme inanır. Dikkat etmemiz gereken büyükannem. Ama kız arkadaşlarımdan birine durumu idare etmesini söyledim.</p>

  <p class="calibre3">Lothar, “Londra’ya gittiğin zaman anneni göreceksin herhalde,” dedi.</p>

  <p class="calibre3">İsabella elindeki kaşığı ağzına götürürken kalakaldı. “Londra’ya gideceğimi nereden biliyorsun? Ya annemin orada olduğunu?”</p>

  <p class="calibre3">Lothar mırıldandı. “Annen konusunda senden daha bilgiliyim.”</p>

  <p class="calibre3">İsabella kaşığı tabağına bırakarak genç adama baktı. “Mesela?” diye ona meydan okudu.</p>

  <p class="calibre3">Mesela… annen bu ülkenin korkunç bir düşmanı. Yasaklanan ANC’nin bir üyesi. Güney Afrika Komünist Partisi’nin üyeleriyle sürekli ilişki halinde. Ve Londra’da yönettiği otel de siyasi göçmenlerin ve kaçak teröristlerin sığınak yeri.</p>

  <p class="calibre3">Annem mi yapıyor bunları? İsabella, “Olamaz,” der gibi başını salladı.</p>

  <p class="calibre3">Parlamentonun uçurulması ve üyelerin öldürülmesi olayına annen de karıştı. Başbakan da ölecekti. Benim babam da, seninki de. İsabella hâlâ başını iki yana sallıyordu. Lothar kızı leopara benzeyen sarı gözleriyle süzerek konuşmasını sürdürdü. “Tara babasının ölümüne de neden oldu. Albay Blaine Malcolmess’in. Yani senin büyükbabanın. Terörizm ve cinayet suçları yüzünden ömür boyu hapse mahkûm edilen Moses Gama’nın yardımcısıydı. Kaçmasaydı herhalde onu da hapse atacaklardı.”</p>

  <p class="calibre3">İsabella, “Hayır,” diye mırıldandı. “Buna inanamam.” Lothar’daki değişiklik onu hem şaşırtmış, hem de sarsmıştı. Genç adam birkaç dakika önce şefkatle davranırken şimdi sert ve zalim bir insan olmuştu. Sözleriyle kızı yaralıyordu.</p>

  <p class="calibre3">Mesela… Moses Gama’nın annenin âşığı olduğunu biliyor muydun? Ondan bir oğlu olduğunu? Üvey kardeşinin rengi pek güzel. Açık kahve.</p>

  <p class="calibre3">Olamaz! İsabella irkilerek yine başını salladı. “Bütün bunları nereden biliyorsun?”</p>

  <p class="calibre3">Moses Gama’nın imzalı itirafını okudum. İstersen okuman için sana da bir kopya bulabilirim, ama aslında buna hiç gerek yok. Londra’da piç kardeşinle karşılaşacağın kesin. Orada annenle oturuyor. Adı da Benjamin Afrika.</p>

  <p class="calibre3">İsabella ayağa fırlayarak tabağını küçük mutfağa götürdü. Yemekleri çöp tenekesine dökerken Lothar’a bakmadan, “Bütün bunları bana neden söylüyorsun?” diye sordu.</p>

  <p class="calibre3">Görevinin ne olduğunu anlaman için.</p>

  <p class="calibre3">Anlamadım. Kız genç adama hâlâ bakmıyordu.</p>

  <p class="calibre3">Annenle suç ortaklarının ülkemize karşı bir şiddet hareketine girişeceklerini sanıyoruz. Ama bunun ne olduğundan emin değiliz. Faaliyetleri konusunda herhangi bir bilgi çok işimize yarar.</p>

  <p class="calibre3">İsabella ağır ağır dönerek Lothar’a şaşkın bakışlarla baktı. “Yani casusluk etmemi mi istiyorsun? Kendi annemi gözetlememi mi?”</p>

  <p class="calibre3">Londra’dayken annenin otelinde karşılaşacağın kimselerin adlarını öğrenmek istiyoruz.</p>

  <p class="calibre3">İsabella onu dinlemiyordu. Genç adamın sözünü kesti. “Bunu önceden planladın. Bana bilerek yaklaştın. Beni çekici, tatlı ya da güzel bulduğun için değil. Sırf bu iş için beni baştan çıkarmaya karar verdin.”</p>

  <p class="calibre3">Lothar, “Sen güzelsin, çekici değil,” dedi. “Şahanesin, ama tatlı değilsin.”</p>

  <p class="calibre3">Ve sen de köpeğin birisin. Zalim, kalpsiz bir köpek.</p>

  <p class="calibre3">Lothar ayağa kalkarak kapının arkasına astığı elbiselerine doğru yürüdü.</p>

  <p class="calibre3">Kız, “Ne yapacaksın?” diye sordu.</p>

  <p class="calibre3">Lothar, “Giyinip gideceğim,” diye cevap verdi.</p>

  <p class="calibre3">Neden?</p>

  <p class="calibre3">Bana, ‘köpek,’ dedin.</p>

  <p class="calibre3">Evet, köpeğin birisin! İsabella’nın gözleri dolmuştu. “Dayanılamayacak bir köpek! Gitme, Lothar, Lütfen gitme.”</p>

  <p class="calibre3">Şasa, İsabella’ya kendisiyle ve Michael’la Londra’ya gelemeyeceğini söylediği zaman kız çok rahatladı. Bunca yıl geçmişti aradan. Lothar’ın açıkladıklarından sonra annesiyle tekrar karşılaşmak sarsıcı olacaktı zaten. Babası yanında olursa aklı büsbütün karışacaktı, İsabella, Londra’ya gitmemek için bahaneler de uydurmuştu. Lothar’dan ayrılmak istemiyordu. Ama genç adam ona gitmesi için ısrar etmişti. “Ben zaten Johannesburg’a döneceğim,” demişti. “Birbirimizi pek sık göremeyeceğiz. Ayrıca görevini biliyorsun. Bana söz verdin.”</p>

  <p class="calibre3">Babam bana Johannesburg’daki şirkette bir iş verebilir. Halkla İlişkiler Bölümü‘nde çalışabilirim. O zaman bir kat tutarım, birbirimizi sık sık görürüz.</p>

  <p class="calibre3">Lothar, “Sen Londra’dan döndükten sonra,” diye söz verdi.</p>

  <p class="calibre3">İsabella’yla Michael’ı Heathrow’da Güney Afrika Evi ve Courtney Madencilik Şirketi’nin Londra bürosundan temsilcileri karşıladı. Şirket onları Dorchester Oteli’ne götürmesi için bir araba göndermişti.</p>

  <p class="calibre3">Bu karşılamadan çok sıkılmış olan Michael, “Babam da her şeyi abartır,” diye yakındı. “Bir taksiye de binebilirdik.”</p>

  <p class="calibre3">İsabella aynı kanıda değildi. “Aile adının zevkini çıkarmayacaksan, bir Courtney olman ne işe yarar?”</p>

  <p class="calibre3">İsabella, Hyde Park’a bakan dairesine girdiği zaman bir masaya koskocaman bir buket konmuştu. Bukete iliştirilmiş kartta, “Seninle beraber olamayacağım için üzgünüm, yavrum,” yazılıydı. “Bir dahaki sefere birlikte Londra’nın altını üstüne getiririz. İhtiyar baban.”</p>

  <p class="calibre3">İsabella daha garson bavullarını yukarı getirmeden Tara’nın verdiği numarayı aradı.</p>

  <p class="calibre3">İngilizceyi Afrikalı aksanıyla konuşan biri telefona cevap verdi. “Burası Lord Kitchener Oteli. Size yardımcı olabilir miyim?”</p>

  <p class="calibre3">Bayan Malcolmess’le konuşabilir miyim? Tara mektubunda kızlık soyadını kullandığını yazmıştı. İsabella annesinin sesini duyduğu zaman normal bir tavırla konuşmaya çabaladı. “Merhaba, anne.”</p>

  <p class="calibre3">Ama Tara’nın gerçekten sevindiği belliydi. “Ah, Bella, hayatım, neredesin? Mickey de yanında mı? Sende adresim var, değil mi? Burayı kolaylıkla bulabilirsin.”</p>

  <p class="calibre3">İsabella, Michael’la Londra sokaklarından geçerken ağabeysi gibi heyecanlı ve hevesli bir tavır takınmaya çalıştı. Taksinin şoförü önemli yerleri işaret ediyordu, ama İsabella annesini tekrar göreceği için paniğe kapılmıştı. Hiçbir şeye bakacak halde değildi.</p>

  <p class="calibre3">Otel yan sokaktaydı. Turistlerin kaldıkları eskice, pek de iyi olmayan otellerdendi. Neonlu levhanın yarısı sönmüştü.</p>

  <p class="calibre3">Michael şoförün parasını verirken Tara kapıdan fırladı. Önce oğlunu kucakladı. İsabella da o sırada annesini inceleme fırsatını bulabildi.</p>

  <p class="calibre3">Tara iyice kilo almıştı. Eski blucininin sardığı kalçaları koskocamandı. Bol erkek kazağının içinde, biçimsiz iri göğüsleri sarkmıştı. İsabella çok sarsıldı. Yaşlı, berbat bir kadın bu. Tara hiçbir zaman süslenmekten hoşlanmazdı, ama her zaman tertemizdi. Kılığı kıyafeti düzgündü. Oysa şimdi… kadının saçları kırlaşmıştı. Tara’nın kınayla saçlarını eski rengine boyamaya kalkıştığı, sonra bundan vazgeçtiği anlaşılıyordu. Saçlarını dikkatsizce ensesinde topuz yapmıştı. Topuzdan kaçan tutamlar yüzüne düşüyordu. Suratı sarkmıştı. Bu yüzden de bir zamanlar dikkati çeken o kusursuz kemikleri belli olmuyordu artık. Gözleri hâlâ iri ve parlaktı, ama çevreleri kırışmış, altlarında da torbalar oluşmuştu.</p>

  <p class="calibre3">Sonunda Tara, Michael’ı bırakarak İsabella’ya döndü. “Sevgili küçük kızım. Seni sokakta görsem tanımazdım. Ne kadar güzel bir genç kız olmuşsun.” Kucaklaştılar. İsabella annesinin nasıl mis gibi koktuğunu hatırladı. Oysa bu kadın ucuz parfüm, sigara, haşlanmış lahana ve… uzun süre yıkanmamış iç çamaşırı kokuyordu. İnanılacak gibi değildi!</p>

  <p class="calibre3">İsabella annesinin kollarından sıyrıldı. Ama Tara onun kolunu bırakmadı. Diğer yanında Michael’la otele girdiler. Resepsiyon memuru bir zenci delikanlıydı. İsabella telefondaki sesi tanıdı.</p>

  <p class="calibre3">Tara , “Phineas da Kap’tan,” diye açıkladı. “Bizim kaçaklardan biri. Ülkeden 1961’deki olaylardan sonra ayrıldı. Ve hepimiz gibi o da daha memleketine dönemeyecek. Şimdi size Lordy’yi gezdireyim…” Güldü. “Benim daimi konuklarım otelden böyle söz ediyorlar. ‘Lordy’ diye. Adı değiştirmeyi çok düşündüm. Sömürgelere ve imparatorluğa özgü bir ad bu…”</p>

  <p class="calibre3">Tara çocuklarına oteli gezdirirken neşeli neşeli gevezelik edip durdu. Koridorlardaki halılar iyice eskimişti. Odalara leğenle ibrik konmuştu. Herkes koridorların dibindeki banyo ve tuvaletleri paylaşıyordu.</p>

  <p class="calibre3">Tara, İsabella’ya Michael’ı karşılaştıkları her müşteriyle de tanıştırdı. Sonra çocuklarına, “Nerede kalıyorsunuz?” diye sordu.</p>

  <p class="calibre3">Dorchester’de.</p>

  <p class="calibre3">Tabii ya! Tara gözleriyle ne söylemek istediğini belli ediyordu. “Günde elli sterlin. Courtney madenlerinde çalışanların terleriyle ödeniyor bu para. Neden Mickey’yle biraya yerleşmiyorsunuz? Şu ara en üst kattaki iki oda boş. Odalar pek güzel. Burada çok ilginç kimselerle tanışırsınız. Birbirimizi de daha çok görürüz.”</p>

  <p class="calibre3">İsabella koridorun dibindeki tuvaleti başkalarıyla paylaşacağını düşünerek ürperdi. Michael bu teklifi kabul edemeden hemen atıldı. “Babam fena halde kızar. Çünkü otelin parasını önceden ödedi. Artık yolu öğrendik. Taksiyle buraya çabucak geliniyor.”</p>

  <p class="calibre3">Tara, “Taksiler,” diye burun kıvırdı. “Neden herkes gibi otobüse ya da metroya binmiyorsunuz?”</p>

  <p class="calibre3">İsabella dili tutulmuş gibi annesine baktı. Bizim sıradan kimseler olmadığımızı anlayamıyor mu, diye düşündü. Courtney’iz biz. Tam bunu söyleyeceği sırada Michael araya girdi. Kardeşinin niyetini sezmişti.</p>

  <p class="calibre3">Çok haklısın, anne. Bize hangi otobüse binmemiz ve nerede inmemiz gerektiğini söyle.</p>

  <p class="calibre3">Mickey, hayatım, beni Tara diye çağırsana.</p>

  <p class="calibre3">Peki. Önceleri yadırgayacağım, ama olsun. Seni Tara diye çağıracağım.</p>

  <p class="calibre3">Tara neşeyle, “Hemen hemen yemek vakti oldu,” diye açıkladı. “Aşçıya ekmekli tereyağlı puding yapmasını söyledim. Onu pek sevdiğini biliyorum, Mickey.”</p>

  <p class="calibre3">İsabella, “Anne… şey Tara,” dedi. “Ben pek aç değilim, Ve… jet yüzünden olacak, kendimi…”</p>

  <p class="calibre3">Michael kardeşini çimdikledi. “Çok güzel, Tara. Öğle yemeğine kalmak hoşumuza gidecek.”</p>

  <p class="calibre3">Ben mutfağa bir bakayım, her şey yolunda mı… Haydi gelin.</p>

  <p class="calibre3">Mutfağa girecekleri sırada bir çocuk koşarak Tara’ya doğru geldi. Tara ona sıkıca sarıldı. Çocuğun siyah saçları kıvır kıvır, cildi de karamela rengiydi. İri siyah gözleri vardı. Çok da sevimliydi. İsabella’ya Weltevreden’de çalışan zencilerin çocuklarını hatırlattı. Kız küçüğe gülümsedi. Çocuk da küstahça, ama dostça bir tavırla ona gülümsedi.</p>

  <p class="calibre3">Tara, “Bu Benjamin,” dedi. “Benjamin, işte bunlar da ağabeyinle ablan. Mickey ve İsabella.”</p>

  <p class="calibre3">İsabella çocuğa bakakaldı. Lothar’ın bütün söylediklerini unutmaya çalışmış, bir dereceye kadar da başarılı olmuştu. Ama şimdi o sözleri hatırlıyordu. “Bunu nasıl yapabildin, anne?” diye bağırmak istedi. “Bunu bize nasıl yaptın?”</p>

  <p class="calibre3">Michael de çok şaşırmıştı, ama kendini çabuk topladı. Çocuğa elini uzatarak, “Merhaba, Ben,” dedi. “Kardeş olduğumuz için seviniyoruz. Ama aynı zamanda dost olmamıza ne dersin.”</p>

  <p class="calibre3">Benjamin bu fikri hemen benimsedi. “Ah, bu çok hoşuma gider.”</p>

  <p class="calibre3">İsabella yemek sırasında ancak beş on kelime söyleyebildi. Bezelye çorbasına koyulaşması için katılan un pişmemişti, kızın damağına yapışıyordu. Lahana pespembeydi, haşlanmış tavuk sulu salçasının içinde gevşek gevşek yatıyordu.</p>

  <p class="calibre3">Sofrada Phineas ve daha beş zenci vardı. Yemek boyunca Güney Afrika hükümetini ve zenginleri eleştirip durdular. Michael da onlara katıldı. İsabella neredeyse ağabeysine avaz avaz bağıracaktı. “Kahretsin, Mickey! Onlar Weltevreden’den ve Gümüş Nehir Madeni’nden söz ediyorlar. Bu adamlar terörist ve ihtilalci. Tek amaçları dünyamızı mahvetmek.”</p>

  <p class="calibre3">Ekmekli, tereyağlı puding sofraya getirildiği zaman İsabella artık dayanamayacağını anladı. “Çok üzgünüm, Tara,” diye fısıldadı. “Başım çok ağrıyor. Hemen otele dönüp yatmak istiyorum.” Gerçekten rengi iyice uçmuştu. Tara bu yüzden fazla itiraz etmedi. İsabella, Michael’ın onunla gelmesine de izin vermedi. “Keyfini kaçırmak istemiyorum. Annemi… Tara’yı yıllardan beri görmedin. Ben bir taksiye binerim.”</p>

  <p class="calibre3">Belki de sinirleri gerçekten yorgunluktan bozulmuştu. Taksiye binerken öfke, utanç ve üzüntüden ağlıyordu. ‘Lanet olsun! Bu kadın hepimizi rezil etti, şerefimize leke sürdü! Babamı, beni, büyükannemi ve bütün aileyi utandırdı.</p>

  <p class="calibre3">İsabella otelde dairesine çıkar çıkmaz kapıyı kilitledi. Kendini yatağa atarak telefona uzandı.</p>

  <p class="calibre3">Bir iki dakika sonra Lothar’la konuşuyordu. Parlak sarı gözlü, atlet yapılı genç adamın hayali gözlerinin önünde belirmişti. “Ah, Tanrım, Lothie! Seni çok özledim. Geri dönmek istiyorum. Burası hiç hoşuma gitmedi.”</p>

  <p class="calibre3">Lothar sakin sakin konuşarak kızı avuttu, yatıştırdı. Sonra da, “Bana olanları anlat,” diye emretti.</p>

  <p class="calibre3">Haklıymışsın! Söylediklerinin hepsi doğruymuş. O küçük kahverengi piçe kadar. Otel ihtilalciler ve teröristlerle dolu. Ne yapmamı istiyorsun, Lothie? Her istediğini yaparım.</p>

  <p class="calibre3">Orada kalmanı istiyorum, iki hafta dayanmalısın. Bana her gün telefon edebilirsin, ama Londra’da kalmalısın. Bana söz ver, Bella.</p>

  <p class="calibre3">Peki, Lothie. Ama… Tanrım! Seni de, evi de öyle özledim ki!</p>

  <p class="calibre3">Dinle, Bella. İlk fırsatta Güney Afrika Evi’ne gitmeni istiyorum. Bundan kimseye söz etme. Ağabeyin Michael’a bile. Askeri Ataşe Albay Van Vuuren’i gör. O sana bazı fotoğraflar gösterecek. Onların arasında karşılaştığın kimselerin resimleri olabilir.</p>

  <p class="calibre3">Adrian Van Vuuren iriyarı, babacan tavırlı bir adamdı. Gizli servis ajanınden çok, çiftçiye benziyordu, İsabella’ya pek çok resim gösterdi. Kız bunların içinden yalnızca birini tanıdı.</p>

  <p class="calibre3">Van Vuuren fotoğrafın arkasındaki yazıyı okudu. “Phineas Morphoso. O küçük bir balık. Ama bazen küçükler büyük balıklarla dolaşırlar.”</p>

  <p class="calibre3">İsabella otele döndüğünde Michael onu bekliyordu. Delikanlı çok telaşlanmıştı.</p>

  <p class="calibre3">İsabella, “Aman, Mickey,” dedi. “Ben bebek değilim. Kendimi korumasını bilirim. Lonrda’da biraz tek başıma dolaşmak istedim.”</p>

  <p class="calibre3">Annem bu akşam Lord Kitchener’de bizim onurumuza bir parti verecek. Altıdan önce orada olmamızı istiyor.</p>

  <p class="calibre3">Anne değil, ‘Tara’ demek istedin. Otelin adı da Lord Kitchaner değil ‘Lordy’. Burjuva sömürgeciler gibi konuşma, hayatım.</p>

  <p class="calibre3">Lordy’deki salona belki elli kişi doluşmuştu. Michael hemen herkesle dost oldu. İsabella ise azametli ve soğuk bir tavırla köşeye çekildi. Konukların adlarını ve suratlarını ezberlemeye çalışıyordu.</p>

  <p class="calibre3">Bir saat sonra sigara dumanına ve gürültüye dayanamayacak hale geldi. Gözleri yanıyor, şakakları zonkluyordu. Tara ortadan kaybolmuş, Michael ise keyifle tartışmaya dalmıştı.</p>

  <p class="calibre3">İsabella bu akşam için bu kadar vatanseverlik yeter, diye düşünerek usulca salondan çıktı. Tam antreden geçerken Tara’nın küçük bürosundan gelen sesleri işitti ve birdenbire vicdan azabı duydu. Anneme teşekkür etmeden gidemem. Parti çok korkunçtu, ama o epey zahmete katlandı. Ben de onur konuklarından biriyim. Tara odanın kapısını vuracağı sırada annesinin sesini duydu.</p>

  <p class="calibre3">Tara, “Ama bu gece geleceğinden haberim yoktu,” diyordu. Sesinde korku vardı. Müthiş bir korku.</p>

  <p class="calibre3">Bir erkek alçak ve boğuk sesle bir şeyler söyledi. İsabella onun ne söylediğini anlayamadı.</p>

  <p class="calibre3">Sonra Tara, “Ama onlar benim çocuklarım,” diye itiraz etti. “Bir tehlike yok ki!”</p>

  <p class="calibre3">Bu sefer adamın sesi daha sertleşti. “Tehlike her zaman vardır. Onlar aynı zamanda kocanın da çocukları. Ve kocan faşist rejimin bir üyesi. Şimdi gidip daha sonra geleceğiz. Onlar buradan uzaklaştıkları zaman.”</p>

  <p class="calibre3">İsabella içinden gelen sese uyarak döndü, otelin camlı kapılarından dışarı fırladı. Karanlık sokağa sırayla arabalar park edilmişti. Bir kamyonetin arkasına saklandı.</p>

  <p class="calibre3">Bir iki dakika sonra otelden iki adam çıktı. Arkalarında yağmurluklar vardı, ama başları açıktı. Yan yana köşeye doğru yürümeye başladılar, İsabella’nın hizasına geldikleri sırada sokak lambasının ışığı suratlarını aydınlattı. Kıza yakın olan adam siyahtı. Yüzünde güçlü ve azimli bir ifade vardı, dudakları kalın, burnu da enliydi. Yanındaki adam beyaz ve ondan çok büyüktü. Yüzü soluk, alnına düşen siyah saçları seyrekti. Kara gözleri katran kuyularına benziyordu. İsabella annesinin neden korktuğunu anladı. Bu adam insanda dehşet uyandırıyordu.</p>

  <p class="calibre3">İsabella ertesi gün Albay Van Vuuren’in albümünde adamın fotoğrafını buldu. “İşte bu. Gözlerini hiçbir zaman unutmayacağım.”</p>

  <p class="calibre3">Van Vuuren resimle ilgili bilgiyi okudu. “Bu fotoğraf iki yıl önce Doğu Berlin’de bir CIA ajanı tarafından çekilmiş. Kurnaz bir adam o. Elimizdeki tek fotoğrafı bu. Adı Joe Cicero. Rus KGB’sinden bir albay. Güney Afrika Komünist Partisi’nin genel sekreteri ANC’nın yasaklanan askeri kanadı Umkhonto we Sizwe’nin de kurmay başkanı.” Gülümsedi. “Gördüğünüz gibi büyük balık da ortaya çıktı, yavrum. Şimdi onun yanındaki genci bulmalıyız. Bu pek kolay olmayacak.”</p>

  <p class="calibre3">iki saat kadar uğraştılar. Ama İsabella sonunda zencinin resmini buldu. “İşte bu.”</p>

  <p class="calibre3">Sizi kutlarım. Çok iyi çalıştınız. Teşekkürler. Van Vuuren okumaya başladı. “Raleigh Tabaka. Sharpeville polis merkezine yapılan baskını düzenledi. Üç yıl önce, tam tutuklanacağı sırada ortadan kayboldu. O zamandan beri Fas ve Doğu Almanya’daki eğitim kamplarında görüldüğüne dair söylentiler duyuluyor. İyi eğitilmiş, tehlikeli bir terörist.” Başını salladı. “İki büyük balık bir arada. Bir de ne yapmaya hazırlandıklarını öğrenebilseydik.”</p>

  <p class="calibre3">Tara partideki konuklar dağıldıktan sonra uzun bir süre bekledi.</p>

  <p class="calibre3">Joe Cicero tanıştıkları ilk günden beri Tara için bir tehlike, ıstırap ve kayıp simgesi olmuştu. Esrarlı, soğukkanlı ve kötüydü. Tara’nın da ödünü patlatıyordu. Kadın Joe’nun yanındaki genç adamı ilk defa o gece görüyordu. Joe onu yalnızca, “Raleigh,” diye tanıtmıştı, ama kadın genç adama hemen ısınmıştı. Tara’ya Moses’ini hatırlatıyordu. Raleigh de Moses gibi görkemli, otoriter ve etkileyici bir insandı.</p>

  <p class="calibre3">Joe’yla Raleigh otele saat ikiden sonra geldiler. Tara onları arka taraftaki kendi yatak odasına götürdü.</p>

  <p class="calibre3">Joe, “Raleigh önümüzdeki iki üç hafta burada kalacak,” dedi. “İstediklerini sağlayacaksın. Özellikle bilgi.”</p>

  <p class="calibre3">Tara, “Peki,” diye fısıldadı. Kayıtlarda otelin sahibi ve yöneticisi gibi gözüküyordu, ama aslında gereken parayı Joe Cicero sağlamıştı. Kadın da doğrudan doğruya ondan emir alıyordu.</p>

  <p class="calibre3">Raleigh, Moses Gama’nın yeğeni. Tara genç adama dönerken Joe da o ifadesiz gözleriyle kadını süzdü.</p>

  <p class="calibre3">Ah, Raleigh, bunu anlamalıydım! Aynı aileden sayılırız. Moses oğlum Benjamin’in babası.</p>

  <p class="calibre3">Raleigh, “Evet,” diye cevap verdi. “Bunu biliyorum. Onun için de sana Güney Afrika’da ne yapacağımı açıklayacağım. Sadık bir insan olduğun kanıtlandı. Kimsenin bundan kuşkusu yok artık. Afrika’ya kocanı, yani amcam Moses Gama’yı ırkçı faşist Verwoerd rejiminin attığı cezaevinden kurtarmak için gideceğim. Halkımızın demokratik ihtilaline o liderlik edecek.”</p>

  <p class="calibre3">Tara müthiş bir sevinç duydu. Raleigh’yi kucaklarken mutluluktan ağlıyordu. Gözyaşları arasında, “Başarılı olman için her şeyimi veririm,” diye fısıldadı. “Hayatımı bile.”</p>

  <p class="calibre3">Jacobus Stander’in cuma sabahı üniversitede yalnızca iki dersi vardı. Bunlardan sonuncusu on bir buçukta sona erdi. O da otobüse binerek Hillbrow’a gitti. Dairesine girdiği sırada saat on ikiye geliyordu.</p>

  <p class="calibre3">Deri taklidi, ucuz ve eski bavul hâlâ bıraktığı gibi sigara masasının üzerinde duruyordu. Jacobus açık topaz rengi gözleriyle onu süzdü. Gözleri dışında dikkati çekecek bir özelliği yoktu. Uzun boyluydu, ama çok zayıftı. Uzun saçları kepekliydi. Bir balıkçı kazağı giymişti. Kot ceketinin dirseklerinde deri yamalar vardı. Sol kanat entelektüellerinin eskimiş üniformasıydı bu.</p>

  <p class="calibre3">Jacobus dar karyolasına ilişerek yine bavula baktı. Geride yalnızca birkaç kişi kaldı. Bunlardan biri de benim. Artık iş bana düşüyor. Baruch, Randy ve Berney’yi tutukladılar. Şimdi yapayalnızım.</p>

  <p class="calibre3">Zaten aslında ancak elli kişi kadardılar. Kendilerine “Afrika Direniş Harekâtı” adını vermişlerdi. Dinamit ve elektrikli zamanlama aygıtlarını kullanarak santralleri, demiryolu makas sistemlerini, hatta bir barajı bile uçurmuşlardı. Ama sonunda Mandela ve Rivonia grubu gibi kendi güvenliklerini önemsemedikleri ve yakalanan üyelerin sorgulama sırasında konuşmaları yüzünden mahvolmuşlardı.</p>

  <p class="calibre3">Jacobus da kurtulanlardan biriydi. Ama saatlerinin sayılı olduğunu biliyordu. Güvenlik polisi Berney’yi iki gün önce yakalamıştı. Jacobus onun konuşacağını da biliyordu.</p>

  <p class="calibre3">Genç adam saatine bakarak telefona uzandı. Annesi herhalde şu anda evdeydi. Babasının öğle yemeğini hazırlıyordu.</p>

  <p class="calibre3">Sarah telefona,“Alo?” dedi. “Ben Mevrou Stander’ım.”</p>

  <p class="calibre3">Jacobus, “Anne,” diye bağırdı.</p>

  <p class="calibre3">Kadın mutlulukla haykırdı. “Oğlum, neredesin?” Ama Jacobus’un cevabı sevincinin sönmesine yol açtı.</p>

  <p class="calibre3">Johannesburg’dayım, anne. Seninle konuşmam gerekiyor. Bir şeyi açıklamalıyım. Korkunç bir şey olacak. Bana kızmanı, benden nefret etmeni istemiyorum.</p>

  <p class="calibre3">Sarah, “Asla,” dedi. “Seni çok seviyorum, oğlum…”</p>

  <p class="calibre3">Senin ve babamın üzülmenizi, utanmanızı istemiyorum. Sizin suçunuz yok. Lütfen beni anlamaya ve affetmeye çalış.</p>

  <p class="calibre3">Jacobus, oğlum, ne var? Söylediklerini anlayamıyorum.</p>

  <p class="calibre3">Bunu sana açıklayamam, anne. Yakında anlayacaksın. Seni çok seviyorum. Babamı da. Lütfen her zaman bunu hatırla.</p>

  <p class="calibre3">Kadın, “Jacobus!” diye bağırdı. “Jacobus!” Ama oğlu telefonu kapatmıştı.</p>

  <p class="calibre3">Sarah kaygıyla mutfakta dolaşmaya başladı. Pişirdiği yemeği unutmuştu. Kocası eve döndüğü zaman koşarak adamın boynuna atıldı. Roelf’e kaygılarını açıkladı.</p>

  <p class="calibre3">Adam, “Manfred,” dedi. “Ona telefon edeceğim. Adamlarından birini Jacobus’un dairesine yollayabilir.”</p>

  <p class="calibre3">Sarah hıçkırdı. “Bu neden benim aklıma gelmedi.”</p>

  <p class="calibre3">Ama Manfred bakanlıkta değildi. Ancak pazartesi günü gelecekti.</p>

  <p class="calibre3">Roelf telaşla, “Şimdi ne yapacağız,” diye sordu.</p>

  <p class="calibre3">Lothar! Sarah birdenbire umutlandı. “Johannesburg polis örgütünden Lothar’ı ara. O ne yapılması gerektiğini bilir.”</p>

  <p class="calibre3">Jacobus kalabalık Johannesburg garına girdi. Bir banka oturarak eski bavulu ayaklarının arasına koydu. Bir süre baktı ona. Sonra bavulu ayaklarıyla usul usul bankın altına itti. Yerinden kalkarak kalabalığa karıştı ve gardan çıktı.</p>

  <p class="calibre3">Köşedeki Langham Oteli’ne giderek bara girdi. Soğuk bir bira söyledi, ağır ağır yudumlamaya başladı.</p>

  <p class="calibre3">Patlamanın şiddeti onu şaşırttı. Bir blok ötedeydi, ama patlama yüzünden bira bardağı devrildi. Bardakiler kaygı ve telaşla dışarı fırladılar.</p>

  <p class="calibre3">Jacobus da onları izledi. Trafik durmuştu. Binalardan fırlayan insanlar kaldırımlara doluşmuşlardı. Gar kapısından tozlar ve dumanlar fışkırıyor, gölge gibi insanlar sendeleyerek dışarı çıkmaya çalışıyorlardı. Herkes birbirine, “Ne var,” diye soruyordu. “Ne oldu?”</p>

  <p class="calibre3">Jacobus dönerek uzaklaştı. Polis ve itfaiye arabalarının sirenleri yaklaşıyordu, ama arkasına bakmadı bile.</p>

  <p class="calibre3">Lothar, “Hayır, Sarah Teyze,” diyordu. “Son zamanlarda Jacobus’u hiç görmedim. Evet, çok kaygılı olduğunu anlıyorum. Sana ne zaman telefon etti? Bir saat önce mi? Seni nereden aradı dedin? Peki, teyze, peki. Adresi nedir? Hillbrow’da mı?” Sarah’nın verdiği adresi önündeki not defterine yazdı. “Pekâlâ, Sarah Teyze. Bir şey öğrenir öğrenmez seni ararım.” Lothar yardımcısı Başkomiser Lourens’in kapıdan kendisine telaşla işaret ettiğinin farkındaydı. “Evet, anlıyorum, Sarah Teyze. Evet, söz veriyorum. Seni arayacağım. Ama artık telefonu kapatmam gerekiyor.”</p>

  <p class="calibre3">Lothar alıcıyı yerine bırakarak Lourens’e baktı. “Ja, ne oldu?”</p>

  <p class="calibre3">Büyük garda patlama!</p>

  <p class="calibre3">Lothar bağırdı. “Kaç ölü? Kaç yaralı?”</p>

  <p class="calibre3">İnanılmayacak kadar şanslıymışız. Bir kişi ölmüş, kırk kişi de yaralanmış.</p>

  <p class="calibre3">Lothar, “Katil köpekler,” diye homurdandı. Sonra kendini toplamaya çalışarak ekledi. “Kayıt Bölümünü ara. Kentteki bütün beyaz radikallerin bir listesini istiyorum. Bilgisayarı kullansınlar.”</p>

  <p class="calibre3">Lothar’ın istediği liste ancak dörde doğru gönderildi. Bu listedeki son isim genç adamın hemen dikkatini çekti. “Stander Jacobus Petrus.” Lothar’ın kulaklarında Sarah Stander’in üzgün sesi yankılandı.</p>

  <p class="calibre3">Sert bir sesle, “Stander,” dedi. “Bu ad listeye yeni eklenmiş sanırım.”</p>

  <p class="calibre3">Stander’in adını Afrika Direniş Harekâtı‘nın iki gün önce tutuklanan bir üyesinden öğrenmişler. Berney Fisher’den. Stander, Wit Üniversitesi’nin öğretim üyelerinden.</p>

  <p class="calibre3">Onun kim olduğunu biliyorum. Lothar not defterinin en üst sayfasını kopardı. “Nerede olduğunu da.” Koltuğunun altındaki mahfazadan 38’lik tabancasını çıkararak kontrol etti. Bir yandan da emirler yağdırıyordu.” ‘Uçan Bölük’ten dört tim istiyorum. Çifteli bir nişancı timi de. Bomba kurbanlarının resimlerini de hemen getirin…”</p>

  <p class="calibre3">Jacobus’un dairesi beşinci kattaydı. Nişancılar yerlerini aldıktan sonra Lothar zili çaldı. Tabancası elindeydi. Önce kapıyı açan olmadı. Lothar zili tekrar çalarken içerden hafif, kararsız ayak sesleri geldi.</p>

  <p class="calibre3">Biri soluk soluğa, “Kim o?” diye seslendi.</p>

  <p class="calibre3">Jacobus… benim, ben! Lothar!</p>

  <p class="calibre3">Ah, Tanrım! Lothar, Jacobus’un koşarak uzaklaştığını işitti.</p>

  <p class="calibre3">Hemen adamlarına, “Kapıyı kırın!” diye emretti. Balyozun daha ilk inişinde kilit kırıldı ve kapı açılarak geriye çarptı.</p>

  <p class="calibre3">içeriye ilk giren Lothar oldu. Oturma odası boştu. Doğru yatak odasına koştu.</p>

  <p class="calibre3">Lourens arkasından, “Dikkat edin!” diye bağırıyordu. “Silahlı olabilir.” Ama Lothar, Jacobus’un bir pencereye ulaşıp aşağıya atlamasını engellemek niyetindeydi.</p>

  <p class="calibre3">Yokladığı banyo kapısının kilitli olduğunu fark etti. İçerden su sesi geliyordu. Lothar kapıyı omzuyla kırdı. Jacobus lavaboya eğilmiş, bir avuç hapı yutmaya çalışıyor, öğürür gibi sesler çıkarıyordu.</p>

  <p class="calibre3">Lothar tabancasının kabzasını Jacobus’un bileğine indirdi. Genç adamı uzun saçlarından yakalayarak dizüstü çökertti. Elini ağzına sokup ıslanmış hapları çıkardı. Bir yandan da Lourens’e, “Cankurtaran çağırın,” diye bağırıyordu. “Mide yıkama aletini de getirsinler.”</p>

  <p class="calibre3">Jacobus çırpınmaya başlamıştı. Lothar genç adamın suratına tokadı indirdi. Parmaklarını onun boğazına kadar soktu. Jacobus kusmaya başladı. Lothar ayağa kalkarak muslukta ellerini yıkadı. Bir havluyla kuruladıktan sonra Jacobus’u sürükleyerek oturma odasına götürdü, bir koltuğa fırlattı. Lourens’e, “Fotoğrafları getirdin mi?” diye sordu. Yardımcısı ona sarı bir zarf uzattı.</p>

  <p class="calibre3">Jacobus koltuğa büzülmüştü. Gömleği kusmuk içindeydi. Burnu ve yüzü kızarmıştı. Ağzı kanıyordu. Lothar elini ağzına soktuğu zaman dudağının yanı yırtılmıştı. Şiddetle titriyordu.</p>

  <p class="calibre3">Lothar resimlerden birini ayırarak Jacobus’un önündeki sigara masasına koydu. Genç adam fotoğrafa bakakaldı. Bacakları kopmuş bir kız çocuğunun resmiydi. Bir kan gölü içinde yatıyordu. Elinde lolipop vardı. Jacobus banka oturduğu sırada küçük kızı görmüş olduğunu hatırladı ve birdenbire hıçkıra hıçkıra ağlamaya başlayarak başını çevirdi. Lothar onu ensesinden yakalayıp kafasını döndürdü. “Resme bak,” diye emretti.</p>

  <p class="calibre3">Jacobus titrek bir sesle, “Böyle olmasını istemedim,” diye fısıldadı. “İstemedim…”</p>

  <p class="calibre3">Lothar’ın o korkunç öfkesi birdenbire söndü. Kararsızca geriledi. “Böyle olmasını istemedim.” Ölmüş kızın başını dizine dayamış olan zenci çocuğun tepesine dikildiği zaman kendisi de böyle söylemişti. Kızın kanları Sharpeville’in tozları arasına akarken. Lothar birdenbire kendini çok bitkin hissetti. Midesi bulanıyordu. Oradan uzaklaşmak, yalnız kalmak istiyordu. Artık gerisini Lourens halledebilirdi.</p>

  <p class="calibre3">Lothar elini inanılmayacak bir şefkat ve merhametle Jacobus’un omzuna koydu. “Ja, Jacobus, Bunu hiçbir zaman istemeyiz. Ama onlar yine de ölürler. Şimdi sıra sende. Ölme sırası, Jacobus. Haydi, gidelim.”</p>

  <p class="calibre3">Tutuklama bombanın patlamasından altı saat sonra gerçekleşmişti. Bütün gazeteler Emniyet Amiri Lothar De La Rey’in fotoğraflarını bastılar.</p>

  <p class="calibre3">Jacobus altı hafta sonra mahkemede suçlu olduğunu itiraf etti ve ölüm cezasına çarptırıldı.</p>

  <p class="calibre3">Lothar De La Rey ise terfi ettirildi.</p>

  <p class="calibre3">Raleigh Tabaka, Jacobus’un davası devam ettiği sırada Kap’a vardı. Otobüse binerek Drake Çiftliği’ne, Victoria Gama’nın kaldığı kulübeye gitti. Ona kapıyı genç kadın açtı. Çocuğunu elinden tutmuştu. Genç adamı görünce fena halde irkildi.</p>

  <p class="calibre3">Raleigh! Çabuk içeri gir. Onu içeriye çekerek kapıyı kapattı. “Buraya gelmemeliydin.” Pencereye koşarak perdeleri kapatırken ekledi. “Burayı durmadan gözetliyorlar.” Dönerek Raleigh’nin önünde durdu, onu inceledi. “Değişmişsin. Bir erkeksin artık.” Raleigh’de kadına Moses Gama’yı hatırlatan o güç ve heyecan vardı. Victoria, o da bir aslan olmuş, diye düşündü. Sonra sordu. “Neden buraya geldin, Raleigh? Sana nasıl yardım edebilirim?”</p>

  <p class="calibre3">Moses Gama’yı Boer’lerin cezaevinden kurtarmak için geldim. Bana nasıl yardım edebileceğini de sana anlatacağım.</p>

  <p class="calibre3">Victoria mutlulukla bağırarak çocuğunu kendine çekti. “Nğ yapmam gerektiğini bana söyle,” diye yalvardı.</p>

  <p class="calibre3">Raleigh genç kadının bütün ricalarına rağmen akşam yemeği yemeye razı olmadı. O ucuz iskemlelerden birine bile oturmadı. Alçak ama güçlü bir sesle, “Moses’i görmeye ne zaman gideceksin?” diye sordu.</p>

  <p class="calibre3">Victoria, “Sekiz gün sonra,” dedi.</p>

  <p class="calibre3">Raleigh başını salladı. “Evet. Onu yakında göreceğini biliyorum. Bu da planımıza dahil. Şimdi beni dinle…”</p>

  <p class="calibre3">Moses Gama, Robben Adası‘ndaki cezaevindeydi. Karısıyla çocuğunu ancak altı ayda bir görmesine izin veriyorlardı. Moses yine açlık grevine başlamıştı. Bir iskeletten farksızdı. Ama bu da Raleigh’nin planlarına uyuyordu.</p>

  <p class="calibre3">Victoria, Hindu avukat Sammy Rnsami ve Tara Courtney’in çocuğunu dünyaya getiren Dr. Chetty Abramji’nin yardımıyla ilgililere başvurarak kocasının ciddi bir biçimde hasta olduğunu, bir hastanade muayene edilmesi gerektiğini bildirdi. Savcı buna itiraz etti. Ama yargıç, Dr. Abramji’nin verdiği rapordan etkilenmişti. Moses’in adadan getirtilmesi için gerekli emri imzaladı.</p>

  <p class="calibre3">Moses Gama’yı adadan gizlice bir motora bindirdiler. Ama Raleigh ve yardımcılarının her şeyden haberleri vardı. Zenci lideri kaçırmaları da çok kolay oldu. Raleigh amcasını eski bir kamyonete bindirerek, ağır ağır siyahlara ait olan Langa ilçesine doğru götürdü.</p>

  <p class="calibre3">Manfred De La Rey bakanlığa ait olan çok güzel ve zarif bir malikânede oturuyordu. Roelf Stander elden düşme aldığı küçük ve eski arabasını binanın önünde durdururken taşıtın oraya hiç yakışmadığını düşünmekteydi. Stander’ler çiftliklerini satmak zorunda kaldıklarından beri durumları gitgide bozulmuştu.</p>

  <p class="calibre3">Zenci uşak, Roelf’le Sarah’yı yemek odasına soktu. Manfred’le Heidi kahvaltı ediyorlardı.</p>

  <p class="calibre3">Heidi ayağa fırlayarak Sarah’yı yanağından öptü. “Seni uzun zamandan beri görmediğim için üzgünüm, Sarah.”</p>

  <p class="calibre3">Kadın da acı acı, “Evet,” diye mırıldandı. “Ben de öyle. Ama sen bana Manfred’in işlerinin bizi göremeyecek kadar fazla olduğunu söyledin her zaman.”</p>

  <p class="calibre3">Manfred ayağa kalkıp, “Roelf,” dedi gülümseyerek, iki eski arkadaş gibi el sıkıştılar.</p>

  <p class="calibre3">Roelf alçakgönüllü bir tavırla, “Bizi görmeye razı olduğun için teşekkür ederim, Manfred,” dedi. “Son zamanlarda işinin başından aşkın olduğunu biliyorum.” Yıllar Roelf Stander’e zalim davranmıştı. Saçları ağarmış, vücudu sanki küçülmüştü. Manfred ona bakarken gizli bir memnunluk duydu.</p>

  <p class="calibre3">Otursana, Roelf. Manfred onu sofradaki bir iskemleye götürdü. “Heidi sizin için kahvaltı söyledi.” Roelf’i oturttuktan sonra istemeye istemeye, hâlâ Heidi’nin yanında duran Sarah’ya döndü. “Merhaba, Sarie.” Sonra da, gençken ne kadar güzeldi, diye düşündü. Gözlerinde ve yüzünün biçiminde o eski güzelliğinden izler var, ama işte o kadar. Kalbinde vaktiyle Sarah’ya karşı duyduğu aşkın kalıntılarını aradı. O duygudan hiçbir şey kalmamıştı. Sevgisini Sarah’ın ihaneti öldürmüştü. Manfred yirmi yıldan uzun bir süre intikamını geciktirmiş, kadını şimdiki durumuna düşürmekle yetinmişti. Son intikam için uygun saati beklemişti. Ve o an da gelmişti işte. Manfred şimdi bunun zevkini çıkarıyordu.</p>

  <p class="calibre3">Sarah,“Merhaba, Manfred,” diye fısıldarken, kendi kendine, öyle zalim davrandı ki, dedi. Hayatımı ıstırapla doldurdu. Katlanılacak gibi değildi. Ama şimdi ondan yalnızca oğlumun hayatını istiyorum. Herhalde artık bunu da reddetmez.</p>

  <p class="calibre3">Manfred, “Ee?” diye mırıldandı. “Beni neden görmek istediniz?” Heidi o sırada Sarah’yı sofraya oturttu, zenci uşağa da gidebileceğini söyledi. Kadına, “Evet, Sarah,” dedi. “Bizi neden görmek istediğinizi söyleyin.”</p>

  <p class="calibre3">Sarah, “Neden görmek istediğimizi biliyorsunuz,” diye karşılık verdi. “Jacobus için.”</p>

  <p class="calibre3">Derin bir sessizlik oldu.</p>

  <p class="calibre3">Sonra Manfred içini çekti. “Jacobus. Neden bana geldiniz.”</p>

  <p class="calibre3">Ona yardım etmeni istiyoruz, Manfred.</p>

  <p class="calibre3">Manfred ağır ağır, “Jacobus anlamsız, tiksinti uyandırıcı bir şiddet hareketine girişti,” dedi. “Yargılandı ve suçlu bulundu. Ülkedeki en yüksek mahkeme onun darağacında ölmesine karar verdi. Ben Jacobus’a nasıl yardım edebilirim?”</p>

  <p class="calibre3">O kara terörist Moses Gama’ya yardım ettiğin gibi. Sarah’nın rengi iyice uçmuştu. Fincanı tabağa bırakırken eli titrediği için şıkırtı sesi çıktı. “Onun hayatını kurtardın. Şimdi de oğlumun hayatını kurtar.”</p>

  <p class="calibre3">Gama’nın cezasını Devlet Başkanı hafifletti…</p>

  <p class="calibre3">Sarah onun sözünü kesti. “Hayır, Manfred. O cezayı sen değiştirttin. Bunu biliyorum. Jacobus’u kurtaracak gücün var.”</p>

  <p class="calibre3">Hayır. Manfred başını salladı. “Bende o kadar güç yok. Jacobus bir katil. Katillerin en iğrençlerinden hem de. Merhamet de, pişmanlık da duymayan bir tip. Ona yardım edemem.”</p>

  <p class="calibre3">Edebilirsin. Edebileceğini biliyorum, Manfred. Lütfen! Sana yalvarıyorum. Oğlumu kurtar.</p>

  <p class="calibre3">Kurtaramam. Manfred’in yüzünde kesin bir ifade vardı. Dudakları amansızca gerilmiş, bir çizgi halini almıştı. “Kurtarmayacağım.”</p>

  <p class="calibre3">Kurtarmalısın, Manfred. Başka seçeneğin yok. Kurtarmak zorundasın.</p>

  <p class="calibre3">Neden böyle söylüyorsun? Manfred öfkelenmeye başlıyordu. “Hiçbir şey yapmak zorunda değilim.”</p>

  <p class="calibre3">Jacobus’u kurtarmalısın, Manfred. Çünkü o senin de oğlun. Aşkımızın ürünü o. Başka seçeneğin yok, Manfred. Oğlumuzu kurtarmalısın.</p>

  <p class="calibre3">Manfred ayağa fırladı, elini Heidi’yi korumak istiyormuş gibi onun omzuna koydu. “Evine geliyor, karımla bana hakaret ediyorsun!” Sesi öfkesinden titriyordu. “Buraya gelip çılgınca hikâyeler anlatıyor, beni suçluyorsun!”</p>

  <p class="calibre3">Roelf Stander bu süre boyunca sessiz oturmuştu. Şimdi başını kaldırarak yavaşça, “Bu doğru, Manfred,” dedi. “Sarah’nın söylediği her kelime gerçek. Onunla evlendiğim zaman karnında senin çocuğunu taşıdığını biliyordum. Sarah bana her şeyi açık açık anlattı. Sen onu terk etmiş, gidip Heidi’yle evlenmiştin. Bense Sarah’ya âşıktım.”</p>

  <p class="calibre3">Sarah da, “Sözlerimin doğru olduğunu biliyorsun,” diye fısıldadı. “Zaten başından beri biliyordun, Manfred. Jacobus’un gözlerine baktığın zaman gerçeği anlamamış olamazsın. İki oğlun da senin sarı gözlerini almışlar. Lothar ve Jacobus… İkisi de. Jacobus’un senin oğlun olduğunu biliyorsun.”</p>

  <p class="calibre3">Manfred iskemleye çöktü. Uzayan sessizlikte Heidi onun elini tuttu. Bu güven verici dokunuş Manfred’in kendini toplamasını sağladı. “Bu sözler doğru da olsa, yapabileceğim hiçbir şey yok. Kimin oğlu olursa olsun, adalet yerini bulacak. Bir cana karşılık bir can. Jacobus da yaptıklarının cezasını çekecek.”</p>

  <p class="calibre3">Manfred lütfen. Bize yardım etmelisin… Sarah ağlıyor, yaşlar solgun yanaklarından akıyordu. Manfred’in ayaklarına kapanmaya kalktı, ama Roelf onu yakalayarak tuttu.</p>

  <p class="calibre3">Sonra da Manfred’e döndü. “Dostluğumuz adına… birlikte yaptığımız ve paylaştığımız şeyler için… bize yardım etmez misin?”</p>

  <p class="calibre3">Sana acıyorum, Roelf. Manfred tekrar ayağa kalktı. “Artık karını eve götür.”</p>

  <p class="calibre3">Roelf, Sarah’yı yavaşça kapıya doğru çekti. Ama sonra kadın onun elinden kurtularak Manfred’e döndü. Istırapla, “Neden?” diye bağırdı. “Bize yardım edebileceğini biliyorum! Niçin yapmıyorsun bunu?”</p>

  <p class="calibre3">Manfred usulca, “Beyaz Kılıç senin yüzünden başarısızlığa uğradı,” dedi. “İşte sana bunun için yardım etmeyeceğim.” Bu sözleri duyunca Sarah’nın dili tutuldu sanki. Manfred, Roelf’e dönerek emretti. “Haydi, onu götür. Sonunda Sarah’yla işim bitti.”</p>

  <p class="calibre3">Sarah eve dönünceye kadar hiç konuşmadı. Durmadan ağladı. Roelf arabayı kulübelerinin önünde durdururken birdenbire dikleşti. Ezilmiş, bitmişti. “Ondan nefret ediyorum,” diye fısıldadı. “Tanrım, ondan öyle nefret ediyorum ki!”</p>

  <p class="calibre3">Şasa parlamentodaki dairesine girdiği zaman Tricia kaygılar içinde onu bekliyordu. “İç Güvenlik Bakanı sizinle hemen görüşmek istiyor, Bay Courtney. Siz gelir gelmez kendisine haber vermemi istedi. Buraya gelecekmiş,”</p>

  <p class="calibre3">Pekâlâ. Ona geldiğimi söyle. Sonra da annem için bir davetiye sağla. Dr. Verwoerd’un konuşmasını dinlemek istiyor. Başka bir şey var mı?</p>

  <p class="calibre3">Önemli bir şey yok, efendim. Tricia, Manfred’in bürosunu aramak için telefona uzanırken birdenbire durakladı. “Tuhaf bir kadın, bu sabah üç defa telefon etti. Adını vermedi. Sadece, Filo Komutanı Courtney’le konuşmak istediğini söyledi. Ne garip, değil mi?”</p>

  <p class="calibre3">Pekâlâ. Bir daha ararsa bana haber ver. Şasa odasına girerken kaşlarını çattı. Kadının eski rütbesinden söz etmesi onu garip bir biçimde sarsmıştı. Masasının başına geçerek mektuplarına göz atmaya başladı. Telefon çaldı.</p>

  <p class="calibre3">Bakan De La Rey geldi, efendim.</p>

  <p class="calibre3">Ona hemen yanıma gelmesini söyle, Tricia.</p>

  <p class="calibre3">Manfred içeri girerken Şasa onun elini sıkmak için ayağa kalktı. Adamın kaygılı olduğu her halinden anlaşılıyordu.</p>

  <p class="calibre3">Manfred hemen konuya girdi. “Gazetede körfezde batan motorla ilgili haberi okudun mu?”</p>

  <p class="calibre3">Haber gözüme ilişti, ama okumadım.</p>

  <p class="calibre3">Manfred, “Motor battığı sırada Moses Gama da içindeydi,” dedi.</p>

  <p class="calibre3">Tanrım! Şasa farkına varmadan antika dolaba bir göz attı. “Kurtuldu mu o?”</p>

  <p class="calibre3">Manfred, “Hiçbir yerde bulamadılar,” dedi. “Ya boğuldu ya da kurtuldu.”</p>

  <p class="calibre3">Şasa sordu. “Kaçtı mı yani?”</p>

  <p class="calibre3">Cezaevi gardiyanlarından biri kazadan kurtuldu. Adamın anlattığına göre kaza yerinde iki tekne varmış. Bunlardan ışıkları olmayan büyükçe bir tekne, cezaevi motoruna çarpmış. Tekne alabora olduğu sırada başka küçük bir motor hızla yaklaşmış. Karanlıkta başka bir şey görememiş. Ama Gama’yı o motorla alıp götürmüş olabilirler.</p>

  <p class="calibre3">Şasa usulca, “Moses Gama boğulduysa bizi onu öldürmekle suçlayacaklar,” diye mırıldandı. “Tabii bunun bütün dünyadaki yankıları korkunç olacak.”</p>

  <p class="calibre3">Eğer kurtulduysa, o zaman da Langa ve Sharpeville’deki gibi ayaklanmalar olacak.</p>

  <p class="calibre3">Şasa, “Ne yapacaksın?” diye sordu.</p>

  <p class="calibre3">Bütün polis örgütü alarmda. En iyi adamlarımdan biri, yani oğlum Lothar soruşturmayı yönetmek için hava kuvvetlerinin bir jetiyle Witwatersrand’dan geliyor. Uçağı birkaç dakika sonra inecek. Deniz kuvvetlerinden dalgıçlar batan motoru çıkarmaya çalışıyorlar.</p>

  <p class="calibre3">İki bakan on dakika daha olaydan söz ettiler. Sonra Manfred kapıya doğru yürüdü. “Haber alınca sana da bildiririm.” Şasa onun peşinden ön odaya gitti. İki adam Tricia’nın masasının önünden geçerlerken kız ayağa kalktı.</p>

  <p class="calibre3">Ah, Bay Courtney, siz Bakan De La Rey’le görüşürken o kadın tekrar telefon etti. Şasa da, Manfred de durakladılar. Sekreter konuşmasını sürdürdü. “Kadın yine Filo Komutanı Courtney’i istedi, efendim. Sizin toplantıda olduğunuzu söylediğim zaman da, ‘Kendisine Beyaz Kılıç hakkında bilgi verecektim.’ dedi. ‘O ne demek istediğimi anlar,’ dedi.”</p>

  <p class="calibre3">Beyaz Kılıç mı? Şasa donmuş gibi kıza baktı. “Telefon numarası bıraktı mı?”</p>

  <p class="calibre3">Hayır, efendim. Ama onunla bugün akşamüzeri, beş buçukta Kap garında buluşmanızı istedi. Dört numaralı peronda.</p>

  <p class="calibre3">Onu nereden tanıyacağım?</p>

  <p class="calibre3">Sizi daha önce de gördüğünü söyledi. Peronda bekleyecekmişsiniz. O sizin yanınıza gelecekmiş.</p>

  <p class="calibre3">Şasa bu habere daldığı için Manfred’in Beyaz Kılıç şifre adına gösterdiği tepkiyi fark etmedi. Adamın rengi uçtu, yanaklarında ve dudağının üstünde ter taneleri belirdi. Hiçbir şey söylemeden hızla dönerek koridora çıktı.</p>

  <p class="calibre3">Şasa katıldığı toplantı sırasında Beyaz Kılıç’ı düşündü durdu. O katil, çok iyi ve şefkatli bir adam olan sevgili büyükbabasını öldürmüştü. Şasa o eski öfkeyi yeniden duyuyordu şimdi. Beyaz Kılıç, diye düşünüyordu. Kim olduğunu öğrenirsem, aradan bunca yıl geçmiş olmasına rağmen suçunun cezasını çekeceksin. Faizi de artmış olacak.</p>

  <p class="calibre3">Manfred, Şasa’nın yanından ayrılır ayrılmaz doğru koridorun dibindeki kendi bürosuna gitti. Odasının kapısını kilitleyerek sinirli sinirli, bir aşağı bir yukarı dolaşmaya başladı. Cebinden çıkardığı bir mendille yüzünü sildi, sonra da duvardaki aynada kendine baktı. Rengi iyice uçmuştu. Gözleri tuzağa düşmüş yaralı bir leopar gibi vahşice parlıyordu.</p>

  <p class="calibre3">Manfred, “Beyaz Kılıç,” diye fısıldadı. Bu şifre adını yirmi beş yıldan beri kullanmamıştı. Ama karanlıkta kıyıya yaklaşan Alman denizaltısının köprüsünde durduğu günü hatırlıyordu. Saçlarını ve gür sakalını siyaha boyamıştı. Roelf Stander’in beklediği kumsalda yanan işaret ateşine bakıyordu.</p>

  <p class="calibre3">Roelf Stander o çılgınca planı uygulamaya çalıştıkları tehlikeli günlerde hep yanında olmuştu. Afrikaner vatanseverleri Stander’lerin kulübesinde toplanmışlardı her zaman. Sarah da hep yanlarında olmuştu. Kadın kahve ve yemek vermiş, hiç konuşmamıştı. Yalnızca dinlemişti. Manfred kadının konuşmaları ne büyük bir dikkatle dinlediğini ancak yıllar sonra anlamıştı.</p>

  <p class="calibre3">1948’de Afrikanerler kılıçla kazanamadıklarını seçimlerde elde etmişlerdi. Manfred de o zaman Adalet Bakanı Yardımcılığına getirilmişti. İlk iş olarak da, Beyaz Kılıç dosyasını getirtmişti. Dosyayı ortadan kaldırmadan önce dikkatle okumuş ihanete uğradıklarını da o zaman anlamıştı. O cesur vatanseverlerin arasında bir hain vardı. Smuts’un polislerine telefon ederek ona suikast yapılacağını haber veren bir kadın.</p>

  <p class="calibre3">Manfred bu kadının kim olduğunu tahmin etmiş, ama ondan tam ve kesin intikamını almamıştı. Yıllar boyunca son intikamını düşünerek zevk duymuştu.</p>

  <p class="calibre3">Kadının ıstırabını, yaşlanmasını ve kalbinin acı duygularla dolmasını seyretmişti. Kocasının hukuk ve siyaset alanlarındaki çabalarının boşa çıkmasını sağlamıştı. Bir rehber ve danışman rolünde adamı felakete sürüklemişti. Sonunda Roelf Stander bütün malını mülkünü, desteklerini ve azmini kaybetmişti. Manfred ise bütün bu süre boyunca o uygun anın gelmesini beklemişti. Sonunda gelmişti işte. Sarah Stander, Manfred’in karnına yerleştirdiği piçin hayatını kurtarması için yalvarmıştı. Ve kendisi de onu reddetmişti. Pek büyük bir zevk almıştı o zaman. Yıllar beklediği için bu zevk daha da yoğunlaşmıştı.</p>

  <p class="calibre3">Ama şimdi kadın intikam almaya kalkışmıştı işte. Manfred bunu tahmin etmemişti. Vurduğu darbenin kadını mahvedeceğini sanmıştı. Şansı yardım ettiği için Sarah’nın bu yeni ihanetini zamanında öğrenmişti.</p>

  <p class="calibre3">Manfred aynadan dönerek masasının başına geçti. Kararlı bir tavırla telefona uzanarak sekreterine, “Emniyet Amiri Bester’le konuşmak istiyorum,” dedi. Bester en güvendiği yardımcılarından biriydi. Manfred, “Bester,” diye kükredi. “Hemen bir tutuklama emri çıkarılmasını istiyorum. Ben imzalayacağım. Çabucak işleme konmal’.”</p>

  <p class="calibre3">Emredersiniz, sayın bakanım. Tutuklanacak kimsenin adı nedir?</p>

  <p class="calibre3">Manfred, “Sarah Stander,” diyerek kadının adresini yazdırdı. “Belki onu evinde bulamazsınız. O zaman akşamüzeri beş buçukta Kap garına, dört numaralı perona gidin. Kadın tutuklanmadan önce hiç kimseyle konuşmamalı. Bunu adamlarına tembih et.”</p>

  <p class="calibre3">Manfred telefonu kaparken haşin bir ifadeyle gülümsedi. Yasalara göre, bir kimseyi tutuklama ve doksan gün hapsetme yetkisi vardı. Bu insanı bu sürede kimseyle görüştürmeme yetkisi de. Doksan günde çok şey olurdu. Durum değişebilir ya da insan ölebilirdi. Her şey yolundaydı artık. Kadın başına başka dert açamayacaktı.</p>

  <p class="calibre3">Telefon çalmaya başlamıştı. Manfred, Bester’in aradığını düşünerek alıcıyı kaptı. “Evet? Ne var?”</p>

  <p class="calibre3">Baba benim, Lothar.</p>

  <p class="calibre3">Evet, Lothar, neredesin?</p>

  <p class="calibre3">Caledon Alanı‘nda. Yirmi dakika önce geldim. Size haberim var, baba. Dalgıçlar motoru buldular. Mahkûmun cesedi teknede değilmiş. Ama kapatıldığı kamaranın kapısı kırılarak açılmış, yani kaçmış. Daha da kötüsü, birileri kaçmasına yardım etmişler.</p>

  <p class="calibre3">Manfred usulca, “Onu bul,” dedi. “Moses Gama’yı bulmalısın. Bunu yapamazsan sonuç felaket olur.”</p>

  <p class="calibre3">Lothar, “Biliyorum,” diye cevap verdi. “Onu bulacağız. Bulmak zorundayız.”</p>

  <p class="calibre3">Centaine’le Şasa öğle yemeği için Cafe Royal’e gittiler. Kadın parlamentoda verilen yemekleri hiç beğenmemişti.</p>

  <p class="calibre3">Centaine istiridyelerin üzerine limon sıkarken, “Şimdi bana neden bu kadar dalgın olduğunu söyle, chérie,” dedi. “En güzel şakalarıma bile gülmüyorsun.”</p>

  <p class="calibre3">Çok üzgünüm, anne. Şasa garsona tekrar şampanya kadehini doldurmasını işaret etti. “Bu sabah biri telefon etti. O andan beri aklımı başka şeylere veremiyorum. Beyaz Kılıç’ı hatırlıyor musun?”</p>

  <p class="calibre3">Bunu nasıl sorabiliyorsun? Centaine çatalını bıraktı. “Ben Sir Garry’yi kendi babamdan daha çok severdim. Olanları anlat.”</p>

  <p class="calibre3">Ondan sonra yemek boyunca yalnız bu konudan söz ettiler. Sonra Şasa hesabı istedi. “Saat bir buçuğa geldi bile. Toplantı başlamadan yetişebilmek için hızlı yürümemiz gerekecek. Verwoerd’un konuşmasının en ufak bir bölümünü bile kaçırmak istemiyorum.”</p>

  <p class="calibre3">Centaine altmış altı yaşında olmasına rağmen hâlâ çevik ve güçlüydü. Şasa da bu yüzden yavaşlamak zorunda kalmadı. Ana oğul St. George Katedrali’nin önünden geçerek parka girerlerken hâlâ heyecanlı heyecanlı konuşuyorlardı.</p>

  <p class="calibre3">ilerdeki banklardan birinde iki adam oturuyordu. Tavırları yüz metre öteden bile Şasa’nın dikkatini çekti. Adamlardan uzun boylusu esmerdi. Üzerinde parlamento habercilerinin üniforması vardı. Dimdik oturuyor, boş gözlerle ilerdeki bir noktaya bakmıyordu.</p>

  <p class="calibre3">Yanındaki adam da siyah saçlıydı, ama rengi soluktu. Parlamento habercisine doğru eğilmiş, kulağına sanki sır veriyormuş gibi bir şeyler söylüyordu. Ama habercinin suratı ifadesizdi. Yanındakinin sözlerine bir tepki gösterdiği de yoktu.</p>

  <p class="calibre3">Bankın hizasına geldikleri zaman Şasa, Centaine’in yanından hafifçe eğildi. O zaman daha ufak tefek olan adamla göz göze geldiler. Gözleri bir çift katran kuyusuna benziyordu. Şasa onu incelerken adam bilerek başını çevirdi. Ama hâlâ konuşuyordu.</p>

  <p class="calibre3">Şasa biraz ilerledikten sonra omzunun üzerinden geriye baktı. Onu asıl başka konuların ilgilendirmesine rağmen, soluk suratlı adamın kara gözlerindeki heyecansız kin, ürpermesine neden oldu. Parlamentonun kapısına doğru giderlerken birdenbire, çok şey oluyor, diye düşündü. Olayları kontrol edemiyorum. Kafası karışmış, şaşırmıştı. Bu alışık olduğu bir duygu da değildi.</p>

  <p class="calibre3">Joe Cicero formülü usulca tekrarladı. “Karnındaki kurdu hissedebiliyor musun?”</p>

  <p class="calibre3">Yanındaki adam hâlâ ilerdeki bir noktaya bakıyordu. “Evet. Kurdu hissedebiliyorum.”</p>

  <p class="calibre3">Kurt bıçağın olup olmadığını soruyor.</p>

  <p class="calibre3">Adam, “Evet, bıçağım var,” dedi. Babası Yunanlı, annesi de melezdi. Portekiz Mozambik’inde dünyaya gelmişti. İlk bakışta karışık kandan olduğu anlaşılmıyordu. Onu gören Akdenizli sanırdı. Güney Afrika parlamentosunun habercileri Avrupalılardan seçiliyordu.</p>

  <p class="calibre3">Joe Cicero, “Kurt, iblisi nerede bulacağını bilip bilmediğini soruyor,” diye mırıldandı. Adamın adı Demetrio Tsefandis’di. Birkaç yıl içinde sekiz kere akıl hastanesine girip çıkmıştı. Son sefer ajanlar tarafından seçilmiş ve beyni de uygun biçimde yıkanmıştı. Onu bir yıl önce Güney Afrika’ya getirmişlerdi.</p>

  <p class="calibre3">Tsefandis, “Evet,” diye mırıldandı. “İblisi nerede bulacağımı biliyorum.”</p>

  <p class="calibre3">Joe fısıldadı. “Karnındaki kurt doğruca iblisin olduğu yere gitmeni emrediyor. Onu öldürmeni istiyor.” Tsefandis ayağa kalktı. Bir robot gibi hareket ediyordu. Joe ekledi. “Kurt şimdi gitmeni emrediyor.”</p>

  <p class="calibre3">Tsefandis ağır ağır parlamento binasına doğru yürümeye başladı. Joe onumarkasından bakarken, bu da oldu, diye düşündü. Her parçayı yerine dikkatle yerleştirdik, ilk büyük kaya yamaçtan yuvarlanmaya başladı. Bunu korkunç bir heyelan izleyecek ve dağın biçimi bir daha düzelmemek üzere değişecek.</p>

  <p class="calibre3">Joe Cicero ayağa kalkarak oradan uzaklaştı.</p>

  <p class="calibre3">Şasa, Centaine’le parlamentoya girdiği zaman ilk gördüğü Kitty Godolphin oldu. Ansızın kalbi heyecan ve beklenmedik bir mutlulukla doldu. Kızı on sekiz ay önce Fransa’nın güneyinde buluştuklarından beri hiç görmemişti. Şasa gizlice lüks bir yat kiralamış, Kitty’yle Capri’ye kadar gitmişlerdi. Ayrılırlarken Şasa’ya mektup yazmaya söz vermiş, ama bu sözünü tutmamıştı. Şimdi de birdenbire karşısına çıkmıştı.</p>

  <p class="calibre3">Şasa giriş yapmadan, “Burada ne işin var?” diye sordu.</p>

  <p class="calibre3">Kitty, Centaine’e, “Merhaba, Bayan Courtney,” dedi. “Sizin gibi kültürlü bir hanımefendinin böyle kaba bir oğlu nasıl olur?”</p>

  <p class="calibre3">Centaine güldü. Kitty’den hoşlanıyordu. Şasa aslında benzer yanları çok, diye düşündü. Kitty açıkladı. “Jan Smithy’yle bir konuşma yapmak için Rodezya’ya gitmiştim. Bugün Verwoerd’un yapacağı konuşmayı filme almak için buraya da uğradım. Tabii sizi görmek için de.”</p>

  <p class="calibre3">Birkaç dakika konuştular. Sonra Centaine, “İzninizle,” dedi. “Dinleyiciler locasında kendime iyi bir yer bulmalıyım.”</p>

  <p class="calibre3">Annesi uzaklaşırken Şasa, Kitty’ye usulca, “Seni ne zaman göreceğim?” diye sordu.</p>

  <p class="calibre3">Bu akşam olur mu?</p>

  <p class="calibre3">Evet… ah, kahretsin! Beyaz Kılıç‘la ilgili bir açıklama yapacak kadınla randevusu olduğunu hatırlamıştı. “Nerede kalıyorsun?”</p>

  <p class="calibre3">Aynı otelde.</p>

  <p class="calibre3">Daha sonra oraya gelebilir miyim?</p>

  <p class="calibre3">Tabii. Ama o arada daha iyi teklifler alırsam iş değişir.</p>

  <p class="calibre3">Seni küçük köpek! Neden benimle evlenmiyorsun?</p>

  <p class="calibre3">Çünkü sen bana layık değilsin, ahbap. Bu şakayı aralarında sık sık tekrarlıyorlardı. “Neyse… Sonra görüşürüz.”</p>

  <p class="calibre3">Kitty merdivenden çıkarken Şasa onun arkasından baktı. Aradan bunca yıl geçmişti, ama Kitty hiç yaşlanmıyordu. Ani bir yalnızlık hisseden Şasa bu düşünceleri kafasından kovmaya çalışarak salona girdi. Tam yerine gideceği sırada Manfred iskemlesinden fırlayarak hızla ona doğru geldi. Şasa’yı kolundan tuttu. “Dalgıçlar batmış olan motoru yüzdürdüler. Moses Gama’nın kaçmış olduğu anlaşılıyor. Ama ülkenin bütün çıkış yollarını kapattık. Adamlarım onu yakalayacaklar. Gama kaçamaz. Yanılmıyorsam, başbakan bugün Moses Gama’nın kaçmış olduğunu açıklayacak.”</p>

  <p class="calibre3">İkisi iskemlelerine doğru giderken, biri hızla Şasa’ya çarptı. Şasa hafifçe bağırarak döndü. Parkta, bankta oturan parlamento habercisini hemen tanıdı.</p>

  <p class="calibre3">Şasa dengesini bulurken adamı, “Dikkat etsene,” diye azarladı. Ama haberci bu sözleri duymadı sanki. Yüzü ifadesiz, gözleri de cam gibiydi yine.</p>

  <p class="calibre3">Hızla uzaklaşarak kürsünün solundaki muhalefet bölümüne doğru gitti. Şasa onun arkasından bakıyordu. “Çok kaba.”</p>

  <p class="calibre3">Haberci birdenbire fikrini değiştirmiş gibi döndü ve Verwoerd’un yanına gitti. Başbakan başını kaldırdı. Adamın kendisine bir mesaj getirdiğini sandığı anlaşılıyordu. Kimse habercinin garip davranışlarının farkında değildi. Bir tek Şasa olanları şaşkın bakışlarla seyrediyordu.</p>

  <p class="calibre3">Haberci, Dr. Verwoerd’a sokularak ceketini açtı. Şasa çeliğin gümüşümsü ışıltısını gördü. “Tanrım!” diye bağırdı. “Bıçağı var.”</p>

  <p class="calibre3">Haberci bıçağı bir defa kaldırıp indirdi, işin garibi, Verwoerd ne olduğunun farkında değilmiş gibi gülümsüyordu. Haberci bıçağı çekip çıkardı. Kanlanmıştı.</p>

  <p class="calibre3">Şasa ileriye doğru atılacak oldu, ama Manfred onu kolundan yakaladı. “Mançurya Adayı,” diye fısıldadı. Şasa donmuş gibi kalakaldı.</p>

  <p class="calibre3">Haberci şimdi Verwoerd’a bıçağı tekrar tekrar saplıyordu. Sonunda yakındakiler neler olduğunu fark ettiler. Yerlerinden fırlayarak habercinin üzerine atıldılar. O iblisçe bir güçle karşı koymaya kalktı. Bir yandan da deli gibi, “İblis nerede?” diye haykırıyordu. “İblisi öldüreceğim!”</p>

  <p class="calibre3">Adamı yeşil halının üzerine devirerek sıkıca tuttular. Dr. Verwoerd hâlâ yerinde oturuyor, parlak kanların fışkırdığı göğsüne bakıyordu. Sonra da bu korkunç manzarayı gizlemek istiyormuş gibi ceketinin önünü kapattı ve yere yuvarlandı.</p>

  <p class="calibre3">Tricia kesin haberi getirdiği sırada Şasa’yla Manfred, Şasa’nın bürosundaydılar. “Dr. Verwoerd, Volk Hastanesi’ne götürülürken ölmüş.”</p>

  <p class="calibre3">Şasa masasının arkasındaki dolabı açtı. İki kadehe konyak doldurdu. Sessizce içkilerini yudumlarken birbirlerinin gözlerinin içine baktılar.</p>

  <p class="calibre3">Sonra Şasa kadehini indirerek, “Hemen seni destekleyecek kimselerin bir listesini yapmalıyız,” dedi. “Herhalde başbakan olmak için John Vorster’i yenmek zorunda kalacaksın. Onun adamları harekete geçmişlerdir bile.”</p>

  <p class="calibre3">Manfred’le Şasa saatlerce birlikte çalıştılar. Artık başarıya erişmek üzereydiler. Şasa kazanacaklarını hissediyor, hatta buna inanıyordu. Başbakanlık ve Devlet Başkanlığı ikisinin olacaktı. Bu düşüncenin verdiği sarhoş edici heyecan arasında saatler çabucak geçti. Birden Şasa’nın odasının köşesindeki saat beşi çaldı.</p>

  <p class="calibre3">Şasa telaşla ayağa fırlayarak kolundaki saate bir göz attı. “Beş olmuş.” Kapıya doğru yürüdü.</p>

  <p class="calibre3">Manfred arkasından, “Nereye gidiyorsun?” diye seslendi. “Sana ihtiyacım var. Geri dön.”</p>

  <p class="calibre3">Şasa cevap verdi. “Döneceğim.” Telaşla dışarı fırladı.</p>

  <p class="calibre3">Şasa soluk soluğa dört numaralı perona ulaşıp oradaki saate baktı. Beşi kırk geçiyordu. On dakika geciktim, diye düşündü. Kadın gitti herhalde, onu yakalayamadım.</p>

  <p class="calibre3">Birdenbire yukardaki hoparlörden bir ses yükseldi. “Stellenbosch treni dört numaralı perona girecektir.”</p>

  <p class="calibre3">Şasa birdenbire rahatladı. Kadın bu trendeydi herhalde. Bu yeri ondan seçmişti. Ve tren de rötar yapmıştı.</p>

  <p class="calibre3">Tren ağır ağır istasyona girerken Şasa telaşla bakınmaya başladı. Tren durdu, kapılar açıldı. Yolcular inerek kapılara doğru yürümeye başladılar. Şasa hem dikkati çekmek, hem de kadını görebilmek için yakındaki bir bankın üzerine sıçradı.</p>

  <p class="calibre3">Bay Courtney… Bir kadın sesiydi bu. Telefondaki kadının sesi. Şasa aradan bu kadar yıl geçmiş olmasına rağmen sesi tanıdı. Ayaklarının ucunda yükselerek yolcuların başları üzerinden bakmaya çalıştı.</p>

  <p class="calibre3">Bay Courtney! işte kadın oradaydı. Yolculardan oluşan sele kapılmıştı. Onların arasından sıyrılarak Şasa’ya yaklaşmaya çalışıyor, onun dikkatini çekmek için el sallıyordu.</p>

  <p class="calibre3">Şasa kadını hemen tanıdı. Geçirdiği şok yüzünden donmuş gibi kaldı. Ona hayretle bakıyordu. Sarah Stander adlı kadındı bu. Şasa onunla Manfred’in tatil evinde karşılaşmıştı. Yıllar önce olmuştu bu. Ama Şasa kadının onu, “Filo Komutanı Courtney,” diye çağırdığını hatırlıyordu. Durumu o zaman anlamalıydım, dedi kendi kendine. Ne kadar aptal, ne kadar anlayışsızmışım. Şasa hâlâ banktan kadına bakarken başka bir şey dikkatini çekti.</p>

  <p class="calibre3">iki adam yolcuları sertçe itiyorlardı. İriyarıydılar. Arkalarında biçimsiz lacivert elbiseler, başlarında da fötr şapkalar vardı. Bu kılık onların güvenlikten olduklarını açıklıyordu. Adamların Sarah Stander’in peşinde oldukları belliydi.</p>

  <p class="calibre3">Kadın da aynı anda iki dedektifi fark etti, yüzü duyduğu dehşetten bembeyaz kesildi. “Bay Courtney!” diye haykırdı. “Çabuk… peşimdeler!” Kalabalıktan sıyrılarak Şasa’ya doğru koşmaya başladı. “Çabuk olun! Lütfen! Çabuk olun!”</p>

  <p class="calibre3">Şasa da banktan inerek kadına doğru atıldı. Ama önünde kucağı paket dolu yaşlı bir kadın vardı. Şasa az kalsın ihtiyarı deviriyordu. Dengesini bulduğu sırada iki dedektif Sarah’ya yetişmişlerdi bile. Kadını iki kolundan yakaladılar.</p>

  <p class="calibre3">Lütfen! Sarah çaresiz bir çığlık attı. Sonra inanılmayacak, çılgınca bir güçle adamların elinden kurtuldu ve Şasa’ya doğru koştu. “İşte.” Bir zarfı onun eline tutuşturdu. “İşte.”</p>

  <p class="calibre3">İki polis kendilerini çabucak toplayarak kadının peşinden geldiler. Adamlardan biri Sarah’nın ellerini arkaya doğru çekti, onu sürükleyerek götürdü. Diğer polis Şasa’nın karşısına dikildi.</p>

  <p class="calibre3">Biz güvenlikteniz. Elimizde kadını tutuklama emri de var. Soluk soluğaydı. “Kadın size bir şey verdi. Gözümle gördüm. Onu bana teslim etmelisiniz.”</p>

  <p class="calibre3">Kendinize gelin! Şasa dikleşerek dedektifi azametle süzdü. “Siz kiminle konuştuğunuzun farkında mısınız?”</p>

  <p class="calibre3">Polis, Şasa’yı tanıdı ve fena halde şaşırdı. “Bakan Courtney! Çok üzgünüm, efendim. Ben…”</p>

  <p class="calibre3">Şasa buz gibi bir tavırla onu uyardı. ,“Bu olay burada sona ermeyecek, başkomiser. Şimdi görevinizin başına dönün.” Şasa zarfı iç cebine sokarak peronda ilerledi. Polis kaygıyla onun arkasından bakıyordu.</p>

  <p class="calibre3">Bürosuna varıncaya kadar mektubu açmadı. Tricia gitmemişti, onu bekliyordu.</p>

  <p class="calibre3">Şasa, “Bakan De La Rey nerede?” diye sordu.</p>

  <p class="calibre3">O da siz gittikten kısa bir süre sonra buradan ayrıldı, efendim. Evine gideceğini söyledi. Oradan arayabilirmişsiniz.</p>

  <p class="calibre3">Teşekkür ederim, Tricia artık gidebilirsin. Şasa odasına girerek kapıyı kapattı. Masasının başına geçti. Zarfı çıkararak sümenin ortasına koydu. Nedense ona, korkunç bir şey öğrenecekmiş gibi geliyor, mektubu okumayı canı istemiyordu. Bu zarftaki açıklamalar yüzünden sanki hayatının düzeni bozulacak, her şey altüst olacaktı. Sonra dayanamayarak masasından gümüş kâğıt bıçağını aldı, zarfın yanını yırttı. İçindeki kâğıtta bir tek cümle vardı. Şasa buna bakakaldı. Ama şok geçirdiği yoktu. Herhalde bilinçaltı gerçeği çoktan öğrenmişti. Bunun nedeni o gözlerdi. Büyükbabası öldüğü gün Beyaz Kılıç o sarı gözleriyle ona bakmıştı. Şasa ne şaşkınlık duydu, ne de kuşku. Üstelik Manfred’in göğsündeki o eski kurşun yarasını da gözleriyle görmüştü. O gün Beyaz Kılıç’ın göğsüne sıktığı kurşunun iziydi bu.</p>

  <p class="calibre3">Kâğıtta, “Beyaz Kılıç, Manfred De La Rey’di,” yazılıydı.</p>

  <p class="calibre3">Çocukluklarında Walvis koyundaki iskelede karşılaştıkları gün kader onları kovalamaya, akıbetlerine doğru amansızca sürüklemeye başlamıştı. Şasa usulca, “Birbirimizi mahvetmek için doğmuşuz,” diye mırıldanarak telefona uzandı.</p>

  <p class="calibre3">Ben De La Rey.</p>

  <p class="calibre3">Şasa da, “Benim,” dedi.</p>

  <p class="calibre3">Ja. Telefonunu bekliyordum. Manfred’in sesi yorgun ve bıkkındı. “Kadın sana ulaşmış. Adamlarım haber verdiler.”</p>

  <p class="calibre3">Şasa, “Onu serbest bırakmalısın,” dedi.</p>

  <p class="calibre3">Bırakıldı bile. Bunu ben emrettim.</p>

  <p class="calibre3">Seninle konuşmalıyız.</p>

  <p class="calibre3">Ja. Bu şart.</p>

  <p class="calibre3">Şasa, “Nerede?” diye sordu. “Ne zaman?”</p>

  <p class="calibre3">Manfred, “Weltevreden’e geleceğim,” dedi. “Ama bir şartım var.”</p>

  <p class="calibre3">Şasa ihtiyatlı bir tavır takındı. “Neymiş bu şart?”</p>

  <p class="calibre3">Annen de orada olmalı.</p>

  <p class="calibre3">“Annem mi Şasa’nın sesinde şaşkınlık vardı.</p>

  <p class="calibre3">Evet, annen. Centaine Courtney.”””</p>

  <p class="calibre3">Anlayamıyorum… Annemin bu işle ne ilgisi var?</p>

  <p class="calibre3">Manfred sıkıntıyla, “Her şeyle ilgisi var onun,” diye cevap verdi. “Her şeyle.”</p>

  <p class="calibre3">Kitty Godolphin o akşam oteldeki dairesine döndüğü zaman çok sevinçliydi. Hank kanlar içinde salondan cankurtarana taşınan Dr. Verwoerd’u uygun açılardan çekmiş, panik ve kargaşayı da filme almıştı.</p>

  <p class="calibre3">Kız bir bardağa cin ve tonik koydu. Aynı anda telefon çalmaya başladı. Alıcıya uzandı. “Ben Kitty Godolphin.”</p>

  <p class="calibre3">Miss Godolphin. Karşısındaki bir yabancıydı. “Moses Gama selamlarını yolluyor.”</p>

  <p class="calibre3">Kitty sert sert, “Moses Gama güvenlik önlemleri çok sıkı olan bir cezaevinde,” diye cevap verdi. “Ölünceye kadar da orada kalacak. Lütfen zamanımı boşuna harcamayın.”</p>

  <p class="calibre3">Dün gece Umkhonto we Sizwe cengâverleri Moses Gama’yı cezaevi motorundan kaçırdılar. Şaşkınlıktan Kitty’nin yanakları ve dudakları uyuştu. Motorun battığını gazetelerde okumuştu. Adam ekledi. “Moses Gama şimdi güvenli bir yerde ve sizinle konuşmak istiyor. Onunla buluşmaya razı olursanız kameranızın kullanılmasına da izin verilecek.”</p>

  <p class="calibre3">Kitty üç saniye cevap veremedi. Sesi çıkmıyordu, ama kafası hızla çalışıyordu. Bu bir televizyoncunun hayatı boyunca ancak bir defa elde edebileceği o büyük fırsatlardandı. “Geleceğim,” dedi.</p>

  <p class="calibre3">On dakika sonra otelin balo salonunun kapısı önünde koyu mavi bir kamyonet duracak. Farlarını iki defa yakıp söndürecek. Kimseyle konuşmadan taşıta binin.</p>

  <p class="calibre3">Moses Gama küçük mutfakta masanın başında oturuyordu. Saçları tümüyle beyazlaşmış, vücudu iskelete dönmüştü, ama Kitty yine de onu hemen tanıdı. Adamın kara gözleri yine eskisi gibi insanı ipnotize ediyordu. Tavırları da etkileyiciydi.</p>

  <p class="calibre3">Moses, “Geldiğin için minnet duyuyorum,” dedi. “Ama zamanımız çok az. Faşist polisler beni bir kurt sürüsü gibi yakından izliyor. Kısa süre sonra buradan gitmem gerekecek.”</p>

  <p class="calibre3">Hank kamerasını yerleştirmiş, ışıkları ayarlamıştı bile. Moses kameraya bakarak konuşmaya başladı. “Halkımın özgürlüğe olan özlemini hiçbir cezaevi duvarı engelleyemez. Hiçbir mezar, gerçeği sizden gizleyemez.”</p>

  <p class="calibre3">Moses Gama on dakika kadar konuştu. Sonra da Kitty’ye dönerek, “Sen bir dostsun,” dedi. “Barış içinde git.”</p>

  <p class="calibre3">Raleigh Tabaka, Kitty’yi kolundan tuttu. “Gelin. Burada gereğinden fazla kaldınız. Artık gitmelisiniz.” Mutfak kapısında bekleyen adamı işaret etti. “Adı Robert. Size yol gösterecek.”</p>

  <p class="calibre3">Robert, “Beni izleyin,” diye emretti. Kitty’yle Hank’ı tozlu arka avludan geçirerek yola çıkardı. Sonra da orada durdu.</p>

  <p class="calibre3">Kitty, “Şimdi ne olacak?” diye fısıldadı. “Neden burada bekliyoruz?”</p>

  <p class="calibre3">Robert, “Sabırlı olun,” dedi. “Biraz sonra öğrenirsiniz.”</p>

  <p class="calibre3">Kitty birden orada yalnız olmadıklarını anladı. Gölgelerin arasında bir kalabalık da bekliyordu. Yüzlerce insan.</p>

  <p class="calibre3">Kitty usulca, “Ne oluyor?” diye sordu.</p>

  <p class="calibre3">Robert, “Şimdi göreceksiniz,” dedi.</p>

  <p class="calibre3">Diğerleri usul usul kulübeye doğru ilerlemeye başlamışlardı. Sonra biri seslendi. “Baba! Çocukların burada! Bizimle konuş, baba!”</p>

  <p class="calibre3">Bir başkası, “Moses Gama!” diye haykırdı. “Biz hazırız. Başımıza geç.”</p>

  <p class="calibre3">Sonra alçak seslerle, Nkosi Sikelel’i Afrika (Tanrı Afrika’yı Korusun) parçasını söylemeye başladılar.</p>

  <p class="calibre3">O sırada başka bir ses duyuldu. Önce uzaklarda yankılandı, sonra yaklaşmaya başladı. Polis arabaları sirenlerini çalarak yaklaşıyordu.</p>

  <p class="calibre3">Robert, “Kameranızı hazırlayın,” dedi.</p>

  <p class="calibre3">Kitty’le Hank kulübeden çıkar çıkmaz Moses Gama masadan kalkmaya hazırlandı. “İşte oldu. Artık gidebiliriz.”</p>

  <p class="calibre3">Raleigh Tabaka onu engelledi. “Hemen değil, amca. Önce yapmamız gereken bir şey daha var.” Raleigh masaya yaklaşarak amcasının karşısında durdu. “Bütün bunlar büyük bir dikkatle planlandı. Bu akşam Verwoerd denilen o beyaz canavar katledildi. O ırkçı parlamentonun toplantısında hem de. Plana göre Verwoerd’un öldürülmesinden sonraki kargaşa sırasında sen ortaya çıkacak ve ayaklanan halkımıza liderlik edecektin.”</p>

  <p class="calibre3">Moses öfkeyle sordu. “Bütün bunlar bana neden daha önce anlatılmadı?”</p>

  <p class="calibre3">Sabırlı ol, amca. Beni sonuna kadar dinle. Bütün bunları planlayan adamlar kuzeydeki soğuk ve kasvetli bir ülkeden. Onlar Afrikalıların ruhunu anlayamıyorlar. Halkımızın iyice öfkelenmedikçe ayaklanmayacağını bilmiyorlar. O an henüz gelmedi. O öfkenin iyice şiddetlenmesi için daha birkaç yıl çabalanması gerekiyor. Ancak o zaman istediğimiz olacak. Beyaz polis hâlâ çok güçlü. Bizi ezmek için küçük parmaklarını oynatmaları da yeterli. O zaman dünya bir kenardan ölmemizi seyreder. Macaristan’daki isyanın bastırılmasını seyrettiği gibi.</p>

  <p class="calibre3">Moses, “Anlayamıyorum,” dedi. “Madem bu yolu izlemeyecektin, niçin bu noktaya kadar geldin.”</p>

  <p class="calibre3">İhtilalın yalnız liderlere değil, şehitlere de ihtiyacı var. Dünyanın öfkesi uyandırılmak Ve şehitler olmadıkça da bunu başaramayız. Şehitler ve liderler, amca.</p>

  <p class="calibre3">Moses, “Halkım beni lider olarak seçti,” diye hatırlattı.</p>

  <p class="calibre3">Hayır, amca. Raleigh başını salladı. “Sen değersiz bir insan olduğunu kanıtladın. Halkını sattın. Canını kurtarmak için ihtilalcileri düşmana teslim ettin. Nelson Mandela’yı ve Rivonia kahramanlarını düşmana sattın. Bir zamanlar senin bir tanrı olduğuna inanıyordum. Ama artık hain olduğunu biliyorum.”</p>

  <p class="calibre3">Moses sessizce yeğenine baktı.</p>

  <p class="calibre3">Bunu inkâr etmediğin için seviniyorum, amca. Suçun kuşku götürmeyecek bir biçimde, kesinlikle kanıtlandı. Böyle davrandığın için artık lider olma hakkını da kaybettin. Yalnız Nelson Mandela bu rolü oynayabilecek kadar büyük bir insan. Ancak, amcacığım, ihtilalin şehitlere de ihtiyacı var. Raleigh Tabaka ceketinin cebinden beyaz, temiz beze sarılmış bir şey çıkardı, masaya koyarak kumaşı dikkatle açtı.</p>

  <p class="calibre3">İkisi de bezin içindeki tabancaya baktılar.</p>

  <p class="calibre3">Bir polis tabancası bu. Silahı birkaç saat önce karakolun deposundan çaldık. Seri numarası karakolda kayıtlı. İçinde de polis kurşunları var. Raleigh tabancanın kabzasını beze sararak tuttu. “Üzerinde polislerin parmakizleri olduğunu da söylemeliyim.” Elinde tabancayla ilerledi ve Moses’in arkasında durdu. Namluyu yavaşça amcasının ensesine dayadı.</p>

  <p class="calibre3">Dışarda şarkı başlamıştı.</p>

  <p class="calibre3">Şarkı arasında polis sirenlerinin yaklaştığını duydular.</p>

  <p class="calibre3">Raleigh yavaşça, “Zalim faşist polise senin burada olduğun haber verildi,” diye ekledi.</p>

  <p class="calibre3">Sirenler yaklaştı. Motor homurtuları, fren gıcırtıları duyuldu, kapılar çarpılarak kapatıldı, emirler verildi, konuşmalar oldu ve sonunda kulübenin kapısı kırıldı.</p>

  <p class="calibre3">Lothar De La Rey adamlarının önünde kulübeye dalarken, Raleigh Tabaka, “Barış içinde git, amca,” diye fısıldadı ve Moses Gama’yı başının arkasından vurdu.</p>

  <p class="calibre3">Sonra polis tabancasını masaya atarak karanlık avluya süzüldü. Dışardaki kalabalığa karışıp, üzeri örtülü ceset sedyeyle dışarı çıkarılıncaya kadar bekledi. Sonra da güçlü ve berrak bir sesle, “Polis liderimizi öldürdü!” diye bağırdı. “Moses Gama’yı öldürdüler!”</p>

  <p class="calibre3">Yüzlerce insan bu sözleri tekrarlarken kadınlar ulur gibi sesler çıkarmaya başladılar. Raleigh Tabaka döndü, karanlıklara karışarak uzaklaştı.</p>

  <p class="calibre3">Manfred silah odasının kapısında durdu. Taştan yapılmış şöminede ateş yanıyordu. Şasa Courtney ateşin önünde, ayaktaydı. Üzerinde smokini vardı. Uzun boyu, zarif tavırları ve şakakları ağarmış saçlarıyla çok kibar ve yakışıklıydı. Ama yüzündeki ifade acımasızdı.</p>

  <p class="calibre3">Centaine Courtney masanın başında oturuyordu. Onun arkasında da gece elbisesi vardı. Çok sevdiği sarı renkte, Çin brokarındandı tuvaleti. Boynuna Hani Madeni’nden çıkarılmış şahane sarı pırlantalardan yapılma bir gerdanlık takmıştı.</p>

  <p class="calibre3">Şasa, Manfred’i usulca selamladı. “Beyaz Kılıç.”</p>

  <p class="calibre3">Manfred başını salladı. “Ja. Ama o uzun yıllar önceydi. Bir başka savaş sırasında.”</p>

  <p class="calibre3">Masum bir insanı öldürdün. Soylu bir ihtiyarı.</p>

  <p class="calibre3">O kurşun bir başkası içindi. Bir vatan haini, halkını ingiliz boyunduruğuna sokan bir Afrikaner için.</p>

  <p class="calibre3">Sen bir teröristtin o zaman. Gama ve Mandela gibi. Senin cezan neden onlarınkinden farklı olsun?</p>

  <p class="calibre3">Manfred, “Biz haklı bir amaç uğruna savaştık,” diye cevap verdi. “Tanrı da bizden yanaydı.”</p>

  <p class="calibre3">Bu ülkedeki mahkemelerin seninle aynı fikirde olup olmadıklarını anlayacağız. Şasa, Centaine’e baktı. “Lütfen önündeki defterde yazılı olan numarayı çevir. Cinayet Masasından Emniyet Amiri Bothma’yı iste. Ona telefonumuzu beklemesini söyledim.”</p>

  <p class="calibre3">Centaine hiç kımıldamadı. Manfred’i süzerken yüzünde acıklı bir ifade vardı.</p>

  <p class="calibre3">Şasa, “Lültfen dediğimi yap, anne,” diye ısrar etti.</p>

  <p class="calibre3">Manfred atıldı. “Hayır. O bunu yapamaz. Sen de öyle.”</p>

  <p class="calibre3">Nedenmiş o?</p>

  <p class="calibre3">Manfred, Centaine’e döndü. “Ona gerçeği söyle, anne.”</p>

  <p class="calibre3">Şasa öfkeyle kaşlarını çattı. Ama Centaine onun konuşmasına engel olmak için elini kaldırdı. “Doğru,” diye fısıldadı. “Manfred de senin gibi benim oğlum, Şasa. Onu çölde dünyaya getirdim. Ama babası onu hemen yanımdan uzaklaştırdı. Manfred’i ancak on üç yıl sonra görebildim. Ama yine de o benim oğlum?”</p>

  <p class="calibre3">Uzun bir sessizlik oldu.</p>

  <p class="calibre3">Büyükbaban öleli yirmi yıldan daha uzun bir süre geçti, Şasa. Kardeşini darağacına göndererek beni mahvetmek ister misin?</p>

  <p class="calibre3">Şasa kekeledi. “G… görevim… Şerefim…”</p>

  <p class="calibre3">Manfred de sana merhametle davrandı. Siyaset hayatını daha başlamadan mahvedebilirdi. Ama kardeş olduğunuzu öğrendiği zaman, ben istediğim için sana ilişmedi. Centaine alçak sesle, ama kesin konuşuyordu. “Sen ondan açağı kalabilir misin?”</p>

  <p class="calibre3">Şasa bağırdı. “Ama o sadece… senin piçin!”</p>

  <p class="calibre3">Sen de benim piçimsin, Şasa. Baban düğün günümüzde, törenden önce öldü. Manfred bu gerçekten yararlanarak seni mahvedebilirdi. Eline düşmüştün onun. Şimdi nasıl o senin eline düştüyse öyle. Ne yapacaksın, Şasa?</p>

  <p class="calibre3">Şasa döndü, başını eğerek ateşe baktı. Tekrar konuşmaya başladığı zaman sesinde müthiş bir acı vardı. “Dostluk… hatta kardeşlik bir hayal. Düşünmem gereken sensin, anne.”</p>

  <p class="calibre3">Kimse sesini çıkarmadı.</p>

  <p class="calibre3">Şasa, Manfred’e döndü. “Milliyetçi Parti’ye başbakan olamayacağını bildireceksin. Siyaset hayatından da çekileceksin.” Manfred irkildi. Bütün hayalleri yıkıldığı için yüzünde acı dolu bir ifade belirdi. Şasa ekledi. “Seni ancak böyle cezalandırabilirim. Belki bu acı, darağacının vereceğinden çok daha feci olacak. çok daha uzun sürecek. Bunu kabul ediyor musun?”</p>

  <p class="calibre3">Manfred, “Sen aynı zamanda kendini de mahvediyorsun,” diye hatırlattı. “Ben olmazsam, başkanlığa gelemezsin.”</p>

  <p class="calibre3">Şasa başını salladı. “Benim cezam da bu olacak. Ben bunu kabul ediyorum. Sen de cezanı kabul ediyor musun?”</p>

  <p class="calibre3">Ediyorum. Manfred De La Rey dönerek odadan çıktı.</p>

  <p class="calibre3">Centaine ağlıyordu. “Oğlum… Oğullarım.” Şasa annesini avutmak üzere ona yaklaştı.</p>

  <p class="calibre3">Verwoerd’un ölümünden bir hafta sonra, Balthazar Johannes Vorster başbakanlığa seçildi. Makamına oturduktan üç gün sonra da Şasa Courtney’i çağırttı.</p>

  <p class="calibre3">Yıllar boyunca sadakatle, durmadan çalıştığınız için size kendim teşekkür etmek istedim. Ama artık dinlenmeyi hak ettiniz. Güney Afrika’nın Londra elçiliğini kabul etmenizi istiyorum.</p>

  <p class="calibre3">Klasik bir baştan atma tekniğiydi bu. Ama Şasa altın kuralı da biliyordu. Politikacılar bir mevkiyi hiçbir zaman reddetmemeliydiler. “Teşekkür ederim, sayın başbakanım,” dedi.</p>

  <p class="calibre3">Moses Gama’nın Drake Çiftliği ilçesinde yapılan cenaze törenine otuz bin kişi katıldı. Her şeyi Raleigh Tabaka hazırladı. Victoria Dinizulu Gama yasağa aldırmayarak bir konuşma yaptı. Sonra kalabalık, polis muhbiri olduğu iddia edilen genç bir kadına saldırdı. Onu soyarak dövdüler. Üzerine petrol dökerek ateşe verdiler. Polis kalabalığı gözyaşı bombası ve coplarla dağıttı.</p>

  <p class="calibre3">Kitty Godolphin bütün olayı filme aldı. Daha sonra da NABS haber dairesi başkanlığına getirildi. Artık Amerikan televizyonunun en fazla para kazanan kadınıydı.</p>

  <p class="calibre3">Şasa elçi olarak Londra’ya gitmeden önce Zambezi vadisinde dört haftalık bir ava çıktı. Tabii yanında en büyük oğlu da vardı. Courtney Safarileri’nin av alanı yedi yüz kilometre kareye yayılmıştı. Rodezya’daki çarpışmalar gitgide daha ciddi boyutlara varıyordu. Sean’a gösterdiği kahramanlıktan dolayı Gümüş Haç nişanı da verilmişti.</p>

  <p class="calibre3">Şasa avdan döndükten sonra kitaplarını ve tablolarını toplamaya başladı. O sırada Garry’yle Holly de Weltevreden’e taşındılar. Şasa, “Londra’da en aşağı üç yıl kalacağım,” dedi. “Geri döndüğüm zaman bu konuyu tekrar konuşu ruz, ama herhalde kentte kendime bir daire alırım. Burada yapayalnızım. Ev bana pek büyük gelmeye başladı.”</p>

  <p class="calibre3">Holly hamileydi. Centaine’e hiç olmazsa bebek dünyaya gelinceye kadar Weltevreden’de kalması için rica etti.</p>

  <p class="calibre3">İki kadın malikânenin çocuk bölümünü yeniden düzenleme planları yaparlarken Şasa, Garry’ye, “Annemin yanına biraz yaklaşmasına izin verdiği tek kadın sensin, Holly,” dedi.</p>

  <p class="calibre3">İsabella, Johannesburg’a yerleşmişti. Oradaki Courtney Şirketi’nde çalışıyordu. Lothar’la olan fırtınalı ilişkisi, Moses Gama’nın ölüm olayının araştırılması sırasında da devam etti. Sonunda soruşturma komisyonu Lothar De La Rey’in suçsuz olduğuna karar verdi. Hem yerel gazeteler, hem de dünya basını bu kararla alay ettiler. Ama Lothar’ın ünü kendi çevresinde daha da arttı. Afrikaner basını artık onu bir kahraman olarak alkışlıyordu.</p>

  <p class="calibre3">Kararın açıklanmasından bir hafta sonra, İsabella lüks dairesinin yatak odasında uyandığı zaman Lothar’ın başucunda durduğunu gördü. Genç adam giyinmişti. Kıza büyük bir acıyla bakıyordu. İsabella’nın uykusu hemen açıldı, doğrulup oturdu. “Ne var, Lothar?” diye bağırdı. “Niçin bu kadar erken gidiyorsun? Neden bana öyle bakıyorsun?”</p>

  <p class="calibre3">Doornberg bölgelinde ara seçim var. Orası bizim bölgemiz. Parti ileri gelenleri seçime katılmamı önerdiler. Ben de kabul ettim. İşimden ayrıldım. Artık siyaset hayatına atılacağım.</p>

  <p class="calibre3">İsabella, “Harika,” diye haykırarak ellerini genç adama uzattı. “Ben politikanın içinde doğdum. Seninle harika bir ekip oluşturacağız. Sana inanamayacağın kadar yardım edeceğim. Bak göreceksin.”</p>

  <p class="calibre3">Lothar yerinden kımıldamayınca, İsabella da kollarını indirdi. “Ne var?” Yüzündeki ifade değişti.</p>

  <p class="calibre3">Lothar usulca, “Ben kendi insanlarıma dönüyorum, Bella,” dedi. “Kendi Volk’uma ve Tanrıma. Ne istediğimi biliyorum. Babamın başarısız olduğu yerde ben başarıya erişeceğim. Babamın hemen hemen elde ettiği o makamı istiyorum. Ama benim halkımdan olan bir eşe ihtiyacım var. İyi bir Afrikaner kıza. Onu seçtim bile. Artık vedalaşmalıyız, Bella. Sana teşekkür ediyorum. Seni hiçbir zaman unutmayacağım. Artık her şey sona erdi.”</p>

  <p class="calibre3">İsabella haykırdı. “Defol! Git! Bir daha da gelme!” Lothar duraklarken kızın sesi bir çığlık halini aldı. “Defol dedim, köpek! Git artık!”</p>

  <p class="calibre3">Lothar yatak odasından çıkarak kapıyı kapattı, İsabella sürahiyi kaptığı gibi kapıya fırlattı. Sürahi paramparça olurken İsabella da yatağa yüzükoyun kapanarak hıçkıra hıçkıra ağlamaya başladı.</p>

  <p class="calibre3">Bütün gün ağladı. Akşam olurken banyoya gidip küvete sıcak su doldurdu. Lothar’ın bıraktığı jiletlerden birini aldı, bileğine dokundurdu. Sanki akrep sokmuş gibi irkildi. “Hayır, Lothar De La Rey, sana bu zevki vermeyeceğim!” Sesi öfkeliydi. Jileti klozete atarak yatak odasına gitti, telefonu açtı.</p>

  <p class="calibre3">Babasının sesini duyduğu zaman ne yapmaya kalkıştığını iyice kavrayarak titremeye başladı. “Eve dönmek istiyorum, baba,” diye fısıldadı.</p>

  <p class="calibre3">Şasa, “Londra’daki elçilikte bir ev sahibesine ihtiyacım olacak,” dedi. “Seninle aylığını görüşmeye hazırım.”</p>

  <p class="calibre3">İsabella bağırdı. “Ah, babacığım, neden bütün erkekler senin gibi değil?”</p>

  <p class="calibre3">Jacobus Stander, Pretoria Cezaevi’nde asıldı. Sarah Stander’le kocası, kapıya ölüm ilanı asıldığı sırada orada bekliyorlardı. O gece kulübelerine döndüler. Sarah, Roelf uyuduktan sonra kalktı, usulca banyoya giderek çok miktarda uyku ilacı aldı. Roelf Stander ertesi sabah uyandığı zaman yanında yatan karısının ölmüş olduğunu anladı.</p>

  <p class="calibre3">Manfred’le Heidi, Bağımsız Oranje Devleti’ndeki çiftliğe yerleştiler. Manfred merinos koyunu yetiştirmeye başladı. Zaten her zaman iriyarıydı. İştahtan çok can sıkıntısından, fazla yemek yiyordu artık. Gitgide şişmanlyordu. Onun çiftlikte ne kadar sıkıldığını yalnız Heidi biliyordu.</p>

  <p class="calibre3">Manfred kırda yalnız başına dolaşırken kalp krizi geçirdi. Çobanlar ertesi gün onun ölüsünü buldular. Centaine cenaze törenine katılmak için şirketin jetlerinden biriyle geldi. Manfred ‘Kahramanlar Yeri’ne gömülürken Courtney ailesinden bir tek o vardı.</p>

  <p class="calibre3">Şasa Courtney, majesteleri kraliçe İkinci Elizabeth’e itimatnamesini takdim etmişti. Buckhingham Sarayı‘ndan elçiliğin arabasına binmiş dönerken yağmur yağıyordu.</p>

  <p class="calibre3">Havanın bozukluğuna rağmen göstericiler onu Trafalgar Alaninda bekliyorlardı. Ellerindeki dövizlerde, “Moses Gama’nın ruhu yaşıyor,” “Irk ayrımı insanlığa karşı işlenilen bir suçtur” diye yazılıydı.</p>

  <p class="calibre3">Şasa elçiliğin önünde arabadan inerken göstericiler ona yaklaşmaya çalıştılar. Ama lacivert üniformalı Londra polisleri el ele tutuşarak onları durdurmak için bir zincir oluşturdular.</p>

  <p class="calibre3">Şasa Courtney!</p>

  <p class="calibre3">Şasa bu tanıdık sesi duyunca kaldırımın ortasında durakladı. Dönüp baktı, önce tanıyamadı. Sonra Tara’yı en ön sırada gördü. Saray kılığı ve silindir şapkasıyla çok şık olan Şasa, kadının önünde durarak polislerden birine, “Teşekkür ederim, memur bey,” dedi. “Ama bu hanımı tanıyorum. Onun geçmesine izin verebilirsiniz.” Tara polislerin kollarının altından geçerken de ekledi. “Merhaba Tara.”</p>

  <p class="calibre3">Şasa gözlerine inanamıyordu. Tara’nın bu kadar değişmiş olması inanılacak gibi değildi. Orta yaşlı, pasaklı, çirkin bir kadın olmuştu. Yalnızca öfkeyle parlayan gözleri hâlâ güzeldi.</p>

  <p class="calibre3">Tara, “Moses Gama yine de yaşıyor.” diye bağırdı. “Irk ayrımı meraklısı canavarlar kahramanlarımızı öldürebilirler, ama savaşı biz kazanacağız. Sonunda ülke bizim olacak.” Sesi cırlak bir çığlıktan farksızdı.</p>

  <p class="calibre3">Şasa cevap verdi. “Evet, Tara. Kahramanlar da var, canavarlar da. Ama çoğumuz, bizler için fazla coşkun bir olaylar seline kapılmış, sıradan insanlarız. Belki savaş sona erdiği zaman elimizde bir zamanlar pek güzel olan o ülkenin külleri kalacak.” Döndü, arkasına bakmadan elçiliğin kapısına doğru yürüdü.</p>

  <p class="whitespace">&nbsp;</p>

  <p class="calibre3">S O N</p>
</body>
</html>
