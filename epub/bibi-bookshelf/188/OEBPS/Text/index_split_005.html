<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 3pt; margin-top: 3pt; }
</style>
</head>

<body class="calibre">
  <p class="calibre3">Genç kadın daha sonra Marion Hurst’e durumu anlattı. Moses’in kimliğini de, onun yasadışı bir kaçak olduğunu da gizlemedi. Ve Amerikalı kadının tepkisi onu hiç şaşırtmadı.</p>

  <p class="calibre3">Marion, “Sanki Martin Luther King bana gelmiş, yardım istiyor,” dedi. “Yardım etmek için elimden geleni yapacağım tabii.”</p>

  <p class="calibre3">Marion durumun anlaşılmaması için Moses’e depoda, çanak çömlek bölümünde iş verdi. Zenci artık Stephen Khama adını kullanıyordu. Gruptakiler onu hemen aralarına aldılar. Beyazı da, zencisi de, hiçbir soru sormadan Moses’i korumak için onun çevresine toplandılar.</p>

  <p class="calibre3">Marcus Archer bütün umutlarına rağmen Joe Cicero’yla ancak bir hafta sonra bağlantı kurabildi. Polisin tetikte olduğunu en acı biçimde öğrenmişlerdi. Ayrıca Joe Cicero da gizlice hareket etmekten hoşlanan bir profesyoneldi. Kimse onun nerede oturduğunu, nasıl geçindiğini bilmiyordu. Gidip geldiğini gören yoktu. Ne zaman harekete geçeceği belli değildi.</p>

  <p class="calibre3">Arabayla kente giderlerken Moses, Tara’ya, “Joe’nun fazla dikkatli ve melodram meraklısı olduğunu düşünürdüm,” diye açıkladı. “Ama şimdi onun akıllıca davrandığını anlıyorum.” Moses’in üzerinde yine şoför üniforması vardı. “Bundan sonra profesyonellerden ders almalıyız. Çünkü karşımızdakiler en sert türünden birer profesyonel.”</p>

  <p class="calibre3">Moses, Cadillac arabayı yaya geçidindeki kırmızı ışıkta durdururken Joe Cicero da Johannesburg garından çıktı, usulca arkaya, Tara’nın yanına oturdu. Moses kaldırımdan uzaklaşarak Doornfontein’e doğru ilerledi.</p>

  <p class="calibre3">Joe, Moses’e alayla, “Hâlâ özgür olduğun için seni kutlarım,” dedi. Elindeki izmaritten yeni bir sigarayı yakarken yan yan Tara’ya baktı. “Sen Tara Courtney’sin.” Genç kadın şaşırınca güldü. “Bütün bu işlerdeki rolün nedir?”</p>

  <p class="calibre3">Moses, Tara adına konuştu. “O bir dost. Bize çok bağlı. Onun yanında rahatça, açık açık konuşabilirsin.”</p>

  <p class="calibre3">Joe mırıldandı. “Ben hiçbir zaman açık açık konuşmam. Onu ancak bir budala yapar.”</p>

  <p class="calibre3">Bir sessizlik oldu. Sonra Joe birdenbire, “E, dostum, sen hâlâ ihtilalin kan dökülmeden başarılı olabileceğine inanıyor musun?” diye sordu. “Sen zorbanın koyduğu ve aklına estiği zaman değiştirdiği kurallara göre oynamaya çalışan uzlaşma yanlılarından mısın?”</p>

  <p class="calibre3">Ben hiçbir zaman uzlaşma yanlılarından olmadım. Moses’in sesi homurtudan farksızdı. “Ben bir cengâverim.”</p>

  <p class="calibre3">Buna sevindim. Çünkü bu her zaman inandığım bir şeyi destekliyor. Joe sinsice gülümsedi. “Öyle olmasaydı şimdi beni burada göremezdin.” Sesinin tonu değişti. “Buradan geriye dön,” diye emretti. “Krugersdorp yoluna sap!”</p>

  <p class="calibre3">Joe peşlerindeki arabaları incelemek için döndü. Hiçbiri de konuşmuyordu. Joe birkaç dakika sonra rahatlayarak arkasına yaslandı. Araba binaların arasından çayırlığa çıkınca trafik azaldı.</p>

  <p class="calibre3">Joe Cicero birdenbire öne doğru eğilerek yandaki boş yolu gösterdi. “Orada dur,” diye emretti yine. Moses arabayı durdururken yanındaki kapıyı açtı. Dışarı çıkarken zenciye başıyla işaret etti. “Gel.”</p>

  <p class="calibre3">Tara da onlara katılmak için kapıyı açarken Joe, “Hayır, sen gelme,” diye homurdandı. “Sen burada bekle!”</p>

  <p class="calibre3">Joe yanında Moses’le çalıların arasından geçerek ilerdeki bozkıra doğru yürüdü. Artık onları yoldan görmeleri imkânsızdı.</p>

  <p class="calibre3">Moses, “Sana o kadına güvenebileceğini söyledim,” dedi.</p>

  <p class="calibre3">Joe omzunu silkti. “Belki sana söylemişlerdi, ben gerekmedikçe kendimi tehlikeye atmam.” Sonra konuyu değiştirdi. “Sana bir keresinde Ana Rusya hakkındaki fikrini sormuştum.”</p>

  <p class="calibre3">Ve ben de sana onun dünyadaki baskı altında yaşayan insanların dostu olduğunu söylemiştim.</p>

  <p class="calibre3">Joe kısaca, “O senin de dostun olmak istiyor,” dedi.</p>

  <p class="calibre3">Beni, kendimi mi kastediyorsun? Moses Gama’yı?</p>

  <p class="calibre3">Evet, Seni… Moses Gama’yı.</p>

  <p class="calibre3">Bunu nereden biliyorsun?</p>

  <p class="calibre3">Moskova’da yıllardan beri dikkatle seni izleyen kimseler var. Gördüklerini takdir ediyorlar. Ve sana dost elini uzatıyorlar.</p>

  <p class="calibre3">Yine soracağım. Bunu nereden biliyorsun?</p>

  <p class="calibre3">Ben Rus KGB’sinde albayım. Sana bunu söylemem emredildi.</p>

  <p class="calibre3">Moses adama baktı. Olaylar öyle hızla gelişiyordu ki, durumu kavrayabilmek için biraz zamana ihtiyacı vardı. Zaman kazanabilmek için ihtiyatla, “Bu dostluk teklifi nelere bağlı?” diye sordu.</p>

  <p class="calibre3">Joe Cicero hayranlıkla başını salladı. “Dostluğumuzun şartlarını sorman çok iyi. Bu senin hakkında yaptığımız değerlendirmeyi destekliyor. Ve senin tedbirli bir insan olduğunu da gösteriyor. Bu sorunun cevabını zamanı gelince alacaksın. Bu ara o kadar kişinin içinden seni seçmiş olmaları gerçeğiyle yetinmelisin.”</p>

  <p class="calibre3">Moses buna razı oldu. “Pekâlâ. Ama bana neden beni seçtiklerini söylemelisin. Başka uygun kimseler var. Mandela da onlardan biri.”</p>

  <p class="calibre3">Mandela’nın üzerinde de duruldu. Ama onun çelik gibi bir insan olduğunu sanmıyoruz. Mandela’nın yumuşak bir tarafı olduğunu seziyoruz. Psikologlarımız onun ihtilalin sert ve kanlı yanından pek hoşlanmayacağına inanıyorlar? Ayrıca Mandela’nın Ana Rusya’ya senin kadar büyük bir saygı duymadığını da biliyoruz. Hatta Mandela Rusya’dan ‘yeni baskı rejimi, yirminci yüzyılın sömürgecisi’ diye söz ediyor.</p>

  <p class="calibre3">Moses sordu. “Ya diğerleri?”</p>

  <p class="calibre3">Joe kesin bir tavırla, “Başkaları yok,” dedi. “Ya seni seçeceklerdi ya da Mandela’yı. Seni seçtiler. Karar böyle.”</p>

  <p class="calibre3">Cevabımı hemen, şimdi mi istiyorlar? Moses, Joe Cicero’nun katran kuyularına benzeyen gözlerine baktı. Ama bu gözler donuk ve cansızdı.</p>

  <p class="calibre3">Joe başını iki yana salladı. “Hayır. Seninle buluşup konuşmak istiyorlar. Bu pazarlığın ne anlama geldiğini kavrayıp kavramadığını anlamaları gerekiyor. Ondan sonra seni ilerdeki görev için eğitip hazırlayacaklar?”</p>

  <p class="calibre3">Bu buluşma nerede olacak?</p>

  <p class="calibre3">Joe gülümseyerek omzunu silkti. “Moskova’da tabii. Başka nerede olacak?”</p>

  <p class="calibre3">Moses’in yüzünden duyduğu şaşkınlık pek anlaşılmıyordu, ama yumruklarını sıkmıştı. “Moskova’da mı? Oraya nasıl gideceğim?”</p>

  <p class="calibre3">Joe kesin bir tavırla, “Her şey ayarlandı,” diye açıkladı.</p>

  <p class="calibre3">Moses başını kaldırarak ufukta belirmiş olan mavi ve gümüşümsü fırtına bulutlarına baktı. İşte hayatı boyunca beklediği, uğrunda çabaladığı o an gelmişti. Kader bütün rakiplerini ortadan kaldırmıştı. Sonunda onu seçmişlerdi. Ona zafer çelengi sunar gibi bir ülke ve bir taht teklif ediyorlardı. Usulca, “Onlarla buluşmaya gideceğim,” dedi.</p>

  <p class="calibre3">İki gün sonra buradan ayrılacaksın. Son hazırlıkları ancak bu kadar zamanda tamamlayabilirim. O arada kimseye gözükme. Dostlarınla vedalaşmaya kalkma. Gideceğini kimseye söyleme. Şu Tara denilen kadına ya da yeni karına bile. Sana Marcus Archer’le haber yollayacağım. O tutuklanırsa Sundi Mağaraları‘na gelerek seni bulacağım. Profesör Marion Hurst bir sempatizan. Joe İzmariti yere attı. Üzerine basarken yeni bir sigara yaktı. “Artık arabaya dönelim.”</p>

  <p class="calibre3">Victoria Gama, Baragwanath Hastanesi’nin önündeki meyilli çim alanda duruyordu. Arkasında hâlâ hemşire üniforması vardı. Aşağıya toplanmış olan yüz kadar hemşireye bakarken pek genç ve utangaç görünüyordu. Beyaz başhemşire yemek salonunda toplanmalarına izin vermemişti. O yüzden, fırtına çıkacağını haber veren bulutlu gökyüzünün altında, açık havada toplanmış, bekliyorlardı.</p>

  <p class="calibre3">Kardeşlerim! Victoria elini diğerlerine doğru uzattı. “Hastalarımıza karşı sorumluluklarımız var. Acı çeken, ıstırapla kıvranan, ölmek üzere olan ve bize güvenen kimselere. Ama ben daha ulu bir görevimiz ve kutsal bir sorumluluğumuz olduğuna inanıyorum. Bu da üç yüzyıldan beri sert ve acımasız bir baskı altında inleyen halkımıza karşı…”</p>

  <p class="calibre3">Üniformalı hemşirelerden oluşan kalabalık dalgalandı. Başlar birdenbire döndü. Kalabalığın kenarındaki bir iki kız telaşla Hemşireler Evi’nin önündeki basamaklardan çıktılar.</p>

  <p class="calibre3">Bahçe kapısının önünde polise ait üç kamyonet durmuştu. Başkomiser öndeki taşıttan inerken beyaz başhemşireyle yardımcıları onunla konuşmak için telaşla koştular. Başhemşirenin beyaz önlüğü polislerin lacivert üniformalarıyla zıtlık yaratıyordu. Kadın Victoria’yı işaret ederek heyecanlı heyecanlı bir şeyler anlattı.</p>

  <p class="calibre3">Victoria’nın sesi titremeye başladı, bütün kararlılığına karşın korktu. Yakıcı bir korkuydu bu. Lacivert polis üniformaları Victoria için çocukluk yıllarından beri kesin otorite ve ululuk simgeleri olmuştu. Onlara meydan okumak bütün içgüdülerine, babasının ve diğer büyüklerinin öğrettiklerine karşı gelmek olacaktı.</p>

  <p class="calibre3">Victoria’ya, “Beyaza meydan okuma,” diye öğretmişlerdi. “Çünkü onun gazabı yazın bozkırları yutan yangınlardan daha korkunçtur. Kimse buna dayanamaz.”</p>

  <p class="calibre3">Sonra Victoria, Moses Gama’yı hatırladı ve sesi kesinleşti. Genç kadın korkusunu yenerek, “Şu halinize bakın, kardeşlerim!” diye bağırdı. “Zorbayı gördüğünüz an başlarınızı önünüze eğdiniz, titremeye başladınız. O henüz sizinle konuşmadı, el de kaldırmadı ama küçük çocuklara döndünüz hemen.”</p>

  <p class="calibre3">Başkomiser bahçe kapısındaki gruptan ayrılarak çim alanın kenarına geldi. Orada durup megafonu ağzına götürdü. “Devlete ait bir yerde, yasadışı toplantı yapıyorsunuz.” Sesi yükselmiş, gürleşmişti. “Dağılmanız ve yerlerinize dönmeniz için beş dakikanız var.” Kolunu kaldırarak dikkati çekecek bir biçimde bileğindeki saate baktı. “Bu sürede bunu yapmazsanız…”</p>

  <p class="calibre3">Hemşireler dağılmaya başlamışlardı bile. Başkomiserin uyarısını sona erdirmesini beklememişlerdi. Victoria birdenbire kendini çim alanda yapayalnız buldu. O da kaçıp saklanmak istiyordu. Ama Moses Gama’yı düşünüyor, bu kaçışı gururuna yediremiyordu.</p>

  <p class="calibre3">Başkomiser megafonu indirdi, elinde birkaç kâğıtla Victoria’ya doğru geldi. Genç kadın korku ve gurur yüzünden kaskatı kesilmişti.</p>

  <p class="calibre3">Başkomiser normal bir sesle, “Victoria Dinizulu?’ dedi.</p>

  <p class="calibre3">Genç kadın önce, “Evet,” der gibi başını salladı. Sonra durumunu hatırlayarak, “Ben Victoria Gama’yım,” diye açıkladı. “Kızlık adım Dinizulu’ydu. Şimdi Gama.”</p>

  <p class="calibre3">Başkomiser, “Şu belgeleri imzalayın,” diyerek elindeki kâğıtları uzattı.</p>

  <p class="calibre3">Victoria meraklandı. “Nedir onlar?”</p>

  <p class="calibre3">Başkomiser, “Yasaklama emirleri,” diye açıkladı. “Gördüğünüz gibi belgeleri iç Güvenlik Bakanı imzaladı. Bunları size okuyacağım. Sonra da imzalayacaksınız.” Yüzünde üzüntülü bir ifade belirdi. “Çok üzgünüm. Ama görevim bu.”</p>

  <p class="calibre3">Üzülmeyin. Victoria adama gülümsedi. “Görevinizi yapmanız gerekiyor.”</p>

  <p class="calibre3">Bembeyaz tenli, sarı bıyıklı bir adam olan başkomiser belgeleri okuduktan sonra Victoria’ya imzalattı. Usulca, “Çok üzgünüm,” diye tekrarladı. “Siz iyi bir kıza benziyorsunuz.”</p>

  <p class="calibre3">Victoria yine ona gülümsedi. “Göreviniz bu. Kendinizi üzmeyin.”</p>

  <p class="calibre3">Genç kadın daha sonraki günlerde acayip bir dünyada sanki yalnız başına yaşamaya başladı. Çalışma saatlerinde arkadaşları da, amirleri de ona yaklaşmıyorlardı. Sanki Victoria veba taşıyormuş gibi. Başhemşire onu iki meslektaşlarıyla kaldığı odadan da çıkardı. Genç kadına kışın güneş görmeyen güney tarafında, küçük, tek kişilik bir oda verdi. Artık yemeklerini de oraya gönderiyorlardı. Çünkü Victoria’nın yemek salonuna girmesi yasaktı. Genç kadın her akşam işi sona erdiği zaman yürüyerek üç kilometre ötedeki karakola gidiyor, oradaki defteri imzalıyordu.</p>

  <p class="calibre3">Victoria olaydan on gün sonra karakoldan dönerken geriden gelen bir kamyonet yavaşladı. Genç kadın kaldırımın kenarında Nguni kadınlarının çocukluklarında öğrendikleri biçimde şehvetle, kayarcasına yürüyordu. Kamyonet Victoria’nın hizasından ilerlemeye başladı. Victoria erkeklerin kendisiyle fazla ilgilenmelerine alışıktı. Çünkü güzel Nguni kadınlarının bir simgesi gibiydi. Taşıtın şoförü usulca ıslık çaldığı zaman Victoria adama bakmadı bile. Başını dikleştirerek azametli bir tavır takındı.</p>

  <p class="calibre3">Şoför tekrar ıslık çaldı. Hem de emredercesine. Victoria göz ucuyla baktı. Kamyonet maviydi. Üzerine ‘Ekspres Kuru Temizleme’ yazılmıştı. Şoför iriyarı bir adamdı. Kasketini gözlerine kadar indirmişti ama Victoria onun otoriter ve çekici bir erkek olduğunu sezdi. İstememesine rağmen kalçalarını kıvırarak yürümeye başladı.</p>

  <p class="calibre3">Victoria! Adam adını ıslık çalarcasına tıslayarak söylemişti. Genç kadın bu sesi tanıdı. Durarak döndü.</p>

  <p class="calibre3">Sen! diye fısıldadı. Sonra da telaşla etrafına bakındı. Ama kaldırımda hiç yaya yoktu. Trafik de azdı. Victoria kocasının yüzüne adeta aç aç bakarak yine fısıltıyla, “Ah, Moses,” dedi. “Geleceğini sanmıyordum.”</p>

  <p class="calibre3">Moses eğilerek kapıyı açtı. Genç kadın ağır ağır ilerleyen kamyonete kendini attı.</p>

  <p class="calibre3">Moses, “Yere çök,” diye emretti. Victoria ön tablonun altına bükülürken adam kapıyı kapayarak gaza bastı.</p>

  <p class="calibre3">Sen olduğuna inanamadım! Hâlâ da inanamıyorum. Bu kamyonet… nereden buldun bunu? Ah, Moses, seni ne kadar özlediğimi… radyoda kaç kere adını söylediler… çok şey oldu… Victoria saçma sapan konuştuğunu fark etti. Ama çoktan beri kimseyle konuşamıyordu. Sanki yalnızlık ve özlemden oluşan apse patlamış, bütün zehiri kelimelere akıp gidiyordu.</p>

  <p class="calibre3">Victoria hemşirelerin grevini, artık toplantılara katılmasının yasaklandığını anlattı. Albertine Sisulu ona haber göndermişti. Yakında Pretoria’da yüz bin kadın resmi dairelere doğru bir yürüyüş yapacaklardı. Victoria da yasaklamaya aldırmayarak gösteriye katılacaktı. “Benimle gurur duymanı istiyorum, Moses. Mücadelenin bir parçası olmalıyım. Çünkü ancak böyle yaparsam senin gerçek bir parçan olabilirim.”</p>

  <p class="calibre3">Moses Gama gülümseyerek arabayı sessizce sürdü. Üzerine ‘Ekspres Kuru Temizleme’ kelimeleri işlenmiş mavi bir tulum giymişti. Kamyonun arka tarafı, temizleme sıvısı kokan elbiselerle doluydu. Victoria, Moses’in kamyoneti Hendrick Tabaka’dan ödünç almış olduğunu anladı.</p>

  <p class="calibre3">Moses birkaç dakika sonra taşıtı yavaşlatarak bozuk bir yan yola girdi. Kamyoneti harap bir binanın arkasında durdurdu. Victoria doğruldu.</p>

  <p class="calibre3">Moses kontağı kapatırken usulca, “Hemşirelerin grevini duydum,” dedi yasaklama emrini de. Ve, evet, seninle gurur duyuyorum. Çok gurur duyuyorum. Sen tam bir reise layık bir eşsin.”</p>

  <p class="calibre3">Victoria mahcup mahcup başını önüne eğdi. Kocasının sözlerinin uyandırdığı sevince dayanamayacaktı. Moses’den ayrıyken onu ne kadar çok sevdiğini iyice anlayamamıştı. Şimdi bu sevgi olanca şiddetiyle sarsıyordu onu.</p>

  <p class="calibre3">Victoria, “Sen de bir reissin,” diye cevap verdi. “Hayır, daha da büyüksün. Bir kralsın sen.”</p>

  <p class="calibre3">Moses, “Victoria,” dedi. “Zamanımız az. Aslında buraya hiç gelmemeliydim…”</p>

  <p class="calibre3">Genç kadın bağırdı. “Gelmeseydin kupkuru kesilip ölürdüm. Ruhum susuzluktan yanıyordu…”</p>

  <p class="calibre3">Moses genç kadını susturmak için elini onun koluna koydu. “Beni dinle, Victoria. Sana buradan gideceğimi söylemek için geldim. Ben yokken güçlü olmanı istemek için…”</p>

  <p class="calibre3">Ah, kocam! Victoria üzüntüsü yüzünden Zulu dilinde konuşmaya başlamıştı. “Nereye gidiyorsun?”</p>

  <p class="calibre3">Sana yalnızca çok uzaklara gideceğimi söyleyebilirim.</p>

  <p class="calibre3">Victoria, “Ben de seninle gelemez miyim?” diye yalvardı.</p>

  <p class="calibre3">Hayır.</p>

  <p class="calibre3">Öyleyse kalbimi yol arkadaşı olarak seninle birlikte göndereceğim. Geride yalnızca kabuğum kalacak. Ve böylece dönüşünü bekleyeceğim. Ne zaman döneceksin, kocam?</p>

  <p class="calibre3">Bilmiyorum. Ama uzun bir süre sonra.</p>

  <p class="calibre3">Victoria usulca, “Sen yokken her an uzayacak, yorgunluklarla dolu bir gün halini alacak,” diye mırıldandı.</p>

  <p class="calibre3">Moses karısının yüzünü şefkatle okşadı. “Bir şeye ihtiyacın olursa Hendrick Tabaka’ya gidersin. O benim kardeşim. Ben seni Tabaka’ya emanet ediyorum.”</p>

  <p class="calibre3">Genç kadın konuşacak halde değildi. Ancak başını sallayabildi.</p>

  <p class="calibre3">Sana şimdi söyleyebileceğim bir tek şey var. Geri döndüğüm zaman tanıdığımız bu dünyayı alıp tepesi üstü çevireceğim. Hiçbir şey eskisi gibi olmayacak.</p>

  <p class="calibre3">Victoria kısaca, “Sana inanıyorum,” dedi.</p>

  <p class="calibre3">Moses, “Artık gitmeliyim,” diye mırıldandı. “Birlikte geçireceğimiz süre sona erdi.”</p>

  <p class="calibre3">Victoria gözlerini yere dikerek, “Kocam…” diye mırıldandı.”İzin ver de sana son defa eşlik edeyim. Çünkü sen yanımda yokken geceler çok uzun ve soğuk oluyor.”</p>

  <p class="calibre3">Moses taşıtın arkasından aldığı brandayı kamyonetin yanına, yere yaydı. Victoria beyaz örtünün üzerinde yatarken çıplak vücudu karların arasına atılmış bronz bir heykele benziyordu.</p>

  <p class="calibre3">Genç kadın daha sonra Moses’in başını şefkatle göğsüne bastırarak, “Ne kadar uzağa gidersen git,” diye fısıldadı. “İstersen yıllarca dönme. Ama aşkım zamanı ve uzaklığı ortadan kaldıracak. Ben hep senin yanında olacağım, kocam.”</p>

  <p class="calibre3">Moses kampa döndüğü sırada Tara onu bekliyordu. Lambayı yakmış, yatağına uzanmıştı. Moses içeri girerken o da doğruldu, battaniye beline kadar kaydı. Çırılçıplaktı. İnce, mavimsi damarları iri beyaz göğüsleriyle, Moses’in biraz önce yanından ayrıldığı kadından o kadar farklıydı ki.</p>

  <p class="calibre3">Tara, “Nerede kaldın?” diye sordu.</p>

  <p class="calibre3">Moses bu soruya aldırmayarak soyunmaya başladı.</p>

  <p class="calibre3">O kadını görmeye gittin, değil mi? Oysa Joe sana bunu yapmamanı emretmişti.</p>

  <p class="calibre3">Moses onu aşağı gördüğünü belirten bir tavırla baktı. Sonra tulumunun önünü mahsus ağır ağır tekrar ilikledi, çadırın kapısına doğru yürüdü.</p>

  <p class="calibre3">Kadın, “Özür dilerim, Moses!” diye bağırdı. Onun gideceği düşüncesi hemen dehşete kapılmasına neden olmuştu. “Öyle demek istemedim. Lütfen gitme! Bir daha öyle konuşmayacağım. Yemin ederim, sevgilim. Ne olur beni affet. Çok sarsılmıştım… Korkunç bir rüya gördüm…” Tara battaniyeyi yana atarak dizlerinin üzerinde doğruldu. Ellerini Moses’e doğru uzatarak, “Lütfen bana gel.”</p>

  <p class="calibre3">Moses uzun bir süre ona baktı, sonra tulumunun düğmelerini açmaya başladı. Yatağa yaklaşınca Tara çaresizlik içinde ona sımsıkı sarıldı.</p>

  <p class="calibre3">Ah, Moses… öyle korkunç bir rüya gördüm ki! Hemşire Nunziata’yı gördüm yine! Ah, Tanrım! Kadının etlerini yerlerken yüzlerinde beliren o ifade! Kurtlara benziyorlardı. Ağızları kıpkırmızıydı, kadının kanları çenelerine akıyordu. Feci bir şeydi! Hayal edilemeyecek kadar korkunç! Bütün dünyayı düşünerek çaresizlik duydum.</p>

  <p class="calibre3">Moses, “Hayır,” dedi. Sesi alçaktı ama kadının bütün vücudunda yankılandı. “Hayır. Güzeldi. Çıplak güzellik. Bütün süslerinden arındırılmış ve geride bir tek gerçek kalmıştı. Sen halkın gazabına tanık oldun. Bu kutsal bir şeydi. Önceleri yalnızca umudum vardı. Ama o olayı gördükten sonra gerçekten inandım. Zaferimiz böylece kutsallaştı. Etleri yediler, kanları içtiler. Siz Hıristiyanların da tarihle anlaşmaya varırken yaptığınız gibi. O kutsal gazabı gördün. Artık sonunda kazanacağımıza da inanmalısın.”</p>

  <p class="calibre3">Moses derin bir soluk aldı, sonra kadının kollarında uykuya daldı. Tara onun sanki kafasında bir kapıyı kapatmış gibi birdenbire dalıp gitmesine hâlâ alışamamıştı. Şimdi kendini yapayalnız hissediyor, korkuyordu. Çünkü kendisini neyin beklediğini biliyordu.</p>

  <p class="calibre3">Joe Cicero, Moses’i almak için gece geldi. Moses altın madenlerinde çakışan binlerce işçi gibi giyinmişti. Arkasında eski bir kaput, kafasında da örgü bir başlık vardı. Joe’nun emrettiği gibi, yanına hiç eşya almamıştı. Eski kamyonet yolun karşısına park ederek farlarını bir defa yakıp söndürdü. Moses o zaman Cadillac’tan inerek kamyonete doğru gitti. Tara’yla vedalaşmadı. Çok önce yapmışlardı o işi. Cadillac’ın direksiyonunda üzüntüyle oturan kadına dönüp bakmadı bile.</p>

  <p class="calibre3">Moses kamyonetin arkasına biner binmez hareket ettiler. Taşıt bir virajı aldı, stop lambaları gözden kayboldu. Tara müthiş bir çaresizliğin altında ezildi, artık yaşayamayacağını düşündü.</p>

  <p class="scenebreak">***</p>

  <p class="calibre3">François Afrika, Kap Ovası‘ndaki zenci okulu Mannenberg’in müdürüydü. Kırkını biraz geçmişti. Sık kıvırcık saçlı, cildi sütlü kahverengi, tombul ve ciddi bir adamdı. Karısı Miriam da tombuldu ama ondan çok daha kısa boylu ve gençti. Afrika’ların dört kızları vardı.</p>

  <p class="calibre3">Molly Broadhurst, Miriam’ı yıllardan beri tanıyordu. Karı koca sık sık Molly’ye gelirlerdi. Kalın camlı gözlük takan Miriam her zaman güler yüzlüydü. Evi tertemiz, yerler ayna gibiydi. Kızlarını daima iyi giydiriyor, saçlarını örerek renkli kurdeleler takıyordu. Çocuklar da anneleri gibi tombul ve mutluydular. Bunun nedeni çocukların genlerinden çok kadının usta bir aşçı oluşuydu.</p>

  <p class="calibre3">Tara, Miriam’la ilk defa Molly’nin evinde karşılaştı. Doğuma iki hafta kala Sundi Mağaralarından trenle oraya dönmüştü. Ama Şasa’yla ailenin diğer üyeleri onun hâlâ Profesör Hurst’le birlikte çalıştığını sanıyorlardı. Miriam tam Tara’nın umduğu, Molly’nin de anlattığı gibiydi. Ama kadının üzerindeki hamile elbisesi Tara’yı şaşırttı.</p>

  <p class="calibre3">El sıkışırlarken, “Siz de mi hamilesiniz?” diye sordu.</p>

  <p class="calibre3">Miriam mahcup bir tavırla elini karnına vurdu. “Yastık bu, Bayan Tara. Bebeği birdenbire ortaya çıkaramazdım. Öyle değil mi? Molly bana durumu açıklar açıklamaz işe küçük bir yastıkla başladım, sonra yavaş yavaş büyüttüm.”</p>

  <p class="calibre3">Tara kadını büyük bir sıkıntıya soktuğunu anlayarak ona sarıldı. “Ah, size ne büyük bir minnet duyduğumu anlatamam. Lütfen beni ‘Bayan Tara’ diye çağırmayın. Ben sizin arkadaşınızım. Yalnızca ‘Tara’ yeterli.”</p>

  <p class="calibre3">Miriam, “Bebeğinize kendi çocuğum gibi bakacağım,” dedi. “Yemin ediyorum.” Sonra genç kadının yüzündeki ifadeyi fark ederek telaşla ekledi. “Ama o her zaman sizin çocuğunuz olacak, Tara. İstediğiniz zaman gelip onu görebileceksiniz. İlerde bir gün onu almanız mümkün olursa, François’yla ben sizi engellemeyeceğiz.”</p>

  <p class="calibre3">Siz Molly’nin anlattığından da iyisiniz. Tara tekrar Miriam’ı kucakladı. “Haydi, gelin. Size bebeğimiz için aldıklarımı göstermek istiyorum.”</p>

  <p class="calibre3">Miriam, “Ah,” diye bağırdı. “Bunların hepsi de mavi. Çocuğun erkek olacağından emin misiniz?”</p>

  <p class="calibre3">Bundan hiç kuşkum yok. Çok eminim.</p>

  <p class="calibre3">Miriam, “Ben de öyleydim,” dedi gülerek. “Ama şimdi şu hale bakın. Çocuklarımın hepsi de kız! Eh, bu da pek kötü sayılmaz. Hepsi de iyi çocuklar. Bu seferkinin erkek olacağını umuyorlar.” Karnına vurdu yine. “Kızlarımın bebeği fena halde şımartacaklarını da biliyorum.”</p>

  <p class="calibre3">Tara’nın bebeği Molly Broadhurst’ün konuk yatak odasında dünyaya geldi. Çocuğun doğmasına Molly’nin eski ahbaplarından olan Doktor Chetty Abraham ji yardım etti. Adam Komünist Partisi’nin gizli üyelerindendi. Partide onun gibi birkaç Hindu daha vardı.</p>

  <p class="calibre3">Tara’nın sancıları başlar başlamaz Molly hemen Miriam Afrika’ya telefon etti. Kadın elinde bavulu ve şiş karnıyla geldi, derhal Tara’nın yanına gitti.</p>

  <p class="calibre3">Sonunda bu işe başlayabildiğimiz için çok seviniyorum! diye bağırdı. “Açıkçası benimki zor bir hamilelik oldu. Ama en kolay doğumum da bu olacak.” Elini eteğinin altına sokarak yastığı çıkardı. Tara da onun kahkahalarına katıldı. Sonra sancı tekrar başlarken birdenbire sustu.</p>

  <p class="calibre3">Ah… diye fısıldadı. “Keşke benim doğumum da bu kadar kolay olsa. Bana bu bebek bir devmiş gibi geliyor.”</p>

  <p class="calibre3">Kasılmalar başladığı zaman Molly’yle Miriam sırayla Tara’nın başucunda oturarak onun elini tuttular. Doktor karyolanın ayakucunda durmuş, “Ikının, ıkının!” diye emrediyordu. Ertesi gün öğleye doğru Tara bitkin haldeydi artık. Kesik kesik soluyor, ıstırapla kıvranıyordu. Saçları terden sanki denize dalmış gibi sırılsıklamdı.</p>

  <p class="calibre3">Doktor usulca, “Yararı yok,” dedi. “Sizi hastaneye kaldırıp sezaryen yapmamız gerekiyor.”</p>

  <p class="calibre3">Olmaz! Olmaz! Tara kendini zorlayarak müthiş bir çabayla dirseğinin üzerinde doğruldu. “Bana bir fırsat daha verin.”</p>

  <p class="calibre3">Yeni sancı sırasında da olanca gücüyle çabaladı. Sanki kasları büzülüp kaldı. Ama yine bir şey olmadı.</p>

  <p class="calibre3">Molly, “Bir kere daha,” diye fısıldadı. “Daha fazla çabala. Bebek için bir kere daha şansını dene.” Tara çaresizliğin verdiği bir güçle çabaladı, etleri kâğıt gibi yırtılırken çığlıklar attı. Ama birden öyle rahatladı ki, çığlığı bir sevinç haykırışı halini aldı, sesi bebeğin ağlamasına karıştı.</p>

  <p class="calibre3">Doğrulup oturmaya çalışarak soluk soluğa, “Erkek mi?” diye sordu. “Söyleyin. Çabuk söyleyin.”</p>

  <p class="calibre3">Molly onun kaygılarını giderdi. “Evet. Erkek gerçekten.”</p>

  <p class="calibre3">Tara bir kahkaha attı. Bebeğin simsiyah saçları sık ve kıvırcıktı. Astragan gibiydi bu saçlar. Çocuk dört buçuk kilo kadardı. Teni karamela rengiydi. Moses Gama’nın hatlarını almıştı. Tara hayatı boyunca hiç bu kadar güzel bir bebek görmemişti. Diğer çocukları böyle olmamışlardı.</p>

  <p class="calibre3">Boğuk bir sesle, “Onu kucağıma verin,” dedi. Islak ve kaygan bebeği onun kollarına bıraktılar. Tara fısıldadı. “Onu emzirmek istiyorum. İlk sütü içer içmez tümüyle benim olacak…”</p>

  <p class="calibre3">Miriam Afrika sordu. “Bebeğin adı ne Tara?”</p>

  <p class="calibre3">Tara, “Onu Benjamin diye çağıracağız,” dedi. “Benjamin Afrika. Bu ad hoşuma gitti. O gerçek bir Afrikalı.”</p>

  <p class="calibre3">Tara bebekle beş gün ilgilendi ama sonunda çocuğunu bırakmak zorunda kaldı. Miriam, Benjamin’i alıp götürürken Tara’ya ruhunun bir kısmını kabaca kesip koparmışlar gibi geldi. Molly yanında olmasaydı bu acıya dayanamayacaktı. Ama Molly’de genç kadını ilgilendirecek bir şey vardı.</p>

  <p class="calibre3">Bunu bugüne kadar sakladım, Tara. Bebeğini verdiğin zaman neler hissedeceğini biliyordum. Bu seni biraz neşelendirir. Molly genç kadına bir zarf uzattı. Tara elyazısıyla yazılmış olan adresi inceledi.</p>

  <p class="calibre3">Bu yazıyı tanımadım. Yüzünde şaşkın bir ifade vardı. “Onu özel bir kurye getirdi.” Molly sabırla ekledi. “Haydi, aç şunu!” Tara bu isteği yerine getirdi. Zarftan dört sayfa, ucuz kâğıda yazılmış mektup çıktı. Tara son sayfaya baktı, imzayı okurken yüzündeki ifade değişti. “Moses!” diye bağırdı. “Ah, inanamıyorum. Bu kadar ay sonra. Hiç umudum kalmamıştı. Onun yazısını bile tanıyamadım.” Mektubu göğsüne bastırdı.</p>

  <p class="calibre3">Moses’in mektup yazmasına izin vermiyorlardı, hayatım. Onu çok sıkı bir eğitim kampına götürmüşlerdi. Ama Moses emirlere karşı geldi ve sana bu mektubu yollamak için büyük bir tehlikeyi göze aldı. Molly kapıya gitti. “Seni yalnız bırakayım da mektubu rahatça oku. Kaybını biraz telafi edeceğini biliyorum.”</p>

  <p class="calibre3">Tara, Molly çıktıktan sonra bile mektubu okumaya hemen başlayamadı. Beklentinin zevkini çıkarmaya çalışıyordu. Ama sonunda dayanamadı.</p>

  <p class="calibre3">“Tara, sevgilim, Burada her gün seni düşünüyorum. Çok çalışmam gerekiyor. Seni ve bebeğimizi merak ediyorum. Belki de dünyaya geldi bile. Ama ben bunu bile bilmiyorum. Çoğu zaman kendi kendime, acaba erkek mi, yoksa kız mı, diye soruyorum.</p>

  <p class="calibre3">Yaptığım şey hepimiz için çok önemli. Afrikalılar için, senin ve benim için hayati önemi var. Ama yine de seni çok özlüyorum. Gece birdenbire, en beklenmedik bir anda aklıma geliyorsun. O zaman kalbime bir hançer saplanmış gibi sarsılıyorum.”</p>

  <p class="calibre3">Tara artık okuyamıyordu. Gözleri dolmuştu.</p>

  <p class="calibre3">“Ah, Moses!” Haykıra haykıra ağlamamak için dudağını ısırdı. “Bana karşı böyle duyguların olduğunu bilmiyordum…” Elinin tersiyle gözlerini sildi.</p>

  <p class="calibre3">Senden ayrıldığım zaman nereye gideceğimi ve beni nelerin beklediğini bilmiyordum. Artık her şey açığa çıktı. Bizi ne zor görevlerin beklediğini biliyorum. Yardımına ihtiyacım olacağını da bildiğim gibi. Beni reddetmeyeceksin, değil mi, karıcığım? Seni, ‘Karıcığım,’ diye çağırıyorum. . Çünkü artık karnında çocuğumu taşıyorsun ve onun için de karımsın.</p>

  <p class="calibre3">Tara yazılanları anlamakta zorluk çekiyordu. Moses’in kendisini böyle onurlandıracağını hiç ummamıştı. Genç kadın, “İstediğin hiçbir şeyi reddedemem,” diye fısıldayarak mektubun ikinci sayfasına geçti.</p>

  <p class="calibre3">Sana daha önce bir kere devlet işleri konusunda bilgi edinmemiz için aile bağlarından yararlanmanın çok iyi bir şey olacağını söylemiştim. Bu, o günden beri daha da zorunlu bir hal aldı. Kocan Şasa Courtney neofaşist baskıcıların tarafına geçmek üzere. Bu yüzden ona karşı tiksinti ve nefret duyuyorsun. Ama bu hiç ummadığımız ve beklemediğimiz bir fırsat. Kocana o barbarca rejimin kabinesinde bir yeri olacağına dair söz verildiğini bize bildirdiler. Eğer Şasa Courtney’in sırdaşı olabilirsen işlerin içyüzünü, planlarını ve amaçlarını öğrenebiliriz. Bu öyle değerli bir şey olur ki, paha bile biçilemez.</p>

  <p class="calibre3">Tara kendisinden neler isteneceğini hissederek başını salladı. “Olmaz…” Mektubun devamını okuyabilmek için bütün cesaretini topladı.</p>

  <p class="calibre3">Senden ülkemiz ve aşkımız adına kocanın Weltevreden’deki evine dönmeni istiyorum. Tabii çocuğumuz doğduktan ve sen de kendini topladıktan sonra. Kocandan uzaklaştığın için ondan özür dile, o ve çocuklar olmadan yaşayamayacağını söyle. Ona sokulmak ve güvenini tekrar kazanmak için elinden geleni yap.</p>

  <p class="calibre3">Tara fısıldadı. “Bunu yapamam.” Sonra çocukları ve özellikle Michael’i düşündü, yumuşamaya başladı. “Ah Moses, benden ne istediğinin farkında değilsin!” Elleriyle yüzünü örttü. “Lütfen bana bunu yaptırma. Ben özgürlüğümü yeni kazandım, beni bundan tekrar vazgeçirmeye zorlama.” Ama mektup acımasızca devam ediyordu İlerdeki mücadelede hepimiz de fedakârlık etmek zorunda kalacağız. içimizden bazılarından canlarını vermeleri bile istenecek. Bunlardan biri de ben olabilirim…</p>

  <p class="calibre3">Hayır, sen olmamalısın, sevgilim! Sen olmamalısın!</p>

  <p class="calibre3">Ancak dürüst ve sadık kimseler ödüllendirilecekler de. Son zaferden ve bağımsızlıktan başka ödüller de verilecek. Senden istediğimi yapabilirsen, o zaman buradaki dostlarımız birleşmemizi sağlayacaklar. Aşkımızı saklamak zorunda kalmayacağız. Yabancı bir ülkede özgürce yaşayacağız. Mutlu bir süre aşkımızın zevkini iyice çıkaracağız. Bunu hayal edebiliyor musun, sevgilim? Geceleri ve gündüzleri bir arada olacağız. Sokaklarda el ele dolaşacağız. Bir lokantada baş başa yemek yiyecek ve birlikte açık açık güleceğiz. Dimdik ve korkusuzca duracak, düşüncelerimizi açık açık söyleyeceğiz. Öpüşecek, bütün âşıklar gibi o saçma ama sevimli şeyleri yapabileceğiz. Aşkımızdan olan çocuğumuzu yanımıza alabileceğiz…</p>

  <p class="calibre3">Mektup Tara’ya çok acı vermeye başlamıştı. Artık okuyamayacaktı. Molly içeri girdiği zaman genç kadının ağladığını gördü. Yatağa ilişerek Tara’yı kucakladı. “Tara hayatım, ne oldu? Molly’e söyleyebilirsin.”</p>

  <p class="calibre3">Tara, “Weltevreden’e geri dönmem gerekiyor,” diyerek hıçkırdı. “Ah, Tanrım, Molly oradan tümüyle kurtulduğumu sanmıştım. Şimdi geri döneceğim!”</p>

  <p class="scenebreak">***</p>

  <p class="calibre3">Tara’nın evlilikleriyle ilgili bir görüşme yapmak için resmen buluşmalarını istemesi Şasa Courtney’i fena halde sarstı. Karısıyla aralarındaki resmi olmayan anlaşmadan memnundu. Bu sayede çocukları yanında kalıyor, kendisi de istediği gibi hareket edebiliyordu. Ayrıca evliliğin sağladığı saygınlıktan da yararlanmış oluyordu. Tara’nın ona yolladığı faturaları hiçbir şey söylemeden memnunlukla ödüyordu. Her ayın ilk günü kadının bankadaki hesabına bol para da yatırıyordu.</p>

  <p class="calibre3">Ama şimdi bu mutlu sürenin sona ermek üzere olduğu anlaşılmaktaydı. Şasa hemen başdanışmanlarını Centaine Hanı‘na, toplantıya çağırdı. Centaine yönetim kurulu salonundaki masanın başına geçti. Abraham Abrahams da uçakla Johannesburg’dan geldi. Yanında boşanma işlerine bakan bir avukat da vardı.</p>

  <p class="calibre3">Centaine hemen yönetimi ele aldı. “En kötü ihtimali düşünelim. Tara çocukları almak isteyecek. Kendisine hatırı sayılacak bir para verilmesini de. Ayrıca çocukların her biri ve kendisi için nafaka da talep edecek.” Abe’e bir göz attı. Adam gümüş saçlı başını salladı. Diğer avukatlar da onu taklit ettiler.</p>

  <p class="calibre3">Kahretsin! O kadın beni terk etti! Çocuklarımı ona vermektense cehennemde kavrulmayı tercih ederim!</p>

  <p class="calibre3">Abe, “Tara yuvanızda kalmasını imkânsız bir hale soktuğunu iddia edecektir,” dedi. Sonra Şasa’nın yüzündeki öfke dolu ifadeyi fark ederek onu yakıştırmaya çalıştı. “Şunu unutma, Şasa. Herhalde Tara en iyi avukatlardan fikir alacak.”</p>

  <p class="calibre3">Kahretsin! Tara’yı uyardım, onu boşamayacağımı söyledim bile! Siyaset hayatım en nazik döneminde. Skandal bana pahalıya malolur. Pek yakında genel seçimlere gireceğim.</p>

  <p class="calibre3">Abe, “Onu reddedemeyecek durumda kalabilirsin,” diye mırıldandı. “Tara sağlam durumda olabilir.”</p>

  <p class="calibre3">Şasa dürüst bir adam tavrıyla, “Tara hiçbir iddiada bulunamaz,” dedi. “Ben her zaman ince düşünceli ve cömert bir koca gibi davrandım.”</p>

  <p class="calibre3">Abe alayla cevap verdi. “Cömert bir insan olduğunu bilmeyen yok. Pek Centaine söze karıştı. “Abe, Şasa’nın başı kadınlarla hiçbir zaman derde girmedi…”</p>

  <p class="calibre3">Centaine hayatım, burada gerçeklerden söz ediyoruz, bir anneye özgü hayallerden değil. Ben özel dedektif değilim. Şasa’nın özel hayatı da beni ilgilendirmiyor. Ancak şu son birkaç yıl Şasa’nın Tara’ya onu sadakatsizlikle suçlaması için en aşağı altı koz verdiğini söyleyebilirim…</p>

  <p class="calibre3">Şasa, Abe’yi susturmak için telaşla elini sallıyordu. Ama Centaine yüzünde merak dolu bir ifadeyle öne doğru eğildi. “Haydi, Abe,” diye emretti. “Şunları say bakalım.”</p>

  <p class="calibre3">Abe, “Şasa iki yıl önce ocak ayında Oklahoma müzikalinde başrole çıkan genç bir kadınla ilişki kurdu,” diye başladı. Şasa iskemlesine çöktü, sanki dua ediyormuş gibi elleriyle yüzünü örttü. Abe konuşmasını sürdürdü. “Birkaç hafta sonra Güney Afrika’ya gelmiş olan İngiliz hokey takımındaki solcu bir kızla da.” Abe o ana kadar kadınların adlarını söylememişti. Ama şimdi, “Kuzey Amerika Yayın Stüdyoları‘ndan o televizyon yapımcısı,” diye ekledi. “Küstah ve sevimli bir kız. Kitty Godolphin. Devam etmemi istiyor musun? Birkaç kişi daha var. Ama demin de söylediğim gibi ben özel dedektif değilim. Tara’nın öyle usta birini tutacağından emin olabilirsin. Şasa izini belli etmemek için pek de çaba harcamıyor.”</p>

  <p class="calibre3">Centaine adamı susturdu. “Bu kadarı yeter, Abe.” Oğluna hoşnutsuzca ve isteksiz bir hayranlıkla baktı. Bir taraftan da, Thirry kanı bu, diye düşünüyordu.</p>

  <p class="calibre3">Ailenin laneti. Sonra sert bir sesle, “Bir sorunumuz olduğu anlaşılıyor,” dedi Boşanma davalarına bakan avukata döndü. “Şasa’nın kendini aldattığını Tara’nın kanıtlayabileceğini kabul edelim. Hakkımızda verilebilecek en kötü karar ne olur?”</p>

  <p class="calibre3">Çocukları alabilir. Özellikle küçük olan ikisini. Ve tabii küçük bir servet de koparabilir.</p>

  <p class="calibre3">Şasa sordu. “Ne kadar?”</p>

  <p class="calibre3">Durumunuzu göz önüne alacak olursak… Avukat nezaketle durakladı. “Bir milyon sterlin. Ve başka şeyler de. Bir ev, nafaka, cep harçlığı, daha önemsiz bir iki şey.”</p>

  <p class="calibre3">Şasa iskemlesinde dikleşti. Usulca bir ıslık çaldı, sonra, “Şaka olsun diye söylenen bir şeyi ciddiye alıyorsunuz,” dedi. Ama kimse gülmedi.</p>

  <p class="calibre3">Bu toplantı sonucu Şasa da Tara’yla barışmak için ciddi bir biçimde hazırlanmaya başladı. Abe ve diğer avukatların hazırladıkları yazılı önerileri inceledi. İzleyeceği yolu kesin olarak seçti. Artık ne söylemesi, hangi konuları açmaması gerektiğini biliyordu. Hiçbir itirafta bulunmayacak, söz vermeyecekti. Özellikle çocuklar konusunda.</p>

  <p class="calibre3">Şasa buluşma yeri olarak Constantia Berg’in eteğindeki havuzu seçti. Tara’nın orada geçirdikleri mutlu saatleri hatırlayacağını umuyordu. Aşçısına Tara’nın en sevdiği yemekleri yaptırarak bunları piknik sepetine koydurttu. Mahzenindeki şarapların en iyisinden altı şişe aldı.</p>

  <p class="calibre3">Şasa görünüşüne de özellikle dikkat etti. Saçlarını kestirdi, siyah ipek göz bağı dolu çekmeceden bir yenisini seçti. Tara’nın kendisine hediye ettiği tıraş losyonunu sürdü. Karısının beğendiği krem rengi ham ipek elbiseyi giydi. Mavi gömleğinin açık yakasının içine hava kuvvetlerinin eşarbını taktı.</p>

  <p class="calibre3">Çocuklar Rhodes Hill’e gönderilmişlerdi. Hafta sonunu Centaine’in yanında geçireceklerdi. Şasa, Tara’yı Molly Broadhurst’ün evinden alması için Rolls Royce arabayı gönderdi. Şoför genç kadını doğrudan doğruya havuza getirdi. Şasa, Tara’ya kapıyı açtı. Kadın öpmesi için yanağını uzatınca da şaşırdı.</p>

  <p class="calibre3">Sonra, “Seni iyi gördüm, hayatım,” dedi. Aslında bu yalan sayılmazdı. Tara bir hayli kilo vermiş beli yine incelmişti. Göğüsleri şahaneydi. Genç kadının gözlerinin altındaki morluklar pek belli olmuyordu. Saçlarını yıkatmış ve kıvırtmıştı. Onun da görünüşüne Şasa gibi özen gösterdiği anlaşılıyordu.</p>

  <p class="calibre3">Tara hemen, “Çocuklar nerede?” diye sordu.</p>

  <p class="calibre3">Annemin yanındalar. Rahatça konuşabilmemiz için onları gönderdim.</p>

  <p class="calibre3">“Çocuklar nasıl, Şasa?”</p>

  <p class="calibre3">“Hepsi de çok iyiler. Bundan daha iyi olamazlar.” Şasa, Tara’nın bu konuda bazı iddialarda bulunmasını istemiyordu.</p>

  <p class="calibre3">Kadın, “Onları çok özledim,” dedi. Bu sözler Şasa’ya tehlikeli geldiği için sesini çıkarmadı. Onun yerine karısını yazlık pavyona sokarak çağlayana bakan kanepeye oturttu.</p>

  <p class="calibre3">“Burası çok güzel.” Genç kadın çevresine bakındı. “Weltevreden’de en çok burayı severim.” Şasa’nın uzattığı şarap kadehini aldı.</p>

  <p class="calibre3">Şasa, “Daha güzel günlere,” dedi. Karı koca kadehlerini birbirine dokundurdular.</p>

  <p class="calibre3">Sonra Tara kadehini mermer masaya bıraktı, Şasa da savaşın ilk ateşine karşı hazırlandı. Tara, “Eve dönmek istiyorum,” dedi. Şasa o zaman şaşkınlığından beyaz şarabı ipek elbisesinin önüne döktü. Zaman kazanarak dengesini bulabilmek için göğüs cebinden aldığı mendille şarabı sildi.</p>

  <p class="calibre3">İşin garibi Şasa bir bakıma pazarlığı sabırsızlıkla beklemişti. O bir işadamıydı. Alışverişten kazançlı çıkacağına da çok inanıyordu. Ayrıca tekrar bekârlığa dönme fikrine de alışmıştı. Bunun vereceği zevkleri sabırsızlıkla bekliyordu. Bu ona bir milyon sterline mal olsa bile. Şasa düş kırıklığına uğramıştı. İhtiyatla, “Anlayamadım,” diye mırıldandı.</p>

  <p class="calibre3">Çocukları özlüyorum. Onlarla beraber olmak istiyorum. Ama çocukları senden uzaklaştırmaya da niyetim yok. Onların bir anneye olduğu kadar, bir babaya da ihtiyaçları var.</p>

  <p class="calibre3">Sorun kolaylıkla çözümleniyordu. Bundan daha iyisi olmalıydı. Şasa’nın pazarlıkla ilgili önsezileri onu hiçbir zaman yanıltmazdı.</p>

  <p class="calibre3">Tara konuşmasını sürdürdü. “Yalnız yaşamayı denedim. Hoşuma gitmedi. Geri dönmek istiyorum.”</p>

  <p class="calibre3">Şasa dikkatle, “Yani bıraktığımız yerden devam edeceğiz, öyle mi?” diye sordu.</p>

  <p class="calibre3">Tara başını salladı. “Bu imkânsız. İkimiz de biliyoruz bunu.” Kocasının başka soru sormaması için elini kaldırdı. “Sana istediklerimi söyleyeceğim. Eski hayatımın sağladığı bütün o şeyleri, çocuklarımı, Courtney adının uyandırdığı saygıyı ve ekonomi yapmak zorunda kalmadan harcayabileceğim o bol parayı…”</p>

  <p class="calibre3">Şasa dayanamayarak karısını iğneledi. “Eskiden mevki ve parayı aşağı görürdün.”</p>

  <p class="calibre3">Tara kısaca, “Daha önce onlardan yoksun kalmamıştım,” dedi. “Ama buradaki hayata dayanamadığını zaman bir süre için evden uzaklaşmaya da hakkım olmalı. Yine de seni siyaset hayatın bakımından utanılacak duruma düşürecek değilim. Başka bakımlardan da.” Bir an durdu. “Hepsi bu kadar.”</p>

  <p class="calibre3">Şasa, “Buna karşılık benim elime ne geçecek?” diye sordu.</p>

  <p class="calibre3">Çocuklarının annesi olacak. Herkesin karşısına yanında karınla çıkabileceksin. Ziyafetler vereceğim. İş arkadaşlarına nezaketle davranacağım. Hatta seçimlerde sana yardım da edebileceğim. Eskiden bu işte ustaydım?</p>

  <p class="calibre3">Siyaset hayatımın seni tiksindirdiğini sanıyordum.</p>

  <p class="calibre3">Yine de tiksindiriyor. Ama bunu hiçbir zaman belli etmeyeceğim.</p>

  <p class="calibre3">Avukatların nezaketle, ‘evlilik hakları’ diye tanımladıkları şey ne olacak?</p>

  <p class="calibre3">O yok. Tara başını salladı. “O yalnızca ilişkimizi karmakarışık bir hale sokar.” Genç kadın Moses’i düşündü. Ona hiçbir zaman ihanet edemezdi. Moses kendisi emretse bile. “Hayır… Senin başkalarına gitmene bir itirazım yok. Sen her zaman oldukça ihtiyatlı davranırdın. Yine öyle yapacağından eminim.”</p>

  <p class="calibre3">Şasa karısının göğüslerine baktı ve bir an pişmanlık duydu. Ama Tara’nın teklifi onu şaşırtmıştı, istediği her şeyi elde edecek, üstelik bir milyon sterlin ödemekten de kurtulacaktı. “Hepsi bu kadar mı?” dedi.</p>

  <p class="calibre3">Evet. Tabii aklına konuşmamız gereken bir şey geliyorsa, o başka.</p>

  <p class="calibre3">Şasa başını salladı. “El sıkışıp şampanya açalım mı?”</p>

  <p class="calibre3">Tara kocası ve onun dünyası konusundaki gerçek duygularını saklamak için Şasa’ya kadehinin üzerinden gülümsedi. Şampanyayı içerken de kendi kendine yemin etti. Bu anlaşmanın bedelini ödeyeceksin, Şasa Courtney. Hayalinden bile geçiremeyeceğin kadar ağır bir ücret olacak bu.”</p>

  <p class="calibre3">Tara on yıl boyunca Weltevreden’in hanımlığını yapmıştı. O rolü yeniden oynamasının zor bir yanı da yoktu. Ama genç kadına inandırıcı olmayan, sıkıcı bir oyunda rol almış gibi geliyordu.</p>

  <p class="calibre3">Tabii arada bazı farklar yok değildi. Konuk listesi belli belirsizce değişmişti. Şimdi Milliyetçilerin en önemlileri ve parti organizatörleri çağrılıyordu. Yemek sofrasında da İngilizceden çok Afrikaner dili konuşuluyordu.</p>

  <p class="calibre3">Weltevreden’e en sık gelenlerden biri de İç Güvenlik Bakanı Manfred De Le Rey’di. Tara bütün benliğiyle nefret ettiği, baskı rejiminin en kötü ve en zalim yanını simgeleyen bu adamı doyurmak ve eğlendirmek zorunda oluşunu çok garip buluyordu. Bu tıpkı insan yiyen bir leoparla sofraya oturmaya benziyordu.</p>

  <p class="calibre3">Manfred’in gözleri bile o büyük yırtıcı kedininkiler gibi zalim bakışlı ve açık renkti işin garibi Tara, Manfred’den tiksinmesine karşın, adamın kendisini çektiğini hissediyordu. Yavaş yavaş Manfred’in olağanüstü zekâsı olduğunu da anlamaya başlıyordu.</p>

  <p class="calibre3">Manfred De La Rey’in Courtney ailesiyle olan ilişkisi de Tara’yı şaşırtmaktaydı. Adamın babasının Hani Madeni’nden bir milyon sterlin değerinde elmas çalması bir aile efsanesi halini almıştı. Aslında iki ailenin birbirlerine müthiş düşman olmaları gerekirdi. Gerçekten de Tara bazen Şasa’nın ve Manfred’in sesinde ya da bakışlarındaki gizli nefreti seziyordu. Birbirlerine karşı takındıkları dostça tavırlar da çok yapmacıktı. Sanki iki adam birdenbire, boğuşan köpekler gibi birbirinin gırtlağına atılacaktı.</p>

  <p class="calibre3">Öte yandan Tara, Manfred’in Şasa’yı bakanlık vaadiyle o yozlaşmış Birleşmiş Parti’den ayrılması ve Milliyetçi’lere katılması için kandırdığını biliyordu. Şasa baba oğul De La Rey’leri Walvis Körfezi’nde kurulmuş olan yeni konserve balık fabrikasına ortak etmişti.</p>

  <p class="calibre3">Bu ilişkiyi Centaine daha da esrarlı bir hale sokuyordu. Tara, Manfred’le karısını ikinci defa yemeğe çağırdığında Centaine onu aradı. Genç kadına açık açık, “Blaine’le biz de gelebilir miyiz?” diye sordu.</p>

  <p class="calibre3">Aslında Tara, Centaine’i elden geldiğince az görmeye niyetliydi. Bu kadının çocuklar ve malikâne üzerindeki etkilerini silmek istiyordu. Ama bu açık istek Tara’yı öyle şaşırttı ki, aklına bir bahane gelmedi.</p>

  <p class="calibre3">Bu yüzden yalancı bir hevesle, “Tabii, anne,” dedi. “Seni ve babamı zaten çağırırdım. Ama canınız sıkılır diye düşündüm. Babamın De La Rey’den hiç hoşlanmadığını biliyorum…”</p>

  <p class="calibre3">Centaine aksi aksi, “Bunu da nereden çıkardın, Tara?” diye sordu. “Evet, onlar ayrı ayrı partilerden. Ama Blaine, De La Rey’e karşı saygı da duyuyor. Onun sorunları kesin bir tavırla hallettiğini düşünüyor. De La Rey’in polisleri çok başarılı oldu. Elebaşlarını yakaladılar. Ciddi olaylar çıkmasını ve daha pek çok kişinin ölmesini engellediler.”</p>

  <p class="calibre3">Tara öfkeyle kayınvalidesine bağırmak istedi. Ama derin bir soluk alarak dişlerini sıktı, sonra da tatlı tatlı, “Pekâlâ, anne,” dedi. “O halde Şasa da, ben de cuma gecesini iple çekeceğiz. Yemek sekizde. Yedi buçukta gelin. Tabii erkekler smokin giyecek.”</p>

  <p class="calibre3">Gece şaşılacak kadar iyi geçti. Ama Weltevreden’in bir saraya yakışacak kadar büyük ve muhteşem yemek salonunda siyaset konusunun açılması yasaktı. Onun yerine futbol maçlarından ve balık avlamaktan söz edildi.</p>

  <p class="calibre3">Nedense Centaine yemek boyunca pek konuşmadı. Tara kadını Manfred’in yanına oturtmuştu. Centaine adamın sözlerini dikkatle dinliyordu. Yemekten sonra da herkes mavi salona geçerken Manfred’in yanından ayrılmadı. Bir süre sonra da adamla alçak sesle konuşmaya daldı.</p>

  <p class="calibre3">Manfred’in boylu poslu Alman karısı Heidi, uzun uzun zenci hizmetkârların tembellik ve hırsızlıklarından yakındı ve tabii Tara’nın dostluğunu da kazanamadı. Genç kadın fırsat bulunca Heidi’nin yanından kaçtı. Mavi kadife kanepede oturan babasına konyak götürerek onun yanına yerleşti.</p>

  <p class="calibre3">Usulca, “Centaine senin De La Rey’e hayranlık duyduğunu söyledi.” dedi. İkisi de odanın dibinde konuşan Centaine’le Manfred’e baktılar.</p>

  <p class="calibre3">Blaine mırıldandı. “Tehlikeli bir adam o. Demir kadar sert ve balta gibi de keskin. Biliyor musun, iş arkadaşları ona ‘Panga’ adını takmışlar?”</p>

  <p class="calibre3">Bu adam neden Centaine’in ilgisini bu kadar çok çekiyor? De La Rey’in buraya geleceğini duyunca bana telefon etti, yemeğe katılmak istedi. Bunun sebebi nedir, baba, biliyor musun?</p>

  <p class="calibre3">Blaine gözlerini sigaranın ucundaki küle dikti. Kendi kendine, Tara’ya ne söyleyebilirim, diye soruyordu. Bu dünyada Manfred’in, Centaine’in piç oğlu olduğunu bilen dört kişiden biri de oydu. Karısı bunu açıkladığı zaman geçirdiği şoku ve duyduğu dehşeti hâlâ hatırlıyordu. Şasa bile Manfred’le üvey kardeş olduğunu bilmiyordu. Ama tabii Manfred’in bundan haberi vardı. Centaine, Manfred 1948’de Şasa’nın siyasi yaşamını mahvetmesin diye ona bu gerçeği açıklamış ve şantaj yapmıştı. Bu olay öyle karmaşıktı ki! Blaine, Centaine’in kendisine danışmadan yaptığı deliliklerin ve ihtiyatsızlıkların yankıları yüzünden yıllarca sarsılmıştı. Üzgün üzgün gülümsedi. Centaine hâlâ ateşli ve heyecanlı bir kadındı. Blaine de onun başka türlü olmasını istemiyordu. Kızına, “Bence Centaine, Şasa’nın politika hayatını etkileyecek her şeyle ilgileniyor,” dedi. “Bu da normal. Çünkü Şasa’yı De La Rey destekliyor. Bu iş bu kadar basit, yavrum.”</p>

  <p class="calibre3">Tara başını salladı. “Evet, Şasa’yı De La Rey destekliyor. Ama kocamın parti değiştirmesine ne diyorsun, baba?” Sakin davranmaya karar vermiş olmasına rağmen öfkeyle sesini yükseltmişti. Fransız elçisinin karısıyla konuşmakta olan Şasa başını kaldırarak ona baktı. Tara çabucak sesini alçalttı. “Bu konuda ne düşünüyorsun, baba? Herhalde çok sarsıldın.”</p>

  <p class="calibre3">Blaine, “Başlangıçta öyle oldu,” diye itiraf etti. “Ama sonra durumu Cenlaine’le konuştum. Şasa da beni görmeye geldi. Aramızda tartıştık. Ben düşüncelerimi açıkladım. Sonunda Şasa’nın görüş açısını da kavradım. Onunla aynı fikirde değilim ama düşüncelerine saygı duyuyorum. Şasa bu değişiklik sayesinde çok yararlı olabileceğini düşünüyor…”</p>

  <p class="calibre3">Tara baskı altında tuttuğu öfke yüzünden titriyordu. Şasa’ya, Centaine’e ve babasına bağırmak istiyordu. Ama sonra Moses’i ve savaşı düşündü, kendine hâkim oldu. Her şeyi hatırlamalıyım,, dedi. Bu insanların söyledikleri ve yaptıkları her şeyi. En ufak bir ayrıntı bile mücadele için çok değerli olabilir.</p>

  <p class="calibre3">Tara böylece yemekte olanları Molly’ye tekrarladı. En aşağı haftada bir kuaförüne ya da terzisine gitmek bahanesiyle Weltevreden’den ayrılıyordu. Molly’yle Tara buluşacakları zaman çok dikkatli davranıyorlardı. Çünkü Tara’ya bütün sol kanatla ilişkisini kesmesi ve başkalarının yanında siyasal ya da sosyalist fikirlerini açıklamaması emredilmişti. Molly, Tara’nın o gerçek savaş dünyasıyla olan tek bağıydı. Tara arkadaşıyla geçirdiği her dakikaya ayrı değer veriyordu.</p>

  <p class="calibre3">Bu buluşmalara Miriam Afrika da katılıyor, bebeği de getiriyordu. Tara oğlunu kucağına alıyor, ona sütünü içirirken Molly’ye rapor veriyordu. Benjamin’in kıvırcık saçlarından küçük ayaklarına kadar her şeyi Tara’yı ilgilendiriyordu.</p>

  <p class="calibre3">Yine bir gün Tara, Molly’ye gittiğinde kadın ona Moses’den gelmiş olan bir mektubu verdi. Bunun yanında Benjamini kucağına almanın verdiği mutluluk bile sönük kaldı.</p>

  <p class="calibre3">Moses mektubu Addis Ababa’dan yazmıştı. İmparator Haile Selasiye onu, Siyah Afrika Devlet Başkanları‘nın toplantısında bir konuşma yapmaya çağırmıştı.</p>

  <p class="calibre3">Moses, “Buradan Cezayir’e gideceğim,” diye yazıyordu. “Sonra da New York’a uçacağım. Davamızı Birleşmiş Milletler’de açıklama fırsatını bulacağım. Ama sana, seni ve bebek Benjamin’i etkileyecek daha da güzel bir müjdem var.</p>

  <p class="calibre3">Amacımız uğruna yaptığın önemli çalışmaları sürdürdüğün takdirde güçlü dostlarımız seni özel bir biçimde ödüllendirecekler. İlerde bir gün üçümüz… sen, ben ve Benjamin, Londra’da bir araya geleceğiz. Oğlumu kucağıma almayı ve seni de tekrar görmeyi ne kadar istediğimi bilemezsin.</p>

  <p class="calibre3">Daha kesin bir haber alır almaz sana yazacağım. O arada değerli çalışmalarını sürdürmeni rica ediyorum. Özellikle kocanın gelecek haftaki seçimlerde başarılı olması için elinden geleni yapmalısın. O zaman mücadele bakımından eşsiz bir durumda ve değerde olursun.”</p>

  <p class="calibre3">Tara bu mektubu aldıktan sonra günlerce keyifli keyifli dolaştı. Şasa’yla Centaine de bunu fark ettiler ve Tara’nın sonunda Weltevreden’in hanımı olarak sorumluluklarını kabul etmeye başladığını, Şasa’yla yaptığı anlaşmaya da uyacağını düşündüler.</p>

  <p class="calibre3">Başbakan seçim tarihini açıkladığında bütün ülkede heyecanlı çalışmalar ve entrikalar başladı. Kampanyanın en önemli olaylarından biri Şasa’nın Birleşmiş Parti’den ayrılması ve Milliyetçiler tarafından Güney Boland’dan aday gösterilmesiydi.</p>

  <p class="calibre3">Kitty Godolphin seçimi izlemek için New York’tan geldi, Jan Smuts havaalanına iner inmez Şasa’nın bürosuna telefon etti.</p>

  <p class="calibre3">Neşeyle, “Merhaba,” dedi. “Ben geldim.”</p>

  <p class="calibre3">Seni dişi köpek! Şasa kızın sesini hemen tanımıştı. “Bana yaptıklarından sonra seni kabaralı çizmelerle tekmelemem gerekir.”</p>

  <p class="calibre3">Ah, programı gördün demek? İyi değil miydi? Seni iyi yakaladığımı düşünüyordum.</p>

  <p class="calibre3">Evet, filmi geçen ay Londra’dayken BBC’de gördüm. Beni hem zalim, hem de ukala göstermişsin. Kaptan Bligh’yla Simon Legree arası bir yaratık. Onlardan çok daha sevimsiz.</p>

  <p class="calibre3">Söyledim ya, seni iyi yakaladım.</p>

  <p class="calibre3">Seninle neden konuştuğumu da bilmiyorum. Şasa istememesine rağmen dayanamayarak güldü.</p>

  <p class="calibre3">Burada akıldan değil, ihtirastan söz ediyoruz, oğlum. Bu ikisi birbirine uymaz.</p>

  <p class="calibre3">Şasa’nın gözlerinin önünde kızın ince vücudu belirdi. “Neredesin?”</p>

  <p class="calibre3">Johannesburg Havaalanı‘nda.</p>

  <p class="calibre3">Bu akşam ne yapıyorsun? Şasa çabucak hesapladı. Uçakla dört saatte Johannesburg’a gidebilirdi.</p>

  <p class="calibre3">Kitty, “Önerilerini bekliyorum,” dedi. “Tabii siyasal görüşlerini neden değiştirdiğin konusunda benimle bir söyleşi yapman şartıyla.” Şasa, “Aslında daha akıllıca davranmam gerekir,” diye cevap verdi. “Ama beş saat sonra orada olacağım. Bir yere gideyim deme.”</p>

  <p class="scenebreak">***</p>

  <p class="calibre3">Şasa, Johannesburg’a varır varmaz hemen Carlton Oteli’ne gitti. Kitty onu lobide bekliyordu. Blucinli kız çocuksu bir heyecanla Şasa’nın boynuna atıldı, sonra da onunla birlikte dairesine çıktı. “Hank ışıkları hazırladı, kamerasıyla bekliyor.”</p>

  <p class="calibre3">Sohbet çok yorucu ve sert oldu. Kitty, Şasa’yı sıkıştırdı durdu. Ama Şasa da ona ustalıkla cevap verdi.</p>

  <p class="calibre3">Konuşma sona erdiği zaman kıza, “Senin görevin gerçekleri bildirmek,” dedi. “Bunları yeni bir biçime sokmak değil. Sen bir habercisin. Kendini Yargılama Tanrı‘sı sanmamalısın.”</p>

  <p class="calibre3">Kitty güldü. “Buna inanıyorsan gerçekten saf bir adamsın demektir. Bizler krallar yaratır ya da onları mahvederiz.” Şasa, Kitty’ye sanki onu ilk defa görüyormuş gibi baktı. “Tanrım! Sen de herkes gibi güç peşindesin.”</p>

  <p class="calibre3">Bundan daha önemli bir şey var mı, ahbap? “Ahlaksızın birisin.” ‘ “Senden daha ahlaksız değilim.”</p>

  <p class="calibre3">“Hayır, benden daha ahlaksızsın. Biz karar vermeye ve bunun sonuçlarına katlanmaya hazırız. Sen her şeyi mahvediyorsun. Sonra da kırdığı oyuncaktan bıkan bir çocuk gibi onu bir tarafa fırlatıyor, pişmanlık duymadan daha ilgi çekecek bir konunun peşine takılıyorsun.”</p>

  <p class="calibre3">Bu sözler Kitty’yi kızdırdı. Kızın parlak gözleri kısıldı, burun ve yanaklarındaki çiller altın tozu gibi ışıldadı. Onun bu hali Şasa’yı etkiledi. Kızın damarına daha da basmaya karar verdi. Böylece Kitty iyice teslim olacaktı.</p>

  <p class="calibre3">Amerikan televizyonunda Güney Afrika uzmanı kesilmenin bir tek nedeni var. O kara kitlelerin kaderi aslında seni hiç ilgilendirmiyor. Sadece burnuna kan ve şiddet kokusu geldiği için bu konuyla ilgileniyorsun.</p>

  <p class="calibre3">Kitty ıslık çalar gibi, “Seni köpek,” dedi. “Ben barış ve adalet istiyorum.” “Kitty, aşkım, barış ve adalet konularıyla ilgili bir program dikkati çekmez. Sen buraya çığlıkları ve ölümleri filme çekmek için geldin. Eğer bu yakında olmazsa, yine de kaygılanmazsın. Bu işi kolaylıkla çözümlersin. Birilerini itiverirsin.”</p>

  <p class="calibre3">Kitty öfkeyle sarsılıyordu. “Şu son saat boyunca ırk ayrımıyla ilgili korkunç zehirler saçıp durdun! Şimdi beni haksız davranmakla suçluyorsun. Şiddet olayları nasılsa başlayacak. Sen ise onları benim kışkırtacağımı iddia ediyorsun.”</p>

  <p class="calibre3">Şasa tek kaşını kaldırarak azametle gülümsedi. Parlamentoda düşmanlarının damarına basmak istediği zaman da böyle yapardı. Dudakları bembeyaz kesilmiş olan Kitty hiddetle titreyerek onun üzerine atıldı. İki elinin tırnaklarını Şasa’nın alayla parlayan tek gözüne bastırmaya çalıştı. Ama kızı bileklerinden yakaladığı gibi havaya kaldırdı. Şasa’nın gücü Kitty’yi şaşırtmıştı. Ama hızla dizini kaldırarak onun kasıklarına vurmaya çalıştı. Şasa hemen yan döndü, kızın dizi sert kalçasına geldi.</p>

  <p class="calibre3">Şasa, “Senin gibi terbiyeli bir kız böyle bir oyunu kimden öğrenmiş?” diye sordu, Kitty’nin kollarını geriye itti, onu öpmeye başladı.</p>

  <p class="calibre3">“Geçenlerde şansım yardım etti, Sabi Nehri’nin öte tarafında elli bin dönümlük bir yer aldım. On beş yıldan beri o toprakların peşindeydim. Arazi eski Landlord’lardan birinin dul karısına aitti. Toprakların satışa çıkarılması için ihtiyarın ölmesini beklemek zorunda kaldım. Topraklar hiç bozulmamış. Her taraf av hayvanı dolu. ‘Kayıp bir hafta’ sonu için uygun bir yer. Yarın sabah kahvaltısından sonra oraya uçarız. Kimse nerede olduğumuzu öğrenmez.”</p>

  <p class="calibre3">Kitty güldü. “Sen o küçücük aklını kaçırmışsın, aşkım. Ben çalışan bir kızım. Yarın saat on birde muhalefet lideri De Villiers’le bir konuşma yapacağım.</p>

  <p class="calibre3">Aslanlara ve kaplanlara bakmak için seninle geri kalmış bölgelere gitmek niyetinde de değilim.”</p>

  <p class="calibre3">Afrika’da kaplan yoktur. Afrika uzmanı olduğuna göre bunu bilmen gerekir. Şasa sinirlenmişti. “Beni buraya çekmek için hileye başvurdun. Boş yere Johannesburg’a getirdin.”</p>

  <p class="calibre3">Boş yere mi? Kitty yine güldü. Aramızda geçenleri böyle mi tanımlıyorsun?”</p>

  <p class="calibre3">“Bunun dört gün süreceğini sanıyordum.”</p>

  <p class="calibre3">“Seninle yaptığımız söyleşiye yüksek fiyat biçmişsin. Gecenin geri kalan bölümü de senin. Yarın ikimiz de işlerimizin başına döneceğiz.”</p>

  <p class="calibre3">Şasa kızın kendisini yine etkilemeye başladığını seziyordu. Geçen sefer Kitty’ye evlenme teklif etmişti. Bu fikir hâlâ hoşuna gidiyordu. Tara’yla ilk karşılaşmalarından beri hiçbir kadın onu Kitty kadar etkilememişti. Kızı istemesinin bir nedeni de onu elde edemeyeceğini bilmesiydi. Şasa istediği her şeyi ele geçirmeye alışıktı. Şimdi bu çocuk suratlı, ince vücutlu, duygusuz ve acımasız kızı istiyordu.</p>

  <p class="calibre3">Kitty onun ateşli bakışlarını fark ederek, “Yemeğini ye,” dedi gülerek. “Her şeyin sırası var, aşkım.”</p>

  <p class="calibre3">Şasa, Tara’nın seçim kampanyasında ona yardımcı olma teklifini kuşkuyla karşılamıştı. Bu yüzden karısını Weltevreden’de bırakarak yalnız başına yolculuğa çıktı.</p>

  <p class="calibre3">Ancak seçim bölgesindekiler adayların yanlarında eşleriyle propaganda gezisine çıkmaları bekliyorlardı. Ama onun mazeretini uygun karşıladılar.</p>

  <p class="calibre3">Onların desteğiyle gerçekten başarılı bir kampanya yürüttü, sonunda da seçimi kazandı.</p>

  <p class="calibre3">Centaine, Rhodes Hill’de Şasa’nın bakan olmasının şerefine bir parti vererek önemli yüz elli kişiyi çağırdı.</p>

  <p class="calibre3">Şasa annesiyle ‘Mavi Tuna’ parçasına uyarak vals yaparken kadın, “Seninle yine uygun zamanda, uygun olanı yaptık, chérie,” dedi. “Hepsi de yine gerçek olabilir.” Alçak sesle, yaşlı Pigme’nin Şasa doğduğu zaman bestelediği övgü dolu şarkıyı söylemeye başladı.</p>

  <p class="calibre3">Okları yıldızlara uçacak. Adı söylendiği zaman Ta uzaklardan duyulacak. Nereye giderse gitsin, iyi suyu bulacak!</p>

  <p class="calibre3">Ana oğul Kalahari’de birlikte geçirdikleri o çok gerilerde kalmış günleri özemle hatırladılar.</p>

  <p class="calibre3">Şasa parlamentonun açılmasından sonra ilk defa bir konuşma yaptığı yerinden kalkarken kıyamet de koptu. Eski parti arkadaşları tiksintiyle bağırdılar. Ayaklarını vurarak ıslık çaldılar.</p>

  <p class="calibre3">Uzun boylu zarif adam alayla gülerek yavaş yavaş onları susturdu. Aslında usta bir konuşmacıydı. Eski partisini eleştirdi. Zayıflıklarını ve kusurlarını gözler önüne serdi.</p>

  <p class="calibre3">Yerine oturduğu zaman eski arkadaşları fena halde sıkılmışlardı. Başbakan ise Şasa’ya doğru eğilerek takdirle başını salladı. O zamana kadar böyle bir şey yaptığı hiç görülmemişti. Parlak bir başlangıçtı bu.</p>

  <p class="calibre3">Blaine Malcolmess’le Centaine hafta sonu için Weltevreden’e geldiler. Aile her zamanki gibi cumartesi öğleden sonraki saatleri polo sahasında geçirdi. Blaine kısa bir süre önce Güney Afrika polo takımının kaptanlığından çekilmişti.</p>

  <p class="calibre3">Şasa’ya bu kararı neden verdiğini de açıklamıştı. “Altmışını geçmiş bir adamın hâlâ polo oynaması ayıp bir şey.”</p>

  <p class="calibre3">Kırkındakilerden çok daha usta bir oyuncusun, Blaine. Bunu sen de biliyorsun?</p>

  <p class="calibre3">Blaine, “Kaptanlığın yine de ailede kalması iyi olmaz mı?” dedi.</p>

  <p class="calibre3">Benim tek gözüm var.</p>

  <p class="calibre3">Saçmalama! Topa her zamanki gibi ustalıkla vuruyorsun. Tek gereken şey çalışman. Tekrar tekrar çalışman.</p>

  <p class="calibre3">Şasa itiraz etti. “Buna ayıracak zamanım yok.”</p>

  <p class="calibre3">İnsan bu hayatta istediği her şey için zaman bulur.</p>

  <p class="calibre3">Blaine böylece Şasa’yı antrenmana zorladıysa da, Şasa’nın artık top oyunlarıyla ilgilenmediğini ve milli takıma hiçbir zaman kaptanlık etmeyeceğini anlıyordu. Evet, gerçi hâlâ ata büyük bir ustalıkla biniyordu. Kolu güçlü ve şaşmazdı. Heyecanlandığı zaman bir aslan kadar cesur oluyordu. Ama son zamanlarda Şasa’yı heyecanlandırmak için daha önemli şeyler gerekiyordu.</p>

  <p class="calibre3">Çok garip. Pek çok yeteneği olan bir insan bunların hiçbirini geliştirmeden ziyan ediyor. Blaine böyle düşünürken Şasa’nın oğullarına baktı.</p>

  <p class="calibre3">Sean’la Garrick her zaman olduğu gibi antrenmana davetsiz katılmışlardı. Büyüklerin hızına ve ustalığına erişmeleri imkânsızdı tabii. Ama onlar için pasçı görevi yapabiliyorlardı.</p>

  <p class="calibre3">Sean atı babasının o yaşta yaptığı gibi sürüyordu. Bu Blaine’in kalbinin özlemle sızlamasına neden oldu. Sanki at çocuğun bir parçasıydı. Sopayı do bir yetenekle ve rahatlıkla kullanıyordu. Ama Sean’ın ilgisi çabuk sönüyor, gereksiz hatalar da yapıyordu. Onu sitilini geliştirmekten çok kardeşinin damarına basmak, gösteriş yapmak ve tribünlerdeki kızlara anlamlı anlamlı bakmak ilgilendiriyordu.</p>

  <p class="calibre3">Garrick ağabeysiyle taban tabana zıttı. Usta bir binici sayılmazdı. Ama bütün dikkatini oyuna vermeyi başarıyordu. Gözlüklerinin arkasından topa adeta öfkeyle bakıyor ve sopayı ancak hendek kazan bir işçinin düzeyindeki zarafetle kullanıyordu. Ama topa yine de başarıyla vurabiliyordu. Blaine birdenbire torunundaki değişikliği fark ederek şaşırdı. O sıska, küçük çocuk kaybolmuştu sanki. Garrick’in omuzları, göğsü ve kollarının üst kısımları o yaşta bir çocukta görülmeyecek kadar gelişmişti. Ama bu yüzden de attan indiği zaman biraz maymuna benziyordu.</p>

  <p class="calibre3">Şasa’nın onunla yakından ilgilenmesi, Garrick’le sık sık konuşması da Blaine’i şaşırtıyordu.</p>

  <p class="calibre3">Michael o gün ata binmiyordu. Bileğinin burkulduğunu bahane etmişti yine. Sık sık oluyordu bu. Michael fazla çabalamaktan kaçınıyordu. Blaine gölgedeki çay masasında Tara’nın yanında oturan Michael’e bakarak kaşlarını çattı. Ana oğul bir şiir kitabının üzerine eğilmişlerdi, ikisi de bir defa olsun başlarını kaldırıp oyunculara bakmamışlardı. Blaine her zaman, bir gencin vücudunun sağlıklı, kafasının da disiplinli olması gerekir, kuralına inanırdı. Tara’ya Michael’den de söz etmiş, o da Michael’i oyuna katılması için teşvik edeceğine söz vermişti ama bunu yaptığını gösteren bir şey yoktu.</p>

  <p class="calibre3">Blaine arkasından gelen hafif çığlık ve kahkahaları duyarak omzunun üzerinden baktı. Sean kızların arasına karışmıştı. Onlarla şakalaşıp duruyordu.</p>

  <p class="calibre3">Blaine kendi kendine, bu işe burnumu sokmamalıyım, diye söylendi. Ama Şasa’yla biraz konuşsam yine de iyi olur sanırım. Tara’yla konuşmak yersiz. Fazla yumuşak o.</p>

  <p class="calibre3">Etrafına bakındı. Şasa seyislerden biriyle en sevdiği atını inceliyordu. Blaine işte tam fırsatı, diye düşünerek damadına katıldı. Şasa’yla bir süre atın biraz zayıf olan bileklerinin sarılmasından söz ettiler.</p>

  <p class="calibre3">Sonra Blaine kayıtsızca, “Sean’ın Bishops Okulu’nda durumu nasıl?” diye sordu.</p>

  <p class="calibre3">Şasa şaşırdı. “Tara sana bir şeyler mi söyledi?”</p>

  <p class="calibre3">Blaine, “Bir sorun mu var?” dedi.</p>

  <p class="calibre3">Sean zor bir dönem geçiriyor. Biraz asileşti. Notları berbat. Onunla kırbacın yardımıyla görüştüm. Oğlum sadece bu dilden anlıyor. Ama yakında düzelir, Blaine. Hiç endişen olmasın.</p>

  <p class="calibre3">Blaine, “Bazıları için her şey çok kolaydır,” diye mırıldandı. “Hayat boyu kayıtsız davranmaya alışırlar.” Şasa’nın hafifçe dikleştiğini fark etti. Damadının bu sözlerle kendisini kastettiğini sandığı anlaşılıyordu. Blaine de mahsus ekledi. “Bunu sen de bilirsin, Şasa. Sende de aynı zayıflık var.”</p>

  <p class="calibre3">Galiba benimle böyle konuşmaya hakkın var. Bu dünyada bu hakka sahip tek insan da sensin. Şasa’ nın yüzünde düşünceli bir ifade belirmişti. “Ama bu sözlerinden hoşlanmamı da bekleme, Blaine.”</p>

  <p class="calibre3">Blaine, “Herhalde Sean da eleştiriye gelemiyor,” dedi. “Ama ben senden değil, ondan söz etmek istiyorum. Bir kere Sean’ın davranışlarını hafife alma. Bunlara şimdi engel olmazsan ilerde ciddi bir sorunla karşılaşabilirsin. Bazı insanların her zaman heyecan duymaları gerekir, yoksa çabuk sıkılırlar. Galiba Sean da onlardan. Öyleleri heyecan ve tehlikeye tutsak hale gelirler. Sean’ı yakından izle, Şasa?”</p>

  <p class="calibre3">Teşekkür ederim, Blaine. Şasa başını salladı ama minnet duyduğu da yoktu.</p>

  <p class="calibre3">Sana gelince, Şasa… Sen hayatı her zaman bir oyun saydın.</p>

  <p class="calibre3">Şasa, “Hayat gerçekten bir oyun değil mi?” dedi.</p>

  <p class="calibre3">Eğer buna inanıyorsan o zaman bir bakanlığın sorumluluklarını yüklenmeye de hakkın yok demektir. Blaine’in sesi hafifti. “Hayır, Şasa. Sen on altı milyonun durumundan sorumlusun. Bu artık bir oyun değil, kutsal bir görev.”</p>

  <p class="calibre3">İki adam uzun uzun birbirlerine baktılar.</p>

  <p class="calibre3">Blaine, “Bunu düşün, Şasa,” dedi. “İlerde bizi kara ve zor günlerin beklediğini sanıyorum. Şirket hisselerinin arttırılması değil, bir milletin yaşaması için çabalayacaksın. Başarısızlığa uğraman da dünyanın sonu demek olur. Ve bir tek sen ıstırap çekmezsin…” Blaine kendisine doğru koşan İsabella’ya döndü.</p>

  <p class="calibre3">Kız, “Büyükbaba, büyükbaba!” diye bağırıyordu. “Sana babamın bana verdiği atı göstermek istiyorum.” iki adam da başlarını eğerek bu güzel çocuğa baktılar.</p>

  <p class="calibre3">Blaine usulca, “Evet, Şasa,” diye mırıldandı. “Tek ıstırap çeken sen olmazsın.” Kızın elini tuttu. “Pekâlâ, Bella. Seninle ahırlara gidelim.”</p>

  <p class="calibre3">E Şasa Weltevreden’e döndüğünde hayatından çok memnundu. O günkü ka3jne toplantısında konuşmuş, çok da başarılı olmuştu. Artık yerini sağlamlaştırmış, ününü de artırmış olduğunun farkındaydı. Çalışma odasına girerek çantasını masaya bıraktı, terastan gelen sesleri duyunca güneşe çıktı. Tara, Bishops okulu’nun müdürünü ağırlamakla meşguldü. Adam genellikle serkeş öğrencilerin anne ve babalarını okula çağırırdı. Ama Courtney ailesi konusunda aynı şeyi yapamazdı. Centaine Courtney Malcolmess otuz yıldan beri okulun yönetim kurulundaydı. Oğlu savaştan önce öğrenci temsilciliği yapmıştı. Şimdi o da kurulda üyeydi. Ana oğul okula mali bakımdan cömertçe yardım da ediyorlardı, işte bugün je müdür, Courtney’leri çağıracağı yerde kalkıp onların evine gelmişti. Yüzünde saygılı bir ifade olan Tara kocasının geldiğini görünce rahatlayarak ayağa kalktı. “Hoş geldiniz, müdür bey.” Şasa adamın elini sıktı. Müdürün yüzündeki sıkıntılı ifade onu kaygılandırmıştı.</p>

  <p class="calibre3">Tara, “Müdür bey seninle Sean hakkında konuşmak istiyor,” diye açıkladı. ‘Önce erkek erkeğe konuşsanız daha uygun olacak. Ben çay hazırlarken baş başa kalırsınız.” Sessizce uzaklaştı. Şasa nazik nazik, “Güneş ufka yaklaşıyor,” dedi. “Size viski ikram edebilir miyim?”</p>

  <p class="calibre3">Hayır teşekkür ederim, Bay Courtney. Müdürün Şasa’nın ilk adını kullanmaması iyiye işaret değildi. Şasa ciddi bir tavır takınarak müdürün yanındaki koltuğa oturdu. “Sean, ha? O küçük haydut yine ne yaptı?”</p>

  <p class="calibre3">Tara aynı anda usulca kocasının çalışma odasına süzüldü, Şasa’nın krokodil evrak çantasını açtı. İçinde o günkü kabine toplantısının tutanakları vardı. Belgeleri alarak camlı kapıların yanındaki bir masaya götürdü. Orada ışık daha iyiydi. Perdenin kenarından baktığı zaman kocasıyla müdürü de görebiliyordu. İki adam asmanın altında ciddi ciddi konuşmaktaydılar.</p>

  <p class="calibre3">Tara mavi kâğıtları çabucak masaya dizdi, eteğinin cebinden küçük bir fotoğraf makinesini çıkardı. Bir çakmak büyüklüğündeydi. Mekanizmaya hâlâ alışamamıştı. Elleri korkudan titriyordu. Bu işi ilk defa yapıyordu. Makineyi Molly ona son buluşmalarında vermiş, “Verdiğin bilgi dostlarımızı çok memnun etti,” demişti. “Onun için işini kolaylaştırmak istediler.” Tara küçük düğmeleri çevirir, her sayfanın fotoğrafını iki kere çekerken parmakları birer sucuğa dönmüş gibi geliyordu. Sonra fotoğraf makinesini cebine attı, kâğıtları dikkatle Şasa’nın çantasına yerleştirdi.</p>

  <p class="calibre3">Beş dakika sonra da elinde Kraliçe Anne sitili gümüş çaydanlıkla terasa çıktı. Genellikle bu, Şasa’yı sinirlendirir, karısının hizmetçilerin işini görmesinden hoşlanmazdı. Özellikle konukların önünde. Ama bugün müdürle konuşmaya dalmış olduğu için durumu fark etmedi.</p>

  <p class="calibre3">Bu çocukça coşkudan daha öte bir şey olamaz, müdür bey. Şasa ellerini dizlerine dayayarak müdüre doğru eğilmiş, kaşlarını da çatmıştı.</p>

  <p class="calibre3">Ben de olaya bu gözle bakmaya çalıştım. Müdür üzüntüyle başını salladı. “Ailenizin okulla olan özel ilişkisi yüzünden mümkün olduğu kadar yumuşak davranmaya çabaladım. Ancak…” Bir an anlamlı anlamlı durdu. “…Sözünü ettiğimiz bir tek olay değil. Bir iki çocukça muziplik de sayılmaz bu. Daha çok, insanı korkutan bir düşünce ve davranış tarzı.” Müdür duraklayarak Tara’nın uzattığı fincanı aldı. “Özür dilerim, Bayan Courtney, bu size olduğu kadar bana da acı veriyor.”</p>

  <p class="calibre3">Tara usulca, “İnanamıyorum,” diye mırıldandı. “Çocukların hepsini oğullarınızdan ayırt etmediğinizi biliyorum.” Şasa’ya bir göz attı. “Kocam bu sorunu kabul edemedi.” Duyduğu memnunluğu kederli ama cesur bir gülümsemeyle gizledi. Sean her zaman Şasa’nın gözbebeği olmuştu, inatçı, başkalarını düşünmeyen bir çocuktu. Tara, Sean’ın zalim tarafını ne anlamış, ne de kabul edebilmişti. Çocuk daha konuşmaya başlamadan bile bencil davranmış, hiçbir zaman minnet duymamıştı. Tabii Tara oğlunu seviyordu ama ondan hoşlanamıyordu. Sean yürümeyi öğrenir öğrenmez hemen babasını izlemeye başlamıştı. İlk söylediği kelime de, “Baba,” olmuştu. Tara’yı kırmıştı bu. Sean’ı karnında taşımış, dünyaya getirmiş ve emzirmişti. Oysa o kalkmış, “Baba,” demişti. Eh, Sean artık Şasa’nın oğluydu. Tara arkasına yaslanarak kocasının bu sorunla boğuşmasını seyretmeye başladı. Adamın rahatsızlığı ona kinle karışık bir zevk veriyordu.</p>

  <p class="calibre3">Şasa, “Sean doğuştan sporcu,” diyordu. “Bir lider. Kafalı bir çocuk. Onun kendini toplayacağından eminim. Geçen sömestrin sonunda karnesini gördüğüm zaman onu iyice patakladım. Bu akşam aklını başına getirmek için Sean’ı tekrar okşayacağım.”</p>

  <p class="calibre3">Sopa bazı çocukları hiç etkilemez. Daha doğrusu onlarda ters tepki yaratır. Sizin Sean da bu cezaya savaşta aldığı yaraları değerlendiren bir asker gözüyle bakıyor. Yani onları cesaret ve metanetinin bir kanıtı sayıyor.</p>

  <p class="calibre3">Tara, “Ben kocamın çocukları dövmesine her zaman karşı çıktım,” dedi. Şasa kadına onu uyarırcasına bir göz attı.</p>

  <p class="calibre3">Müdür konuşmasını sürdürdü. “Sean’ı dövmeyi ben de denedim, Bayan Courtney. Bu cezayı memnunlukla karşılıyor. Sanki bu onu diğer çocuklardan daha üstün bir duruma getiriyormuş gibi.” Şasa beceriksizce, “Ama o iyi bir atlet,” diye mırıldandı.</p>

  <p class="calibre3">Müdür başını salladı. “‘Sporcu’ değil de ‘atlet’ sözcüğünü seçtiniz. Benim yaptığım gibi. Sean yaşına göre fazla gelişmiş ve olgun. Grubundaki diğer çocuklardan daha güçlü. Kazanmak için kuvvetini kullanmaktan da kaçınmıyor. Bazen kurallara uymayacak bir biçimde hem de.” Şasa’ya anlamlı anlamlı baktı. “O kafalı bir çocuk. Ama aldığı notlardan, kafasını sınıfta kullanmak niyetinde olmadığı da anlaşılıyor. Tersine kafasını pek de onaylamayacak konulara veriyor.” Durakladı. Oğlunu çok seven bir babaya belirli örnekler vermenin zamanı olmadığını seziyordu. “Dediğiniz gibi Sean doğuştan bir lider. Ama ne yazık ki etrafına okuldaki en beğenilmeyecek çocukları topluyor. Sean adeta bir çete kurdu, diğer çocuklara dehşet saçıyor. Büyük öğrenciler bile oğlunuzdan korkuyorlar.”</p>

  <p class="calibre3">Bunu kabul edemem. Şasa’nın suratında sert bir ifade belirmişti.</p>

  <p class="calibre3">Açık açık konuşacağım Bay Courtney, Sean’ın kinci ve hain bir yanı var. Tabii bunun düzeleceğini umuyorum. Ama bu olmazsa Sean’ın Bishops’taki geleceği konusunda ciddi bir karar vermek zorunda kalacağım.</p>

  <p class="calibre3">Şasa, “Onun da benim gibi öğrenci temsilcisi olmasını istiyordum,” diye itiraf etti.</p>

  <p class="calibre3">Müdür başını salladı. “Temsilci olmak bir tarafa, Bay Courtney, Sean yılsonuna kadar kendini toparlamazsa onu Bishops Okulu’ndan çıkarmak zorunda kalacağım.” ? Şasa, “Tanrım…” diye fısıldadı. “Ciddi olamazsınız.” “Çok üzgünüm… ama ciddiyim.”</p>

  <p class="scenebreak">***</p>

  <p class="calibre3">Bishops Okulu müdürünün Clare East’ı işe almış olması şaşılacak bir şeydi. Ama tabii bu geçici bir durumdu. Resim öğretmeni hasta olduğunu ileri sürerek okuldan ayrıldığı zaman Clare East’le altı aylık bir anlaşma yapmışlardı.</p>

  <p class="calibre3">Clare müdürle konuşmaya giderken üzerine altı yıldan beri giymediği bir Kılığı giymişti. Yani yirmi bir yaşından beri. Yakası kapalı, donuk yeşil bir elbise uzun siyah saçlarını da örerek başının arkasına sarmıştı.</p>

  <p class="calibre3">Ama işe alınır alınmaz da her zamanki kılığına bürünmüştü. Parlak renkli, geniş büzgülü etekler, Meksika tarzı dekolte bluzlar. Sanat bölümü ana binalardan biraz uzakta olduğu için Clare bu bakımdan kendini rahat hissediyordu. Uzun siyah saçlarını her gün başka biçime sokuyor, ders verirken sandaletlerini çıkararak resim salonunda yalınayak dolaşıyor, âşıklardan birinin kendine getirdiği ince siyah Portekiz sigaraları içiyordu.</p>

  <p class="calibre3">Resim Sean’ı hiç ilgilendirmiyordu. Bu dersi fazla çaba harcamasına gerek olmayacağını düşündüğü için seçmişti.</p>

  <p class="calibre3">Sean resim salonuna girer girmez Clare’e âşık oldu. Kadın resim kâğıdına bulaştırdığı boyaları incelemek için sehpasına yaklaştığı zaman onun kendisinden iki buçuk santim kısa olduğunu ve koltukaltlarındaki tüyleri almadığını fark etti.</p>

  <p class="calibre3">Sean genç kadını erkekçe, kabadayıca tavırlarıyla etkilemeye çalıştı. Bu işe yaramayınca da Clare’in önünde küfretmeye başladı. Oysa bu sözleri yalnızca polo atlarına söylerdi. Clare East o zaman müdüre bir not gönderdi. 0 da ağır bastonuyla çocuğa dört defa vurdu. O arada Sean’a birkaç söz de söyledi. “Delikanlı… şırrak… kötü davranışlarını… şırrak… küfürlerle daha feci bir hale… şırrak… sokmana izin veremem… şırrak… Özellikle hanımların önünde.”</p>

  <p class="calibre3">Çok teşekkür ederim, müdür bey. Dayağa böyle karşılık vermek bir gelenekti. Adamın önünde insanın sızlayan yerini ovuşturmaması da öyle. Sean resim odasına döndüğü sırada aşkı sopa yüzünden soğumamış, tersine büsbütün alevlenerek dayanılamayacak bir hal almıştı. Ama taktik değiştirmesi gerektiğini de anlıyordu.</p>

  <p class="calibre3">Sean bu durumu ‘baş adamı! Sümüklü Artbuthnot’la konuştu. Arkadaşının önerisi de cesaretini ancak pek az kırdı. “Unut o kadını. Okulda herkes ona bayılıyor. Ama Tug kadını geçen gün sinemada bir herifle görmüş. Adam en aşağı otuzundaymış. Bıyığı ve kendi arabası varmış. Arka sırada öpüşüp duruyorlarmış. Neden onun yerine gidip Fino’yu görmüyorsun?”</p>

  <p class="calibre3">Fino on altı yaşındaydı. Rustenberg Okulu’nda öğrenciydi. Bishops’la Rustenberg arasında yalnızca demiryolu vardı. Fino’nun hayattaki bütün amacı elden geldiği kadar çok sayıda, erkekliğin sınırına gelmiş çocukla ilgilenmekti. Sean, Fino’yla hiç konuşmamıştı. Ama kız ona haber yollamış, Rondebosch’ daki çam korusunda buluşmalarını istemişti. Son zamanlarda Sean’ın yer aldığı her kriket maçına da geliyordu.</p>

  <p class="calibre3">Sean bu öneriyi tiksintiyle reddetti. “O da gerçekten finoya benziyor.” Sonunda Clare East’e uzaktan tapmakla yetinmeye karar verdi. Sonra bir gün kadının çekmecesinde o siyah Portekiz sigaralarından ararken durum değişti. Sean da o sigaralardan hoşlanmaya başlamıştı. Kadına âşık olması, ondan bir şey çalmayacağı anlamına gelmiyordu. Sean’ın kâğıt ataşıyla açtığı kilitli çekmecede yeşil kurdelelerle bağlanmış, mukavva bir dosya vardı. Bunun içinde çıplak erkek modellerin kara kalemle yapılmış yirmi kadar resmi konulmuştu. Her birinin altında Clare’in imzası ve tarih de vardı. Sean o ilk kıskançlık sarsıntısından sonra resimdeki erkeklerin her birinin de farklı kimseler olduklarını anladı. Bir tek ortak yanları vardı. Suratları kaba taslak çizilmişti ama cinsel organları çok ayrıntılıydı. Aslında Sean’ın bulduğu Clare’in âşıklar koleksiyonuydu. Kadının güçlü zevkleri olduğu anlaşılıyordu. Ve erkeklere düşkündü. Bu durum dosyadaki resimlerden de anlaşılıyordu. Sean’ın sönükleşen umutları tekrar canlandı. Çocuk o akşam kardeşi Michael’e Clare East’in bir potresini yapması için beş şilin verdi.</p>

  <p class="calibre3">Michael de resim derslerine giriyordu. Bu yüzden modelin haberi olmadan istenilen resmi yaptı. Portre Sean’ın umduğundan daha da güzel oldu. Çocuk resmi kadına verdi. Clare de dersin sonunda öğrenciler dağılırken, “Sean,” dedi. “Lütfen sınıfta kalır mısın?”</p>

  <p class="calibre3">Oda boşalınca Sean’ın resim defterindeki kendi portresine bakarak, “Bunu sen mi yaptın?” diye sordu. “Gerçekten çok güzel.” Soru masumdu ama resim Sean’ın o zamana kadar çizdiği renk karmaşalarından çok farklıydı. Çocuk bu yüzden ressamın kendisi olduğunu iddia etmenin tehlikelerini sezdi.</p>

  <p class="calibre3">Açık açık, “Bu portreyi ben yaptım, diyecektim,” diye itiraf etti. “Ama size yalan söyleyemem, Miss East. Bu resmi yapması için kardeşime para verdim.”</p>

  <p class="calibre3">Neden Sean?</p>

  <p class="calibre3">Çocuk, “Herhalde’sizden çok hoşlandığım için…” diye mırıldandı. Kadın Sean’ın kızardığını fark ederek şaşırdı. Bu hal ona dokundu. O zamana kadar Sean’dan gerçekten nefret etmişti. Küstah ve terbiyesizdi. Sınıftaki öğrencileri de kötü bir biçimde etkiliyordu. Sigaralarını çalanın Sean olduğundan da emindi genç kadın. Ama şimdi çocuğun hiç fark etmediği bu duygusallığı Clare’i şaşırtmıştı. Birdenbire Sean’ın eskiden sırf dikkatini çekmek için o kadar gürültü ettiğini anladı. Ondan sonra da çocuğa karşı daha yumuşak davranmaya başladı. Sean’a gülümsüyor, onun resimlerini düzeltiyordu.</p>

  <p class="calibre3">Sean da buna karşılık genç kadının masasına armağanlar bırakmaya başladı. Clare o zaman hırsızın Sean olduğunu düşündüğünde yanılmamış olduğunu anladı. Ama çocuk bundan vazgeçmişti artık. Clare gelen meyve ve çiçekleri kabul ediyordu. Bir şey söylemiyor, yalnızca Sean’ın sehpasının yanından geçerken gülümseyerek başını sallıyordu.</p>

  <p class="calibre3">Sonra Clare bir cuma çekmecesini açtı. Buraya mavi mineli bir kutu konmuştu. Üzerine kuyumcunun adı altın harflerle yazılmıştı. Clare sınıfa arkasını dönerek kutuyu açtı ve birden irkildi. Az kalsın kutuyu elinden düşürüyordu. İçinde beyaz altından yapılmış bir broş vardı. Ortasında iri bir yıldız safir ışıldıyordu. Mücevherden pek anlamayan Clare bile taşın eşsiz bir şey olduğunu anladı. Safirin etrafındaki küçük pırlantalar bir yıldız oluşturuyordu. Clare ani bir açgözlülükle sarhoş oldu sanki. Herhalde broş birkaç yüz sterlin değerindeydi. Genç kadının eline şimdiye kadar böyle bir para hiç geçmemişti. Bir yıllık ücretinden daha fazlaydı.</p>

  <p class="calibre3">Sean kutuyu annesinin tuvalet masasından almış, ahırların gerisindeki eyer odasına saklayarak gürültüler sona erinceye kadar beklemişti. Evdeki bütün hizmetkârlar sorguya çekilmişlerdi. Önce böyle sadakatsizce davranılmasına fena halde kızmış olan Şasa sorguya çekmişti onları. O zamana kadar yanında çalışanlar Şasa’nın içkisinden başka hiçbir şeyini çalmamışlardı. Şasa araştırmalarından bir sonuç alamayınca polis çağırmıştı. Hizmetçi kızlardan birinin eskiden çalıştığı yerde hırsızlık ettiği için altı ay hapis yatmış olduğu ortaya çıkmış ve tabii bu Sean bakımından iyi olmuştu. Kız suçlu bulunmuş, dava sonucu on sekiz aya mahkûm olmuştu. Özellikle de çaldığı broşu geri vermeye yanaşmadığı için.</p>

  <p class="calibre3">Sean olayın unutulması için on gün beklemiş, sonra da broşu âşık olduğu kadına hediye etmişti. Clare mücevheri almayı çok istiyordu. Broşun çalınmış olduğunu anlıyordu ama öte taraftan her zamanki gibi paraca sıkıntıdaydı. Zaten Bishops’a da o yüzden girmişti. Şimdi bu zor duruma düşmesine neden olan o günleri özlem ve pişmanlıkla düşünüyordu. Yemiş, içmiş, resim yapmış ve sevişmişti. Bu broş bütün dertlerinin çözümünü sağlayabilirdi. Clare’in vicdanı yoktu ama hırsızlıktan mahkûm edilmekten de korkuyordu. O yaratıcı, özgür ruhunun demir parmaklıklar ardında öleceğini biliyordu. Broşu usulca çekmecesine koydu. Ders boyunca dalgın dalgın, ardı ardına sigara içti. Sınıfın gerisinde masum masum oturan ve her zamanki gibi olağanüstü bir hevesle çalışan Sean’a yaklaşmamaya dikkat etti. Zil çaldığı zaman da çocuğa sınıfta kalmasını söylemedi. Ama Sean kadının masasına yaklaştı.</p>

  <p class="calibre3">Usulca, “Beğendiniz mi?” diye sordu. Clare çekmeceyi açarak mineli kutuyu çıkardı, aralarına, masaya koydu.</p>

  <p class="calibre3">“Bunu kabul edemem, Sean. Bunu sen de pekâlâ biliyorsun.” Sean’a mücevheri nereden bulduğunu sormak, gerçeği öğrenmek istemiyordu. Dayanamayarak uzandı, kutuya son bir defa dokundu.</p>

  <p class="calibre3">Sean yavaşça, “Kaygılanmayın,” dedi. “Durumu kimse bilmiyor. Broşu başkasının aldığını sanıyorlar. Tehlikede değilsiniz.”</p>

  <p class="calibre3">Çocuk Clare’in kafasından geçenleri bu kadar kolaylıkla okuyabilmiş miydi? Genç kadın Sean’a bakakaldı. Sırrının ortaya çıkması, açgözlü olduğunun öğrenilmesi onu sinirlendirdi. Elini kutudan çekerek kucağına koydu. Derin bir soluk alarak red cevabını tekrarlamaya hazırlandı. Ama aynı anda Sean resim defterini açarak üç kâğıt çıkardı. Bunları mavi mineli kutunun yanına dizdi. Clare hışırtılı hışırtılı soluk aldı. Bunlar kendi yaptığı resimlerdi. Eğlence Dosyası‘nda duran eserler. Altta da kendi imzası vardı.</p>

  <p class="calibre3">Sean, “Ben de bunları aldım,” diye açıkladı. “Uygun bir değiş tokuş.” , Clare ona baktı ve Sean’ı ilk defa olduğu gibi gördü. Bu çocuk ancak yaş bakımından küçüktü. Genç kadın Atina’daki müzede gördüğü Tanrı Pan heykeline nasıl hayran olduğunu hatırladı. Genç bir delikanlıydı Pan heykeli. Güzel bir çocuk. Ama Pan’da günah kadar çekici bir kötülüğün izleri de vardı. Sean da o heykele benziyordu. Clare’in soluğu kesildi. O zamana kadar kimse kendisine bir ödeme yapmamıştı. Bu çocuk ona kral metresine yakışacak bir ücret teklif ediyordu. Clare’e o güne kadar şantaj da yapılmamıştı hiç. Sean onu akılsızca yaptığı eskizlerle tehdit ediyordu. Bu resimler okul yöneticilerinin eline geçerse neler olacağını biliyordu genç kadın. Sean’ın açık açık söylemediği tehdidi yerine getireceğinin de farkındaydı. Çocuk safir broşun çalınması suçunu masum birine yüklediğini ima etmişti. Clare için en önemlisi, genç kadının o zamana kadar hiçbir çocukla ilişkisi olmamıştı. Merakla Sean’ı inceledi. Cildi gergin ve duruydu; teninde gençliğe özgü o tatlı parlaklık vardı. Kollarında ipek tüyler pırıldıyordu ama yanakları dümdüzdü. Şimdiden jilet kullanmaya başlamıştı bile. Boyu Clare’den uzundu. Omuzları ve dar kalçaları çocukluktan kurtulup erkek halini almaya başlamıştı. Kol ve bacakları uzun ve biçimliydi. Ne garip! Clare, Sean’ın kollarının ne kadar kaslı olduğunu o zamana kadar fark etmemişti. Gözleri zümrütler kadar yeşildi. Kristal bir kadehe konulmuş nane likörü kadar yeşil. Gözbebeklerinin çevresinde küçücük kahverengi ve altınımsı benekler vardı. Clare eğilerek mineli kutuyu aldı.</p>

  <p class="calibre3">Boğuk boğuk, “Teşekkür ederim, Sean,” diye fısıldadı. “Şahane bir hediye bu. Her zaman saklayacağım.”</p>

  <p class="calibre3">Sean o açık saçık resimleri alarak defterinin arasına soktu. Aralarındaki sessiz anlaşmanın rehineleriydi bunlar. “Teşekkür ederim, Miss East.” Çocuğun sesi de kadınınki kadar boğuktu. “Hediyeyi beğendiğinize sevindim.”</p>

  <p class="calibre3">Clare bilerek zalim bir tavırla ayağa kalktı. Çocuğun beklenti denilen o tatlı işkenceyle kıvranmasını istiyordu. Sean’ın her şeyi planlamış olduğunu seziyordu. Clare’in ayrıca bir çaba göstermesine gerek kalmayacaktı. Çocuk dehasıyla her şeyi halledecekti. Onun ne yapacağını beklemek de heyecanın ayrı bir parçası olacaktı.</p>

  <p class="calibre3">Clare’in fazla beklemesine gerek kalmadı. Olağanüstü bir şey beklemesine rağmen Sean bir gün masasına bir pusula bıraktığı zaman yine de şaşırdı.</p>

  <p class="calibre3">“Sevgili Miss East, Oğlum Sean bana uygun bir oda bulmakta zorluk çektiğinizi söyledi. Bunun ne kadar güç bir şey olabileceğini anlıyorum. Özellikle yazın, bütün dünya bizim yarımadamıza üşüştüğü zaman.</p>

  <p class="calibre3">Aslında malikânenin topraklarında möbleli bir kulübem var. Orası şu ara boş. Kulübeyi uygun bulursanız orada kalabilirsiniz. Kira makûl olacak. Herhalde haftada bir sterlin malikâne muhasebecisini memnun eder. Kulübenin manzarası gerçekten şahanedir. Pencereleri Constantia Berg’e ve False Körfezi’ne bakıyor ve tenha bir yerde. Umarım bunlar bir ressamın hoşuna gider.</p>

  <p class="calibre3">Sean eserlerinizi çok övüyor. Tablolarınızı göreceğim anı sabırsızlıkla bekliyorum.</p>

  <p class="calibre3">Saygılarımla, Tara Courtney.”</p>

  <p class="calibre3">Clare East, Rodenbosch istasyonunun gerisinde, demiryolunun yanındaki bir tek sefil odaya haftada beş sterlin veriyordu. Safir broşu üç yüz sterline sattığı zaman bütün borçlarını ödemeyi düşündü. Ama bütün iyi niyetleri gibi sonunda bunu da unuttu. Onun yerine elden düşme bir araba aldı.</p>

  <p class="calibre3">Genç kadın cumartesi sabahı Weltevreden’e gitti. Önsezileri ona bohem yanlarını gizlememesini fısıldıyordu. Tara’yla ilk karşılaştıkları zaman ikisi de hemen dost olabileceklerini anladılar.</p>

  <p class="calibre3">Tara, Clare’in eşyalarını getirmesi için malikânedeki kamyonlardan birini yolladı, genç kadının kulübeye yerleşmesine de yardım etti. Clare o arada Tara’ya resimlerinden birkaçını gösterdi. Tara ressamın mavi ve kırmızı renklerin hâkim olduğu soyut bir tablosuna hayran oldu.</p>

  <p class="calibre3">Ah, Tanrım! Şahane bu! Ateşli ve amansız. Bayıldım.</p>

  <p class="calibre3">Tara birkaç akşam sonra çamların arasındaki yoldan yaklaştı. Elinde küçük bir sepet vardı. Clare kulübenin kapısı önünde bağdaş kurmuş, resim yapıyordu.</p>

  <p class="calibre3">Başını kaldırarak, “Geleceğini umuyordum,” diyerek gülümsedi. Tara, Clare’in yanına yerleşti. Sepetten Şasa’nın on beş yıllık en iyi şaraplarından birini çıkardı, içinden gelen sese uyarak, “İnsanın bir arkadaş bulması güzel bir şey,” dedi. “Bilemezsin kendimi bazen ne kadar yalnız hissediyorum!”</p>

  <p class="calibre3">Clare bir kahkaha attı. “O kadar konuk arasında da mı?”</p>

  <p class="calibre3">Tara, “Onlar gerçek insanlar değil,” diye açıkladı. “Konuşan bebekler. Parayla doldurulmuşlar. Kendilerini pek önemli buluyorlar.” Cebinden yassı gümüş bir tabaka çıkardı, içinde pirinç kâğıdı ve kıyılmış sarı yaprak parçaları vardı. Tara çekine çekine, “Bundan kullanıyor musun?” diye sordu.</p>

  <p class="calibre3">Clare bağırdı. “Şekerim, galiba hayatımı kurtardın! Hemen bir sigara sar. Bekleyecek halde değilim.”</p>

  <p class="calibre3">Sigarayı birbirlerine vererek tembel tembel konuştular. Clare bir ara, “Etrafı dolaştım,” dedi. “Burası çok güzel. Yeryüzünde küçük bir cennet sanki!”</p>

  <p class="calibre3">Tara, “Cennet iç sıkıcı bir yer olabilir,” dedi gülümseyerek.</p>

  <p class="calibre3">Bir çağlayan keşfettim. Yanında da yazlık bir pavyon var.</p>

  <p class="calibre3">Piknik yaptığımız yer orası. Hizmetkârların hiçbiri çağlayana gidemez. Buna izin yoktur. Eğer çıplak yüzmek istersen hiç kaygılanma. Kimse seni gafil avlamaz.</p>

  <p class="calibre3">Clare malikâneye taşınalı Sean’la orada hiç karşılaşmamıştı. Oysa çocuğun daha ilk gün soluk soluğa kapıya geleceğini sanmış, öyle olmayınca da biraz sinirlenmişti. Birkaç gün sonraysa bu durum onu eğlendirmeye başlamıştı. Sean yaşından umulmayacak kadar ustaydı. Onun doğuştan çapkın olduğu anlaşılıyordu. Clare artık gitgide artan bir heyecanla Sean’ın kendisine yaklaşmasını bekliyordu. Sonra bu gecikme onu öfkelendirmeye başladı. Uzun süre erkeksiz kalmaya alışık değildi. Doğru dürüst uyuyamıyordu artık.</p>

  <p class="calibre3">Bahar akşamları uzamaya başladı. Hava ısındı. Clare de okul dönüşü çağlayanın aşağısındaki gölcükte yüzmeye başladı.</p>

  <p class="calibre3">Clare oraya üçüncü gidişinde, çağlayanın altında durmuş, uzun siyah saçlarını ıslatırken birinin kendisini gözetlediğini fark etti. Çabucak suya girerek kaygıyla çevresine bakındı.</p>

  <p class="calibre3">Sean hemen yakınındaki ıslak bir kayanın üzerinde oturuyordu. Clare çağlayanın uğultusundan onun yaklaştığını duymamıştı. Çocuk şimdi ciddi bir tavırla onu seyretmekteydi. Bu güzel ve vahşi yerde Pan’a daha çok benziyordu. Dudakları aralanmıştı. Dişleri kusursuz ve bembeyazdı. Siyah bir perçem gözünün üzerine düşmüştü. Çocuk elini kaldırarak onu geriye itti.</p>

  <p class="calibre3">Clare doğruldu, ciddi bir tavırla parmağını bükerek Sean’a gelmesini işaret etti. “Pekâlâ, küçük bey. Resim konusunda durumun umutsuz. Ama bakalım sana başka bir şeyler öğretebilir miyiz?”</p>

  <p class="calibre3">Sean, Clare’in üzerine istediği figürleri çizebileceği boş bir tuvale benziyordu. Diğer âşıklarının hoşlanmadıkları bazı davranışları vardı. Ama Clare bu konuda kendisini tümüyle özgür hissediyordu. Sean da sanki genç kadının kafasından geçenleri okuyordu. Çocuğun gücü ve güveni her buluşmalarında daha da artıyordu. Clare ilk defa çabucak bıkmadığı bir şeyle karşılaşıyordu. Zamanla havuzun kenarındaki yazlık pavyon, hayatının merkezi halini aldı. Her akşam oraya gitmek için sabırsızlanıyordu. Sınıfta Sean’a dokunmamak için bütün irade gücünü kullanması gerekiyordu. Hatta derste çocuğa yaklaşmaktan, ona bakmaktan bile çekiniyordu.</p>

  <p class="calibre3">Sonra Sean yeni, tehlikeli oyunlara başladı. Derslerden sonra birkaç dakika için sınıfta kalıyordu. Her şeyin çabucak olup bitmesi gerekiyordu ama yakalanma tehlikesi ikisinin de heyecanını arttırıyordu.</p>

  <p class="calibre3">Bir keresinde az kalsın kapıcıya yakalanıyorlardı. Ama bu öyle heyecan verici bir şeydi ki, Clare sevişmeleri arasında kalp krizi geçirdiğini bile sandı.</p>

  <p class="calibre3">Daha sonra durup düşündüğünde batağa fena halde saplanmış olduğunu anladı. Sean’ın şiddete düşkünlüğünü ve zalim yanını fark etmişti. Aylar geçerken Sean’ın gücü de artmıştı. Vücudundaki çocukluğa özgü son yağlar da kaybolmuş, bunların yerini sert kaslar almıştı. Göğsü sanki Clare’in gözlerinin önünde genişlemiş, siyah kıvırcık tüylerle kaplanmıştı.</p>

  <p class="calibre3">Clare bazen Sean’a meydan okuyor, onunla savaşıyordu ama delikanlı her seferinde de ona daha kolaylıkla boyun eğdiriyordu. Bu sadistçe, gurur kırıcı oyun Clare’in hoşuna gidiyor, bu yüzden de inadına Sean’ın damarına bajsıyordu. Sonunda bu konuda umduğundan daha da başarılı oldu. Tara’nın kulübesindeydiler. Orada ilk defa Tara’nın beklenmedik bir anda gelmesi tehlikeli olduğu için buluşmuşlardı. Ama şimdi pervasızca davranıyorlardı.</p>

  <p class="calibre3">Clare tam seviştikleri sırada Sean’ı yere yuvarlayıverdi, sonra da alayla güldü. Delikanlı çok öfkelendi ama kadın onu yatıştırdı. Birkaç dakika sonra ise Clare, Sean’ı çimdikleyerek iyice canını yaktı… göz açıp kapayıncaya kadar kendini yataktan sarkmış bir halde buldu. Sersemlemişti. Yarı baygındı, iki gözü de morarmış, şişmeye başlamıştı. Dudakları yarılmış, burnu kanıyordu. Sean onun tepesine dikilmişti. Yüzü buz gibi ve bembeyazdı. Yumruklarını sıkmış, eklemlerinin üstleri sıyrılmıştı. Hâlâ öfkeyle titriyordu. Ama artık efendi oydu. Kesindi bu.</p>

  <p class="calibre3">Clare üç gün okula gidemedi. Çürüklerin rengi açılınca da güneş gözlüğü takarak sınıfa girdi. Sehpanın başında çalışan Sean’ın yanından geçerken kedi gibi ona süründü. Delikanlı da dersten sonra sınıfta kaldı.</p>

  <p class="calibre3">Sean uzun süre zaferinden söz ederek övünmemişti. Ama artık konuşacaktı. Ancak Sümüklü Arbuthnot ona inanmadı.</p>

  <p class="calibre3">Bunu yutacağımı sanıyorsan aldanıyorsun, diye alay etti. “Sen çıldırmışsın. Benim safdil bir yaratık olduğumu mu düşünüyorsun? Sen ve o kadın… herhalde onu rüyanda görüyorsun.”</p>

  <p class="calibre3">Sean’ın Arburthnot’u dövmek dışında yapabileceği bir şey daha vardı, “Pekâlâ bunu sana kanıtlayacağım.”</p>

  <p class="calibre3">Kanıtlamazsan karışmam.</p>

  <p class="calibre3">Sean sert bir sesle, “Görürsün,” dedi.</p>

  <p class="calibre3">Ertesi cumartesi günü öğleden sonra Sümüklüyü çağlayanın yanındaki ağaççıkların arkasına sakladı. Üstelik çocuğa dürbün de verdi. Bunu Sean’a büyükannesi on dördüncü doğum yıldönümünde hediye etmişti.</p>

  <p class="calibre3">Clare yazlık pavyona geldiği zaman Sean ona, “Şu kanepenin yastıklarını alalım,” diye önerdi. “Onları çimenlerin üzerine yerleştiririz. Güneşli yer daha sıcak olur.” Clare bu teklifi hemen kabul etti.</p>

  <p class="calibre3">Sümüklü Arbuthnot ertesi gün Sean’la okulun kapısında buluştuğu zaman hâlâ konuşacak halde değildi. “Şey… Böyle şeyler olduğunu hiç bilmiyordum. ‘ Yani… bu inanılacak gibi değil! Kadın… şey… anlıyorsun, değil mi? Az kalsın? oracıkta ölüyordum.”</p>

  <p class="calibre3">Sean, “Doğruyu söylemiş miyim, yoksa söylememiş miyim?” diye sordu. “Sana yalan mı söylemişim?”</p>

  <p class="calibre3">Harikaydı, oğlum. Sean, tekrar seyretmeme izin verir misin? Lütfen Lütfen!</p>

  <p class="calibre3">Sean, “Gelecek sefer sana pahalıya malolur,” diye cevap verdi. Seyredilmek onu heyecanlandırmıştı ama bunu bir daha tekrarlamak niyetinde değildi. Bu sözlerle arkadaşının teklifini reddediyordu. Ama Sümüklü hiç duraklamadan, “Kaç para?” diye sordu. “Sen fiyatı söyle.” Sean o zaman Sümüklüyü bakışlarıyla tarttı.</p>

  <p class="calibre3">Şasa çocuklarına fazla bir cep harçlığı vermezdi. Annesinden böyle öğrenmişti. Aile de her zaman, “Çocuklar paranın değerini öğrenmeli,” denilirdi.</p>

  <p class="calibre3">Babası operatör olan Sümüklünün cep harçlığı bile Sean’ın aldığının dört katıydı. Tabii delikanlı sinemada gördüğü bir gangster filminden esinlenerek ‘Koruma Ücreti’ adı altında küçük çocuklardan da haraç alıyor, böylece geliri iki katına çıkıyordu. Ama ne yazık ki yine de her zaman para sıkıntısı içindeydi. Ama Sümüklü ona para verecek durumdaydı.</p>

  <p class="calibre3">Sean, “iki sterlin,” dedi. Sümüklünün haftalığının tamı tamamına bu kadar olduğunu biliyordu.</p>

  <p class="calibre3">Çocuk sevinçle güldü. “Tamam, anlaştık!”</p>

  <p class="calibre3">Sean bu işin ne kadar kazançlı bir şey olduğunu ancak Sümüklü bir sonraki cumartesi günü buruşuk iki banknotu avucuna koyduğunda kavradı.</p>

  <p class="calibre3">Clare’in sahneye çıktığını fark etmesi imkânsızdı. Ağaççıklar çok sıktı. Çağlayanın uğultusu, sesleri ve gülüşmeleri örtüyordu. Ayrıca Clare aşka daldığı zaman sağır ve kör oluyordu sanki. Sean organizasyonu ve bilet satışını Sümüklüye bıraktı. Çocuk komisyon olarak her cumartesi günü oyunu bedavadan seyredebilecekti, iki arkadaş istemeye istemeye, her seferinde bahçeye yalnızca on seyirci almaya karar verdiler. Ama bu yine de haftada on sekiz sterlin kazanacakları anlamına geliyordu. Bu iş üç ay sürdü. Hemen hemen bir mucize sayılırdı bu. Çünkü kapalı gişe oynanan ilk matineden sonra Lise öğrencileri heyecanla fısıldaşmaya başlamışlardı.</p>

  <p class="calibre3">Haber kulaktan kulağa yayıldı ve bu reklam öyle etkili oldu ki, Sümüklü ilerdeki günler için bile bilet kesmeye başladı. Çocuk Sean’ı hafta ortasında da sahneye çıkması ya da cumartesileri bahçeye daha fazla seyirci alması için iknaya çalıştığı sırada ilk söylentiler Öğretmen Odası‘na ulaştı.</p>

  <p class="calibre3">Tarih öğretmeni giyinme odalarından birinin pencerelerinin önünden geçerken memnun iki müşterinin cumartesi günkü oyundan söz ettiklerini duymuştu. Müdür bu habere inanamadı. Olacak gibi değildi! Ama yine de Miss East’le konuşması gerektiğini düşündü. Hiç olmazsa genç kadını ortalıkta dolaşan o iğrenç dedikoduya karşı uyarabilirdi.</p>

  <p class="calibre3">Cuma günü akşamüzeri dersten sonra resim odasına gitti. Olmayacak bir an seçmişti. Clare artık bütün ihtiyatı bir tarafa bırakmış, bu ilişki genç kadın için onu mahvedecek bir tutku halini almıştı. Clare’le Sean resim odasının gerisindeki küçük boya deposundaydılar. Müdürün içeriye girdiğini neden sonra fark ettiler.</p>

  <p class="calibre3">Şasa’ya her şey aynı anda olmuş gibi geldi. Sean’ın Bishops’tan kovulması haberi Weltevreden’de bir bomba gibi patladı. Şasa o sırada Johannesburg’da Madenciler Odası‘nın temsilcileriyle toplantıdaydı. Müdür ona telefon açtı. Ama ayrıntıları açıklamaya da yanaşmadı. Şasa hemen uçakla Kap’a döndü ve havaalanından doğruca okula gitti.</p>

  <p class="calibre3">Müdürün açıkladığı ayrıntılar onu hem şaşırttı, hem de fena halde öfkelendirdi. Şasa, Jaguar arabasına atlayarak delice bir hızla Weltevreden’e doğru sürdü. Tara’nın o kulübeyi verdiği kadından daha başından beri hiç hoşlanmamıştım, diye düşünüyordu. Aşağı gördüğüm her şey onda var. İri, sarkık göğüsleri, gülünç iddialarıyla kendini sanatçı sanıyor. Avantgarde bir ressam. Resimleri berbat. Yeteneksiz ve zevksiz olduğunu Portekiz sigaraları içerek, sandaletler ve göz kamaştırıcı etekler giyerek gizlemeye çalışıyor. Önce o kadının icabına bakacağım!</p>

  <p class="calibre3">Ama Clare kulübeden kaçmış, her tarafı berbat halde bırakmıştı. Şasa da öfkeyle eve giderek Tara’ya, “Nerede o küçük köpek?” diye bağırdı. “Sırtının derilerini yüzeceğim.”</p>

  <p class="calibre3">Diğer üç çocuk yukarı kattaki trabzanın üzerinden usulca bakıyorlardı. Dehşet içindeydiler. İsabella’nın gözleri Walt Disney’in ceylanları gibi iri iri açılmıştı.</p>

  <p class="calibre3">Şasa onları fark etti ve yukarıya doğru, “Hemen odalarınıza gidin?” diye kükredi. “Sen de öyle küçükhanım!” Çocuklar başlarını eğerek kaçıştılar. Şasa arkalarından haykırarak ekledi. “O ağabeyinize de söyleyin! Onu hemen silah odasında görmek istiyorum!”</p>

  <p class="calibre3">Üç çocuk kendilerine ait bölümün koridorunda birbirleriyle yarıştılar. Her biri de bu korkutucu haberi Sean’a diğerlerinden önce açıklamak istiyordu. Silah odası mahkûmların idam edildiği Yeşil Kule’nin karşıtıydı sanki.</p>

  <p class="calibre3">Hedefe ilk Garrick ulaştı, Sean’ın kilitli oda kapısını yumrukladı. “Babam seni istiyor! Hemen!”</p>

  <p class="calibre3">Michael de ona katıldı. “Silah odasında!”</p>

  <p class="calibre3">Geride kalmış olan İsabella da tiz bir sesle, soluk soluğa ekledi. “Sırtının derilerini yüzecekmiş!” Yüzü kızarmıştı. Heyecandan titriyordu. Babası bu tehdidini yerine getirdikten sonra Sean’ın sırtını ona göstereceğini umuyordu. Ağabeysinin arkasının ne hale gireceğini tahmin edemiyordu. Babası silah odasındaki zebra ve aslan postları gibi, Sean’ın derisinden de halı mı yapacaktı acaba? İsabella’nın karşılaştığı en heyecanlı olaydı bu.</p>

  <p class="calibre3">Tara’ysa aşağıda, holde Şasa’yı yatıştırmaya çalışıyordu. Evlilikleri sırasında kocasını ancak bir iki kere böylesine öfkeli görmüştü. Her seferinde de buna Şasa’nın aile şerefine ve adına leke sürüldüğünü düşünmesi yol açmıştı. Ama Tara’nın çabaları boşunaydı. Tek gözü hiddetle parlayan Şasa karısına döndü.</p>

  <p class="calibre3">Kahretsin! Aslında suçun büyüğü senin! O fahişenin Weltevreden’de oturması için sen ısrar ettin.</p>

  <p class="calibre3">Şasa gazapla silah odasına giderken sesi yukarlarda yankılandı. Merdivenin başında aşağıya inmek ve cezaya katlanmak için cesaretini toplamaya çalışan Sean da bu sözleri duydu. Olayların hızla gelişmesi çocuğun aklını karıştırmış, doğru dürüst düşünmesini engellemişti. Ama şimdi merdivenden inerken savunmasını hazırlıyor, kafası da hızla çalışıyordu. Sean siyah beyaz kare mermer döşeli holün ortasında duran Tara’nın yanından geçti. Kadın oğluna cesaret aşılamak için sinirli sinirli gülümsedi.</p>

  <p class="calibre3">Sonra, “Sana yardıma çalıştım, hayatım,” diye fısıldadı. Birbirlerine hiçbir zaman yakın olmamışlardı. Ama şimdi Şasa’nın öfkesi yüzünden birbirlerine dostluk duyuyorlardı.</p>

  <p class="calibre3">Teşekkür ederim, anne. Sean silah odasının kapısını vurdu, babası kükreyince de kapıyı ihtiyatla açtı. İçeri girerek dikkatle kapattı. Odanın ortasına serilmiş olan aslan postunun üzerinde hazırolda bekledi.</p>

  <p class="calibre3">Weltevreden’de dayak da belirli bir geleneğe göre atılırdı. Kırbaçlar yine yeşil çuha örtülü masanın üzerine dizilmişti. Boyları, ağırlıkları ve yaralama kapasiteleri farklıydı. Sean babasının duruma uygun kırbacı seçmeye çalışıyormuş gibi bir tavır takınacağını biliyordu. Bugün mutlaka balina kemiğinden yapılmış olan uzun kırbacı kullanacaktı. Sean uluslararası ün yapmış bir polo oyuncusuydu ve bilekleri de çelik yaylar gibiydi. Vuruşları müdürünkileri gölgede bırakıyordu. Müdür insanı sanki pudra ponponuyla dövüyordu.</p>

  <p class="calibre3">Sonra Sean kafasından korkuyu bilerek kovdu ve başını dikleştirerek sakin bir tavırla babasına baktı. Şasa şöminenin önünde duruyordu. Ellerini arkasında kavuşturmuş, ayaklarının üzerinde sallanıyordu. , Şasa, “Bishops’tan kovuldun,” dedi.</p>

  <p class="calibre3">Müdür, Sean’ı azarlarken bundan söz etmemişti. Ama bu haber delikanlıyı pek şaşırtmadı. “Evet, efendim.”</p>

  <p class="calibre3">Hakkında söylenilenlere inanmakta zorluk çekiyorum. O… o kadınla birlikte rezil olduğun doğru mu?</p>

  <p class="calibre3">Evet, efendim. “Arkadaşlarının sizi seyretmelerine izin verdiğini de mi?”</p>

  <p class="calibre3">Evet, efendim.</p>

  <p class="calibre3">Ve bunun için para aldığın?</p>

  <p class="calibre3">Evet, efendim.</p>

  <p class="calibre3">Adam başına bir sterlin mi?</p>

  <p class="calibre3">Hayır, efendim.</p>

  <p class="calibre3">Ne demek, ‘Hayır, efendim’?</p>

  <p class="calibre3">Adam başına iki sterlin, efendim.</p>

  <p class="calibre3">Sen bir Courtney’sin. Yaptıkların ailenin bütün üyelerine de yansıyor. Bunun farkında mısın?</p>

  <p class="calibre3">Evet, efendim.</p>

  <p class="calibre3">‘Evet efendim,’ deyip durma! Tanrı aşkına! Bunu nasıl yapabildin?”</p>

  <p class="calibre3">Bu işi o kadın başlattı, efendim. O olmasaydı böyle bir şey de aklıma gelmezdi.</p>

  <p class="calibre3">Şasa oğluna baktı ve birdenbire bütün öfkesi söndü. Centaine’in kendisini hemen hemen Sean’ın yaşındayken nasıl cezalandırdığını hatırlamıştı. Annesi onu dövmemiş, lizolle banyo yaptırmıştı. Ve bir de gurur kırıcı biçimde muayeneye göndermişti. Şasa kızı da unutmamıştı. Kendisinden bir iki yaş büyük, küstah bir fahişeydi. Saçlarının rengi güneşten iyice açılmış, kurnaz kurnaz gülen bir kız. Şasa’yla alay ederek, damarına basarak delikanlıyı baştan çıkarmıştı. Şasa garip bir özlem duydu. Onun ilk gerçek kadınıydı o kız. Şasa belki diğer yüzlerce kadını unutacaktı ama o kızı asla.</p>

  <p class="calibre3">Sean babasının gözlerindeki öfkeli pırıltının kaybolduğunu fark etti, bundan yararlanmanın tam zamanı olduğunu sezdi. “Bir rezalete neden olduğumu biliyorum. Cezalandırılmam gerektiğini de. Budalaca davrandım. Cezalandırılmadan önce yalnızca sizi utandırdığım için ne kadar üzüldüğümü söylemek is tiyorum.” Aslında bu doğru değildi. Sean da biliyordu bunu. Babası ona yakalandığı için kızıyordu ama için için büyük oğlunun erkekliği kanıtlandığı için gururlanıyordu. Sean ekledi. “Bir tek özrüm var. Bütün bunlar elimde değildi. 0 kadın beni çıldırtmıştı, efendim. Gözüm başka hiçbir şey görmüyordu. Onun benimle yapmak istediği şeylerden başka hiçbir konuyu düşünemiyordum.”</p>

  <p class="calibre3">Şasa durumu çok iyi anlıyordu. Yaşı kırka yaklaşmıştı ama o da hâlâ aynı sorunlarla karşılaşıyordu. Centaine ne demişti? “Thirty kanı bu. Hepimiz de buna katlanmak zorundayız.” Oğlunun dürüstlüğü ve açıksözlülüğü de onu etkilemişti. Şasa hafifçe öksürdü. Sean ne kadar da yakışıklıydı! Uzun boylu, dimdik, güçlü, cesur. Kadın Sean’ı boşuna seçmemişti. Şasa, oğlum gerçekten kötü olamaz, diye düşündü. Belki biraz yaramaz. Kendine biraz fazla güveniyor. Yaşamak için fazla hevesli. Ama kötü değil. Yani… bir kızla yatmak korkunç bir günahsa hiçbirimiz için kutuluş yok demektir.</p>

  <p class="calibre3">Seni dövmek zorundayım, Sean, dedi.</p>

  <p class="calibre3">Evet, efendim, bunu biliyorum. Sean ne korkmuş gibi davranıyor, ne de sızlanıyordu. Şasa, evet, gerçekten de harika bir çocuk, dedi kendi kendine. Gururlanılacak bir oğul.</p>

  <p class="calibre3">Masaya giderek balina kemiğinden yapılmış uzun kırbacı aldı. En tehlikeli silahı buydu. Sean babası emretmeden koltuğa doğru gidip gerekli vaziyeti aldı. Kırbaç havada ıslık çaldı, sonra şakırdayarak Sean’ın vücuduna indi. Ama Şasa sonra birdenbire tiksintiyle homurdanarak kırbacı silah masasına attı.</p>

  <p class="calibre3">Sopa çocuklar içindir. Sen artık çocuk değilsin. Kalk.</p>

  <p class="calibre3">Sean şansının kendisine bu kadar yardım etmesine adeta inanamadı. Tabii şimdi kamçının geldiği yer sürüyle akrep sokmuş gibi yanıyordu ama delikanlı ifadesiz bir yüzle duruyordu. Acıyan yeri ovmaktan da kaçınıyordu.</p>

  <p class="calibre3">Şasa, “Seni ne yapacağız?” diye sordu. Sean sesini çıkarmamak akıllılığını gösterdi. Babası ekledi. “Liseyi bitirmelisin, Sana başka bir okul bulmamız gerekecek.”</p>

  <p class="calibre3">Ama bu Şasa’nın umduğu kadar kolay olmadı. İyi okullar Sean’ı almaya razı olmadılar. Çocuğu bütün müdürler tanıyorlardı. Sean Courtney, Kap’ın en iyi bilinen öğrencisiydi artık. Sonunda Sean’ı Costello Akademisi kabul etti. Victoria tarzı eski bir binadaki okulun yöneticileri öğrenci kaydı konusunda hiç de titiz değillerdi. Sean okula ilk geldiği gün ünlü biri olduğunu anlayarak sevindi. Burası kısa bir süre önce kovulduğu Bishops gibi yalnız erkeklerin devam ettiği bir okul değildi. Akademide kızlar da vardı. Derslerde başarıya ve ahlak kurallarına pek aldırılmıyordu. Sean artık yuvasına kavuşmuştu. Öğrencilerin arasından en uygunlarını seçerek bir çete kurdu. Birinci yılın sonunda okulu hemen hemen o yönetiyordu. O arada akademideki kızların en güzellerinden altısını da seçmişti. Hem babasının, hem de Bishops’un müdürünün söylediği gibi, Sean doğuştan liderdi.</p>

  <p class="scenebreak">***</p>

  <p class="calibre3">Manfred De La Rey tribündeki şeref locasında dimdik duruyordu. İnce çizgili koyu renk bir elbise ve siyah röleve şapka giymiş, yakasına kuşkonmaz ve karanfiller takmıştı. Milliyetçi’lerin bakanlarının kılığıydı bu.</p>

  <p class="calibre3">Polis bandosu Kap’lı Kız’ı çalarken mavi üniformalı gençler tribünlerin önünden geçmekteydiler. Öğrencilerin üniformalarındaki pirinç düğmeler güneşte ışıldıyordu. Gençlerin vatanseverlikleri ve görevlerine bağlılıkları Manfred’in müthiş bir gurur duymasına neden oluyordu. Sonra sıralar karşıya dizildi ve bando da sustu. Trampetler duyuldu. Tören üniforması giymiş, madalyalarını takmış olan polis müdürü mikrofonu Manfred’e uzattı. Bakan konuşmasını dikkatle hazırlamıştı. Ama başlamadan önce dayanamayarak ilk sırada oturan karısına baktı. Bu onun için de önemli bir gündü. Geniş kenarlı bir şapka giymiş olan Heidi, sarışın bir Valküreye benziyordu. Kadın kocasıyla göz göze gelince gülümsedi. Manfred, ne kadın, diye düşündü. Ülkenin Bir Numaralı Hanımı olmaya layık, ilerde bir gün bunu da sağlayacağım. Hatta Heidi’nin hayal ettiğinden daha çabuk. Manfred tekrar mikrofona dönerek sakin bir tavır takındı. “Milletinize ve ülkenize hizmet etmekle geçecek bir hayatı seçtiniz,” diye başladı. “Karşımızdaki kara güçlere dayanmak için bütün cesaret ve azmimizi kullanmak zorundayız…”</p>

  <p class="calibre3">Manfred konuşmasını bitirdikten sonra sıra başarılı öğrencilerin ödüllerinin verilmesine geldi. Bir başkomiser elindeki listeden teker teker adları okumaya başladı. Gençler sıradan çıkarak Manfred’in karşısında durdular. Bakan onların ellerini sıkıp göğüslerine madalyalarını taktı.</p>

  <p class="calibre3">Sonra beklediği o an geldi. Manfred duyduğu gurur yüzünden neredeyse boğulacaktı. Başarılı öğrencilerin en sonuncusu ona doğru geliyordu. Tören alanındaki gençlerin en uzun boylusu, en dimdik ve en zeki olanı… Heidi ön sırada mutluluktan sessizce ağlıyordu. Lothar De La Rey babasının karşısında hazırolda durdu, ikisi de gülümsemiyorlardı. Yüzlerinde sert ifadeler vardı. Bir birinin gözlerinin içine bakıyorlardı. Ama aralarındaki duygu seli, sözleri de, gülümsemeleri de gereksiz kılıyordu.</p>

  <p class="calibre3">Manfred kendini zorlayarak bu sessiz konuşmayı sona erdirdi. Yanındaki başkomisere döndü. Adam ona bir kılıç uzattı. Kabzası oymalı, gümüş ve altın süslü kılıç ışıl ışıldı. Manfred kılıcı alarak tekrar oğluna baktı. “Şeref kılıcı,” dedi. “Bunu başarıyla taşımanı dilerim.” Kılıcı oğlunun kemerine taktı. El sıkıştılar. ikisi de hâlâ çok ciddiydiler. Ama el sıkışırken hayatları boyunca süren sevgi ve gururu açıklamışlardı.</p>

  <p class="calibre3">Bando Milli Marşı çalarken baba oğul hazırolda durdular.</p>

  <p class="calibre3">Daha sonra Lothar De La Rey annesiyle babasının arasında durarak kendisini kutlamaya koşanların ellerini sıktı. Manfred’le Heidi artık dayanamayarak gurur ve mutlulukla gülümsediler.</p>

  <p class="calibre3">Sonunda Lothar’ın arkadaşlarından biri kalabalığı yararak delikanlıya yaklaşmayı başardı. “Aferin, Lothie. En başarılımız sendin. Bu kesin.”</p>

  <p class="calibre3">Şansım yardım etti. Lothar kendisini değersiz buluyormuş gibi gülümsedi ve konuyu değiştirdi. “Sana nereye atandığını bildirdiler mi, Hannes?”</p>

  <p class="calibre3">Ja, Ja. Beni Natal’e, kıyıda bir yere yolluyorlar. Ya sen? Belki seni de oraya gönderirler.</p>

  <p class="calibre3">Lothar, “Bende nerede o şans?” diyerek başını salladı. “Beni Vereeninging yakınında bir zenci ilçesine yollayacaklar. Sharperville diye bir yere.”</p>

  <p class="calibre3">Sharperville mi? Şansın hiç yokmuş, Lothie. Hannes yalancı bir merhametle başını salladı. “Oranın adını bile duymadım.”</p>

  <p class="calibre3">Ben de öyle. Zaten orayı kimse duymamış. Lothar’ın sesinde bıkkınlık vardı. “Duyacağı da yok.”</p>

  <p class="calibre3">24 Ağustos 1958’de ‘Waterberg Aslan’ı diye tanınan Başbakan Johannes Gerhardus Strijdom bir kalp krizi sonucu öldü. Bu Milliyetçi’lerin granit gibi surlarında geniş bir gedik açtı. Adamlar hemen bunu onarmaya çalıştılar. Başbakanın öldüğünün açıklanmasından bir iki saat sonra Manfred yanında iki milletvekiliyle Şasa’nın bürosuna gitti.</p>

  <p class="calibre3">Açık açık, “Kuzeylileri işe karıştırmamalıyız,” dedi. “Kendi adamımızı seçtirmeliyiz.”</p>

  <p class="calibre3">Şasa ihtiyatla, “Evet,” der gibi başını salladı. Onu hâlâ bir ‘yabancı’ sayıyorlardı. Yeni liderin seçiminde fazla etkili olamayacaktı. Ama dinlemeye ve öğrenmeye hazırdı.</p>

  <p class="calibre3">Manfred stratejiyi açıkladı. “Onlar adaylarını seçtiler bile. Verwoerd’u. Yıllardan beri Senatoda güçlü ve zeki bir adam olarak ün yaptı. Kuzeyliler onun zencilere karşı tutumunu beğeniyorlar. Adam Verwoerd adının ‘Irk Ayrımı’ anlamına gelmesini sağladı. Hepsi de onun yönetiminde ırkların birbirine karışmayacağını, Güney Afrika’nın daima beyazların olacağını biliyorlar.”</p>

  <p class="calibre3">İki milletvekili, “Ja,” diye başlarını salladılar. “Ama Verwoerd çok zalim. Halkı rahatsız etmeden sorunları çözümlemenin, konuşmanın yolları da var. Bizim adayımız da güçlü. Dönges yani.”</p>

  <p class="calibre3">Bu konuşmadan sonra hazırlıklar hızla yapıldı. Ama sonunda Şasa, Manfred ve grubu başarılı olamadılar. Dönges seçimi kaybetti ve Hendrik Frensch Verwoerd başbakan oldu.</p>

  <p class="calibre3">Şasa, Verwoerd’un yaptığı ilk konuşmayı radyodan Centaine ve Blaine’le birlikte dinledi.</p>

  <p class="calibre3">Sonra kadın oğluna, “Şimdi ne yapacaksın, chérie?” diye sordu.</p>

  <p class="calibre3">Galiba bir seçeneğim yok. Verwoerd’un kendisine karşı çıkılmasına hiç gelemediğini söylüyorlar. Oysa ben ona karşı çıktım. Dönges’in seçilmesi için elimden geleni yaptım. Verwoerd pazartesi günü yeni kabineyi açıklayacak. Listede adın olmayabilir.</p>

  <p class="calibre3">Blaine mırıldandı. “Yalnızca bir milletvekili olmak sana zor gelecek.” .</p>

  <p class="calibre3">Şasa başını salladı. “Hem de çok zor. Ve buna katlanacak da değilim.”</p>

  <p class="calibre3">Centaine, “Ah, chérie.” diye bağırdı. “Milletvekilliğinden istifa mı edeceksin? O kadar çalıştıktan, fedakârlık yaptıktan sonra mı?”</p>

  <p class="calibre3">Her şey pazartesi günü belli olacak. Şasa omzunu silkti. Ne müthiş bir düş kırıklığına uğradığını belli etmemeye çalışıyordu. Kısa bir süre gerçekten güçlü olmuştu. Tam tadına varacak kadar. Ayrıca vatanına çok şey verebileceğini de biliyordu. Ama Verwoerd’un onu kabinesine almayacağından da emindi.</p>

  <p class="calibre3">Centaine, ‘“Zafer ve felaketi aynı tavırlarla karşılayabilirsen’,” diye mırıldandı, sonra da neşeyle güldü. Sesi belli belirsiz titriyordu. “Şimdi, chérie, şampanya açalım. Kipling’in şiirindeki o iki sahtekâr ancak böyle aynı tavırlarla karşılanır.”</p>

  <p class="calibre3">Şasa pazartesi günü parlamentodaki odasına girerek çevresine üzüntüyle baktı. Beş yıl boyunca onun olmuştu burası, ama artık eşyalarını, kitapları nı ve tablolarını toplaması gerekecekti. Halıları ve lambrileri millete armağan olarak bırakacaktı. Yüzünü buruşturarak son defa masasının başına geçti Ama aynı anda telefon çaldı. Şasa sekreteri dışardaki odadan cevap veremeden alıcıya uzandı.</p>

  <p class="calibre3">Bir ses, “Ben başbakanın sekreteriyim,” diye açıkladı. “Başbakan sizi hemen görmek istiyor. Tabii uygunsa.”</p>

  <p class="calibre3">Hemen geliyorum. Şasa alıcıyı yerine bırakırken de kendi kendine, demek beni kovacağını yüzüme karşı söyleyecek, dedi. Bu zevki tatmak istiyor.</p>

  <p class="calibre3">Verwoerd, Şasa’yı yalnızca on dakika bekletti. Sonra o içeri girerken masasının başından kalkarak özür diledi. “Kusuruma bakmayın. Ama bugün işim başımdan aşkın.”</p>

  <p class="calibre3">Şasa gülümsedi. Hem kendisini zorlayarak da değil. Çünkü Verwoerd o pek sevimli tavırlarını takınmıştı. Sesi yumuşaktı. Hatta masasının arkasından çıkarak Şasa’yı bir amca tavırlarıyla kolundan yakaladı. “Ama tabii sizinle konuşmam da gerekiyordu. Yeni kabinemin bütün üyeleriyle konuştum zaten.”</p>

  <p class="calibre3">Şasa şiddetle irkildi, kolu başbakanın elinden kurtuldu. İki adam birbirlerine baktılar.</p>

  <p class="calibre3">Verwoerd, “Maden ve Endüstri Bakanlığı boş,” dedi. “Ve tabii bu işe sizden daha uygunu da yok. Bu konuyu çok iyi biliyorsunuz.”</p>

  <p class="calibre3">Şasa usulca, “Şaşırmadığımı iddia edemeyeceğim,” dedi.</p>

  <p class="calibre3">Verwoerd güldü. “Bazen beklenmedik şeyler yapmak iyi oluyor.”</p>

  <p class="calibre3">Şasa, “Neden?” diye sordu. “Neden ben? Sizin açık konuşmaktan hoşlandığınızı biliyorum, sayın başbakan. Onun için de düşüncelerimi söyleyeceğim. Benden hoşlanmanız ya da beni bir dost saymanız için hiçbir neden yok.”</p>

  <p class="calibre3">Verwoerd, “Bu doğru,” diyerek başını salladı. “Ama benim dalkavuklara da ihtiyacım yok. Yeteri kadar dalkavuğum var zaten. Ben yaptığınız işin ülkemizin gelecekteki refahı bakımından çok önemli olduğuna inanıyorum. Bu işi sizden daha başarıyla yapacak başka birinin olmadığına da inanıyorum. Birlikte çalışmayı öğreneceğimizden eminim.”</p>

  <p class="calibre3">Hepsi bu kadar mı, sayın başbakanım?</p>

  <p class="calibre3">Açık konuşmaktan hoşlandığımı söylediniz. Pekâlâ, hepsi bu kadar değil Herhalde ilk konuşmamı dinlediniz. Ben Boer’lerle İngilizlerden o eskimiş düşmanlıklarını unutmalarını ve yan yana Cumhuriyeti yaratmalarını istedim. Bu sözlerimin ardından kabinemdeki tek ingilizi kovarsam, ne duruma düşerim?</p>

  <p class="calibre3">İkisi de güldüler.</p>

  <p class="calibre3">Sonra Şasa, “Cumhuriyet konusunda size karşı koyacağım,” diye Verwoerd’u uyardı. Ve bir an, başka görüş açısını hiçbir zaman kabul edemeyecek 0lan adamın o soğuk ve dev gibi bencilliğini de fark etti.</p>

  <p class="calibre3">Sonra Verwoerd güldü. “O halde sizi yanıldığınıza ikna etmem gerekecek. 0 arada siz de benim vicdanım görevini yaparsınız. Disney filmindeki o tipin adı neydi?”</p>

  <p class="calibre3">Hangi filmdeki?</p>

  <p class="calibre3">Şu kuklayla ilgili olan. Pinokyo’ydu değil mi o? Filmdeki ağustos böceğinin adı neydi?</p>

  <p class="calibre3">Şasa, “Jiminy Cricket,” dedi.</p>

  <p class="calibre3">Evet. İşte siz de o arada benim Jiminy Cricket’im olursunuz. Bu işi kabul ediyor musunuz?</p>

  <p class="calibre3">Bunun benim görevim olduğunu ikimiz de biliyoruz, sayın başbakan. Şasa bu sözleri söylerken bir taraftan da alayla, ne garip, diye düşündü. Hırs emrettiği zaman görev hemen boyun eğiyor.</p>

  <p class="calibre3">O gece dışa^da yemek yiyeceklerdi. Ama Şasa haberi karısına vermek için giyinir giyinmez Tara’nın odasına gitti. Bakanlığı kabul etmesinin nedenlerini açıklarken kadın kocasını aynadan seyretti. Yüzü ciddiydi ama, “Senin adına sevindim,” derken sesinde tiksinti vardı. “Bunu istediğini biliyorum. İşin başından aşkın olacağı için buradan gittiğimi fark etmeyeceğini de.”</p>

  <p class="calibre3">Şasa, “Gittiğini mi?” diye tekrarladı.</p>

  <p class="calibre3">Anlaşmamızı unutma, Şasa. İhtiyaç duyduğum zaman bir süre için buradan ayrılabileceğimi kabul ettin. Tabii geri döneceğim. Anlaşmamızda bu da vardı.</p>

  <p class="calibre3">Şasa rahatladı. “Nereye gideceksin? Ne kadar kalacaksın?”</p>

  <p class="calibre3">Tara, “Londra’ya,” diye cevap verdi. “Herhalde orada birkaç ay kalırım. Londra Üniversitesi’nde arkeoloji kurslarına devam etmek istiyorum.” Heyecandan çılgın gibiydi. Ama bunu kocasından saklamaya çalışıyordu. Molly o gün yeni kabine üyeleri açıklandığı sırada bir haber iletmişti ona. Moses, Tara’yı çağırmıştı. Tara da Southampton’a giden bir gemide Miriam, Benjamin ve kendisi için yer ayırtmıştı. Çocuğun babasını görmesini istiyordu.</p>

  <p class="calibre3">Aslında fazla baş başa kalamıyorlardı. Dairenin her zaman yabancılarla dolu olması Tara’yı sinirlendiriyordu. Moses’i onlarla paylaşmak da hiç hoşuna gitmiyordu. Moses yalnız onun olmalıydı. Bunu o da anlıyordu. Tara diğerlerinin yanında suratını asarak kaba davrandığında Moses onu sert bir ifadeyle uyarıyordu.</p>

  <p class="calibre3">Ben savaşın kendisiyim, Tara. Hiçbir şey, hiç kimse bundan daha önemli olamaz. İsteklerim, hayatım bile amacımızdan daha önemli değil. Benimle berabersen, aynı fedakârlığı da yaparsın.</p>

  <p class="calibre3">Moses yine bir gece aynı sözleri tekrarladıktan sonra laflarının etkisini yumuşatmak için Tara’yı kollarına alarak yatağa götürdü, o mutluluktan ağlayıncaya kadar sevişti, sonra da, “Benim bir parçam senin zaten,” dedi. “Bir insanda bundan daha fazlası da olamaz. Bunu yakınmadan kabul et. Minnet duy. Çünkü bizden her şeyi feda etmemizi ne zaman isteyeceklerini bilemeyiz. Bugünü yaşa, Tara. Bugün aşkımız için yaşa. Çünkü yarınımız olmayabilir.”</p>

  <p class="calibre3">Kadın, “Beni affet, Moses,” diye fısıldadı. “Çok basit bir insan gibi davrandım. Seni bir daha düş kırıklığına uğratmayacağım.”</p>

  <p class="calibre3">Tara böylece kıskançlığı bir tarafa bırakarak Moses’le birlikte çalışmaya başladı. Adam bir yerde konuşma yapacağı zaman da onunla gidiyordu artık.</p>

  <p class="calibre3">Moses, Tara ve Benjamin güzel bir bahar sabahı Hyde Park’a gittiler. “Konuşmacıların Köşesi”nde öfkeli eşcinsellerin ve irlanda Cumhuriyetçilerinin önünden geçtiler. Gidip siyah konuşmacılara katıldılar. Diğerleri Moses’i hemen tanıdılar. Güney Afrikalı altı kadar zenci haberi vermek için hemen Moses’e doğru koştu.</p>

  <p class="calibre3">Beraat etmişler..</p>

  <p class="calibre3">Serbest bırakılmışlar…</p>

  <p class="calibre3">Nokwe, Makgatho, Nelson Mandela… hepsi de özgür artık.</p>

  <p class="calibre3">Yargıç Rumpff onların vatan haini olmadıklarına karar vermiş…</p>

  <p class="calibre3">Moses Gama duraklayarak çevresini sarmış olan zencilere öfkesinden ateş saçan gözlerle baktı. Afrika’nın kızları ve oğulları uçuk İngiliz güneşinde gülerek dans etmeye başlamışlardı.</p>

  <p class="calibre3">Moses hiddetle, “Buna inanamam,” diye homurdandı. Biri ona buruşuk bir gazete uzattı.</p>

  <p class="calibre3">İşte! Oku! Doğru!</p>

  <p class="calibre3">Moses gazeteyi kaparcasına aldı, baş sayfadaki yazıyı çabucak okudu. Hatları gerilmiş olan suratında sıkıntılı bir ifade belirdi. Sonra birdenbire gazeteyi cebine soktu. Grubu omzuyla iterek hızla uzaklaştı. Tara ona yetişmek için Benjamin’in elinden tutarak koşmak zorunda kaldı.</p>

  <p class="calibre3">Moses! Bizi bekle!</p>

  <p class="calibre3">Moses ona bakmadı bile. Ama omuzlarının duruşundan ve dudaklarının gerilişinden çok kızdığı anlaşılıyordu.</p>

  <p class="calibre3">Ne var, Moses? Neden bu kadar öfkelendin? Dostlarımız kurtulduğu için sevinmeliyiz. Lütfen benimle konuş, Moses.</p>

  <p class="calibre3">Anlayamıyor musun? diye sordu Moses. “Olanları göremeyecek kadar aptal mısın?”</p>

  <p class="calibre3">“Özür dilerim… anlayamıyorum…”</p>

  <p class="calibre3">Bu dertten kurtuldular ve müthiş prestij kazandılar. Özellikle Mandela. Ömrünün sonuna kadar hapiste kalacağını sanıyordum. Hatta daha iyisi, Mandela’yı asacaklarını umuyordum.</p>

  <p class="calibre3">Moses! Tara şok geçiriyordu. “Nasıl böyle konuşabiliyorsun? Nelson Mandela senin arkadaşın.”</p>

  <p class="calibre3">Moses açık açık, “Mandela benim rakibim,” dedi. “Ölünceye kadar da öyle olacak. Güney Afrika’da bir tek hükümdar olabilir. Ya o, ya ben.”</p>

  <p class="calibre3">Anlayamadım.</p>

  <p class="calibre3">Sen zaten hiçbir şeyi anlamıyorsun, kadın. Ama buna gerek de yok. Bana itaat etmeyi öğren, yeter. Tara’nın ruh halinin durmadan değişmesi, kıskançlıkları onu sıkıyor ve kızdırıyordu. Moses, Tara’nın o iç bayıltıcı hayranlığına da gün geçtikçe daha zor katlanıyordu. Tara’nın bembeyaz yumuşak eti onu tiksindiriyordu. Her geçen gün ihtiraslı âşık rolü oynamak ona daha zor geliyor, Tara’yı başından atacağı günü sabırsızlıkla bekliyordu. Ama ne yazık ki, o gün henüz gelmemişti.</p>

  <p class="calibre3">Aptalca davranıp seni kızdırdıysam özür dilerim, Moses.</p>

  <p class="calibre3">Sessizce yürüdüler. Bir süre sonra Tara çekine çekine, “Şimdi ne yapacaksın?” diye sordu.</p>

  <p class="calibre3">Halkın lideri olarak hakkım olan yeri alacağım. Meydanı Mandela’ya bırakamam.</p>

  <p class="calibre3">Kadın tekrarladı. “Ne yapacaksın?”</p>

  <p class="calibre3">Geri dönmem gerekiyor. Güney Afrika’ya gitmeliyim.</p>

  <p class="calibre3">Tara, “Olamaz,” diye inledi. “Bunu yapamazsın. Bu çok tehlikeli olur. Ayağını Güney Afrika topraklarına basar basmaz seni tutuklarlar.”</p>

  <p class="calibre3">Moses, “Hayır,” diye başını salladı. “Sen yardım edersen böyle bir şey olmaz. Saklanacağım, ama sana ihtiyacım olacak.”</p>
</body>
</html>
