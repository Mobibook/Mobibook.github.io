<html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>kirakiralina</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:2624e569-d918-4160-aee7-759649380618" name="Adept.expected.resource"/></head>
	<body class="calibre">
<h1 class="h1baslik1" id="calibre_toc_5"><br class="chapter"/><br class="chapter"/>   III   <br class="chapter"/><br class="chapter"/>DRAGOMİR<br class="chapter"/><br class="chapter"/></h1>
				<p class="normal">Adrien'in Kira'nın öyküsünü Stavro'nun ağzından dinleyişinin üstünden dört yıl geçmişti. Zavallı lîmonatıcıya raslayıp ona sevgisini ve dostluğunu göstermek için, delikanlının yapmış olduğu bütün araştırmalar boşa çıkmıştı. Onu Öldü sandı. Tutkulu delikanlımızın şimdilerde çok hareketli olan yaşamı, yazgısına boyun eğdi.</p>
				<p class="normal">Ancak bu yazgı, yaşamının en fazla önem taşıyan zamanında, tamamen onun buyruğundaydı: İnsan, ruhunun uçurumundan bakmak gereksinimi duyduğu anda olurdu bu. Bu uçurumlar, ender ve adı sanı belirsiz kalabalıkta bulunması güç olsa bile Adrienonlar'ı arayıp bulmasını bildi; bazen de rastlantı sonucu karşılaştı onlarla.</p>
				<p class="normal">Sıkıntıdan patladığı bir akşamüstü, bir aydır bulunduğu Kahire'deki Darb-el-Barabra Sokağını ağır adımlarla arşınlarken, bir Yahudi-Rumen kahvesine girdi, burası her türlü insanın gittiği kozmopolit bir yerdi. Bay Goldstein'in müşterileri arasında hiçbir yakınlık yoktu. Birbirlerinden kuşkulanırlar, sık sık da nefret ederlerdi. Onları bir araya getiren şey Yahudi usulü turnabalığı dolmasıyla Rumen elma rakısıydı. Adrien de, parası olunca, onlar gibi yapardı, bu akşam da yine öyle yapıyordu. Ancak bu topluluğa karşı tiksintisi apaçıktı. Yersiz bir konuşmadan sakınmak için, salonun sonuna dek başı yerde ve selam vermeden yürüdü; burada en silik işçiler toplanırdı, masaları da örtüsüzdü. Burada insanları inceler ve dinlerdi.</p>
				<p class="normal">Parmaklarıyla balığını yer ve karşı köşede oturan adama doğru yandan gizlice bakarken: «Bu adamla Stavro arasında ne müthiş bir benzerlik var! » dedi kendi kendine.</p>
				<p class="normal">Çok kötü giyinmiş sakalı bir aylık, yaşı ilerlemiş olan adam, çenesini avucuna dayamış kımıldamadan duruyor, önünde bir kadeh erik rakısıyla çıkış kapısına doğru ilgisiz bakışlarla bakıyordu. İçinde, insanların bakışlarını üzerine çekecek her şey vardı; bununla birlikte Adrien, - Stavro'nun Mısır'da yaşama olasılığı olmamasına karşın - bu sessiz, yalnız ve anlaşılmaz yaşlı karşısında, yüreğinin çarptığını duyumsadı. Ona karşıdan bakmak istedi, ama adam uyuşmuş görünüyor ve kımıldamıyordu. O zaman, Doğu'da gelenek olduğu üzere bir yabancının kendisi gibi bir başka yabancıya içecek ısmarlatması alışkanlığından yararlandı, bu bazen tersi de olurdu. Adrien, garsonu çağırdı, köşede oturan adama tarafından bir kadeh erik rakısı götürmesini söyledi; bunun üzerine aralarında teşekkür ve iyi dilek sözleri söylenmesi gerekirdi. Oysa tam aksine, yabancı adamın ısmarlamadığı içkiyi geri çevirdiğini şaşkınlıkla gördü, Adrien.</p>
				<p class="normal">- Bu içki, şuradaki beyden, dedi garson, Adrien'i göstererek.</p>
				<p class="normal">- Farketmez, diye karşılık verdi adam, gösterilen yere bakmadan.</p>
				<p class="normal">Ama sesinin tınısı Stavro'yu tanıması için yetti Adrien'e. Heyecanla gidip onun omuzuna dokundu. Yanına oturup, soluk soluğa kulağına fısıldadı:</p>
				<p class="normal">- Nasıl olur bu? Sen burdasın?</p>
				<p class="normal">- Bilmiyor muydun? diye sordu Stavro, inanmaz ve şaşırmamış bir tavırla.</p>
				<p class="normal">- Nasıl olur? diye bağırdı Adrien, kızarak. Benim içeri girdiğimi gördün ve boynuma atılmadın ha? Sana yakınlık duyduğum için gönderdiğim bir kadehi de geri çeviriyorsun? Ama neden? Şu son yıllarda, canavarın biri mi oldun yoksa?</p>
				<p class="normal">- Benim gibi yaşayan biri, akşama doğru böyle olur, sevgiler artık yeterli gelmez...</p>
				<p class="normal">- Ben, sana göre sevgi gösterisinden daha değerli değil miyim yani?</p>
				<p class="normal">- Ben, sevgi kadehlerinden ya da kadeh içindeki sevgilerden söz ediyorum. Sana gelince...</p>
				<p class="normal">- Bana gelince mi?</p>
				<p class="normal">İlk önce, ortada şu gerçek var: Sen henüz işin basındasın, oysa ben sonuna geliyorum, ikimizin arasında bir tepe var. Hem ayrıca...</p>
				<p class="normal">Stavro, çevresine kuşkuyla baktı ve sustu.</p>
				<p class="normal">- Aç değil misin, Stavro? diye sordu Adrien, heyecanla.</p>
				<p class="normal">- Evet, açım.</p>
				<p class="normal">- Turnabalığı dolması yemek ister misin? Burada çok güzel yapıyorlar, onu.</p>
				<p class="normal">- Turnabalığı, kurbağa ya da fil, ne istiyorsan getirt... Ama bir kadeh elma rakısından daha sevimli olsun, hem de kendi paramla ödeyebileceğim bir şey olsun, diye karşılık verdi Stavro.</p>
				<p class="normal">Yorgun argın, eliyle kırış kırış olmuş yüzünü sıvazladı.</p>
				<p class="normal">Bir saat sonra, Adrien'in bir gaz lambasıyla aydınlatılmış küçük odasında, bir kadeh şarabın karşısında, genç dostunun içtenliğiyle coşan Stavro, tutkuluların ruhlarını destekleyen kutsal gece lambasının son yağ damlalarını yakıyordu:</p>
				<p class="normal">- Sana, benim en son ve gülünç serüvenimi anlattığım şu anda, iyi yürekli Adrien'im, biliyorum ki, seni yalnızca Kira öyküsünü ya da o zamanki Dragomir'in öyküsünü sormaktan, içinde bulunduğum acıklı durum alıkoyuyor. Ben de senin için, o eski günlere dönmeyi isterim; ama bilmelisin ki, insan eski yol sandıklarını karıştırırken, her zaman acı çeker.</p>
				<p class="normal">Nazım Efendi'nin teknesiyle İstanbul'a kaçarken, on beş yaşlarında olmalıydım... Güzeldim, budalaydım; bir Türk prensinin oğlu gibi giyinir ve süslenirdim. Yalnızca giysilerim bir arap atı değerindeydi. Beni kaçıran adam böyle söylemişti. Sonra benim için ısmarlanmış ve Sultan'ın saatçisine yaptırılmış saatim, bütün parmaklarımı dolduran yüzüklerim, her yanı altın ipliklerle işlenmiş fesim, ceplerimi aşağı sarkıtan avuç dolusu Türk liralarım, kısaca on yıl bir saman çöpü bile kaldırmama gerek bırakmayacak kadar varlığım vardı.</p>
				<p class="normal">Ama servet, yaşamaya yetmiyor. Ruhumda büyük bir acı, yüreğimde çok büyük bir saflık, gibi beni her zaman duygusal olmaya götüren iki zorbalık vardı. Acılarım, yaşamım için gerekli iki yitik kişiden, anam ve Kira'nın üzüntüsüzdendi; saflığım, çılgın inancımdandı; özgür kalınca, insanların onları bulmamda bana yardım edeceklerini sanıyordum ve onları bulmak için de bütün özverilere hazırdım. O anda yeni durumuma alışmış, kusurlu, bilinçsizce bedenimin kurban edilmesine hazırdım; çünkü insan yaşamda, başlangıçta zor bile olsa, en büyük kusura bile kolayca alışıyor. Bu, Öyle gerçekti</p>
				<p class="normal">98</p>
				<p class="normal">ki, hapisteyken, bir keresinde kendi kendime: «Ah, anamia Kira da burda olsalardı, hep burda kalmak isterdim!» demiştim.</p>
				<p class="normal">Altın yaldızlı hapishanemden kurtulduğumu görünce, - Tanrı'm, beni bağışla! - öylesine sevindim ki, bir an Kira ile anamı unuttum! Zorbamdan da korkmuyordum artık. Önlem almam sayesinde, tam karaya adım atacağım sırada yelkenlisi demir topluyordu; şafak sökünceye dek, uzun süre, Boğaziçi boyunca rıhtımda koşarken, ona lanet okuyor, el işaretleri yapıp bağırdım: «Defol! Şeytanlarınla defol! Kokulu çürümüşlük seni! Karadeniz'de tek başına giderken, cömert Tanrı, inşallah lanet geminin çevresinde şiddetli fırtınalar kopartır ve deniz dibindeki balıklar da senin leşinle ziyafet çekerler kendilerine! Amin!»</p>
				<p class="normal">Bu korkunç yelkenli gözden yiter yitmez, içimi sersemletici bir sevinç kapladı, Galata'nın pis sokaklarında aşağı yukarı koşmaya başladım. Sayısız uyuz köpeğin ardından gidiyor, salep satıcılarıyla çarpışıyor, kaldırımdaki nargilecileri ve kör gezginleri yere deviriyordum. Yeni görmeye başlayan biri gibiydim, ummadığım özgürlüğün tadını çıkarıyordum. Gelip geçenler deli sandılar; çavuşun biri durdurdu, elini sürmeden saygıyla selamladı ve beni güldüren çok nazik sözlerle:</p>
				<p class="normal">— Bey oğlu, dedi, böyle çılgınlıklar babanızın adına hiç de yakışmıyor, bunu söylememe izin verin! Ünlü adınız nedir? Lalanız nerde?</p>
				<p class="normal">- «Lala» ve «ünlü» de ne demek? diye sordum, dizlerime inen pantolonumu toplarken.</p>
				<p class="normal">Sonra da adama sırtımı döndüm. Atlı biri tırıs gidiyor, atın sahibi de hayvanın kuyruğuna tutunmuş ardından geliyordu. Bu beni çok eğlendirdi ve soluğum kesilinceye dek onun gibi yaptım.</p>
				<p class="normal">Bütün sıkıntı ve tasalardan uzak geçen bu ilk özgürlük günüm, neşemin tam yerinde olduğu tek günüm oldu. Binlerce şeyi aynı anda yapmayı arzuluyordum: Köprülerden geçmek, Haliç'e gitmek, çıplak karınlı kadınların dans ettikleri lunaparklara girmek, Beyoğlu'na çıkan dik sokakları tırmanmak. Özellikle de ata binmeye karar vererek en güzel atı seçtim. Mal sahibi hoş ve ince biriydi. Ata binmeme yardım etti, dizginleri bana göre ayarladı. Biraz sonra, ata binmeyi bilmediğimi ve hayvanın üzerinde duramadığımı farkedince, oturup dizginleri nasıl tutacağımı anlattı, sonra.nereye gitmek istediğimi sordu.</p>
				<p class="normal">- Her yere! diye karşılık verdim. Üzengileri sıkarak.</p>
				<p class="normal">- Her yere mi? diye şaşırarak sordu, ama efendimiz, aynı anda her yere gidilmez ki. Yolun birini seçmeniz gerek.</p>
				<p class="normal">- İyi öyleyse, beni Boğaziçi'ne yansıyan şu tepelere doğru götürün. Bu belirlemelerden sonra, en düşsel gerçekdışılıkla başımı döndüren ve gözlerimi kamaştıran Dolmabahçe'ye ve Yıldız Köşkü'ne doğru yöneldik. Tatlı ve uzun geçen saatler boyunca, yavaş giden atın tatlı sallantısıyla ve yarı kapalı gözlerimin önünden geçen güzelliklerle okşanan ruhum, bedenim ve gerçek varlığım sanki bu dünyada değillerdi. Geçmişim bütünüyle unutulmuştu... Tek söz etmeden atın dizginlerinden tutan adamı da unutuyordum, ona ben de soru sormuyordum; bu unutulmaz gezi süresince, çenemi açmadım. Bir süre sonra bir düşteymiş gibi atın durduğunu ve hoşnutsuz bir sesin miyavladığını hissettim:</p>
				<p class="normal">- Efendi, geç oldu. Birazdan hava kararacak. Hem karnım acıktı benim, hayvan da acıktı. Sizi evinizin kapısına götüreyim mi?</p>
				<p class="normal">İnmek zorunda olduğumu anlayıp başım sersemlemiş olarak indim. Bacaklarımın arasındaki acılı bir duygu dengemi yitirtti bana, hemen yere oturdum.</p>
				<p class="normal">- Burada mı kalmak istiyorsunuz? diye sordu adam.</p>
				<p class="normal">Başımı olumlu bir şekilde salladım, cebimden bir altın lira çıkarıp ona verdim. Para ödemem gerektiğini biliyordum, ancak paranın değeri ve yaşam için yararlı olan şeylerin değeri konusunda en küçük bir fikrim yoktu.</p>
				<p class="normal">- Borcunuz üç çeyrek, dedi, üstünüzde bu kadarı yok mu?</p>
				<p class="normal">- Hiç düşünmeden, ona iki altın lira vermek istedim:</p>
				<p class="normal">- Olmaz, Efendi, bana çok fazla para verdiğinizi söylüyorum, hem yanımda üstünü verecek param yok.</p>
				<p class="normal">- İyi öyleyse, üstü kalsın, diye mırıldandım.</p>
				<p class="normal">- Vallahi olmaz! diye bağırdı. Yüce babanız sonra başımı' kestirir benim! Hayır, olmaz!</p>
				<p class="normal">Kemerinin içinde neyi var neyi yoksa çıkardı, dizlerimin üstüne mecidiyeler, çeyrekler, beşlikler ve metelikler bıraktı, bunlar gözüme çok göründü. Adam bana temenna çekti, atına bindi ve gözden yitip gitti.</p>
				<p class="normal">Kanal boyunca uzanan çok temiz ve çok güzel bir çimenlikte tek başıma kaldım. Sakin sulara dalıp giden bakışlarım şark masallarının düşsel görüntülerini aç bir şekilde içmekteydi: Batan güneşin, Boğaziçi'nin gölgeli aynasında yansıtıp göz alabildiğine uzattığı sarayların ve çam ağaçlarının gölgeleri; daha ileride, denize eğilen mpr zirveli tepelere karşı, geride gözden yiten ateş kırmızısı, bakır renkli altın renkli lekeler ve bir renk cümbüşü içindeydi.</p>
				<p class="normal">Dünya, demek böylesine güzeldi? Şu ana dek bunun farkında değildim ben. Bunları ilk kez görüyordum...</p>
				<p class="normal">Bütün geçmişimi, anamın salonu ve Nazım Efendi'nin yüzer hapishanesi dolduruyordu. Kendimi bu masalsı günün, özellikle de günbatımı sonunun başdöndürücülüğüne öylesine aşırı derecede kaptırıp koyverdim ki, hemen yanımdan ağır ağır geçmekte olan kürekti bir sandaldan hüzünlü bir şarkı yükseldiğinde, geceyarısı olmuştu hemen hemen. Nerdeydim? Nerede yemek yiyecektim? Nerede uyuyacaktım? Kira ile anam nerdeydiler?.. Hangi sevgiye doğru yürümem gerekecekti.</p>
				<p class="normal">Hıçkırıklarım göğsüme yığıldı, gırtlağımdan çığlıklar yükseldi ve yüzüm sıcak gözyaşlarıyla ıslandı.</p>
				<p class="normal">Kürekçi, beni işitip yanıma doğru çevirdi sandalı, ama rıhtıma iki metre yaklaşınca, boynunu uzattı, bir dakika süreyle beni inceledi ve yüksek sesle, Yunanca olarak bağırdı:</p>
				<p class="normal">— Heyy!.. «canım!»... Bu durumda iken böyle mutsuz olmamalısın; baksana altın içindesin!</p>
				<p class="normal">O akşamdan beri, güzel sesli adamlara güvenmiyorum.</p>
				<p class="normal">Kente giden ıssız yolda, mutsuzluğumu, acımasız bir yaşama adanan sevecen bir yeniyetmeliğin bütün acısını haykırdım. Ne pantolonumu ağırlaştıran bu altın, ne bütün parmaklarımı süsleyen bu yüzükler, ne de prenslere yakışır bu saat bana bir öğüt ve avuntu veremedi. Beni anamın ve Kira'nın yanına değil de saçlarının birer perçemlerinin yanına götürecek olana gömleğime dek her şeyimi verirdim; onların saçlarının bir perçemi bile beni şu lanet madenlerden daha güçlü yapardı. Onlar beni şu değersiz taşlardan daha mutlu kılardı.</p>
				<p class="normal">Karanlık yolun üzerindeki her ağaca yanan alnımı değdirdim, sert kabuklarını gözyaşlarımla ıslattım. Her ağaç gövdesini kollarımla sardım. Onların içten kayıtsızlığına durmadan şunları söyledim:</p>
				<p class="normal">- Anacığım!.. Anacığım!.. Kira! Ana!.. Nerdesiniz?</p>
				<p class="normal">Özgürüm artık... Ama nereye gideceğimi bilmiyorum... Gece oluyor... Burası da çok kalabalık, hem de çok... Ama anamla Kira yok içlerinde!</p>
				<p class="normal">Bir dönemeçte, ansızın güçlü bir ışık çarptı gözüme... Ellerinde yanan meşalelerle, çıplak bacaklı iki «yol gösterici», ikisi de aynı anda: «Savulun!» diye bağırarak geçtiler.</p>
				<p class="normal">Geçmekte olan zengin takımın önünden yana kaçmayı henüz başarmıştım ki, bir kamçı sakladı, aynı anda yüzümde ve çenemde korkunç bir sızı duydum. Yere kapaklandım, yüzüm çimenlere gömüldü. Babamın ve ağabeyimin kabalıklarından beri, böylesine bir acı duymamıştım.</p>
				<p class="normal">El yordamıyla ve gözlerim görmez bir şekilde ayağa kalktım. Yol şimdi eskisinden daha karanlıktı, i-çimi bir korku sardı. Tek söz etmeden, bacaklarımın olanca gücüyle koşmaya başladım, rüzgârın kulaklarımda şaklamasından ve kendi soluğumdan bile korkuyordum. Sonra evler, temiz, pis sokaklar, kalabalık, bağıran satıcılar, güçlükle kımıldayan köpekler göründü, sonunda boş bir arsaya yığılıp bayıldım....</p>
				<p class="normal">Beni oturtmaya çalışan bir adamın yardımıyla uyandım. Ayışığında, Katagat'daki istiridye avcısı İbrahim'e benzeyen bir yüz gördüm. Hemen o anda, anamı ve ablamı bulma umudu belirdi içimde. Adamın cüruf ve tütün kokan boynuna sarıldım ve hıçkırarak bağırdım:</p>
				<p class="normal">- Anamı ve ablamı yitirdim, çok üzülüyorum!.. Onları bulmamda yardım edin bana, size cebimdeki bütün altınları, bütün yüzüklerimi, saatimi ve giysilerimi vereyim...</p>
				<p class="normal">- Allah aşkına, bağırmayın! diye fısıldadı yaşlı adam, nemli eliyle ağzımı tıkayarak.</p>
				<p class="normal">Sonra beni yerden kaldırdı:</p>
				<p class="normal">- Benimle gelin, dedi.</p>
				<p class="normal">Onun peşine takıldım. O zaman, kolunda bir lokum sepeti taşıdığını farkettim; bu, onun ekmek parasıydı.</p>
				<p class="normal">Yarım saatten fazla yürüdük, o susuyordu, bense bitkin durumdaydım. O akşama dek, ayaklarım böylesine çamurda yürümemiş, gözlerim ise ne böyle pis mahalleler ne de böyle korkunç yoksulluk görmemişti. Sonunda da, beni içinde kötü bir yatak, bir su testisi bulunan bir tür ardiyeye götürdü. İçerde başka hiçbir şey yoktu.</p>
				<p class="normal">- Şimdi bana başınızdan geçenleri anlatın, dedi sepetini bırakıp yatağın kıyısına bağdaş kurarak.</p>
				<p class="normal">Ona bir saat kadar, bütün başımdan geçenleri, a-namın evinden, tekneden karaya çıkışıma dek, hepsini, olduğu gibi anlattım. Tek söz etmeden dinledi beni. Sonunda, ayağa kalktı:</p>
				<p class="normal">- Burda yatın, dedi saman yığınını göstererek. Bu akşam sizin için yalnızca bunları söyleyebilirim.</p>
				<p class="normal">Biraz şaşırdım, ancak adamın, sevgili yaratıklarımı bulmada bana yardımcı olacağına inanıyordum. Kendimi bir ağaç kütüğü gibi yere attım ve bir köşede bakışlarını bana dikmiş bir şekilde büzülmüş olan iyilik meleğime bakarak uyudum.</p>
				<p class="normal">Ertesi sabah, çok erken uyandırdı beni:</p>
				<p class="normal">- Gitmeliyiz...</p>
				<p class="normal">- Kira'yı aramaya mı? diye sordum çabucak.</p>
				<p class="normal">- Hayır evladım, Kira'yı aramaya değil de birbirimizi bir daha görmemecesine; çünkü siz altınlarınız, değerli taşlarınız ve giysilerinizle, kötülüğü üstünüzde taşıyorsunuz. Allah yardımcınız olsun!</p>
				<p class="normal">Kapısını kapatıp beni dışarda bıraktı, kendi de lokum sepetiyle çekip gitti.</p>
				<p class="normal">Bu yaşlı adam, çavuş, sandalcı ve at kiralayan adam, yaşamımdaki en iyi kişilerdi onlara daha önceleri rastlamalıydım, ah. Bu ilk özgürlük günümün anısı da, yüreğimde beslediğim tek anı oldu.</p>
				<p class="normal">O andan sonra, atmış olduğum ilk adım, beni doğruca uçuruma yuvarladı.</p>
				<p class="normal">Böyle korkunç bir şekilde yüzüstü bırakılınca, öylesine şaşırdım ki, adamcağızın deli olduğunu sanıp ağlayıp sızlamaya, umutsuzlanmaya bile zaman bulamadım. Aklım, böyle bir kötülüğe inanmak istemedi; ilk düşüncem, hemen, daha az sert yürekli insanları aramaya gitmek oldu. Harikalar sunmak üzere bekliyordu beni yaşam.</p>
				<p class="normal">Anamın hâlâ yüzünü ve gözünü bir hastanede tedavi ettirmekte olduğuna hangi çocukça, saçma düşünceyle inandığımı bilmiyorum; kendi kendime, araştırmalarıma buradan başlamalıyım dedim. Aklımda bu düşünceyle, gelip geçenlere kent merkezinin nerde olduğunu sorarak yürümeye başladım. Hepsi de beni, öğleden bir saat önce gelmiş olduğum Beyoğlu'na yolladı.</p>
				<p class="normal">Karnım aç ve ayakta duramayacak kadar güçsüz olduğumdan, mis gibi kızarmış koyun kokuları gelen küçük bir yan sokağa girip yiyecek bir şeyler aradım. Köşenin yanındaki küçük bir dükkânın önünde, bir adam, üzerinde şişe dizilmiş et parçaları bulunan bir ızgaranın kömürlerini yelpazeliyordu. Fesi ensesine yıkılı, yarı açık gömleğinden kıllı ve yanık göğsü görünen satıcı dönüyor, sallanıyor gözlerini deviriyor ve gelip geçenlere: «Kebap.. Kebap!..» diye bağırıyordu.</p>
				<p class="normal">Dükkâna girdim, içerde kimse yoktu, kebapla ekmek söyledim. Kirli bir tahta masanın üstünde yarım kilo kadar ekmeği, üç küçük şişteki eti silip süpürdüm ve su içtim. Sonra, cebimden bir avuç dolusu altın, gümüş ve bakır bozuk parayı seçmesi için uzattım:</p>
				<p class="normal">- Yemek kaç paraysa, içinden alın, dedim.</p>
				<p class="normal">Satıcı, göğsünü kabarattı, beni süzdü, kapıya korkak korkak bakıp cesaretle bir altın lira aldı ve çabucak kemerine soktu. Dışarı çıkarken, kendi kendime: «İki şıktan biri, ya bir yemek, bütün gün at gezisinden daha pahalı ya da bu serseri, güçlü babamın kafasını kestirmeye hakkı olmasından korkmuyor!» diyordum.</p>
				<p class="normal">Bana iyi niyetle hizmet edecek insanı bulma isteği ve endişesiyle, alandaki en büyük kahveye gitmeye karar verdim. Büyüklere, soylulara başvurmanın daha akıllıca bir karar olduğunu düşünüyordum; çünkü onların paramı çalmaya gereksinimleri olmazdı, ayrıca da benim süslerimden ve altınlarımdan korkmazlardı.</p>
				<p class="normal">Düşüncem yerindeydi. Ama içeri girmeden önce, benimkiler gibi çamurlu ayakkabıları olan bir yığın insanın yaptığı gibi, ben de ayaklarımı bir boyacının sandığı üstüne koydum. Ama bu kez, gözümü açtım başkalarının boyacıya kaç para verdiklerine baktım ve onlar gibi yapıp, küçük bir metelik verdim. Sonra pırıl pırıl yanan ayakkabılarımla, içeri girdim.</p>
				<p class="normal">Müthiş bir ses, zar ve pul gürültüsü sağır etti beni. Herkesin oyun oynamakta olduğu masalarda hiç boş yer yok gibiydi. Burada yalnızca büyükler, soylular, sivil ve askerler vardı. Masaların arasından geçtim, bir daha geçtim; kimse, hatta garsonlar bile bana ve zengin giysilerime ilgi göstermedi.</p>
				<p class="normal">«İnsanın iyi eğitim görmüş kişilerin arasında bulunması ne güzel! diye düşündüm. İnsan burada, yoksullarla olduğundan daha rahat.»</p>
				<p class="normal">İki satranç oyuncusunun yanında boş bir yer bulup oturdum, sütlü kahveyle nargile ısmarladım. Ötekilerin içecekler için verdikleri paralara yeniden dikkat ettim; büyük bir şaşkınlıkla, bahşişler dahil on kahve ve bir o kadar da nargileye yalnızca bir çeyreklik gümüş, para verdiklerini gördüm.</p>
				<p class="normal">Komşularım olan iki oyuncunun yüzlerini inceledim, biri sivil, biri subaydı, ikisi de gençti ve oyuna kendilerini iyice vermişlerdi; başımı döndüren bir dalgınlık içinde ona bakıyorlardı. Bana sevimli göründüler, yanında oturduğum subayın yüzü biraz asıktı. Çok az, ancak güzel bir Türkçe konuşuyorlardı. Biraz önce hoşuma giden şey, aynı zamanda yüreğimi dondurdu, çünkü Nâzım Efendi de çok iyi konuşurdu. Ama subayın üniforması içimi rahatlattı.</p>
				<p class="normal">«İyi yürekli biri olmalı» diye düşündüm, madalyalarla dolu göğsüne bakıp. Hemen ona doğru eğildim:</p>
				<p class="normal">- Özür dilerim efendim, biliyor musunuz? diye söze başladım.</p>
				<p class="normal">Yüzüme bakmadan, işaret parmağıyla konuşmamı kesti.</p>
				<p class="normal">Pek içten gibi görünen bu başarısızlık, tam aksine bana güven vermişti; ona soru sormak üzere, yeniden eğildim. Ama daha ağzımı açmadan önce, parmağıyla aynı işareti yapıp beni susturdu ve öteki parmağıyla bir kâğıt öne sürdü. Bu davranışından yüreklenip, yeniden atıldım:</p>
				<p class="normal">- Özür dilerim, efendim, gözleri çıkmış insanlara nerede bakıldığını biliyor musunuz?</p>
				<p class="normal">- Gözleri çıkmış insanlar mı? diye hırladı, beni korkudan geri çekilmeye zorlayacak biçimde üzerime eğilerek.</p>
				<p class="normal">- Ama... anam... diye kekeledim.</p>
				<p class="normal">- Ananın gözleri mi çıktı? Kim çıkardı onları? dedi, beni tepeden tırnağa süzerek.</p>
				<p class="normal">- İkisini değil, dedim, yalnızca biri çıktı.</p>
				<p class="normal">- Nerde oldu bu? Ne zaman? Nasıl?..</p>
				<p class="normal">- Romanya'da, İbrail'de; dayak atarken babam yaptı bunu... İki yıl oluyor.</p>
				<p class="normal">Subay, öfkelenmiş göründü. Arkadaşına dönerek, kızgınlıkla benim söylediğimi yineledi.</p>
				<p class="normal">- İki yıl önce, Romanya'da bir kadının gözü çıkarılmış,, bugünse, İstanbul'da aranıyor!.. Bundan bir şey anladın mı, Mustafa?</p>
				<p class="normal">- Evet... evet... anlıyorum! dedi öteki, ancak bunu çok yakından incelemek gerek, burada olmaz.</p>
				<p class="normal">Yanağımı okşayarak ekledi:</p>
				<p class="normal">- Bu çocuğu rahatlatmalıyız önce, bu kahveden çıkalım.</p>
				<p class="normal">Dışarı çıkınca, bir paytona seslendi, üçümüz birden arabaya bindik.</p>
				<p class="normal">Kibar bir dil konuşan büyük insanların gönül yüceliğiyle kurmuş olduğum bu ikinci ve son ilişkiyi, zengin yaşam, kısıtlı özgürlük, tatlı umutlar ve zalimce düşkırıklığıyla geçen altı ay izledi.</p>
				<p class="normal">Mustafa Bey'in kapısının önünde inince, subay, arkadaşından izin istedi. Bana ciddi ve hor gören bir bakışla baktı, daha sonra bu adamı, öğreneceğiniz koşullarda, yıllar sonra gördüm ancak. Onu sertçe yargıladım ve aşırı heyecanla beye:</p>
				<p class="normal">- Dostunuz pek, gururlu... dedim.</p>
				<p class="normal">- Evet, biraz gururludur, ama iyidir. (Mustafa Bey, iyilikten söz ediyordu bir de!)</p>
				<p class="normal">Ev, kentin güneyinde ve dışında geniş bir villaydı. Çevresini saran büyük bahçe, Boğaziçi'ne dek uzanıyordu. Ev sessizdi, varsıllık içinde ve mezar kadar sessiz, görünmez hizmetçilerle doluydu. Ama bütün şark evlerinde bulunan içtenlik dolu havası bana güven verdi. Beyin son derece nazik oluşunun bunda büyük payı</p>
				<p class="normal">108</p>
				<p class="normal">vardı. Onda, Nâzım Efendi'nin sinsiliği yoktu. Umudum sürdüğü sürece, sevimli, dayanılmaz; terbiyeli ve içten davrandı; olanaksız arzumu yerine getirecek gücü olmasa da - ona bugün, kızmıyorum; ancak umudumu yitirir yitirmez, beni yalnızca kapı dışarı etmişti. Ama Doğulular'ın tutkuları çok zorbaca olsa da, en iyi yürekleri bile bozuyor ve onları - bazılarını kötülükle, bazılarını da şiddet kullanarak - aynı kötülüğe itiyor.</p>
				<p class="normal">Mustafa Bey, başımdan geçenleri ötekilerden daha kolayca öğrendi. Bu adamın, bu olaylardan içtenlikle etkilendiğine inandım, çünkü ben anlatırken, sık sık gözleri Demlenmişti..</p>
				<p class="normal">Elinden gelen her şeyi yapacağına söz verdi:</p>
				<p class="normal">- Eğer anneniz İstanbul'daysa, dedi bana, ellerimi okşayarak, bunu hastanelerden ve polisten öğrenirim. Kira'ya gelince, en sıkı haremlere, araştırma yapmaları için, tilki gibi kurnaz, eter kadar akıcı muhabbet tellalları yollayacağım. Eğer yerini bulurlarsa, onu kaçıracağıma güven veririm. Türkiye'de altının açamayacağı kapı yoktur.</p>
				<p class="normal">Bunun üzerine, beni odama çıkarıp, yalnızca bana bağlı olan bir uşağın bakımına teslim etti. Ona göre «fazla gösterişli ve hatta uygunsuz» olan giysilerimin ve mücevherlerimin yerine daha «uygun»ları getirildi. Bütün bu ince davranışlara karşılık, bir tek koşul öne sürüldü: Bir daha büyük kahvelere gitmeyecek ve kente de seyrek inecektim.</p>
				<p class="normal">- Bu, sizin iyiliğinize, diye ekledi; Nâzım, avından kolay kolay vazgeçmez, günün birinde kendinizi, bir başlığa sarılmış, bağlanıp basit bir yenibahar çuvalı gibi gemiye bindirilmiş olarak görebilirsiniz.</p>
				<p class="normal">Bu düşünce, beni dehşet içinde bıraktı. Birden ona ve yeniyetmeliğimin önünde açıldığını gördüğüm yarı özgür tutsaklığıma bağlanmış olduğumu hissettim.</p>
				<p class="ortayazi">* * *</p>
				<p class="normal">Tutkulu bir ruhu mahvedecek pek çok yöntem vardır; bunun en kolay yolu, içtenlikle konuşmaktır. O zamanlarda, bütün yüreğim Kira'yla dolu olduğundan, Mustafa Bey, ondan söz etti ve bana da Kira'yı anlattırdı.</p>
				<p class="normal">Bunu çok doğal bir şekilde yaptı, çünkü beni içtenlikle seviyordu; ama tutkulu insanların içtenliğinin Allah belâsını versin! Bu genelde, kandırıcı bir uyuşturucudur.</p>
				<p class="normal">Mustafa Bey, en sevimli şeylere onun adını vererek, Kira'yı eve sokmakla işe başladı. Rumence'de nargile ve bilezik isimlerinin dişi ad olduğunu öğrenip, bana hemen, o zamana dek görmemiş olduğum çok güzel bir nargile, ardından da çok değerli bir bilezik getirdi. Her ikisinin üzerine de, okumasını bilmediğim «Kira» adı kazınmıştı. Evinde henüz bir aydır bulunuyordum, bir gün parktaydık, Kira gibi sabırsız, şımarık, ince genç bir kısrağı dizginlerinden tutarak çıkageldi:</p>
				<p class="normal">- Tutun, dedi bana; işte, size sunacağım en güzel Kiralina'dır bu; sizin olsun!</p>
				<p class="normal">Hemen beni ata bindirip düzensiz hareketlerle alıştırdı; bir yanımda atlı uşağım, öbür yanımda o, villanın kuzeyinde uzanan güzel görüntülü alanda bir alıştırma turu yapmaya çıktık.</p>
				<p class="normal">Bu hüzünlü kısa zenginlik anında, duyduğum sarhoşluk, çocukluğumun üç gün süren felaketini unutturmaya başarılı olamadı; bu, tek su götürmez ve avutucu yanıydı işin. Bu zavallı yürek, ara sıra kendini sarhoşluğa bıraktığı olurdu. Ama nasıl dayanabilirdim başka türlü? Bey'in umut verici sözleriyle dolu geçen saatlerim, nargilemle ve ancak yemek ve uyumak için yanından ayrıldığım tatlı kısrağımla akıp gidiyordu; onun davranışlarından ve hareketlerindeki özellikler, sonunda beni, onun aracılığıyla Kira'nın sevgisinden bir şeyler gelmekte olduğuna inandırdı. Zamanı gelince, bu soylu hayvan beni sevdi ve onunla çıkacağım yerde Bey'le tutkulu tavla yüzünden gecikince ahırında gürültü çıkaracak kadar bağlandı bana.</p>
				<p class="normal">Böylece Kira, kısrağın kara gözlerinin içinde, dokunduğum en yakın eşyalarda, konuşmalarımızdaydı; Kira'nın hayali evin yarısını kaplıyordu.</p>
				<p class="normal">Öteki yarısı, onu aramaya gitmiş olan arabulucu kadınlardaydı. Bu büyücülere bakılırsa, Kira, aynı anda on haremde birden bulunuyordu.</p>
				<p class="normal">Tanımlamalarındaki büyük benzerlik karşısında, görmüş oldukları kadınların yüzleri konusundaki ayrıntılar yüzünden, yüreğim öldürücü biçimde hoplayıp duruyordu. Sözlerine altı yaşındaki bir çocuk saflığıyla kanıyordum; bu muhabbet tellalarının birçoğunun boynuna atılarak: «Bu, o olmalı!.. Tam ablama benziyor!.. Yanına yaklaşmaya çalışıp «Dragomir» deyin. Bir fotoğrafını elde etmek için elinizden gelini yapın! diye haykırıyordum.</p>
				<p class="normal">Ancak bu devanalarıyla konuşmak ve bir fotoğraf elde etmek için, para gerekliydi; meraklı gözleri kapatmak, saygısız kulakları tıkamak ve sıkı kapanmış kapıları açmak için de çok para gerekliydi.</p>
				<p class="normal">Elleri ceplerinde, meraklı ve alaycı bakışlarla odanın ortasında duran Bey dinliyor ve gülümsüyordu. Ayaklarına kapanıp yalvardım. Kendisi, önemine göre gümüş paraları dağıtıyordu.</p>
				<p class="normal">Uzun bekleyiş günleri, duygusuz geçen acılı boş saatler başladı. Umutsuzluğum, Kiralina'nın yaşayan ruhundan başka yerde sığınak bulmuyordu. Onunla, onun ipeksi boynuna asılmış olarak, bitip tükenmeyen yollarda, sabahın ala şafağında ya da akşamın ateşli anlarında, özlemin acı, zevkin öldürücü olduğu anlara bırakırdım kendimi.</p>
				<p class="normal">Duygusuzluk daha da yaralayıcı olduğundan, yanımda bulunan atlı ve tepeden tırnağa silahlı uşak, bir an bile ayrılmazdı; içtenlikten uzak suçlu sessizliğiyle, son sevgi belirtimin ırzına geçerdi.</p>
				<p class="normal">Zaman, böylece ilkbahardan sonbahara, Mayıs'tan Eylül ayına dek geçip gitti ve sonra, umudum ansızın kırıldı.</p>
				<p class="normal">Getirilen fotoğraflar Kira değildi ve kapatılmış zavallı kulaklara fısıldanan Dragomir sözcüğü, yüreklerindeki dehlizin karanlığında hiçbir yankı uyandırmıyordu. Artık bu kadınların yapmacıklı seslerini dinlemekten vazgeçtim, onlar da kapı dışarı edildiler.</p>
				<p class="normal">Ama felaket, tek başına gelmez. Anamın İstanbul'daki varlığını bulmak için yapılan araştırmalar da aynı şekilde hiçbir sonuç vermedi. Bey'i soru yağmuruna tutunca, bunu bana açıklamak zorunda kaldı ve iyi niyetini kanıtlamak üzere, Türk polis şefini çağırttı. Cani yüzlü, irikıyım, uzun sarkık bıyıklı ve eşkıya bakışlı adam taban vurdu, selam yerdi ve beni az daha deviren bir sesle:</p>
				<p class="normal">- İstanbul var olduğundan bu yana, bir gözü çıkmış hiçbir Rumen kadını buraya ayak basmamış! diye bağırdı.</p>
				<p class="normal">İnandırıcı olmaktan daha öte bir şeydi bu.</p>
				<p class="normal">Hayallerim yok olunca, içimi birden umutsuzluk sardı. Kokulu ellerine seller gibi gözyaşlarımı akıtarak, Bey'e beni bırakması için yalvardım. Buna karşı çıktı:</p>
				<p class="normal">- Burdan çıkınca, başınıza neler gelir? Bir koyun kadar safsınız. Ayrıca da genç ve güzel olmanız da şanssızlık, bu iki nitelik kurnazlıkla birlikte, Türkiye'de insana servet kazandırır, ama siz öyle değilsiniz. Burda kalın. Bu evde siz gerekenden, hatta umduğunuzdan daha fazlasına sahipsiniz.</p>
				<p class="normal">Buna çok üzüldüm. Sözleri bir yas çanı gibi çınladı. Ama bey, kibarlığı iyice arttırdı. Biniciliğe karşı zayıf olduğumu bildiğinden, bana bir binici giysisi ısmarladı, kabzasına telkari «müthiş Kira» işlenmiş güzel bir tüfek satın aldı; bu hazırlıktan sonra, bir sabah, iki uşakla birlikte Andrenopl yoluna çıktık.</p>
				<p class="normal">- Size akbabaların ve geyiklerin yaşadığı yeri göstereceğim, dedi bana. Orada siz, kadınsız yaşamın bile güzel olduğunu göreceksiniz, çünkü henüz siz, en güzel kadının bile sonunda bir sokak orospusu olduğunu bilmiyorsunuz.</p>
				<p class="normal">Bu hareket yüzüme bir hançer gibi çarptı ve gözlerimde Mustafa Bey'i iğrençleştirdi. Elimden geldiğince saklamaya çalıştım duygularımı, ama kaçma fikrini hemen geliştirmeye başladım.</p>
				<p class="normal">Çok güzel bir fırsat doğuyordu: Maritza boyunca, yakın Balkanlar'a doğru on beş gün sürecek bir gezintiye çıkmıştık. Bey'in her zaman yaptığı av yolculuklarından biriydi bu.</p>
				<p class="normal">Tasarım üçlüydü. Ya vahşilerin uyanıklıklarını boşa çıkarıp Türk köylüsü kılığında kaçacak, ya da özgürlüğümü satın alacaktım. Ama iki deneyimim sonuçsuz kalırsa, geriye (umutsuz üçüncü kaynağım) Kira'nın bacakları kalıyordu; Bey'in buyruğu üzerine, birinci sınıf bir koşu atı olarak yetiştirilmişti. Bundan emin olmak için, Mustafa'nın arap atıyla yarış yapmam için izin istedim; buna çok sevinip kabul etti, bana üç yüz adımlık öncelik verdi ve yaklaşık üç kilometre uzaktan görünen köye doğru koştum.</p>
				<p class="normal">Bey'in sıktığı tabanca sesini duyunca, üzengileri Kiralina'nın böğürlerinde iyice sıktım. Kısrak, arka ayakları üstüne dikildi, gemini ısırdı ve rüzgâr gibi hareket etti. Dizginleri koyverip, sağlam bir şekilde eyere tütündüm. Rüzgâr kulaklarımda öyle şiddetli ıslık çalıyordu ki, rakibimin dörtnal seslerini boş yere işitmeye çalıştım, rakibimden ne kadar geride kaldığımı bilmeden, hayvanın karnına kudurmuş gibi vuruyordum. Dünya çevremde dönmekteydi. Kül rengi yol, altımdan büyülüymüş gibi kayıyordu.</p>
				<p class="normal">Biraz sonra köy göründü, oraya ulaştım ve köylülerin dehşetli bakışları önünde köyü aşıp, hızla geçip gittim. Yolun ortasında, salınmış ördekler, kazlar, tavuklar atların nalları altında ezildi.</p>
				<p class="normal">Sonunda, oraya bir kilometre kala yakalandım. Az sonra, uşaklar da geldi, yanlarında yitirdiğimden bile haberim olmayan tüfeğim vardı.</p>
				<p class="normal">- Yenildim! dedi Bey, elimi sıkarak. Ne dilerseniz dileyin benden, ödeyeceğim.</p>
				<p class="normal">- Güzel, dedim, bana bir kilometrelik öncelik ve sonraki köyde, eğer beni yakalayamazsanız, bir daha aramayacağınız konusunda söz verin!</p>
				<p class="normal">Öfkeli göründü:</p>
				<p class="normal">- Demek benden böylesine tiksiniyorsunuz? Neyiniz eksik? Kadınlar mı? Size haremimden istediğiniz kadar kadın ya da on altı yaşında bakire vereyim. Bütün ülke bunlarla kaynıyor, her renkte, her soydan tutsağımız olmaya can atan kızlarla; her bakire, günün birinde kendi budalasına rastlayacağına göre...</p>
				<p class="normal">- Mustafa Bey! diye bağırdım, özgürlüğün tutsaklıktan daha değerli olduğuna ve sevilen bir «budala»nın nefret edilen bir prensten daha üstün olduğuna inanmıyor musunuz?</p>
				<p class="normal">- Gerçek bu, diye karşılık verdi. Ama şimdi, gerçekle ilgilenmeyin. İyi olanla uğraşın. Bizler, hayvanlar dahil, bütün bu toprakların tek efendisiyiz. Gücümüz karşısında bize budalaca sunulanları alalım önce!</p>
				<p class="normal">İşte tam o anda, gözlerim bilinçli bir şekilde yaşama açıldı. Gerçekten de Bey, utanmazlığında haklıydı, her şey, onun gücüne «budalaca» sunuluyordu. Buna zorlanmıyorlardı bile.</p>
				<p class="normal">Bulgar köylüsü gibi Türk köylüsü de, Hıristıyanı gibi Müslümanı da, zengininden yoksuluna tümü, uslu tutsaklardı yalnızca; bizim gelişimiz üzerine, bir genç kız kaçsa bile, güçlünün gözüne girmek için babası, onu kıymaktan sakınmıyor, en iyi koyununu verir gibi, en iyi yatağını da kolayca sunuyordu bize.</p>
				<p class="normal">Bunu görünce, özgür olmaya karşı içimde daha büyük bir istek yanıp tutuştu. Sürdüğüm varsıl yaşam yüzünden kendimi suçlu hissettim; körpe yüreğimde, ekmeğimi namusumla kazanmama yetecek bağımsız bir meslek yaratma gereksinimi doğdu. O andan sonra, kaçma fırsatı dışında, hiçbir şey ilgilendirmedi beni. Ama bu fırsat bir türlü elime geçmedi, akşamları, bir gün önceki kadar üzgün oluyordum.</p>
				<p class="normal">Üzerimdeki gözetim çok sertti. Gündüzleri, uzun ve yorucu av koşularında yanımda her zaman ya Bey olurdu ya da iki uşak; geceleri, kaçma umudum olmadan, acı veren koruyucumun odasında uyurdum. Böylece üç kurtuluş umudumdan birincisi yitip gitti. Özgürlüğümü satın alma umudu olan ikincisi, zamanı gelince suya düştü.</p>
				<p class="normal">Bir gün, bardaktan boşalırcasına yağmur yağarken, Bey konuğuyla satranç oynuyordu, ben de uşağımla jake oyununa dalmıştım. Yalnızdık. Amacıma ulaşmak için, duygusal ve sevecen olup, ona gizlice kaçma isteğimi açıkladım. Duymazlıktan geldi O zaman kendisine altınlarımı ve mücevherlerimi önerdim. Bunları da reddetti.</p>
				<p class="normal">— Nasıl olur, Ahmet Türkiye'de altınla her şeyin satın alınabildiğini söylemişlerdi.</p>
				<p class="normal">- Evet... alınır... diye mırıldandı. Ama satanın, yeniden aklını satın alabilmesi için,* yeterince altın kazanması gerekir... Sizin de o kadar altınınız yok.</p>
				<p class="normal">Şimdi geriye, umutsuz kaçış için yaşamımı tehlikeye atmak kalıyordu. Bir köpek gibi öldürülebileceğimin farkındaydım ve yine de bir an bile duraksamadım.</p>
				<p class="normal">Tasarıma çok uygun, ağaçlık ve dağlık bir yerdeydik. Daha ertesi gün, sabahın çok erken saatlerinde, sürek avı düzenleyen atlı beş adamla birlikte; çam ağaçları arasında dik bir yolu tırmanmaya başladık. Uşağımın bir gün önceki konuşmamızı efendisine yetiştirmesini engellemek için, fırsat çıkar çıkmaz, şansımı denemeye karar verdim ve bu da parlak bir şekilde çıktı.</p>
				<p class="normal">Ortasında küçük bir çayın akan gölcüğün bulunduğu bir açıklığın girişinde, takım durdu.</p>
				<p class="normal">Kılavuzumuz, burasının develerin su yalağı olduğunu söyledi.</p>
				<p class="normal">Sonra, adamlarıyla birlikte gitti. İki uşak, belirlenen noktaya geçti Bey'in buyruğuyla, bir süre sonra, avı Bey'in tüfeğine doğru kovalayacaklardı. Böyle dağılınca, özgürlüğümün yaklaşmakta olduğunu görüyordum; bir kişiden kaçmak, bütün ekipten kaçmaktan daha kolay olacaktı.</p>
				<p class="normal">Bir kaya oyuğuna gizlenmiştik; izlenen avın geçeceği alan gözümüzün önündeydi.</p>
				<p class="normal">- Hayvanı ıskalarsam, ya da sizin burnunuzun dibinden geçerse, ancak o zaman ateş edeceksiniz, diyordu Mustafa Bey bana, çünkü «müthiş Kira» ellerinizde fazla huysuz olmaz!</p>
				<p class="normal">Gerçekten de ateş etmeyi bilmiyordum.</p>
				<p class="normal">Bir el ateş edildiğinde, aradan bir saat bile geçmemişti, ardından ikinci ve üçüncü el atıldı. Elinde silahıyla Bey, yöreyi araştırıyordu, topraktan çıkmış gibi, ansızın yolda bir geyik belirdi. Ama bir saniye içinde, sağa, Ahmet'in beklemekte olduğu yana kayboldu.</p>
				<p class="normal">- Bizim olacak o! diye bağırdı Bey bana. Bayırda, onu yakalamaya koşuyorum ben! Burda kalın ve onun yolunu tıkamak için geçidi tutun!</p>
				<p class="normal">- Sen de kal, işte tüfeğin! diye bağırdım ona, dörtnala gittiğini görünce.</p>
				<p class="normal">Silahı ve yiyecek torbasını fırlatıp, vadiden aşağı indim, yoldan ayrılarak yüksek ve sık ağaçlı çam ormanına daldım, hemen ardından, güzel bir yola çıkıp, kısrağı olanca hızıyla sürdüm; ölümüm ya da özgürlüğüm, bu dörtnala koşuya bağlıydı.</p>
				<p class="normal">Hayvanın ensesine yapışıp: «Kira'nın sevgisi, bana yardım et» diye yalvardım.</p>
				<p class="normal">………………………..</p>
				<p class="normal">Güzel bir sonbahar ışığında, Miratza üstündeki bir korulukta dinlendiğimde, av yerinden en azından beş fersah uzaktaydım. Kısrağı otlaması ve dinlenmesi için salıverdim. Bense, mutluluktan şaşkın ve yorgunluktan bitkin bir şekilde, örtümün üstüne uzandım. Bununla birlikte, içimde bir korku vardı, koşarken, köylüler ya da oduncular beni görmüş olabilirlerdi. Durmadan kendime: «Özgür müyüm, değil miyim?» diye sorup duruyordum.</p>
				<p class="normal">Gözlerimin önünde uçsuz bucaksız uzanan güzel toprağı görüyor ve kalkmakta, gitmekte, ayaklarımın üstünde yürümekte özgür olup olmadığımı bilmiyordum.</p>
				<p class="normal">Görünmeyen bir elin karaltısı bana gözdağı veriyordu; yakamdan yapışıp beni alıkoyabilirdi.</p>
				<p class="normal">Uyku gelip, beni bu sıkıntıdan kurtardı. Gözkapaklarım kapandı. Gözlerimi yeniden açtığımda, kendimi, uykuya dalmazdan daha sıkıntılı hissettim, çünkü yanımda bağdaş kurup oturmuş olan Mustafa Bey, mutluluğuma göz kulak olmaktaydı. Gördüklerimi karabasan sanıp elimle gözlerimi ovuştururken, o, dişi geyik derisinden yapılmış küçük bir çantayı bana göstererek:</p>
				<p class="normal">- Alın, Dragomir, dedi, size kahvaltınızı getirdim... Aç olmalısınız.</p>
				<p class="normal">Biraz sonra, atlarla tırıs giderken:</p>
				<p class="normal">- Ah, diye haykırdı; demek siz bana böyle oyunlar oynayacak güçtesiniz? Tanrı'nın unuttuğu kulu, Müslümanın yakaladığını bilmiyor muydunuz?</p>
				<p class="normal">Birkaç gün sonra, İstanbul'a dönünce, benim yanımda, Bey'in uşaklara ilk sözü şu oldu:</p>
				<p class="normal">— Bay Dragomir'e haftada iki gün, tırıs gitme koşuluyla at gezintisine eşlik edeceksiniz, ancak onun sorumluluğunu yükleneceksiniz. Kaçmaya ilk kalkıştığında, silahlarınızı kısrağın karnına boşaltmanızı buyuruyorum size.</p>
				<p class="normal">Sonra bana döndü:</p>
				<p class="normal">— Evin içinde, yalnızca dairenizde dolaşmanıza izin var! dedi.</p>
				<p class="normal">Uşaklar, bu hoş duruma uymakta fazla zorlanmadı, çünkü aynı gün, hastalandım ve yatağa düştüm. Bir hafta boyunca, yüksek ateş ve sayıklamalarla kendimden geçtim.</p>
				<p class="normal">Kendime geldiğimde odamın revir haline getirilmiş olduğunu gördüm. Mustafa Bey'in kendisi de çılgın gibiydi. Yüce kişiliğini unutup ayaklarıma sarıldı ve benden özür diledi.</p>
				<p class="normal">— Beni salacak mısınız? diye sordum.</p>
				<p class="normal">— Ama olanaksız bu, canım! Benden başka bir şey isteyin!</p>
				<p class="normal">— İyi öyleyse, ölmek istiyorum ben! dedim, başımı duvara dönerek.</p>
				<p class="normal">Evet, ölmek istiyordum. Ama insan, isteyince ölmüyor ki... Üç hafta sonra, yataktan çıkıp iyileşme dönemine girdim, bu uzun ay boyunca, bir sinir krizinden kurtulup melankoliye girdim.</p>
				<p class="normal">Bey'in bana armağan olarak getirdiği şeyleri ayağımın altında ezdim, kırdım, yırttım. Güzel nargilemi penceremin parmaklıklarına fırlattım ve bileziğimi param parça ettim. Daha sonra zorbam odaya ilk geldiğinde giysilerimi parçalıyordum.</p>
				<p class="normal">Bununla birlikte, beklenmeyen, saf ve çok sevecen bir eğlence, dengesi bozulmuş bedenimi düzene soktu.</p>
				<p class="normal">Boğaziçi'nin duygusal ve tatlı kışıydı. Sabahtan akşama dek odamda tek başımaydım; bütün yaşamım, oturduğum zemin katındaki üç pencereden parka bakmaktı. Parkın bu yanına bir yaşam canlılığı sağlamak için, yemek artıklarını pencereden toplansın diye atıyordum. Biraz sonra, sayısız serçe ve hatta kargalar bile gözlerimin önünde peynir, bisküvi, et artıklarını yemeye geldi.</p>
				<p class="normal">Bir gün, koca bir köpek, şaşkın bakışlarımın altında ağaçların arasından ortaya çıktı. Pencerelerden biraz uzakta durdu, havayı kokladı benim çağırmam üzerine, kuyruğunu bacaklarının arasına kıstırıp hüzünlü hüzünlü uzaklaştı. «Bu da insanların sevecenliğinin tadını almış!» diye düşündüm. Sonraki gün yeniden geldi, biraz daha yaklaştı. Onu korkutmamak için, saklanıp bol yemeğimin yarısından çoğunu dışarı attım. Sonunda, yavaş yavaş bana alıştı. Dostça sözlerime, kuyruğunun ucunu sallayarak karşılık verme zahmetine girdi ve o günlük bu kadarla yetinmemi anlatarak çekip gitti. Ona hak verdim, çünkü kendi deneyimime güvenerek, eğer Tanrı bir gün özgür kalmama izin verirse, dostlarımı seçerken çok titiz davranmaya karar vermiştim ben de.</p>
				<p class="normal">Bu köpek çok seçkin ruhluydu. Aç olsa bile, kibarca yiyor, yiyeceğini yerden alırken kırılmış görünüyor, uzun uzun çiğniyor ve kemikleri asla kemirmiyordu. İçinde büyük bir kin beslediği belliydi. Örneğin, neden kendini insanların acıma duygularıyla besletmiyordu? (İstanbul'da her Müslümanın başıboş köpekleri vardır, günde bir kez onlarla fırıncıya gidip paylarını yedirir.) Bunu onur kırıcı olarak mı görüyordu acaba? Özgürce yiyecek bulmak için kırlarda dolaşmayı mı yeğliyordu yoksa? Soydaşlarının iğrenç yakınlığı onun içini bulandırıyordu belki?</p>
				<p class="normal">Yabanıl yaşamına ve onuruna uygun olarak, ona Kurt adını verdim ve dostluğunu kazanmak için, mucizeler yarattım. Önceleri cimri davrandı, ama kendi yaşamı, yaraları ve yaşam felsefesi vardı herkesin. Ona karşı saygılı oldum. Kendisini anladığımı, ona kanıtlamak için, eti doğrudan yere atmıyor, kâğıda sarıyordum. Bunu kesinlikle farketmiş olmalı, çünkü ilk kez arka ayakları üstüne oturup bir baston uzaklığından bana bakmaya karar verdi.</p>
				<p class="normal">Kurt, baştan başa esmer, soyu belirsiz ve oldukça sağlamdı. Temizliğine gelince, insan çetin bir yaşamı olunca, elinden geleni yapar... İri kara gözleri, yaşamın acılarına karşı biraz fazla içe dönük duruyordu - kuşkusuz daha iyi görmesi içindi - ve anlamı tanımlanamazdı. Kısacası, gözleri ne sevecen ne de hoşgörülüydü. Onun soğuk dinginliğini, inatçı sessizliğini yüzüne vururdum:</p>
				<p class="normal">- Zavallı Kurt, derdim ona, ellerimi umutsuzca parmaklıklara uzatıp bir güven belirtisi dilenerek; benim zavallı Kurt'um, gerçekten de çok acı çektiğin için mi yüreğin böyle sertleşti? İnsanların sevgisinin öteki yüzünü tanımış gibi eskiden, senin de güzel nargilen, bileziğin, tüfeğin ve kısrağın, daha sonra da hastalığın, doktorların olmuştur, ama bugün özgürsün sen; oysa ben umutsuzca, bu parmaklıkların ardına kapatıldım. Kardeşim Kurt, hadi yaklaş da seni okşayayım!</p>
				<p class="normal">Türkiye'deki köpeklerin Rumence anladıklarını savunmuyorum, ancak benim Kurt'um, benim umutsuz yakınmalarımı haftalar boyu dinledikten sonra, günün birinde, yiğitçe gelip ayağını avucuma koydu ve o gün ben, yaşamımın en içten tokasını ettim.</p>
				<p class="normal">Bundan çok mutluydum - ya da kendilerini talan eden acı ne olursa olsun, yalnızca ölümcül yürekler ziyaret eden sevincin iyiliğini yeniden duyumsadım diyelim. Ama Kurt'la olan dostluğuma ihanet etmekten sakındım. Bu ihanet ondan gelmesin diye, pencereler kapalı olduğu zaman, yiyecek olmadığını anlaması için onu eğittim. Uzaktan yarı dönüş yapıyor ve gidiyordu. Aynı şekilde, konuşurken: «Git dostum, şimdi git!.. Yarın beni görmeye gel» dediğimde, kepengi kapar kapamaz gidiyordu; dostça, onurluca ve üzüntü duymadan çekip giderdi.</p>
				<p class="normal">Mustafa Bey'le uşaklarını, belirli saatlerde, beni görmeleri ya da hizmet yapmaları için kabul ediyordum. Benim sinirli durumum yüzünden, bu kabuller kısa sürüyordu. Özellikle Bey'in varlığı beni çileden çıkarıyordu, i-çeri girer girmez, hemen kendini dışarı atardı. Dairesi benimkine bitişikti, ama aradaki büyük sigara içme salonu bizi ayırıyordu. Daha güvenli olmak için, odamı anahtarla kilitliyordum.</p>
				<p class="normal">Kurt'un bana verdiği sevinç yüzünden, huyum değişti. Daha uysal oldum. Bey, beni sevgiye boğarak karşılık verdi buna. Böylece, her gün parkta, pek tabii uşağımla birlikte dolaşma iznini kopardım.</p>
				<p class="normal">Ama iyiliklerinden ikisi, özellikle bana uğursuzluk getirip yaşamımın kalan bölümünde onarılmaz sonuçlara neden oldu.</p>
				<p class="normal">Önce Bey, beni hemen hemen hiç bilmediğim içki-evine soktu. Ne yazık ki dilim, tatlımsı likörün hoş gıdıklamasını duyumsadı. İğrenç sarhoşluğun hükmüyle, belleğim acı gerçeklik duyusunu yitirdi, kafam akıntıya kapılıp gitti. Bunu çok avutucu buldum ve yeniden istedim. Bana isteyerek verdi, kendi de içti. Sarhoş olduk, her ikimiz de, büyük sigara salonunun halısı üstünde dört ayak durumuna gelip hayvanlar gibi uluyorduk. Özellikle o, tanınmayacak durumdaydı. Suratının insana benzer yanı kalmamıştı ve bir akşam, ayağımın parmaklarından birini dişleriyle ısırmak isterken, ocağın çengeliyle yüzüne vurdum. Yerde kımıldamadan kalakaldı, ağzından kan akıyordu, dudaklarını yaladı. Yüzüne tükürdüm. Onu da yaladı.</p>
				<p class="normal">Ama bu sefahatin ertesi günü, benim için korkunç oldum. Kafam kazan gibi, yüzüm soluk, yüreğim çarpıntılı bir durumda, inleyerek öğleye dek yatakta kaldım. Günışığı bana dokunuyordu. Bey, onu ağır perdelerin ardına saklıyordu. Odam, sayısız mumla aydınlanır ve kokulu otlarla tütsülenir tütsülenmez, çılgınlığım iyice artıyordu.</p>
				<p class="normal">Bir akşam, geç vakit, sarhoşluğun doruğundayken, sigara salonundan içeri, ellerinde darbuka ve kastanyetlerime dört genç kız girdi ve hemen sağır edici bir oyuna başladı. İçim zevkle kabardı!.. Gerçekten de dört Kira'ydı bunlar, Doğulu prensesler gibi süslenmişlerdi, ama yüzleri tülle hafifçe örtülüydü.</p>
				<p class="normal">Yerimden zıpladım, kahvemi, likör kadehimi ve nargilemi devirerek kendimi ayaklarının altına attım. Odanın ortasına uzanmış, gözlerim kapalı, eteklerinin uçuştuğunu hissettim, tanımadığım çeşitli kokular burun deliklerimden şiddetle giriyordu, sonra... Sonra, bilincimi yitirdim...</p>
				<p class="normal">Yatağımda uyanınca, gözlerime, duyularıma, çirkin gerçeğe inanmak istemedim!.. Yaşlı, kırış kırış, iğrenç çıplaklığıyla son genelevden dört orospu beni okşuyor, öpüyor, her yanımdan çekiştiriyor, yüzüme ve bedenime salyalarını bulaştırıyorlardı. Çırpınıp yardım istedim. Beni sevgi gösterilerine boğdular. O zaman kollarından sıyrıldım ve ateş maşasını yakalayıp elime gelen bibloları, küçük yontuları, vazoları, aynaları kırarak bütün odayı talan ettim.</p>
				<p class="normal">Dehşete kapılan iğrenç âşıklar, benim baykuş suratlı bu «fahişeler» de, biraz önceki güzel genç kızları görmeyi reddettiğimi Mustafa Bey'e anlatmaya gittiler.</p>
				<p class="normal">O içki alemi gecesinden sonra, yirmi dört saat boyunca odama kapandım ve hiç kimseyi görmek istemedim. Yiyecekler içimi bulandırdı; alçaklığımı açıklamış olduğum Kurt'a verdim tümünü.</p>
				<p class="normal">Sonunda, Bey'in beni atmak istediği sefahat âlemi yüzünden, barsaklarıma dek ne varsa kusup, kendimi asmaya karar verdim ve efendimi istedim, ona, eğer beni bırakmaya razı olmazsa, ne şekilde olursa olsun, ona taşırımı gerçekleştireceğimi söyleyecektim. Bey'in on günlük bir yolculuğa çıktığını söylediler bana. Bu beklenmedik haber, beni çok şaşırttı ve içimi rahatlattı; aklıma hemen kaçma düşüncesi geldi.</p>
				<p class="normal">Mart ayındaydık. Bey'in gidişinin ertesi günü, uşağımla birlikte parkta geziniyordum, hemen aklıma şu soru takıldı: «Köpek parka nereden giriyordu acaba? «Burası, aşılması olanaksız eski ve yüksek duvarlarla çevriliydi ve büyük kapı da her zaman kilitli duruyordu. Bir yerlerde bir gedik olmalıydı. Gizlice gözetlemeye başladım, gerçekten de, boydan boya sarmaşık ve çalılıklarla kaplı olan duvarda, yaprakların bir yerde çiğnenmiş olduğunu farkettim. İvedi gereksinimi bahane ederek, adi arkadaşımı yolda bıraktım, çalılığa girdim ve tarlaların fazla işlek olmayan yanına açılan, yeni yapılmış bir yıkıntı farkettim duvarın alt kısmında. Yeri belirledim, benim pencerelerimin tam karşısındaydı.</p>
				<p class="normal">O akşam tutuklu olduğum bu gerçek kalede, beynim tutuştu. Kurtuluş, orada, odamdan iki yüz adım ötede duruyordu. Sağlam meşe ağacından yapılmış çerçeveye takılı bu parmaklıklar arasından nasıl geçecektim?</p>
				<p class="normal">Işığımı söndürüp geceyarısına dek deneme yaptım; ilk önce, parmaklıkları yana ayırmak için uğraştım durdum; daha sonra, demiri çıkarmak için, çerçevenin alt yanını çakımla yonttum. Ama çabalarım boşa gitti! Çılgına döndüm. Dışarda, ayışığı, sakin doğa, gökyüzü ve özgürlük vardı... Buradaysa tutukluluk, zorbalık, ahlaksızlık... Bey'in gelişini ve takımıyla gürültü patırtının yeniden başlayışını görüyordum. Kendimi yutulmuş hissediyordum. Odam bana şeytanlarca yağmalanmış iğrenç bir kafes gibi göründü. Sırtım buz gibi titredi, yüzümden soğuk terler aktı, bedenimi öfkeli bir sarsıntı kapladı ve öyle titremeye başladım ki, kanatıncaya dek dudaklarımı ısırdım.</p>
				<p class="normal">Saatim sabahın ikisini gösteriyordu. Bütün evi mezar sessizliği sarmıştı.</p>
				<p class="normal">Aceleyle küçük tahta parçaları ve kâğıt aldım, pencerenin pervazı üzerine bir ocak hazırladım ve ateşledim. Az sonra, yaptığım işten dehşete kapılmış, zangır zangır titreyerek, pervazın alevlerle sarılışını, odanın dumanla doluşunu ve parkın aydınlanışını seyrettim. Yardım çağırmamak için, ellerimle çenelerimi sıkıyordum; büyük bir çaba gösterip bir demir çengel yakaladım, iki parmaklığı yerinden söktüm, içeri yanmış kömür halinde düştüler. Sonra, büyük bir coşkuyla hazinemi topladım, parka atlayıp olanca gücümle duvara doğru koşmaya başladım!..</p>
				<p class="normal">Ama şaşkınlığım ve karanlık yüzünden, ilk anda duvar gediğini bulamadım. O anda büyük bir korkuya kapıldım, aklımı yitirdim, öne, arkaya koşuşturdum, dalları karıştırdım, elimi yüzümü kanattım; sonunda, sevinç çığlığı atarak geçidi buldum ve dışarı attım kendimi!</p>
				<p class="normal">İki saat sonra, altın paraların yardımıyla Asya kıyısındaydım. Burada, doğan güneşin sayesinde, korkunç alev dilimlerinin öç alırcasına göğe yükselmekte olduğu dik Beyoğlu tepesini seyrediyordum!.. Yangınlarla yokolan İstanbul'da bir yangın daha olmaktaydı...</p>
				<p class="normal">Özgürlükçü sabahın akşamı, bir gezinti arabası, beni bir Türk kasabasındaki bir hanın kapısının önüne bırakıyordu. İki akşam sonra, İzmir'de uyuyor ve sekiz gün sonra da, Beyrut'daki büyük bir kahvenin terasında nargilemi fokurdatıyordum.</p>
				<p class="normal">Ama daha sona ermemişti...</p>
				<p class="ortayazi">* * *</p>
				<p class="normal">O anda kendimi yaşamı olduğu gibi görebilecek ve artık aldatılamayacak becerikli biri gibi görüyordum. On altı yaşındaydım ve kendi deneyimim vardı. Bu deneyim toplumu üç sınıfa ayırıyordu: «Birincisi, anam ve Kira gibi sevgi dolu, yumuşak huylu insanlar; daha sonra babam gibi kaba olanlar; en sonra da Mustafa Bey biçiminde eliaçık olanlar. Bunlara karşı dikkatli olmalıydı.»</p>
				<p class="normal">Oturduğum yerden, sevimli görünen birkaç satranç oyuncusuna fazla sokulmamaya dikkat ettim. Okşayışlarıma uzun zaman sonra alışan zavallı Kurt'u düşündüm ve onun gibi yaparak, yeniyetme yanaklarımı okşamak için uzanan ellerden her zaman sakındım</p>
				<p class="normal">Ne yazık! Öyle sakındım, öyle sakındım ki, hiç farkına varmadan, bir başka çukura yuvarlandım sonunda; çünkü yaşam, benim üç sınıfıma tamamen sığmıyordu.</p>
				<p class="normal">Beyrut'un tek halk bahçesi olan Büyük Varyete -Konseri'nin üstündeki terasta bir oda kiralamıştım. Kahve, sabahtan akşama dek dünyanın en karışık insanlarıyla dolup taşardı; ama ülkenin nazik kişilerinden başka, bu yerde hoşa gidenlerden de uzak duruyordum, bunlar, Varyete'de çalışan bir grup sanatçıydı. Erkeği kadını, genci yaşlısı, güzeli çirkini, tümü de yaşam doluydu. Her yerde topluca gülerler, neşeyle şakalaşırlar-dı. Sürekli müşterilerin her biri için, hoş bir ad takıyorlardı, hepsinin bunda çıkarı bulunuyordu. Ben de sürekli olduğumdan, benim de takma adım vardı. Çıkarım iyiydi.</p>
				<p class="normal">Bu sanatçılar İtalyan, Fransız ve Yunanlı'ydılar. Benim kaldığım otelde kalırlardı. Dar bir koridordaki odamın tam karşısında, çok güzel şarkı söyleyen Yunanlı bir çift oturuyordu. Adam hoşuma gitmiyordu, ama karısı bir içim suydu! Ben ona gizliden gizliye hayrandım. Kadın bunu anladı. Tuvalet masasının başında yalnız ve yarıçıplak olduğunda, odadan çıktığım saatlerde kapıyı her zaman açık tutardı. Bende bundan sıkılır ve elimden geldiğince gözlerimi kapatmaya çalışırdım; ancak gizli bir güçle açardım yine.</p>
				<p class="normal">Bir gün, koridorun yarı loşluğunda karşılaştık, beni kucaklayıp güzelce öptü ve:</p>
				<p class="normal">- Bu delikanlı da çok sıkılgan! dedi. Onu yüreklendirmen biraz!</p>
				<p class="normal">Bu beklenmedik olaydan şaşkınlığa düştüm, o-dama çekilince, kendi kendime:</p>
				<p class="normal">«İyi ama, dedim, bir kadın delikanlının birine bir öpücük vermişse, ne çıkar bundan?» Çünkü şimdi ben «delikanlıydım. Bunu o söylemişti: Giysilerim, bağımsızlığım ve içtiklerim bunu kanıtlıyordu. Yalnızca mantığım bunu kanıtlamıyordu, çünkü aklımı yitirmiştim. Ama yaşamda, kimin başı mantığıyla derde girmemiş ki?</p>
				<p class="normal">Bir gün öğleden sonra, alanda kaynaşan insanları seyrediyordum; bana Kira'nın saflığını acı acı anımsatan sanatçının hareketlerini, sesini ve oyununu düşünürken, kapı açıldı ve içeri şarkıcı kadın girdi. Korkmuştum.</p>
				<p class="normal">- Hiç korkma, yavrum, kocam aşağıda, büyük bir para oyununa girişti.</p>
				<p class="normal">Boynuma atıldı. Karşı çıktım:</p>
				<p class="normal">- Burada kalmanızı istemiyorum!</p>
				<p class="normal">Yatağın üstünde, kadının yanındaydım, fazla kötü sayılmazdım.</p>
				<p class="normal">- Nasıl olur? Beni kovuyor musun yanı? Seni seviyorum ben ve senin de beni sevdiğini sanıyordum! dedi, sevecen bir sesle, beni kucaklayarak.</p>
				<p class="normal">Bir yandan beni kucaklarken, bir yandan da kapıyı açıp üzerinde bir şişe yabancı marka şarapla pastalar bulunan tepsiyi nasıl yakaladığını bilmiyorum. Kuru pastalar nefisti! Başkalarını da getirtti. Biraz sonra açlıktan, daha çok da gövde gösterisi yapmak için başını tüttüm, öpücüklere, okşamalara boğdum!</p>
				<p class="normal">Ama beni biraz fazlaca mıncıkladığını farkedince, kıpkırmızı kesildim.</p>
				<p class="normal">- Biliyor musun, civcivim? dedi. Bu yaşta, işe yaramazsın!</p>
				<p class="normal">Sonra, beni rahatlatmak için, soru değiştirdi:</p>
				<p class="normal">- Türk uyruğundan mısın?</p>
				<p class="normal">- Bilmiyorum...</p>
				<p class="normal">- Öyle olmalısın! Kâğıtların nerde?</p>
				<p class="normal">- Benim kâğıtlarım yok.</p>
				<p class="normal">- Nasıl olur? Türkiye'de kağıtsız mı yolculuk ediyorsun? Ama sakıncalı bu, dostum. Tutuklanabilirsin!</p>
				<p class="normal">Çok korktum. Mustafa Bey'in polisi kapıda olsaydı, böyle korkmazdım.</p>
				<p class="normal">Susmasını rica ettim. Beni koruyacağına söz verdi. Yeni bir koruma daha çıkmıştı başıma! Ne hakaret! Hiçbir yerde, koruyucusuz, özgürce yaşamanın bir yolu yok mu acaba?..</p>
				<p class="normal">Yeniden kara kara düşünmeye başladım. Parmaklarımı okşuyordu:</p>
				<p class="normal">- Yüzüklerin ne güzel! Birini bana armağan etmez misin?</p>
				<p class="normal">Doğal olarak, koruyucumdan bir yüzük esirgeyemezdim tabii.</p>
				<p class="normal">Yaşantım bozuldu. Aradan on beş gün bile geçmeden, onu özgürce yudumluyordum. İstanbul'dan Beyrut'a uzanan uzun bir el, özgürlüğümü yeniden tehdit ediyordu.</p>
				<p class="normal">Ama o akşamki başbaşa kalış sırasında, çok yakınımdaki iyice görünen bir el, bir aylık otel kirası tutarınca yabancı şarabın ve pastanın faturasını uzattı bana. Faturayı öderken: «Bununla ve giden yüzüğüm sayesinde özgürlüğümün tehlikede olduğunu anladım» diye düşünüyordum.</p>
				<p class="normal">Birkaç gün sonra, bunun ne derece gerçek olduğunu anladım.</p>
				<p class="normal">İçkiden hiç ayrılamayan şarkıcı kadınla kocası, biraz sonra, benim sofra arkadaşlarım, aşağı yukarı kiracım olmuşlardı. Bir gün, jake oynarken, bir polis memuru yaklaştı:</p>
				<p class="normal">- Burada mı oturuyorsunuz bayım? dedi, bana.</p>
				<p class="normal">- Evet, efendim, dedim, soluk soluğa.</p>
				<p class="normal">- İyi öyleyse! Yarın lütfen, polis dairesine gidip kâğıtlarınızı vize ettirin.</p>
				<p class="normal">Yanımdakileri saygıyla selamlayıp gitti. Kendimi yerin dibine girmiş hissettim.</p>
				<p class="normal">- Tasalanmayın siz! dedi koruyucum. Kocam birazdan memura gidip sizi rahat bırakmasını söyler. Onlarla dosttur kendisi.</p>
				<p class="normal">Onlara büyük bir minnetle teşekkür ettim!</p>
				<p class="normal">Gerçekten de, bir daha polis beni rahatsız etmedi. Çok minnettar kaldığımdan, bir gün yemeğe çağırarak şükranımı kanıtlamayı düşünürken, o gelip bana bu fırsatı verdi:</p>
				<p class="normal">- Oyunda hiç şansım yok, dostum, dedi, aceleyle; bana iki Türk lirası ödünç verebilir misiniz?</p>
				<p class="normal">- Sevinerek veririm.</p>
				<p class="normal">Ertesi gün, yine bir gün önceki gibi şanssızlığı üstündeydi ve benden iki lira daha istedi. Daha ertesi gün de böyle oldu. Bir hafta sonra, onun kötü şansı beni düşündürmeye başladı, çünkü bu gidişle, paralarım, üç aya kalmaz suyunu çekerdi. Böyle sağlıklı düşünüp hemen o akşam, iki halı toptancısıyla birlikte Dama'ya doğru yola çıktım.</p>
				<p class="normal">Arabanın bir köşesinde sallanırken, yaşamın ne denli karmaşık olduğunu düşünüp duruyordum:</p>
				<p class="normal">«Şimdi de, karanlık koridorlarda öpücük veren kadınlara dikkat etmeliyim» dedim kendi kendime.</p>
				<p class="normal">Dama, benim için gerçek bir Dama yolu oldu, yaşantım tepeden tırnağa değişti.</p>
				<p class="normal">Bu kent üzerine Tanrı, dünyanın dört bir yanından topladığı kül rengi tozları elemiş gibiydi sanki; oraya inince, ruhumu teslim edeceğimi sandım.</p>
				<p class="normal">Göze çarpmamak için, yoksul Yunanlı kentlisi gibi giyinmiştim. Öteberimi koca bir mendile çıkınlamış, koltuğumun altına almıştım, mücevherlerimle Türk liralarımı, karnıma bitişik kemerimin içine koymuştum. Böyle kılık değiştirince, kendimi istenmeyen «kadın koruyuculara karşı güvende hissettim ve kentin Kadem denilen yöresine, evlerin arasından geçen dar sokaklardan inip ucuz bir oda aramaya gittim. Yunanlı hancı, ucuza kalmam için iki kişilik bir oda tutmak gerektiğini söyledi. Kabul ettim. Odayı görmeye ve eşyalarımı yerleştirmeye giderken, öteki kiracının kim olduğunu sordum.</p>
				<p class="normal">- Senin gibi biri! dedi, asık yüzlü.</p>
				<p class="normal">İçime bir endişe girdi. Ülkem, Kira ve anam, benim için sonsuzun karanlığına gömülmüşlerdi; bense, yersiz yurtsuzdum, bu lanet kentte ne işim vardı? Ablamı nasıl bulacaktım ki? Param bitince, yaşamımı nasıl kazanacaktım?</p>
				<p class="normal">Hem ayrıca kâğıtlarım da yoktu. Bu da başka ciddi bir sorundu. Tutuklanabilirdim. Beni hapishaneden kim kurtarırdı?</p>
				<p class="normal">Hanın avlusundaki çiçekli bir çeşmenin çevresine, insanlar bağdaş kurmuş, sigara tüttürüyorlar, süt gibi rakı içiyorlar ve mutlu görünüyorlardı. Bu insanlar kendi evlerindeydiler. Birbirleriyle tanışıyor, yardımlaşıyorlardı, ortak acıları ve neşeleri vardı. Ya ben? Onlar için neydim ki? Alt yanı bir yabancı. Bir yabancının ölmekte olduğu hastalıktan ya da acıdan bir odaya kim girip de bir arzun var mı diye sorar?</p>
				<p class="normal">İçgüdüsel olarak elimi kemerime götürdüm, burada tek dostum olan param vardı! Ancak altın, alçakça, zorlanmaksızın ve acımasızca uçup giden bir dosttu ve ben de onun kemere nasıl geri gireceğinin yolunu bilmiyordum. Kira ise başka bir«dertti! Beni hiç yoktan terkedip gitmişti. Onunla ayrılamazdık. Kentleri ve köyleri dolduran kalabalık içinde başka bir Kira var mıydı? Belki. Ama onların da Dragomirler'i vardı ve onlara göre ben, geçip giden, merakla bakılan ve unutulan bir yabancıydım.</p>
				<p class="normal">Avunmak için, bir kadeh rakı istedim, ardından ikincisini. Akşam yemeği zamanı geldi. Bir şeyler atıştırıp bir kadeh şarap içtim, sonra ikincisini yuvarladım. Yüreğim kuşku içinde odama çıktım.</p>
				<p class="normal">Orada, otuz yaşlarında, yarı giyinik bir adam, yatağının kıyısına oturuyordu. Masanın üstünde bir gaz lambası yanmaktaydı. İki de sandalye vardı. Yatakların temizliği su götürürdü. İsli bir ayna vardı, lavabo ise bulunmuyordu.</p>
				<p class="normal">Ona Yunanca iyi akşamlar dileyip yatağımı inceledim.</p>
				<p class="normal">- Yatağı duvardan uzaklaştırmak gerek, dedi bana, eski bir tanış gibi. Tahtakurusu var. Lambayı da gece boyu yanık bırakmalıyız, tahtakuruları da baykuşlar gibi ışıktan korkar.</p>
				<p class="normal">- Tahtakuruları mı? diye sordum. Bu hayvanları hiç bilmiyorum ben. Nedir onlar?</p>
				<p class="normal">- Tahtakurusunun ne olduğunu bilmiyor musun? İyi, o halde bu gece öğrenirsin ne olduklarını. Ama söyle bana, bunları bilmediğine göre, şimdiye dek nerde uyuyordun? Bense tahtakurusu olmayan yatak nedir bilmem!</p>
				<p class="normal">- Tahtakuruları zararlı mıdırlar? diye sordum, şu yery düşmandan dehşete düşerek.</p>
				<p class="normal">- Biraz, diye karşılık verdi aldırmazlıkla.</p>
				<p class="normal">Yorgun olduğum için soyunup yatmak istedim, ama bu yabancının gözü önünde bunu yapmaya sıkıldım. O, bunu anladı, çünkü gidip alevi kıstı. Yarı karanlıkta örtülerin altına kıvrılınca, lambanın alevini açtı.</p>
				<p class="normal">- Genç bir kız gibisin! dedi gülerek.</p>
				<p class="normal">Bu kibarlık bana güven verdi; kemerimi yastığımın altına sokup, o akşam iyice bir uyku çektim.</p>
				<p class="normal">Ertesi sabah, tahtakurusu ısırığı konusunda, bir gün öncekinden fazla bir şey bilmiyordum, ama arkadaşım bana, yastığın üstünde bir kan lekesi gösterdi. Hemen hemen neşeyle, onun önünde giyindim.,</p>
				<p class="normal">Avludan, kahkahalar ve sesler yükseliyordu. Pencereden bakınca, çubuk içip kahvelerini sesli sesli höpürdeten adamlar gördüm, çeşmenin çevresinde toplanmışlardı. Avlu sulanmış ve süpürülmüştü. İnsanın ciğerlerine serin bir hava doluyor; sarımsı, gizemli, tamamen şarklı bir ışık insanların ve eşyaların üstünde dalgalanıyordu.</p>
				<p class="normal">Hemen zıvanadan çıktım. Yüreğimde uyuyan sevecen düşman uyanıverdi.</p>
				<p class="normal">- Benimle bir kahve içer misiniz? diye sordum yabancıya.</p>
				<p class="normal">Aşağıda, çubuklarımızı baca gibi somurarak konuştuk. İlk olarak o, bana sıkıntılarını anlattı: İşsiz, parasız ve borçluydu. O zaman ben de ona, bir sıkıntım olduğunu söyledim:</p>
				<p class="normal">- Kağıtlarımı yitirdim. Yeni kağıtları nasıl sağlayacağımı biliyorsanız, bunun karşılığında size bir Türk lirası veririm.</p>
				<p class="normal">Sevindi:</p>
				<p class="normal">- Evet, bu olabilir! dedi alçak sesle. Burda, bunları sağlayan bir «arzuhalci» var, ama çok para ister.</p>
				<p class="normal">- Ne kadar ister? diye sevinçle haykırdım.</p>
				<p class="normal">- Dört lira.</p>
				<p class="normal">- Veririm! Size de söz verdiğim lirayı!</p>
				<p class="normal">Bir saat sonra, kocaman ak sakallı bir kâtip bir memurun önünde, gözleri üzerine ant içerek, Hicret'in falan yılında, İstanbul'da doğmuş olduğumu, adımın Stavro olduğunu ve benim «efendimiz Sultan'ın kulu» olduğumu beyan etti.</p>
				<p class="normal">Memur, gülümseyerek dinledi: Sonra bir kalem alıp uzun bir kâğıda, güzel bir yazıyla Arapça yazdı, imzaladı, yaşlı adama imzalattı, imparatorluk mührünü bastı ve değerli tılsımı bana uzattı.</p>
				<p class="normal">- Ona bahşiş vermelisiniz, diye fısıldadı kâtip.</p>
				<p class="normal">Yine bir köşeye çekilip kemerimi karıştırarak ona da bir lira verdim. Dışarda da, benim doğumumda bulunmuş olan sahte tanıklara para ödedim. Sonra, arkadaşımla yalnız kalınca, kent içinde yemeğe, içmeye ve gezinmeye gittik.</p>
				<p class="normal">Akşam, ikimiz de kafaları bulmuştuk ve neşeliydik, yataklarımıza uzandık, tahtakurularıyla alay ederek, kemerimi başımın altına koyup kütük gibi uyudum.</p>
				<p class="normal">Uyanıp da odada tek başıma olduğumu görünce, çok şaşırdım. Kemerimin acımasız ve alçak arkadaşımla birlikte çekip gitmiş olduğunu farkedince, şaşkınlığım iyice arttı. Cebimde yalnızca üç mecidiye ve şu lanet olasıca tılsım kalmıştı!..</p>
				<p class="ortayazi">* * *</p>
				<p class="normal">Ağlamanın hiç yararı yoktu artık! O anda ölmem gerekirdi...</p>
				<p class="normal">Bugün bile midemin üstünde koruduğum düğüm, göğsümde bir boşluk yaratmıştı, kendimi öldürmeliydim.</p>
				<p class="normal">Gömlek ve terliklerle, pencereden neden sarktığımı bilmeden, çevremde fır dönüp duruyordum. Avluda, bir gün önceki gibi, insanlar çeşmenin çevresinde sigara tüttürüyorlardı. Bana tabut taşıyan mezar kazıcıları gibi göründüler. Hiç düşünmeden, merdivenden inmek isteyerek, kendimi boşluğa attım, yüzüm kanla bulanmış olarak, soluk soluğa ayağa kalktım. Patron ve müşteriler gelince:</p>
				<p class="normal">- Ke…mer... dedim.</p>
				<p class="normal">- Anladık, kemerine ne olmuş?..</p>
				<p class="normal">- Kemer...</p>
				<p class="normal">Başımdan aşağı su boca ettiler, kanlı yüzümü yıkadılar, zorla biraz alkol içirdiler.</p>
				<p class="normal">- Şimdi konuş! diye bağırdı hancı, omuzlarımdan sarsarak.</p>
				<p class="normal">- Ke...mer... diye inliyordum durmadan. Hancı:</p>
				<p class="normal">- Öteki yatakta uyuyan serseri, teşekkür olarak, dünkü gezintinizin karşılığı kemerinizi çalmıştır kuşkusuz, diye düşüncesini belirtti.</p>
				<p class="normal">Hep ayakta durmak ve yürümek istediğimden, beni bir iskemleye oturttu, acıdan kaskatı kesilmiştim, kollarım sallanıyordu iki yanımda. Beni avutmaya çalıştı:</p>
				<p class="normal">- Anladık... Başına bir felaket geldi... Paracıkların çalındı. Ama bunun için insan kendini öldürmez ki! Bir şey elde edemezsin... Kaç çeyreğin vardı?</p>
				<p class="normal">- Kemer... diye yineledim.</p>
				<p class="normal">- Tamam! Bu çocuk, kemer'den başka bir şey söylemeyi bilmiyor.</p>
				<p class="normal">Hancı, böyle diyerek odama çıktı ve giysilerimle geri döndü:</p>
				<p class="normal">- Hadi giyin bakalım!</p>
				<p class="normal">Kendimi bir felçli gibi bıraktım, adam beni tepeden tırnağa giydirdi. Sonra ceplerimi karıştırıp kimlik kâğıdımla parayı çıkardı:</p>
				<p class="normal">- Bak, diye bağırdı, o kadar da yoksul değilsin! Üç mecidiyen var...</p>
				<p class="normal">Adın da Stavro'ymuş. Hadi, Stavro, insan bu parayla, açlıktan ölmez. Ne iş yapmayı bilirsin?</p>
				<p class="normal">- Kemer...</p>
				<p class="normal">- Eeee! Sıktı artık bu kemer!., diye uludu öfkeyle. Her şeyi cebime koyduktan sonra, çekip giderken:</p>
				<p class="normal">- Ne de olsa, kemerindeki parayla bir deve alamazdın ya, dedi, çünkü o kadar paran olsaydı, gelip de bende kalmazdın!</p>
				<p class="normal">………………….</p>
				<p class="normal">Kemerimde, bir deve değerinden çok daha fazla param vardı. Seksen üç Türk lirası altın, taşlı dokuz yüzük ve saatim vardı! Üzerimdeki bu servetle, gelip onun evinde kalmıştım.</p>
				<p class="normal">İnsanoğlunun yaşamı anlamış olduğu hiç de gerçek değil. Zekâsı, onun pek işine yaramıyor, konuşmasına bakılırsa, hayvana benzemiyor pek. Ama benzerinin acısını hissetme ve bulma söz konusu olduğunda, budalalığı hayvanların bilinçsizliğini bile aşıyor.</p>
				<p class="normal">Bazen sokakta, solgun yüzlü, perişan bakışlı bir adam, ya da ağlayan bir kadın görürüz. Eğer üstün varlık olmuş olsaydık, bu adamı, ya da kadını durdurur ve hemen onunla birlikte olurduk. İnsanoğlunun hayvanlardan üstün oluşunu burdan anlarım ben. Böylesinin hiçbir değeri yoktur.</p>
				<p class="normal">Bundan sonrasını pek iyi anımsayamıyorum - çünkü aradan tam elli yıl geçti - İskemlemden ne zaman ayrıldığımı, kentte dolaşmak için bomboş kafayla nerelerden geçtiğimi bilmiyorum. Ama tek bir elin bile kurulu bir makine gibi yürüyen dalgın bakışlı delikanlının omuzuna dokunmamış olduğunu biliyorum; benimle ilgilenen ne bir ses, ne de bir insan yüzü çıktı; ben, bu bilinçsiz durumda, Baptuma denen gezinti yerinin yollarında buldum kendimi.</p>
				<p class="normal">Az daha beni devirecek olan bir Arap arabacının küfürleri ve öfkesiyle kendime geldim. O zaman, kemerimi yokladım, artık kemerim yoktu; Avuca alınmış bir kuş gibi çırpındığını hissettim yüreğimin; aynı anda midemden yükselen bir yumru soluğumu kesmekteydi. Bu hareket, bende korkunç bir tik durumuna geldi. Kemerime elimi her götürüşümde, beni boğan bir dehşet doluyordu yüreğime ve ben her zaman, kendimin bu alçakça cinayetin kurbanı olduğuma, artık kemerimin olmadığına kendimi inandırma gereği duyuyordum. Çabuk heyecanlanan yürekleri etkileyen büyük felaketlerde, uğursuzlukların bulunduğu ve insanın elinden bir şey gelmediği fikrine zor alışıyor insanlar.</p>
				<p class="normal">Gezintiye çıkanlar yanımdan geçiyorlardı: Mutlu çiftler, çocuklu kadınlar, memnun ve sakin yüce efendiler. Yüzüme bakarak geçip gidiyorlardı. Hiçbir şey gördükleri yoktu. Bir şey anlamıyorlardı. Oysa ben, mahvoluyordum. Ben, deneyimsizliğime, yüreğime, yaşıma uygun olmayan bir felakete katlanacaktım tek başıma.</p>
				<p class="normal">Durmadan yürüyordum. Ormandan çıktım. Suriye kırları, çamurlu yollan ve bakımsız Bedevi evleriyle benim bedenim gibi, yaşamdan yoksun göründü gözüme. Bakışlarımı bir şeye dikmeden önce, elim belime gidiyor ve aklımdan: «Artık kemerim yok...» diye geçiriyordum. Sonra boğazım sıkılıyormuş gibi oluyordu yeniden.</p>
				<p class="normal">Bir eşeğe yan binmiş bir Arap çocuk, sallanan kocaman yüklerle yüklenmiş bir deveye bağlı ipiyle ağır, a-ğır, çok yakınımdan geçti. İri yılana benzer yassı gözlü bu hayvanın çirkinliği beni korkuttu. Biraz ilerde, yanık yüzlü, vahşi kara sakallı bir Bedevi, atıyla dörtnal- gelip durdu ve bana Arapça soru sordu. Ona ne diyeceğimi bilemedim, beni rahatsız bırakarak gözden yitip gitti, çünkü bana Kosma'nın güzel başını anımsatıyordu.</p>
				<p class="normal">Bir süre sonra, evleri ilkel olan bir köye girdim; erkekler yere oturmuş, ellerini olduğu kadar ayaklarını da ustaca kullanarak odunları tornadan geçiriyorlardı. Kara, kirli paçavralar giymiş yüzü peçeli kadınlar, başlarının üstünde oval testiler taşırken, pis ve cılız çocuklar oyun oynuyor ve şeytan gibi bağırışıyorlardı. Toprağa yarı gömülü balçıktan yapılmış bir fırının önünde, bir adam, tatlı tabağı gibi yassı, sıcak küçük ekmekleri fırından çıkarıyordu. Burnuma pişmiş hamur kokusu çarptı.</p>
				<p class="normal">Köyden çıktığım sırada, bir köpeğin uslu uslu arkamdan gelmekte olduğunu gördüm. Durdum. O da durdu, birbirimizin gözlerine baktık. Tüyleri koyu külrengi, Kurt kadar büyük ama zavallıydı, ötekinin bilinçli sakinliğine ve bağımsız hareketlerine karşın/bunun hiçbir ayrıcalığı yoktu. Kafasını alçakgönüllüce eğdi, korkudan sindi. Bakışları kararsız, çekingen ve bulanıktı. Acıyıp başını okşadım. Elimi yaladı. Nazlı değildi.</p>
				<p class="normal">Fırına döndüm ve iki meteliğe, yassı ekmeklerden dört tane aldım. Daha sonra, bir o kadar daha alıp ceplerime doldurdum ve amaçsız yürüyüşümü sürdürdüm. Yine ardımdan geldi.</p>
				<p class="normal">Gözlerimin önünde, tamamen boş ve çölümsü küçük bir kum dağı belirdi. Kısa zamanda oraya ulaştım ve yamacı tırmanmaya başladım; ancak az sonra, soluk soluğa kalarak köpeğin yanına oturdum. Uçsuz bucaksız setler üstünde yükselen minareleri ve kubbeleriyle Dama kenti, ak tozunun altına gömülmüş geniş bir mezarlık gibi göründü bana.</p>
				<p class="normal">Hiçbir gürültü işitilmiyordu. Kulaklarımın ardında, ölgün yüreğimin şiddetli çırpınışları... Gözlerim kapandı.</p>
				<p class="normal">Dama ve dünya yitip gitti. Geçmişe bakınca, anamın evini açıkça gördüm yeniden. Çok uzakta olan o anın tatlı varlığı, kapalı gözkapaklarımın altından işledi. Eski mutlu günlerin tümünü, anılarımın en belirsiz olduğu çağdan korkunç cinayet gecesine, bayılmama dek en ince ayrıntılarıyla yeniden yaşadım.</p>
				<p class="normal">Ansızın aklıma şu fikir geldi: Benim felaketim ve Kira'nın felaketi, bu cinayeti isteyip kışkırtmak ve yapmak için araç kullanmış olduğumuzdan, günahımızın bedeli olan acılardı. Babanın ve kardeşin ölümünü istemiştik. Bu yalnızca ölümcül bir günahtı. Şimdiyse Tanrı, tutsak olarak Kira'yı, yıkıcı özgürlükle de beni cezalandırıyordu...</p>
				<p class="normal">Gözlerimi açtım, dehşet içinde kaldım. Gökyüzü batıda, kan gibi kıpkırmızıydı. Yere yaklaşmış gibi görünen kurumuş kan rengindeki alçak bulutlar, birbirinden korkunç büyüleyici şekiller alarak ağır ağır hareket ediyorlardı.</p>
				<p class="normal">. Büzülmüş olduğum küçük mağaranın önünde, yüzükoyun, ellerimle yüzümü saklayarak olduğum yere yığıldım; uzun uzun yakardım; Tanrı'dan babamdan, öldürülmüş ağabeyimin ruhundan bağış diledim.</p>
				<p class="normal">Ve gece, yazgının yolladığı bir köpeğin yıkımında teselli arayan pişman olmuş bir yeniyetmenin bedenini, karanlıkları içine sarıp sarmaladı.</p>
				<p class="normal">Yakarılar ve tövbeler, inanan ruhlara ferahlık verir. Birkaç sakin saat yaşadım. Ama kumlu yörelerde, şafak yaklaşırken, dondurucu bir soğuk çıkar. Güneş doğu ufkunda göründüğünde, her yanım titriyordu. Yaşamımı söndürecek bir soğuk algınlığına yakalandığımı sandım. Kendi kendime: «Eğer bu pişmanlık içinde ölürsem, Tanrı beni bağışlar ve ruhum sonsuz cehenneme gitmez» diyordum.</p>
				<p class="normal">Ayağa kalkıp dönüş yolunu tuttum. Yolda, bir küçük ekmek yedim, kalan üçünü de, benim kadar aç olan köpeğe verdim.</p>
				<p class="normal">Güneş, kısa zamanda sırtımı ısıtmaya başladı; o zaman içimde, onarıcı bir huzur hissettim. Köye geldim. Burası bana daha az çirkin göründü. Orda köpek beni terketti. Bu ayrılık beni biraz üzdü; başını okşayarak, benimle kısa bir yolculuğa çıkmış olan sevimli bir yakınım gibi ayrıldım ondan.</p>
				<p class="normal">Kemerim yüzünden boğazımda bir sıkıntıyla, tek başıma, Dama ve Baptuma ormanının yolunu tuttum. Yolda uzun bir deve kervanına rastladım, hiç korkmadım. Göz kamaştırıcı bir havada, öğleye doğru Baptuma'nın yollarına geldim; buradaki hareketlilik beni şaşırttı. Arabayla ya da yayan giden güzel giysiler içinde erkekler, genç ve güzel kadınlar çoğunun yüzleri ince beyaz bir kumaşla yarı yarıya örtülüydü - dolaşıp duruyorlardı. Her yerden, çınlayan sesler, bir değneye değiyormuş gibi çınlayan kahkahalar, neşeli konuşmalar duyuluyordu. Seslerin büyüsü ve giysilerin güzelliği gözlerimi kamaştırdı; Müslümanların Pazar günü sayılan Cuma gününde olduğumuzu anımsadım. Kadınlar birbirleriyle seyrek olarak, zarif ve gizli bir şekilde selamlaşı-yorlardı; ama erkeklerinki duygusal, insanı uzun süre ayakta bekleten selamlardı. Bol bol Türkçe konuşuluyordu, ancak Arapça daha üstündü.</p>
				<p class="normal">Uzun süre kalıp bu gidip gelişleri hayranlıkla izledim. Sonradan arabalar ve yayalar azaldı. Düşünceli, sıkıntılı, yüreğim yaşama sevinci, neşeye hasretlik, mutsuzluğum, yıkımım arasında tedirgin olarak, yoluma devam ettim. Az sonra yalnız ve hüzünlüydüm. İki atlı güzel bir araba karşıdan geliyordu. Karşılaşınca, soluğum kesildi, yürek atışlarım dindi...</p>
				<p class="normal">Kira, arabadaydı...</p>
				<p class="normal">Evet, şu anda bile onun tatlı ve sevgili ablam olduğunu sanıyorum! Nazım Efendi'nin yelkenlide giydirmiş olduğu harem odalığı giysileri içinde, duvarlara asılı portrelere benzeyen kira'ydı bu!..</p>
				<p class="normal">Sendeledim, ellerimi çarptım ve Rumence seslendim:</p>
				<p class="normal">- Kira! Kiralina!.. benim Dragomir!..</p>
				<p class="normal">Genç kadın ince tülünün altından gülümsedi ve eldivenli eliyle beni selamladı, ama arabacı kamçısını şaklattı; yanında oturan harem ağası bana şimşek gibi baktı ve atlar uçup gittiler.</p>
				<p class="normal">Ölüyorum sandım!.. Evet, Kira'ydı o, bana işaret etmişti!.. Kendi kendime: «Ey yüce Tanrım! Günahımı açıklar açıklamaz, tövbe eder etmez, ululuğun bana kardeşimi geri yolluyor!..» diyerek, arabanın ardından devekuşu gibi koşmaya başladım.</p>
				<p class="normal">Hızlı koşmama karşın, araba gözle görülür şekilde uzaklaştı; soluğum kesilmişti, onu gözden yitirmekten korkuyordum. Şansım varmış, ormanın çıkışında, arabanın görkemli bir villaya doğru gittiğini gördüm, iki kanatlı büyük kapı açıldı, gelenleri içeri alıp üzerlerine kapandı.</p>
				<p class="normal">- Kira! diye sızlandım, Türkçe olarak, o benim ablam... Onunla konuşmak istiyorum...</p>
				<p class="normal">- Ne? Ne demek istiyorsun sen? diye sordu kavas, beni durdurup, aynı dille.</p>
				<p class="normal">- Biraz önce içeri giren... kadın, ablam... Kira'dır o...</p>
				<p class="normal">- Ne Kira'sı bre? Deli misin sen?</p>
				<p class="normal">Deliydim gerçekten, çünkü kavasın üstüne atıldım, yanından kaydım ve avluya girdim; ancak fazla uzaklaşmaya zamanım olmadı, bir pencere açılıp da yaştı ve çıngıraklı bir bağırtı kopunca iki adam ortaya çıktı.</p>
				<p class="normal">- Bu karmaşa da ne demek oluyor? Şu gâvuru biraz kırbaçlayın, onu içeri bırakan kavası da!</p>
				<p class="normal">Avlunun dışına sürüklendim, yere yatırılıp pantalonumu ve kaba etlerimi parçalayan öküz siniriyle dövüldüm. Sonra cellâtlar, beni acıdan yarı baygın durumda bırakıp kapıyı kilitlediler.</p>
				<p class="normal">Burası, çektiğim cehennem azabının doruğudur... Burada çocukluğumun üç yıllık işkencesinin acıları son buluyor... Çünkü Tanrı, bana karşı zalim davrandı ve Kira'yı benden esirgedi, ama yine de hayırlı oldu. Bu hayır, bana bir dost gönderdi.</p>
				<p class="normal">Yaralı bedenimi toplayarak, kendimi güçlükle yolun öte yakasına sürükleyebildim, bitkin bir durumda yere yıkıldım. Tam o anda, kırk—elli yaşlarında, yoksul Yunanlı giyimli, bir elinde salep kazanı, ötekinde tasları ve sepetiyle bir adam yaklaştı yanıma, araçlarını yere bıraktı ve kollarını kavuşturarak içinden gelen bir çığlık kopardı:</p>
				<p class="normal">- Ah, zavallı çocuğum! dedi Yunanca. Kırbaçla dövüldüğünü gördüm, elimden bir şey gelmeden bakakaldım! Seni böyle kötü hırpalamaları için, bu Allahsızlara ne yaptın?</p>
				<p class="normal">İçtenlik okunan yüzüne, kırlaşmış karmakarışık sakallarına, kırış kırış bir alnın altında acı veren iyi gözlerine baktım ve öfkelendim kendi duygularıma baş kaldırıp ona bağırdım:</p>
				<p class="normal">- Lanet olsun! Beni rahat bırakın! Ağlamaya başladım. İyiliği üstün geldi:</p>
				<p class="normal">- Neden bana lanet okuyorsun, yavrum?.. Sana gerçekten acıdım, acın yüzünden yardım etmek istiyorum sana!..</p>
				<p class="normal">- Hepiniz, bütün insanlar, acımalarınız ve yüreğinizle, beni rahat bırakın!.. Hepsini tattım ben!.. Tek başıma ölmek istiyorum!..</p>
				<p class="normal">- Ah zavallıcık! Bu kadar genç yaşında, yaşamdan bıkmış!.. Ama yine de, şu sıcacık bir bardak salebi iç... Sana iyi gelir.</p>
				<p class="normal">Salep tasını aldım, ama neye inanacağımı bilmiyordum artık. O kadar insan, kendini iyi ve eliaçık gösterip sonunda, alçak ve cani çıkmıştı; bu kısa deneyimlerimden hangi kuralı hangi anlamı çıkarmalıydım? Evet, ben on altı yaşımda, insan ruhunun alçaklığını tanıyordum. Hem de her şeyi bilmiyordum.</p>
				<p class="normal">Özellikle de yaratı eserlerinin sonsuza dek karmaşık ve türlü türlü olduğunu, çekilen binlerce acının, bize bütün insanlığın yüzüne tükürme hakkını vermemiş olduğunu bilmiyordum. Tanrı bile bunu ancak, bir insanlık günahına kızınca anladı, kökünü kazımadan cezalandırmaya karar verdi; ilk peygamberlerden birini ve ailesini yıkımdan kurtardı. Tufan'dan sonraki insanlığın öncekilerden daha iyi olmadığı gerçektir; ancak bu onun kendi suçu değildir. Çünkü Tanrı benim on altı yaşımdaki gibi dünyayı kötü tanıyordu ve ne yaptığını bilmedi.</p>
				<p class="normal">Ben de bunu, yazgı beni kutsal ruhlu salep satıcısı Barba Yani'ye yollamış olduğu günden beri öğrendim; yaşamında bir Barba Yani'ye rastlama şansı olan kişinin, kendini mutlu saymasının gerektiğini öğrendim. Onun dışında, böyle biriyle hiç karşılaşmadım. Ama o, yaşama göğüs germeme, sık sık onu kutsamama, övgüler düzmeme yetip arttı. Çünkü bir tek kişinin iyiliği, binlercesinin kötülüğünden daha güçlüdür; kötülük, aynı zamanda kötülük yapanı da öldürür; iyilikse, gerçeğin yok oluşunun ardından parlamayı sürdürür. Güneşin bulutları dağıtıp dünyaya sevinci geri getirişi gibi, Barba Yani de ruhumu kemiren kötülüğü kovdu ve yüreğimi sağlığına kavuşturdu. Bu iş, benim direnişimle karşılaşmadan, kandırıcı karşı çıkmalarım olmadan yapılmadı; ama yaşamda çok acı çekse bile, birden patlayan iyiliğe hangi yürek kafa tutabilir?</p>
				<p class="normal">Boyun eğmek zorunda kaldım ve Tanrı tarafından yollanan salepçi, bütün acılarımı öğrendi. İlaçları şimşek gibi hızlı etkili oldu.</p>
				<p class="normal">__ Stavriki! dedi bana, takma adımı dikkatle kabul edip ona bir küçültme adı ekleyerek. İlk önce, böyle fazla akıllı olmayan bir yöntemle, ablanı aramaktan vazgeçmelisin. Hareme kapatılan bir kadını kurtarmanın kaplanın ağzından geyiği kurtarmaktan daha güç olduğunu öğren. Yüreğindeki bu zayıflığa egemen olmayı başarırsan, kalanı çok kolaydır: Üç mecidiyen var; eh, bu para, bir salep ibriği ve tas alman için yeter sana, yani şu elimde bulunan ve beni yirmi yıldır özgürce yaşatan şeyleri. Daha sonra, bir kolunda ibrik, ötekinde sepet, yanında Barba Yani'yle, neşeyle sokaklarda, alanlarda, bayramlarda, panayırlarda dolaşır, neşe içinde: «Salep!.. Salep!.. Salepçi geldi!..» diye bağırırız. Doğu'nun verimli toprağı önünde kocaman ve özgürce açılır, evet, özgürce, çünkü bu Türk ülkesi konusunda ne söylenirse söylensin, içinde daha özgür yaşanan başka ülke yoktur, ama bir koşulla: Kalabalık içinde silinip gidecek, yok olacaksın, kimseye görünmeyeceksin, sağır ve dilsiz olacaksın... İşte o zaman, yalnızca o zaman, görünmeden her yere girebilirsin; kilitli kapılar zorlanmadan-açılır önünde.</p>
				<p class="normal">Hemen ertesi gün, kollarımda ibrik, sepet içinde taslarımla, Barba Yani'nin yanında: «Salep!.. Salepçi geldi» diye neşeyle bağırıyordum. İşte o zaman, beni alçakça yüzüstü bırakan hain dostumun, kemerimin içine nasıl geri girdiğini anladım. Kuruşlar her yandan yağıyor, özgürlük keseme giriyordu. Akşam olunca, cepleri altınla dolu olmadan da yaşayabilen birinin mutluluğunu tadıyordum. Bir şekilde nargilelerimizi fokurdatırken, Barba Yani'nin her yanında parlayan İyiliğine daldım. Ona şükran duydum, bir baba, bir dost gibi sevdim onu. Onun evinde oturuyor, onunla birlikte çalışıyordum; yemekleri birlikte yiyor, gezinti saatlerinin birlikte tadını çıkarıyorduk ve böylece, birbirimizden ayrılamaz olduk. Güçlü bir dostluk, olgun ağaca sarılan genç bir filiz gibi, bizi birbirimize bağladı. Barba Yani, geçmişinden söz ederek, merakımı bile giderdi. Bu geçmiş acısız ve ayıpsız değildi.</p>
				<p class="normal">Yunanistan'ın küçük bir kentinde ilkokul öğretmeniyken, aşk yüzünden, kendisini iki yıl hapislerde yatıran ve mesleğini yitirten, büyük bir suç işlemiş. Hapisten çıkınca, kenti terketmek zorunda kalıp başka yerlerde dolaşmış, ticaret yapmış, başarısızlığa uğramış, dostluklar kurmuş, yüreği yanmış. Bir başka aşk serüveni yüzünden, az daha yaşamını yitiriyormuş. O zaman Küçük Asya'ya geçmiş, yalnızlık içinde, bağımsız ve hemen hemen namuslu yaşamış.</p>
				<p class="normal">Konuşmasını ve susmasını bilen, budalalığa kaçmadan iyilik eden bir insandı; aklı bir şeye yatmadı mı, üstelemek yararsızdı. Yakın Doğu'nun bütün lehçelerini bilirdi. Boş zamanlarını okuyarak, gezinerek ve çamaşır yıkayarak geçirirdi. Beni bir şeye zorlamaz, yalnızca yapılması gereken iyi, yararlı ve akıllıca şeyleri gösterirdi. Yunanca okuyup yazmayı ondan öğrendim. Onun yaşamına sadakatle bağlandığımı görünce, sevgisi için benimle pazarlık etmedi. İlk önceleri ona «efendim» derdim, sonra benden kendisine «Barba»<sup class="calibre2"><a href="kirakiralina_split_008.html#footnote-800-1" id="footnote-800-1-backlink" name="footnote-800-1-backlink">(*)</a></sup> dememi istedi.</p>
				<p class="normal">Az sonra, değerli hazinemle birlikte kemerimin yitmiş olduğunu unutup onun öğrencisi, biricik dostu ve yaşlı günlerinin avuntusu oldum. Ama önce, tırmanacak dik bir yokuş vardı. Onu da birlikte tırmandık.</p>
				<p class="normal">Kemerimi yitirdiğimi unutmuştum, Kira'nın yok oluşuna alışamadım. Barba Yani'yi seviyordum, ancak Ki-ra'ya tapıyordum. Onun dayak yediğim kapının ardında bulunduğuna inandığım için, oraya yeniden gitmem için, şeytan beni dürttü.</p>
				<p class="normal">Acı Baptuma gezisinden bu yana üç ay geçmişti, yaz ortasındaydık. Barba Yani'den gizli olarak, lanet villaya pek çok kez gittim, uzaktan dolaştım, gözetledim, casus gibi izledim. Hiçbir sonuç alamadım. Başka kadınlar arabayla çıkıyorlardı, ama Kira görünmüyordu.</p>
				<p class="normal">Gösterdiğim özenden yüreklenip, bir akşam, biraz daha ileri gitmeye karar verdim.</p>
				<p class="normal">Dik bir merdiven buldum, gecenin karanlığından yararlanıp merdiveni, avluyu çeviren yüksek duvara dayadım.</p>
				<p class="normal">Kadınların peçesiz dolaştığını bildiğimden, haremin içine bakma çaresini bulmak istiyordum. Ama pancurlar kapalıydı, direndim, duvarı dolandım ve sonunda aydınlık bir pencere buldum. Burası zengin bir şekilde döşenmiş, büyük bir odaydı, ama içerde kimse yoktu. Yüreğim çarparak, kadınların geçmesini umarak, merdivenin tepesinde bekledim.</p>
				<p class="normal">Üzerinde oturmakta olduğum merdiven, ansızın çatırdadı ve düşeyazdım. Ani ve şiddetli bir sarsıntı beni rahatlatıncaya dek, korkudan dona kalmış durumda asılı kaldım... Altımdaki merdiven kaydı ve ben, bir kavasın kollarına düştüm; adam, tek söz etmeden beni yumruklamaya başladı.</p>
				<p class="normal">Bağlanıp bir eşek arabasına kondum ve hemen Dama'ya götürüldüm. Orda beni gözaltına attılar.</p>
				<p class="normal">O zamanlar Türkiye'deki gözaltı zindanları, Osmanlı uyruklular için gerçek unutuluş demekti. Oraya giren zavallılar, özellikle de benimki gibi bir suç yüzünden girenler, etkili bir kişi armağanlarla koşuşturup bir zorbadan yardım dilenmedikçe, ne zaman yargılanacaklarını asla bilemezlerdi. Ama en fazla acı, insanın özgürlüğünü yitirmiş olmasından çok, içerdeki korkunç yaşamdan çekilirdi, özellikle de tutuklu, bir delikanlı olursa. Hücremde, on kişi kadardık. Ortak yatak olarak kullanılan, tahtadan uzun bir sıra odanın dörtte üçünü kaplıyordu. Herkesin içine ihtiyaç giderdiği bir köşede duran kapaklı, tahta bir kovadan boğucu bir koku yükselmekteydi. Vücut bitleri, saç bitleri, sayısız tahtakurusu ve fareler sürüler halinde gezinirdi. Onları öldürme zahmetine bile katlanmıyorduk artık, bunun için bir ömür gerekliydi.</p>
				<p class="normal">En iğrenç uygulamalar, hepimizin gözleri önünde yapılırdı. Türkler, Ermeniler, Yunanlılar ya da Araplar insan kılığından çıkmışlardı. İnsana yapılan alçaklık, yalnızca yapılanlarla ölçülürdü, çünkü yeryüzündeki bütün varlıklar içinde, yalnızca insan bu derece aşağılanabil irdi.</p>
				<p class="normal">Bu dünya cehenneminde, bu canavarların arasına düşmüştüm. Onlar için ne büyük bir şanstı!</p>
				<p class="normal">Müslüman olsun, Hıristiyan olsun, kimse beni savunmadı, kimse beni korumadı. Üstüne üstlük, bu taze av için dövüştüler, birbirlerinin sakallarını yoldular, kan akıttılar; silahları olsaydı, birbirlerini öldüreceklerdi!., böylece bir ay boyunca, bir insana yapılabileceği en korkunç haraketlere, katlandım...</p>
				<p class="normal">Bugün, orada bulunmuş olduğuma üzülmüyorum; böylece insan denen yaratığı iyice tanımış oldum. Bütün gördüklerime ve çektiğim acılara karşın iyi kaldıysam, bu yalnızca iyiliği yaratanlara, onu ender kılanlara ve kabaların içine yerleştirenlere saygı göstermek içindir; Yaşam'ın tek haklılığı budur.</p>
				<p class="normal">Kendimi diri diri gömülmüş sayıyor, ölümü düşünüyordum. Artık işkenceye dayanamayan tutukluların, gece herkes uyurken, giysilerinin parçalarıyla hava deliğinin parmaklıklarına kendilerini asmış olduğu anlatılıyordu. O zavallılar gibi yapmaya karar verdim.</p>
				<p class="normal">Ama içimden bir ses beni umutlandırıyordu. Artık önceki gibi, yeryüzünde tek başıma olmadığımı biliyordum. Ender bulunan, can arkadaşım dışardaydı. Yoksul ve koruyucusuzdu, ama iyi yürekli ve akıllıydı. Beni düşünür, özgürlüğüm için çabalardı.</p>
				<p class="normal">Haklıydım. Günün birinde, hücrenin kapısı açıldı, i-çeri gardiyan girdi, arkasında Barba Yani'yle birlikte... Ne sonsuz mutluluktu bu!.. Yalnızca Kira'nın görüntüsü beni böylesine mutlu ederdi. Ama aynı zamanda da acı verirdi! Zavallı adamın saçları bir ayda apak olmuştu! Ağlayarak göğsüne atıldım. Bu iç parçalayıcı görüntü karşısında, tek acıma belirtisi, yatağına uzanmış bir Yunanlı'dan geldi:</p>
				<p class="normal">- Ah zavallı ihtiyar! diye bağırdı; bu senin çocuğun mu?.. Burası için iyi bir maldı! Hepimiz ziyafet çektik! Onun kaymağını alan sensin demek?</p>
				<p class="normal">Mum gibi bembeyaz kesilen Barba Yani, beni kucakladı, titrek ve boğuk bir sesle: •</p>
				<p class="normal">- Güçlü ol! Güçlü ol! dedi bana... Yarın, sürgüne yollanmak üzere burdan çıkacaksın!..</p>
				<p class="normal">- Sürgüne mi? diye bağırdım. Senden ayrılacak mıyım?</p>
				<p class="normal">- Elde edebildiğim en hafif ceza bu oldu. Suçun önemli: Geceleyin bir hareme girmeye kalkıştın. Hem üzülme, ben de seninle geleceğim. Dünya büyük ve biz de özgürüz. Gelecekte benim sözümü dinlersen, Türk toprağında mutlu olursun... Yarın şafakta, hazırlıklı ol.</p>
				<p class="normal">Bütün gece uyuyamadım. Şafak sökerken, beni dışarı çıkardılar. Tüfek ve kılıçla donanmış atlı iki jandarma, bir arabayla birlikte kapının önündeydi. O zaman sürgüne giden üç kişi olduğumuzu gördüm. Barba Yani de, eşyalarımızla oradaydı. Her şey yüklendi ve kafile, Diyarbakır'a doğru yola çıktı.</p>
				<p class="ortayazi">* * *</p>
				<p class="normal">Bir insanın yaşamı ne anlatılır ne de yazılır. Dünyayı seven ve bir uçtan bir uca gezip dolaşan bir insanın yaşamıysa anlatmaya daha az uygundur. Ama bu insan tutkuluysa, dünyayı dolaşırken, yoksulluğun ve mutluluğun her türlüsünü tanımışsa, o zaman, onun yaşamı konusunda canlı bir örnek vermesi hemen hemen olanaksızdır. Önce, kendisi için, sonra da onu dinlemek zorunda kalanlar için olanaksızdır.</p>
				<p class="normal">Ruhu güçlü, çalkantılı, aynı zamanda da serüven dolu bir insanın yaşamının ilginçliği, büyüleyiciliği ve güzelliği bu yaşamın belirgin olaylarında bulunmaz her zaman. Bu ayrıntı, genelde güzellik içinde bulunur. Ama ayrıntıları kim dinler? Kim onun tadına varır? Özellikle de kim anlar onu?..</p>
				<p class="normal">İşte bu yüzden ben: «bize yaşamınızdan bir şeyler anlatın!..» diyenlere karşıyım.</p>
				<p class="normal">Bir güçlük daha var: İnsan sevince, yalnız yaşamıyor. İnsan artık sevilmek istemese bile, benim bugün olduğum gibi, yine yalnız yaşamıyor. Bu az ya da çok, anılarla yaşamayı bırakmayan tutkulular için geçerlidir, çünkü şu an olmadan, anı olmaz. İnsan ölmeyi boş yere arzular. Ben de bunu, yaşamımda pek çok kez, içtenlikle arzuladım. Ancak geçmişimin güzel günleri gözlerimin önünde canlandı, yüreğimi yumuşattı, acıların yerini neşe aldı ve beni yeniden, bir kez daha, insanların yüzlerinde merhemi aramaya zorladı. Bu güzel günlerden biri Barba Yani oldu.</p>
				<p class="normal">Onun konusunda, hemen hemen hiçbir şey anlatamam, yaşamımın sekiz yılı, onunkiyle kaynaştı... İki gölgemiz, Diyarbakır'ı, Halep'i, Ankara'yı, Sivas'ı, Erzurum'u, yüzlerce küçük kenti ve köyü dolaştı. Salepten başka her şey sattık. Ellerimizden halılar, mendiller, kaşık çatallar, merhemler, ilaçlar, kokular, atlar, köpekler, kediler gelip geçti, ama bizi her zaman yoksulluktan çekip çıkaran, yine salep oldu. Kötü bir iş bizi sefalete sürük-leyince, hemen ibriklerimizi, paslanmış zavallı ibriklerimizi aramaya gidiyorduk. Sonra: «Salep! Salep! Salepçi geldi!.. » diyor, kendimizi buluyor ve neşeleniyorduk...</p>
				<p class="normal">Gülüyorduk, evet, çünkü Barba Yani, eşi bulunmaz bir dosttu; ama felaketimize neden hep ben olurdum, bir türlü uslanmayan ben. Birçok başka akılsızlıklarımın içinde, ciddi olan birini anımsıyorum.</p>
				<p class="normal">Bütün paramızı, Ankara'dan yaklaşık on beş kilometrede bulunan bir büyük panayırdan aldığımız iki güzel ata yatırmıştık. İyi bir iş yaptığımıza seviniyorduk. Yolda dönerken biraz sevincimizden, biraz da yorgunluktan olacak ıssız bir meyhanenin önünde durmamızı istedim. Geceydi. Barba Yani, buna karşı çıktı.</p>
				<p class="normal">- Bırak bunu, Stavraki! Eve kadar gidelim. Orada bir kadeh şarap içeriz.</p>
				<p class="normal">- Hayır, Barba Yani, burda!.. Yalnızca bir dakikacık. Şansımızı kutlamak için bu.</p>
				<p class="normal">Zavallı adam ısrar etmedi. Atlarımızı dışardaki bir direğe bağladık. Bakışlarımız pencerelerde, birer kadeh yuvarladık. Sonra birer daha. Açlıktan içimiz kazınıyordu. Ayaküstü bir şeyler yedik. Ardından bir sürahi, bir sürahi daha, çünkü Barba Yani, benim gibi, iyi yaşamın içine tükürmüyordu. Yüreklerimiz sallanmaya başladı. Şarkı söyledik:</p>
				<p class="normal">Yeniden sarhoş oldun!..</p>
				<p class="normal">Kadehleri kırıyorsun yeniden!..</p>
				<p class="normal">Ah, ne aşağılık yaratıksın sen!..</p>
				<p class="normal">Ama şarkının ortasında, Barba Yani durdu. Bakışlarını kara parmaklıklara dikip sakin sakin:</p>
				<p class="normal">- Evet, Stavraki, dedi, senin «aşağılık bir yaratık» olduğunu anlıyorum, çünkü iyi yaratıklar dışardaydı, ama şimdi orada değiller ya da, benim gözlerim iyi görmüyor!</p>
				<p class="normal">Hemen sıçrayıp dışarı çıktım, ama karanlıkta çınlayan dörtnal gürültüsünden başka bir ses işitemedim.</p>
				<p class="normal">Bir saat sonra, karanlıkta sendelerken bütün çukurlara düşerken, Barba Yani, azarlarmış gibi bana bağırıyordu:</p>
				<p class="normal">- «Şansımızı kutlamak» istedin! iyi öyleyse, şimdi de yaya yürü bakalım, inatçı yaramaz çocuk! Kendini avutmak için de şarkı söyle bana: Yeniden sarhoş oldun!..</p>
				<p class="normal">Yüreğinin güzel insancıl toprağında, canlandırıcı öz-suyunu size aşılayan bu yüksek nitelikteki toprakta, yüreğinin çarptığını hissetmek ne büyük mutluluk! Bunu anlamayana çok yazık!..</p>
				<p class="normal">Yaşamımı Barba Yani'ninkiyle birleştirdiğim yıllarda, doğanın kendisi hatırnaz, kardeşçe ve şiirsel bir görünüm aldı. Her şey güzel ve yaşanmaya değer görünüyordu. Çirkinlik iğrençliğini yitiriyor, budalalık alaylarımızla kırılıyor, kurnazlığın maskesi alaşağı ediliyor, güçlülerin şiddetiyse bana dayanılır gibi görünüyordu. Bayağılarla ilgi bizi boğunca, yalnızca doğanın yüreklere ve gözlere seslendiği sözsüz doğaya kaçıyorduk.</p>
				<p class="normal">Barba Yani, bütün gün tek söz etmeden konuşabilecek yetenekteydi. Bana yalnızca bakışlarıyla ilgiye değer şeyleri gösterirdi. Buna «mikrop kırıcı banyo yapmak» derdi. Bu çok iyi geliyordu. Dünyanın sessiz yapıtı, aşağılanarak ezilmiş insan temizliyor ve kendine getiriyor, ne denli güçlü olursa olsun, haşarat içinden kendini mikroplanmış hissetmeden geçen insanı yoktur.</p>
				<p class="normal">Ama çocukluğumun bu büyük yoldaşı, bunun dışında eskileri ve filozofları iyi tanırdı. Yaşam konusundaki bütün bilimsel konuşmalarını dinlenme anlarında en büyük zevki buydu - bilgelikten alınmış örneklerle süslerdi. Kendisi bilge değildi, ama yüreğin sakin bilincinden hoşlanırdı:</p>
				<p class="normal">«Akıllı insan, yaşamı yakan ve huzuru bozan duygusal gürültünün yararsızlığını er, ya da geç anlar, derdi bana. Bunu erken anlayanlara ne mutlu: Yaşamdan daha çok yararlanır böyleleri.»</p>
				<p class="normal">Soğuk bir sonbahar günü, Halep yakınlarında bir manevra alanında bulunuyorduk. Sıcak içeceğimiz askerler tarafından yağmalandı, - bunu söylemenin tam sırası- Subaylar bile gelip salebimizle şölen çektiler kendilerine; ibriklerimizin altında yanar kömür olduğundan, ısınmaya ve çene çalmaya kaldılar. Bir üssubay, astına şu fıkrayı anlattı:</p>
				<p class="normal">Büyük İskender'in dostu olan bir generale Darius'a barış çağrısı yapılmasının iyi olacağını söylenir:</p>
				<p class="normal">- Eğer ben İskender olsaydım, kabul ederdim, der beriki. Bunun üzerine, büyük fatih şöyle karşılık verir:</p>
				<p class="normal">- Ben de, ben de olsaydım... ben de olsaydım..</p>
				<p class="normal">Türk subayının aklı karıştı:</p>
				<p class="normal">- Ah, dedi, İskender'in dostunun adı neydi?</p>
				<p class="normal">- Parmenion, diye karşılık verdi Barba Yani, konuşmayı dinleyerek.</p>
				<p class="normal">- Bravo, yahşi adam! diye bağırdı subay. Bunu nerden biliyorsun? İnsan büyük İskender'le salep satarken karşılaşmaz!..</p>
				<p class="normal">- Tabii olur, diye karşılık verdi dostum. Görmüş olduğunuz gibi, herkesin ısınmaya gereksinimi vardır!»</p>
				<p class="normal">Bu iki anlamlı anımsatma, subayın hoşuna gitti. Bizimle konuşmaya tenezzül etti, ama o anda onun bakışıyla karşılaştım:</p>
				<p class="normal">- Seni bir yerde gördüm, yüzün bana yabancı değil, dedi.</p>
				<p class="normal">- Evet, dedim kızararak. Beş yıl önce, İstanbul'da Mustafa Bey'in arabasındaydık.</p>
				<p class="normal">- Allah Allah, gerçekten de! Sen, gözü çıkan anasını arayan çocuksun! Pekâla zavallı, şu lanet olası uçkuru düşükle başın yeterince derde girmiştir.</p>
				<p class="normal">- Hem de çok... Onu tanımıyordum.</p>
				<p class="normal">- Ama insan, bir çocuğun yanaklarını okşamaya başlayan ilk yabancıya güvenir mi hiç?</p>
				<p class="normal">Subay, uzun süre kalıp bizimle konuştu ve bana, Mustafa Bey'in yapmış olduğu büyük kötülükleri açıkladı. Sonra Barba Yani'yle ilgilendi, onun bilgisine hayran oldu, bizden ayrılırken, ellerimizi sevgiyle sıktı, her birimize verdiği bir altın Türk lirasını kabul etmemizi rica etti:</p>
				<p class="normal">- Bu, bahşiş değil, dedi. Bu para, yaşlının bilgeliğine ve delikanlının acılarına saygının karşılığıdır!</p>
				<p class="normal">Eve dönünce, Barba Yani, şu sonucu çıkardı:</p>
				<p class="normal">- Görüyor musun, Stavro? Her yerde yolunu şaşırmış insanlar vardır, ama zekâ, askeri üniforma giymiş olsa bile, engelleri ortadan kaldırır!</p>
				<p class="normal">Böylece Barba Yani yaşlanıyordu. Bir kalp rahatsızlığı yıldan yıla onu, yaşamını kazanamaz duruma getirdi. Yorgunluk onu güçsüz bırakıyordu. Üzüntüleri iyice sıklaşmıştı. Bense yirmi iki yaşındaydım, güçlü yürekli ve becerikliydim. Biriktirdiğimiz birkaç kuruşla, onu dinlendirmeye karar verdim; bu tatilin onun hoşuna gitmesi için, yer olarak da, bizim henüz görmediğimiz bir ülke olan Lübnan Dağı'nı seçtim.</p>
				<p class="normal">- Ah! Güzel ve acıklı Lübnan Dağı! Bir yıl süren bu eğleşmeyi düşününce bile, yüreğim hem esriyor hem de kanıyor!.. Gazir Gazir!.. Ya sen Dlepta!.. Ya sen, Harmoni.. Ya sen, Malmeten!.. Ya sizler, bütün dünyayı kucaklamak istiyormuş gibi görünen uzun kollu sedir ağaçları!.. Sulu meyvenizi serseri yolculara sunmak için, bir kaya oyuğundan toplanmış bir avuç yosunla yetinen nar ağaçları, ya sizler!.. Ya sen, Akdeniz, kendini ateşli Tanrının okşayışlarına büyük bir istekle bırakan, sonsuzluğa karşı kat kat dizilmiş Lübnan evciklerinin zavallı pencerelerine lekesiz enginliğini yayan Akdeniz, ya sen!.. Tümünüze elveda diyorum!.. Sizi bir daha görmeyeceğim, ama gözlerim tek ve tatlı ışığınızı sonsuza dek saklayacak!.. Yaşam, sevincimin tam olmasını istemedi... Ama Tanrım, yaşam bize nerde ve ne zaman mutlak neşe dağıtıyor?..</p>
				<p class="normal">…………………</p>
				<p class="normal">Korunaklı bir tepe üstüne kurulmuş ve aşağı yukarı bütün Lübnan'da bulunan hoş bir köye, Gazir'e yerleştik. Set Amra adındaki, yalnız yaşayan, romatizmalı, yaşlı bir kadının tek kiracısıydık. O da bütün Lübnanlılar gibi Hıristiyan Arap'tı. Kendisi Katolik, bizse Ortaodoks olduğumuz halde, bizi iyi karşıladı. İşte bir öykü daha, çünkü yaşantım, öykülerce zengindir benim. Ben yaşamımı kazanır, Barba Yani bastonuyla gezinir, nar arar ve küçük yılanları öldürürken, nargilelerimizi içerek uzun uzun konuştuğumuz Set Amra'nın da bir üzüntüsü olduğunu öğrendik; öğrendik, dedim. Kadın çok yalnızdı ve bu yalnızlık, ruhunu yiyip bitiriyordu. Biricik çocuğu olan yirmi yaşındaki kızı, Venezuela'daydı; bütün Lübnan'da âdet olduğu üzere, oraya babasıyla servet yapmaya gitmişti. Ama babası, bundan bir yıl önce ölmüştü ve onun yokluğundan bu yana Amerika'dan mektuplar seyrekleşmişti. Genç kız Selina, yoksul değildi. Güzel bir mücevher işini yönetiyordu. Bununla birlikte, yüreği anasına karşı fazla savurgan değildi. Anasını unutuyordu ve Set Amra, günlerce kuru ekmekle yaşamak zorunda kalıyordu.</p>
				<p class="normal">Yüreğimiz acıdı. O andan sonra, yemeklerimizi birlikte yedik. Set Amra, anamız kızkardeşimiz oldu. Nar gibi kızarmış koyun etleriyle şölen çektik, nargilesine bol tömbeki kondu. Ona gerekli olan buydu. Bjzi evine yolladığı için, Tanrı'ya övgüler düzdü ve kızına çok dokunaklı şükran mektupları yazdı. Selina, iyi yürekli iki yabancıya teşekkürle karşılık verdi.</p>
				<p class="normal">Ve zaman mutlu bir şekilde geçti.</p>
				<p class="normal">Ama az kazandığımızdan, paralarımız hızla suyunu çekiyordu. Sonbahar geldi, gelişiyle birlikte Barba Yani, soğuk aldı. Beyrut'a bir doktor, sonra da ilaç aramaya giftim. Sağlanan bakımlarla sevgili dostun durumu düzeldi, ama paralar gitti.</p>
				<p class="normal">Lübnan gibi bir ülkeye göre, kış çok çetin geçti. Açlıktan ölmeyecek kadar parayı bile zorla kazanıyordum. Eti kestik, Kuru ekmek, evimizde haftada üç gün çalım satar oldu; kısıntı yapmak için, yalnızca tek bir nargile yakıyorduk, çubuk elden ele, ağızdan ağıza dolaşıyordu. Zar zor Mart ayına vardık, bir haber içimizi neşeyle doldurdu: Selina, Venezuela'dan hareket etmişti, üç dört hafta sonra gelecekti.</p>
				<p class="normal">Çığlıklar atıldı!.. Taşkın sevgi gösterileri!..</p>
				<p class="normal">- Bir şey biliyor musunuz? dedi Set Amra, bir gün, gizemli bir şekilde. Stavro, yakışıklı bir çocuk. Selina, kesinlikle ona aşık olacaktır ve zamanda iyiliğiniz, rahatça karşılığını bulur. Eh, sen buna ne dersin, Stavro?</p>
				<p class="normal">Stavro ne diyecekti? Her zamanki gibi, aklını yitirdi!.. Öyle yitirdi ki onu, Barba Yani'ninkini de döndürdü, üçümüz birden, romatizmalıyla birlikte, Selina'yla kesin görünen evliliğimizi kutlamak için halka olup dans ettik!..</p>
				<p class="normal">Sağır atlar gibi, dümdüz gidiyordum; evi, gelecekte kendi malım gibi görüp, sekinin kumlarının yağmur sularını odalara akıttığını farkettim. O zaman, Lübnanlılar'ın yapmış olduğu gibi, sıkıştırıcı merdaneyle çatıya tırmandım, mahallelilerin taşkın gürültüleri arasında, topuklarıma çarpıp beni düşüren ağır silindiri ardımda sürükleyerek, set üstünde aşağı yukarı koşmaya başladım.</p>
				<p class="normal">Ah, körolası yürek, beni ne yoksulluklara düşürdün!</p>
				<p class="normal">Daha da ileri gittim. Bir gün Barba Yani'ye, Set Amra'nın çubuğu hâlâ arzuyla somuran etli ve kırmızı dudaklarını gösterip:</p>
				<p class="normal">- Eee, Barba Yani! Şu dudaklara bak!., kim bilir? Belki onlar, nargilenin amberinden daha başka şeyleri de öpmesini biliyordur hâlâ! Belki de iki düğünü bir arada kutlarız!</p>
				<p class="normal">Evet, iki düğün, anlıyorsunuz ya?.. Çünkü Selina'yla benimki, yoksulluğumuz gibi çantada keklikti ve su götürmezdi..</p>
				<p class="normal">- Ah, Stavraki! diye bağırdı zavallı dost. Yaşamı tanıman için daha kaç fırın ekmek yemen gerek!</p>
				<p class="normal">İyi bir bilici oldu.</p>
				<p class="normal">Selina geldi. Şeytan gözlü, gür saçlı, uzun boylu, sağlam, civa gibi kıpır kıpır, ancak tüccar ruhlu ve aklı havada güzel bir esmerdi. Daha ilk günden, gözümüzü korkuttu hepimizin. Teşekkürleri kısa ve kuru oldu. Yaşantımızı iğrenç buldu, anasının yoksulluğundan, az daha bizi sorumlu tutacaktı. Kendine tek başına bir ev kiralayarak, bizi hor gördüğünü ilan etti, her gün bir çeyrek saat, bizi görmeye geldi ve «bizim zararımızı» ödemek üzere, anasına gülünç denecek kadar bir para bıraktı. Gözalıcı tuvaletler giyip, takıp takıştırarak, köyün kıskanç bakışlarına bir mal gibi serildi. Bir gün, komşu kadın gelerek bize, Beyrut arabasına binen kimliği belirsiz yakışıklı bir zenginin Selina'yı ziyaret ettiğini söyledi. Sözlüm, nişanlım Selina!..</p>
				<p class="normal">- Ah, Barba Yani, yaşam ne çok düşkırıklıklarıyla dolu! diye uludum, sahip olduğum biricik içten dostumun omuzuna sarılarak.</p>
				<p class="normal">- Bunu bilmiyor muydun, Stavraki?.. İyi öyleyse, yeniden öğren. Bu arada da, ibriğini al, benimkini de ara; araçlarımızı toplayıp gidelim! Gidelim, dünya güzel kalır!</p>
				<p class="normal">Zavallı Set Amra'yı gözyaşları içinde bırakıp gittik. Üç ay boyunca, soğuk kaynaklarından susuzluğumu gidererek, Lübnanlılara bizim sonsuz saleplerimizden içirerek, Lübnan Dağı'nın çok güzel yerlerini dolaştık.</p>
				<p class="normal">- Salep! Salep! Salepçi geldi!..</p>
				<p class="normal">- Dünya güzel, değil mi Stavraki?</p>
				<p class="normal">- Ah, Barba Yani! Çok haklısınız!..</p>
				<p class="normal">Dünya güzel mi?.. Ama hayır, yalan bu!.. Bu yürek neşeyle dolu oldukça, bütün güzellikler yüreğimizden gelir. Bu neşe uçup gittiği gün, dünya bir mezarlıktan başka bir şey olmaz. Lübnan'ın güzel toprağı da yüreğime ve Barba Yani'nin bedenine mezar oldu.</p>
				<p class="normal">Bir gün, Dlepta yakınlarında ani ve beklenmedik bir saldırı onu yüzükoyun yere fırlattı, başı bir kayaya çarptı ve yaralandı.</p>
				<p class="normal">— Barba Yani! Aman, Barba Yani! Ne yapıyorsunuz? Rahatsız mısınız?</p>
				<p class="normal">Hayır, Barba Yani artık rahatsız değildi. Rahatsızlık bana kaldı...</p>
				<p class="normal">Bu, sonraki yaşamımı kemiren bir kurt oldu. Yitip giden bu dostluğun özlemi ve her şeye karşın, bir sevgi arama arzusuyla, birkaç yıl sonra, ülkeme geri dönmeye, bir insanoğluna yaklaşmaya, anamı, Kira'yı ve Barba Yani'yi sevdiğim gibi onu sevmeye karar verdim.</p>
				<p class="normal">Ama bu, anımsayacağınız gibi, panayırcı Stavro'nun öyküsü oldu...</p>
		<div class="calibre1" id="calibre_pb_8"/></body>
</html>