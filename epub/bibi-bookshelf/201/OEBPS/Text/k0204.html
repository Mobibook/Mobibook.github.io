<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/ogz.css" rel="stylesheet" type="text/css" />
</head>

<body>
  <h2 class="sigil_not_in_toc" style="text-align: right;"><b>4</b></h2>

  <h2 id="sigil_toc_id_4" style="text-align: right;"><b>Kafa Delme</b></h2>

  <p>Lyra kendi yoluna gider gitmez, Will paralı bir telefon buldu ve elinde tuttuğu mektuptaki avukat bürosunun numarasını çevirdi.</p>

  <p>"Alo? Mr. Perkins'le konuşmak istiyorum."</p>

  <p>"Kim arıyor, efendim?"</p>

  <p>"Mr. John Parry ile ilgili olarak. Ben oğluyum.”</p>

  <p>"Bir dakika lütfen..."</p>

  <p>Bir dakika geçti, sonra bir erkek sesi, "Alo," dedi. "Ben Alan Perkins. Kiminle görüşüyorum?"</p>

  <p>"William Parry. Aradığım için kusura bakmayın. Babam, John Parry hakkında. Her üç ayda bir babamdan, annemin banka hesabına para gönderiyorsunuz."</p>

  <p>"Evet..."</p>

  <p>"Ben babamın nerede olduğunu bilmek istiyorum, lütfen. Yaşıyor mu, ölü mü?"</p>

  <p>"Kaç yaşındasın, William?"</p>

  <p>"On iki. Hakkında bilgi almak istiyorum."</p>

  <p>"Evet... Annen... acaba... beni aradığını biliyor mu?"</p>

  <p>Will dikkatle düşündü.</p>

  <p>"Hayır," dedi. "Ama sağlığı pek yerinde değil. Bana pek fazla şey söyleyemiyor, oysa ben bilmek istiyorum." "Evet, anlıyorum. Şimdi neredesin? Evde misin?"</p>

  <p>"Hayır, ben... Oxford'dayım."</p>

  <p>"Tek başına mı?"</p>

  <p>"Evet."</p>

  <p>"Ve annen iyi değil diyorsun, öyle mi?"</p>

  <p>"Değil."</p>

  <p>"Hastanede filan mı?"</p>

  <p>"Onun gibi bir şey. Bakın, bana söyleyebilir misiniz, söyleyemez misiniz?"</p>

  <p>"Sana bir şeyler söyleyebilirim ama pek fazla bir şey söyleyemem ve hemen şimdi söyleyemem, ayrıca telefonda söylememeyi tercih ederim. Beş dakika içinde bir müvekkille buluşuyorum. İki buçuk civarında, büromun yerini bulup gelebilir misin acaba?"</p>

  <p>"Hayır," dedi Will. Çok rizikolu olurdu; avukat o vakte kadar polis tarafından arandığını öğrenebilirdi. Çabucak düşündü ve merak etti. "Bir Nottingham otobüsüne binmem gerek, kaçırmak istemiyorum. Ama öğrenmek istediğimi bana telefonda söyleyebilirsiniz, değil mi? Bütün öğrenmek istediğim babamın sağ olup olmadığı, sağ ise onu nerede bulabileceğim. Bana bunu söyleyebilirsiniz, değil mi?"</p>

  <p>"Aslında o kadar basit değil. Bir müvekkil hakkında, müvekkilin bunu yapmamı isteyip istemeyeceğini bilmeden özel bilgi veremem. Hem senin kim olduğuna ilişkin bir kanıta da ihtiyacım olurdu."</p>

  <p>"Evet, anlıyorum, ama bana sağ mı, ölü mü söyleyebilirsiniz, değil mi?"</p>

  <p>"Eh... bu pek gizli sayılmaz. Ne yazık ki gene de söyleyemiyorum, çünkü bilmiyorum."</p>

  <p>"Ne?"</p>

  <p>"Para bir aile vakfından geliyor. O bana dur diyene kadar ödemeye devam etmem yolunda bir talimat bıraktı. O gün bu gün kendisinden haber alamadım. Sonuç olarak mesele şuna geliyor ki o... eh, bence ortadan kayboldu. Onun için soruna cevap veremem."</p>

  <p>"Yok olmak mı? Öylece... kayıp mı oldu?"</p>

  <p>"Aslına bakarsan kamunun bildiği bir konu bu. Bak, niye büroma gelmiyorsun, o zaman -"</p>

  <p>"Gelemem. Nottingham'a gidiyorum."</p>

  <p>"Öyleyse yaz bana, ya da annen yazsın, bakayım ne yapabiliyorum. Ama şunu anlamalısın, telefonda fazla bir şey yapamam."</p>

  <p>"Öyle, sanırım. Peki. Ama bana nerede ortadan kaybolduğunu söyleyebilir misiniz?"</p>

  <p>"Dediğim gibi, bir kamunun bildiği bir konu. O sıralar pek çok gazete haberi çıkmıştı. Kaşif olduğunu biliyorsun, değil mi?"</p>

  <p>"Annem bana bir şeyler söyledi, evet."</p>

  <p>"Eh, bir keşif heyetinin başındaydı ve heyet ortadan kayboldu. On yıl kadar önce. Belki daha fazla."</p>

  <p>"Nerede?"</p>

  <p>"Ta kuzeyde, Alaska, sanırım. Halk kütüphanesinden bakabilirsin. Ama niye sen-"</p>

  <p>Tam o sırada Will’in parası bitti, daha fazla bozukluğu da yoktu. Çevir sesi kedi gibi kulağına mırıldandı. Telefonu kapatıp etrafa baktı.</p>

  <p>Her şeyden çok, annesiyle konuşmak istiyordu. Mrs. Cooper'ın numarasını çevirmekten kendini alıkoydu, çünkü annesinin sesini duysaydı eğer ona geri dönmemek çok zor olurdu, bu da ikisini de tehlikeye sokardı.</p>

  <p>Gene de, bir kartpostal gönderebilirdi.</p>

  <p>Şehrin bir manzarasını seçti ve yazdı: "<i>SEVGİLİ ANNECİĞİM, EMNİYETTEYİM VE İYİYİM VE ÇOK GEÇMEDEN SENİ TEKRAR GÖRECEĞİM. UMARIM HER ŞEY YOLUNDADIR. SENİ SEVİYORUM. WILL."</i> Sonra adresi yazdı, bir pul aldı ve posta kutusuna atmadan önce kartı bir dakika süreyle kendine yakın tuttu.</p>

  <p>Öğlene geliyordu, o da otobüslerin yaya kalabalıkları arasından kendilerine yol açtığı ana alışveriş sokağındaydı. Ne kadar göz önünde olduğunu fark etmeye başladı; çünkü hafta arası bir gündü ve onun yaşında bir çocuk bu saatte okulda olmalıydı. Nereye gidebilirdi?</p>

  <p>Saklanması uzun sürmedi. Will yeterince kolaylıkla yok olabilirdi, çünkü bu işte iyiydi; hatta becerisiyle iftihar bile ediyordu. Serafina Pekkala'nın teknede yaptığı gibi o da kendini fonun bir parçası haline getiriverirdi. Şimdi de, nasıl bir dünyada yaşadığının bilincinde olarak, bir kırtasiyeciye gitti, tükenmez kalem, bir blok kağıt ve klipsli bir tahta aldı. Okullar çoğu kez alışveriş araştırması ya da bunun gibi bir şey yapsınlar diye öğrencileri dışarı yollardı ve o da kendine böyle bir projede çalışıyor süsü verirse o kadar göze batmazdı.</p>

  <p>Sonra, not alıyor havasında dolaştı, gözlerini dört açarak halk kütüphanesini aradı.</p>

  <p>Bu arada Lyra aletiyometresine danışacak sessiz bir yer arıyordu. Onun Oxford'unda beş dakikalık yürüyüş mesafesinde on taneden fazla böyle yer bulurdu, ama dokunaklı bir şekilde aşina olan yerlerin yanı başında düpedüz acayip yerleri de olan bu Oxford öyle kaygı verici ölçüde farklıydı ki: o sarı çizgileri yola niye çizmişlerdi? Her kaldırımdaki o küçük beyaz parçacıklar da neyin nesiydi? (Onun dünyasında çiklet diye bir şeyi hiç duymamışlardı.) Yolun köşesindeki o kırmızı ve yeşil ışıklar ne anlama geliyor olabilirdi? Bunları anlamak, aletiyometreyi anlamaktan çok daha zordu.</p>

  <p>Ama onun ve Roger'in bir keresinde çiçek tarhlarına havai fişek koymak için karanlıktan sonra tırmandıkları St. John Koleji kapıları buradaydı işte ve Catte Sokağı'nın köşesindeki o malum aşınmış taş - Simon Parslow'un kazıdığı SP, adının ve soyadının ilk harfleri de orada durup duruyordu, ta kendisi! Lyra onu harfleri kazırken görmüştü! Bu dünyadan, adıyla soyadı aynı harfle başlayan biri tembel tembel burada durup, aynını yapmış olmalıydı.</p>

  <p>Bu dünyada da bir Simon Parslow olabilirdi.</p>

  <p>Hatta belki bir Lyra bile.</p>

  <p>Sırtından aşağı bir ürperti indi, fare biçimindeki Pantalaimon da cebinde titredi. Kız silkindi; yenilerini hayal etmeden de yeterince esrar vardı zaten.</p>

  <p>Bu Oxford, her kaldırımda dolup taşan, binalara girip çıkan muazzam sayıda insanıyla da kendisininkinden farklıydı; her cins insan, erkek gibi giyinmiş kadınlar, Afrikalılar, hatta liderlerini uysalca izleyen bir grup Tatar, hepsi tertemiz giyinmişti, küçük beyaz çantalarıyla takılıyorlardı. Önce onlara korkuyla dik dik baktı, çünkü cinleri yoktu ve onun dünyasında bunlara hortlak gözüyle bakılırdı, ya da daha beteri.</p>

  <p>Ama (en garibi buydu) hepsi capcanlı görünüyordu.</p>

  <p>Bu yaratıklar yeterince neşeli biçimde hareket ediyor ve sanki insanmış gibi hareket ediyorlardı ve Lyra onların belki de sahiden insan olduğu, cinlerinin de tıpkı Will'inki gibi içlerinde saklı olduğu sonucuna varmak durumunda kaldı.</p>

  <p>Bir saat kadar etrafta dolandıktan ve bu sahte-Oxford'u inceledikten sonra, karnının acıktığını hissetti ve yirmi sterlinlik banknotuyla bir çikolatil aldı. Dükkandaki adam ona tuhaf tuhaf baktı, ama Hint Adaları'ndandı ve çok açık bir şekilde konuşmuş olsa da, onun aksanını anlamamıştı belki. Bozuklukla kendisine, doğru Oxford'a daha fazla benzeyen Kapalı Pazar'dan bir elma aldı ve parka doğru yürüdü. Orada kendini büyük bir binanın, orada aykırı kaçmayacak olsa da kendi dünyasında hiç var olmamış gerçek Oxford görünümlü bir binanın dışında buldu. Yemeğini yemek için dışarıdaki çimenlere oturdu ve takdirle binayı süzdü.</p>

  <p>Bir müze olduğunu keşfetti. Kapılar açıktı, içeride içi doldurulmuş hayvanlar, fosil iskeletleri ve madenlerin durduğu muhafazalar buldu; tıpkı kendi Londra'sında Mrs. Coulter ile ziyaret ettiği Kraliyet Jeoloji Müzesi'ne benziyordu. Koca demir ve cam salonun arkasında, müzenin başka bir bölümünün girişi vardı ve hemen hemen tenha olduğu için oraya geçip etrafa bakındı. Aletiyometre hâlâ aklındaki en acil şeydi ama bu ikinci odada, kendini iyi bildiği şeylerle çevrili buldu: tıpkı onun kürkleri gibi Arktik giysilerle dolu küçük vitrinler; kızaklar ve mors-fildişi oymalar, fok avlama zıpkınları; binbir tane karmaşık yığın halinde yadigarlar, emanetler, sihirli nesneler, aletler ve silahlar vardı ve gördüğü kadarıyla sadece Arktik'ten değil, dünyanın her yanındandılar.</p>

  <p>Bak sen, ne tuhaf. O karibu derisi kürkler tıpkı onunkiler gibiydi, ama kazığın koşum kayışlarını tamamen yanlış bağlamışlardı. Öte yandan burada Samoyed avcılarını gösteren bir fotogram vardı ki, Lyra'yı yakalayıp Bolvangar'a satanların eşiydiler. Bak! Aynı adamlardı! İp bile tam da aynı noktada aşınmış ve yeniden düğümlenmişti ve Lyra onu, işkence içinde geçen birkaç saat boyunca tam da o kızakta bağlı olduğu için, yakından tanıyordu... Neydi bu esrarlar? Sonuçta, bütün vaktini diğerlerini hayal ederek geçiren tek bir dünya mı vardı?</p>

  <p>Sonra da aklına yeniden aletiyometreyi getiren bir şeye rastladı. Siyaha boyanmış tahta çerçevesi olan eski cam bir vitrinde birkaç insan kafatası duruyordu, kimilerinin de delikleri vardı: bazıları Önde, bazıları yanda, bazıları da tepede. Ortadakinin deliği iki taneydi. Bu sürece, diyordu kartın üstündeki örümcek gibi yazıyla, kafatasını delme denirmiş. Kartta ayrıca bütün deliklerin sahipleri hayattayken yapıldığı da belirtiliyordu, çünkü kemik şifa bulmuştu, kenarları düzleşmişti. Ancak biri böyle değildi: delik, halen içinde olan bronzdan bir temrenle açılmıştı ve kenarları keskin ve kırıktı, aradaki farkı görebiliyordunuz.</p>

  <p>İşte kuzey Tatarlar'ı bunu yapardı. Onu tanıyan Jordan Alimleri’ne bakılacak olursa, Stanislaus Grumman da aynısını kendi kendine yapmıştı. Lyra çabucak etrafa baktı, yakınlarda kimsenin olmadığını gördü ve aletiyometreyi çıkardı.</p>

  <p>Zihnini ortadaki kafatası üzerinde yoğunlaştırarak sordu: Bu kafatası ne tür bir insana aitti ve neden o delikleri yaptırmışlardı?</p>

  <p>Cam çatıdan içeri süzülen ve balkonları geçip eğimle aşağı inen tozlu ışık üzerine dikkatini topladığı için gözlendiğini fark etmedi.</p>

  <p>Altmışlı yaşlarında, çok iyi dikilmiş keten bir takım elbise giyen ve elinde ince hasır bir şapka tutan, güçlü görünümlü bir adam yukarıdaki balkonda durmuş, demir trabzanlardan aşağı bakıyordu.</p>

  <p>Kır saçları düz, güneşten yanmış, neredeyse kırışıksız başından geriye doğru düzenlice taranmıştı. Gözleri büyük, siyah, uzun kirpikli ve ateşliydi ve hemen hemen her dakikada bir sivri, ucu kara dili dudaklarının kıyısından dışarı fırlıyor ve ıslak ıslak onların üstünde geziniyordu. Göğüs cebindeki bembeyaz mendiline, köklerindeki çürümenin kokusunu alacağınız kadar zengin sera bitkilerininkine benzeyen ağır bir kolonya kokusu sinmişti.</p>

  <p>Birkaç dakikadır Lyra'yı gözlüyordu. O aşağıda ilerlerken adam da yukarıda balkonda ilerlemişti ve kafatasları vitrini önünde durduğunda, kızı yakından izlemiş, her şeyini fark etmişti: sert, karışık saçı, yanağındaki çürük, yeni giysiler, aletiyometre üzerine eğilmiş çıplak boynu, çıplak bacakları.</p>

  <p>Göğüs cebindeki mendili silkeledi ve alnını sildi, sonra da merdivenlere yöneldi.</p>

  <p>Lyra, kendini kaptırmış, tuhaf şeyler öğreniyordu. Bu kafatasları hayal dahi edilemeyecek kadar eskiydi; vitrindeki kartta sadece BRONZ ÇAĞI diyordu ama aletiyometre, ki asla yalan söylemezdi, bu kafatasının ait olduğu adamın bugünden 33,254 yıl önce yaşadığını ve bir büyücü olduğunu, ve deliğin de tanrılar kafasına girebilsin diye yapıldığını söylüyordu. Ve sonra aletiyometre, bazen Lyra'nın sormadığı bir soruyu cevaplarken ki kayıtsız tavrıyla, delinmiş kafataslarının etrafında, temrenli kafatasından çok daha fazla Toz bulunduğunu söyledi.</p>

  <p>Şimdi bu ne demekti ki? Lyra aletiyometre ile paylaştığı odaklanmış sükunetten çıkıp şimdiki âna kaydı ve artık yalnız olmadığını gördü. Bir sonraki vitrine soluk renk takım elbiseli, tatlı kokan yaşlıca bir adam bakıyordu. Ona birini hatırlatıyordu ama kim olduğunu çıkartamadı.</p>

  <p>Adam onun kendisine gözlerini diktiğinin farkına vardı ve gülümseyerek kıza baktı.</p>

  <p>"Delinmiş kafataslarına bakıyorsun, öyle mi?" dedi. "İnsanlar kendilerine ne garip şeyler yapıyor."</p>

  <p>"Hımm," dedi Lyra, ifadesiz bir şekilde.</p>

  <p>"Biliyor musun, insanlar hâlâ bunları yapıyor?"</p>

  <p>"Evet," dedi.</p>

  <p>"Hippiler falan, işte öyle kişiler. Aslında sen hippileri hatırlamayacak kadar gençsin. Diyorlar ki, uyuşturucu almaktan daha etkiliymiş."</p>

  <p>Lyra aletiyometreyi sırt çantasına koydu, nasıl çekip gitsem diye düşünüyordu. Henüz ana soruyu sormamıştı ve şimdi de bu ihtiyar adam onunla sohbet ediyordu. Yeterince hoş görünüyordu, kesinlikle hoş kokuyordu.</p>

  <p>Şimdi daha yakındaydı. Vitrinin karşısında eğilirken, eli eline sürtündü.</p>

  <p>"İnsan meraka kapılıyor, değil mi? Narkoz yok, dezenfektan yok, belki de taş aletlerle yaptılar. Sertmişler kesinlikle, değil mi? Seni daha önce burada gördüğümü sanmıyorum. Ben buraya sık sık gelirim. Adın ne?"</p>

  <p>"Lizzie," dedi rahatlıkla.</p>

  <p>"Lizzie. Selam, Lizzie. Benim adım Charles. Oxford'da bir okula mı gidiyorsun?"</p>

  <p>Nasıl cevap vereceğinden emin değildi.</p>

  <p>"Hayır," dedi.</p>

  <p>"Sadece ziyaret, öyle mi? Eh, bakmak için harika bir yer seçmişsin. Özellikle neyle ilgileniyorsun?"</p>

  <p>Bu adam Lyra'yı, uzun zamandır tanıdığı kimsenin şaşırtmadığı kadar şaşırtmıştı. Bir yandan müşfik ve dost canlısıydı, çok temizdi, iyi giyinmişti, ama öte yandan cebindeki Pantalaimon dikkatini çekmeye çalışıyor ve ihtiyatlı olması için yalvarıyordu, çünkü o da bir şeyi yarı yarıya hatırlıyordu; ve bir yerden bir koku değil de, bir koku fikri seziyordu ve bu pisliğin, kokuşmanın kokuşuydu. Ona Iofur Raknison'un havası parfümlenmiş ama yerleri kat kat kirle kaplı sarayını hatırlatmıştı.</p>

  <p>"Neyle mi ilgileniyorum?" dedi. "Aa, her tür şeyle, aslında. O kafataslarıyla şimdi, orada onları görünce ilgilendim. Kimsenin bunun yapılmasını isteyeceğini sanmam. Korkunç bir şey."</p>

  <p>"Hayır, şahsen benim de hoşuma gitmezdi ama sana yeminle, böyle şeyler oluyor. Seni bunu yapmış birini görmeye götürebilirim," dedi, öyle dost ve yardımcı görünüyordu ki, kız az daha kapılacaktı. Ama sonra o küçük kara dil ucu ortaya çıktı, bir yılanınki kadar çabuk, hemencecik yalayan ve kız başını hayır anlamında salladı.</p>

  <p>"Gitmem gerek," dedi. "Teklif ettiğiniz için teşekkür ederim, ama gelmesem iyi olur. Zaten şimdi de gitmem gerek, çünkü biriyle buluşuyorum. Arkadaşım," diye ekledi. "Birlikte kaldığım arkadaşım."</p>

  <p>"Evet, tabii," dedi adam şefkatle. "Eh, seninle konuşmak güzeldi. Hoş çakal, Lizzie."</p>

  <p>"Hoş çakalın, " dedi Lyra.</p>

  <p>"Ha, hani olur ya, işte adımla adresim," dedi, ona bir kart vererek. "Hani, böyle şeyler hakkında daha fazlasını öğrenmek istersin diye."</p>

  <p>"Teşekkürler," dedi kız yumuşak bir şekilde ve ayrılmadan önce kartı sırt çantasının arkasındaki küçük cebe koydu. Ta dışarı çıkana kadar adamın onu gözlediğini hissetti.</p>

  <p>Müzenin dışına çıkınca, kendisinin kriket ve başka sporlar için saha olarak bildiği parka gitti ve ağaçlar altında sessiz bir nokta bulup yeniden aletiyometreyi dinledi.</p>

  <p>Bu sefer Toz hakkında bilgisi olan bir Âlim'i nereden bulabileceğini sordu. Aldığı cevap basitti: onu arkasındaki yüksek kare şeklinde binadaki belli bir odaya yönlendiriyordu. Aslında cevap öyle dosdoğruydu ve öylesine çabuk gelmişti ki, Lyra aletiyometrenin söyleyecek başka şeyleri olduğundan da emindi: artık onun da insan gibi ruh halleri olduğunu sezmeye ve ne zaman ona fazladan bir şey söyleyeceğini bilmeye başlamıştı.</p>

  <p>Şimdi de öyle oldu. Şöyle dedi: Oğlanla ilgilenmelisin. Görevin, onun babasını bulmasına yardım etmek. Kafanı buna çalıştır.</p>

  <p>Lyra gözlerini kırptı. Sahiden hayret etmişti. Will ona yardım etmek için birden yoktan var olmuştu; o kadarı açıktı tabii. Kendisinin bunca yerden ona yardım etmek için gelmiş olduğu fikri soluğunu kesti.</p>

  <p>Ama aletiyometre daha diyeceklerini bitirmemişti. İğne yeniden seğirdi ve Lyra okudu: Âlim'e yalan söyleme.</p>

  <p>Kadifeyi aletiyometrenin etrafına sardı, onu gözden uzak duracağı sırt çantasının içine attı. Sonra ayağa kalktı ve Alim'inin bulunacağı binaya baktı ve kendini hem beceriksiz, hem de mücadeleye hazır hissederek, oraya doğru yola koyuldu.</p>

  <p>Will kütüphaneyi hayli kolay buldu, referans kütüphanecisi de onun bir okul coğrafya projesi için araştırma yaptığına kolayca inandı ve doğum yılının ki aynı zamanda babasının ortadan kaybolduğu yıldı, ciltli The Times indeksi kopyalarını bulmasına yardımcı oldu. Will onları gözden geçirmek için oturdu. Ve elbette, bir arkeoloji seferi konusunda John Parry'ye ilişkin hayli referans vardı.</p>

  <p>Her ayın başka bir mikrofilm makarası olduğunu keşfetti. Sırayla hepsini projektöre taktı, yazıları bulmak için sardı ve ateşli bir dikkatle onları okudu. İlk yazı, bir keşif heyetinin Alaska'nın kuzeyine doğru yola çıkışını anlatıyordu. Keşif gezisinin sponsoru Oxford Üniversitesi’ndeki Arkeoloji Enstitüsü'ydü ve ilk insan yerleşimlerine ilişkin kanıtlar bulmayı umut ettikleri bir bölgeyi inceleyeceklerdi. Daha önce Kraliyet Deniz Piyadeleri'nde olan profesyonel kaşif John Parry, heyete refakat ediyordu. Sıradaki yazının tarihi, altı hafta sonrasıydı. Kısaca, heyetin Alaska’da, Noatak'daki Kuzey Amerika Arktik Araştırma İstasyonu'na ulaştığını bildiriyordu.</p>

  <p>Üçüncüsü ondan iki ay sonraydı. Araştırma İstasyonu’nun sinyallere cevap vermediğini ve John Parry ile yol arkadaşlarının kayıp sayıldığını bildiriyordu.</p>

  <p>Onun ardından, kayıpları bulmaya çıkıp hiçbir sonuç alamayan ekipleri, Bering Denizi üzerindeki arama uçuşlarını, Arkeoloji Enstitüsü' nün tepkisini, akrabalarla söyleşileri içeren bir dizi kısa yazı geliyordu.</p>

  <p>Kalbi çarptı, çünkü annesinin de bir resmi vardı. Kucağında bir bebekle. Onunla.</p>

  <p>Muhabir, Will'in hayal kırıklığı yaratacak şekilde güncel olgulardan yoksun bulduğu standart bir gözü-yaşlı-eş- endişeyle-haber-bekliyor yazısı yazmıştı. John Parry'nin Kraliyet Deniz Piyadeleri'nde başarılı bir meslek hayatı sürdürdüğünü ve coğrafî ve bilimsel keşif seferleri düzenlemede uzmanlaşmak için oradan ayrıldığını söyleyen kısa bir paragraf vardı, hepsi bu.</p>

  <p>İndekste başka hiçbir şey yoktu, Will mikrofilm okuyucudan kafası karışmış olarak kalktı. Bir yerlerde daha fazla bilgi olmalıydı; ama bundan sonra nereye gidebilirdi ki? Ve eğer aramak için çok zaman harcarsa, izini bu hırlardı...</p>

  <p>Mikrofilm makaralarını geri verdi ve kütüphaneciye, "Arkeoloji Enstitüsü'nün adresini biliyor musunuz acaba?" diye sordu.</p>

  <p>"Bulabilirim... Hangi okuldansın sen?"</p>

  <p>"St. Peter's," dedi Will.</p>

  <p>"Oxford'da değil, değil mi?"</p>

  <p>"Hayır, Hampshire'da. Sınıfım bölgemizde bir tür eğitim gezisi yapıyor. Çevresel inceleme araştırma becerileri gibi bir şey."</p>

  <p>"Ah, anlıyorum. Ne istemiştin?... Arkeoloji mi?... İşte."</p>

  <p>Will adresle telefon numarasını yazdı ve Oxford'u bilmediğini itiraf etmesinde bir sakınca olmadığı için, nerede bulacağını da sordu. Uzakta değildi. Kütüphaneciye teşekkür edip yola çıktı.</p>

  <p>Lyra binada, merdivenin dibinde geniş bir masa, arkasında da bir kapıcı buldu.</p>

  <p>"Nereye gidiyorsun?" dedi adam.</p>

  <p>Gene eve dönmüş gibiydi. Cebindeki Pan'in de durumdan hoşlandığını hissetti.</p>

  <p>"İkinci katta birine mesajım var." dedi.</p>

  <p>"Kim?"</p>

  <p>"Dr. Lister."</p>

  <p>"Dr. Lister üçüncü katta. Bir şeyin varsa buraya bırak, ben haber veririm."</p>

  <p>"Evet, ama şu anda ihtiyacı olan bir şey. Az önce istendi. Elle tutulur bir şey değil aslında, ona söylemem gereken bir şey."</p>

  <p>Adam dikkatle ona baktı ama Lyra'nın istediği zaman takınabildiği donuk ve boş uysallığın dengi olmaktan uzaktı; sonunda başını evet anlamında salladı, gazetesini okumaya döndü.</p>

  <p>Aletiyometre Lyra'ya insanların adını söylemiyordu, elbette. Dr. Lister adını kapıcının arkasındaki duvarda duran bir mektup gözünden okumuştu, çünkü eğer birini tanıyormuşsun gibi yaparsan, seni içeri alma ihtimalleri daha yüksektir. Lyra, Will'in dünyasını bazı yönlerden ondan iyi biliyordu.</p>

  <p>İkinci katta karşısına uzun bir koridor çıktı, boş bir konferans salonunun kapısı açıktı, daha küçük bir odada da iki Âlim, bir tahtanın başında durmuş bir şey tartışıyorlardı. Bu odalar, koridorun duvarları Lyra'nın Oxford'unun ilmine ve görkemine değil de yoksulluğa ait olduklarını düşündüğü şekilde dümdüz ve çıplaktı, sadeydi; buna rağmen tuğla duvarlar pürüzsüzce boyanmıştı, kapılar ağır ahşaptı, merdiven trabzanları da cilalı çeliktendi, yani pahalıydılar. Bu dünyanın tuhaf olan bir başka yönü.</p>

  <p>Aletiyometrenin ona sözünü ettiği kapıyı çok geçmeden buldu. Üzerindeki tabelada <i>KARA CEVHER ARAŞTIRMA BİRİMİ</i> deniyordu, altına birisi <i>HUZUR İÇİNDE YATSIN</i> demişti. Bir başkası da kalemle <i>DİREKTÖR: LAZARUS</i> diye eklemişti.</p>

  <p>Lyra bundan bir şey anlamadı. Kapıyı vurdu, bir kadın sesi "Girin," dedi.</p>

  <p>Küçük bir odaydı, düştü düşecek kağıt ve kitap yığınlarıyla doluydu, duvarlardaki beyaz tahtalar da, sayılar ve denklemlerle. Kapının arkasına tutturulmuş bir desen, Çince’ye benziyordu. Lyra açık bir kapıdan, bir tür karmaşık anbarik makinelerin sessizce durduğu ikinci bir odayı gördü.</p>

  <p>Lyra kendi payına aradığı Âlim'in dişi olduğunu görünce biraz şaşırdı ama aletiyometre erkek dememişti, zaten bu da tuhaf bir dünyaydı. Kadın, önünde alfabenin bütün harflerinin fildişi bir tepsiye yayılmış pis, küçük bloklar üzerinde durduğu, küçük cam bir ekranda sayılar ve şekiller gösteren bir makinede oturuyordu.</p>

  <p>Âlim, harfli bloklardan birine bastı, ekrandakiler silindi. "Sen de kimsin?" dedi.</p>

  <p>Lyra arkasından kapıyı kapadı. Aletiyometrenin ona dediklerini aklından çıkarmadan, normalde yapacağını yapmamak için büyük bir çaba gösterdi ve hakikati söyledi.</p>

  <p>"Lyra Gümüşdil," diye cevap verdi. "Sizin adınız ne?"</p>

  <p>Kadın gözlerini kırpıştırdı. Otuzlu yaşlarının sonlarındaydı, diye tahmin etti Lyra, belki Mrs. Coulter'dan biraz daha yaşlıydı, kısa siyah saçı ve kırmızı yanakları vardı. Yeşil bir gömleğin ve bu dünyada onca kişinin giydiği mavi çadır bezi pantolonlardan birinin üstüne önü açık beyaz bir önlük giymişti.</p>

  <p>Lyra'nın sorusu üzerine kadın elini saçlarından geçirip ve? "Eh, bugün meydana gelen ikinci beklenmedik şeysin," dedi. "Ben Dr. Mary Malone'um. Ne istiyorsun?"</p>

  <p>"Bana Toz'dan söz etmenizi istiyorum," dedi Lyra, yalnız olduklarını garantiye almak için etrafa bakındıktan sonra. "Onun hakkında bir şeyler bildiğinizi biliyorum. Kanıtlayabilirim. Mutlaka bana söylemelisiniz."</p>

  <p>"Toz mu? Neden bahsediyorsun sen?"</p>

  <p>"Siz öyle demiyorsunuzdur belki. Temel zerrecikler. Benim dünyamda Âlimler onlara Rusakov Zerrecikleri der, ama normalde de Toz derler. Öyle kolay kolay görünmeseler de uzaydan çıkıp insanlara yapışırlar. Ne var ki, çocuklara o kadar değil. Daha çok, büyüklere. Ve henüz bugün öğrendiğim bir şey var - yolun altındaki o müzedeydim ve başlarında Tatarlar'ın yaptığı gibi delikler olan bazı eski kafatasları vardı ve onların çevresinde, böyle bir deliği olmayanınkinde olduğundan çok daha fazla Toz vardı. Bronz Çağı ne zaman?"</p>

  <p>Kadın fincan gibi gözlerle ona bakıyordu.</p>

  <p>"Bronz Çağı mı? Hey Tanrım, bilmiyorum; beş bin yıl önce falan olmalı," dedi.</p>

  <p>"Hım, öyleyse onda da yanılmışlar, etiketi yazarken, iki delikli kafatası otuz üç bin yıllık."</p>

  <p>Sonra sustu, çünkü Dr. Malone bayılacakmış gibi görünüyordu. Kırmızı renk, yanaklarından tamamen kaybolmuştu; bir eliyle koltuğunun kolunu kavrarken, diğer elini göğsüne götürdü, çenesi düştü.</p>

  <p>Lyra, bunu neye yoracağını bilemese de inatla orada durdu, onun kendine gelmesini bekledi.</p>

  <p>"Kimsin sen?" dedi kadın sonunda.</p>

  <p>"Lyra Gümüş-"</p>

  <p>"Hayır, nereden geliyorsun? Nesin? Böyle şeyleri nasıl oluyor da biliyorsun?"</p>

  <p>Lyra bıkkınlıkla içini çekti; Âlimlerin ne kadar dolambaçlı davrandıklarını unutmuştu. Bir yalan, anlamalarını çok daha kolaylaştıracakken onlara gerçeği söylemek zordu.</p>

  <p>"Başka bir dünyadan geliyorum," diye başladı. "Ve o dünyada da böyle bir Oxford var, ama farklı, işte ben oradan geliyorum. Ve-"</p>

  <p>"Dur, dur, dur. Nereden geliyorsun?"</p>

  <p>"Başka bir yerden," dedi Lyra, daha ihtiyatlı şekilde. "Buradan değil."</p>

  <p>"Ha, başka bir yerden," dedi kadın. "Anlıyorum. Yani, anladığımı sanıyorum."</p>

  <p>"Ve Toz hakkında bilgi edinmem gerek," diye açıkladı Lyra. "Çünkü benim dünyamdaki Kilise insanları, tamam mı, ilk günah olduğunu sandıkları için Toz'dan korkuyorlar. Bunun için çok önemli. Ve babam... Hayır," dedi tutkuyla ve ayağını yere vurdu. "Söylemek istediğim bu değildi. Yanlış yapıyorum."</p>

  <p>Dr. Malone, Lyra'nın umutsuz kaş çatışma, sıkılı yumruklarına ve yanağı ile bacağındaki çürüklere bakarak,</p>

  <p>"Aman aman, çocuk, sakin ol," dedi.</p>

  <p>Sustu ve yorgunluktan kıpkırmızı olmuş gözlerini ovaladı.</p>

  <p>"Seni niye dinliyorum ki?" diye devam etti. "Deli olmalıyım. Mesele şu ki, burası dünyada istediğin cevabı alabileceğin tek yer ve bizi de kapatmak üzereler. Sözünü ettiğin şey, senin Toz'un, bir süredir incelediğimiz bir şeye benziyor ve müzedeki kafatasları hakkında söylediklerin de beni sarstı, çünkü... ah, hayır, bu kadarı çok fazla. Çok yorgunum. Seni dinlemek istiyorum, inan bana, ama şimdi değil. Bizi kapatacaklar demiş miydim? Bize fon sağlayan komiteye bir öneri hazırlamak için bir haftam var, ama hiç mi hiç umudumuz yok..."</p>

  <p>Kulaktan kulağa esnedi.</p>

  <p>"Bugün olan ilk beklenmedik şey neydi?" dedi Lyra.</p>

  <p>"Ha. Evet. Fon başvurumuza arka çıkacağına güvendiğim biri desteğini çekti. O kadar da beklenmedik değildi sanırım, neyse." Yeniden esnedi.</p>

  <p>"Kahve yapacağım," dedi. "Yapmazsam yıkılıp uyurum. Sen de ister misin?"</p>

  <p>Bir elektrikli su ısıtıcıyı doldurdu, o iki kupaya kaşıkla toz kahve koyarken Lyra da kapının arkasındaki Çince desene baktı.</p>

  <p>"O ne?" dedi.</p>

  <p>"Çince. I Ching sembolleri. Onun ne olduğunu biliyor musun? Senin dünyanda var mı?"</p>

  <p>Lyra, onunla alay mı ediyor kuşkusuyla, gözlerini kısıp kadına baktı. "Bazı şeyler aynı, bazıları farklı, hepsi bu," dedi. "Kendi dünyam hakkında her şeyi bilmiyorum. Belki bu Ching şeyi orada da vardır,"</p>

  <p>"Kusura bakma," dedi Dr. Malone. "Evet, belki de vardır."</p>

  <p>"Kara cevher ne?" dedi Lyra. "Levhada öyle diyor, değil mi?"</p>

  <p>Dr. Malone yeniden yerine oturdu, ayak bileğiyle bir iskemle de Lyra'ya çekti.</p>

  <p>"Kara madde," dedi, "benim araştırma ekibimin aradığı şey. Kimse ne olduğunu bilmiyor. Mesele şu ki, evrende görebildiğimizden çok daha fazla şeyler var. Yıldızları, galaksileri ve parlayan şeyleri görebiliyoruz, ama hepsinin bir arada durması ve dağılmaması için, çok daha fazlası olmalı - yerçekiminin işlemesi için, yani. Ne var ki kimse bunu saptayamıyor. Bu yüzden de ne olduğunu bulmaya çalışan pek çok birbirinden farklı araştırma projesi var ve bu da bunlardan biri."</p>

  <p>Lyra tepeden tırnağa dikkat kesilmişti. Kadın nihayet ciddi şekilde konuşmaya başlamıştı.</p>

  <p>"Ve ne olduğunu düşünüyorsunuz?" dedi.</p>

  <p>"Eh, biz şunu düşünüyoruz-" Tam başlamıştı ki ısıtıcıdaki su kaynadı, kadın da kalktı, sözüne devam ederken kahve yaptı. "Bir tür temel zerrecik olduğunu düşünüyoruz. Şimdiye kadar keşfedilmiş her şeyden hayli farklı bir şey. Ama zerrecikleri saptamak çok zor... Sen nerede okula gidiyorsun? Fizik okuyor musun?"</p>

  <p>Lyra, sinirlenmesin diye Pantalaimon'un elini ısırdığını hissetti. Tabii, aletiyometreye göre hava hoştu, ona doğru söylemesini tembih ediyordu ama gerçeği olduğu gibi söylerse neler olacağını biliyordu. Ayağını denk atmalı ve sadece doğrudan yalanlardan kaçınmalıydı.</p>

  <p>"Evet,” dedi, "biraz biliyorum. Ama kara cevheri değil.</p>

  <p>"İşte, bu neredeyse saptanamaz şeyi birbirine çarpıp duran bütün öbür zerreciklerin gürültüsünde saptamaya çalışıyoruz. Normalde toprağın çok derinlerine detektörler koyarlar, biz ise bunun yerine istemediğimiz şeyleri dışarıda bırakan ve istediklerimizi içeri alan detektörün etrafına elektromanyetik bir alan koyduk. Sonra da sinyali güçlendiriyoruz ve bir bilgisayardan geçiriyoruz."</p>

  <p>Ona bir kupa kahve uzattı. Sütle şeker yoktu ama bir çekmecede birkaç zencefilli kurabiye buldu, Lyra bir ta nesini iştahla yedi.</p>

  <p>"Ve uyan bir zerrecik bulduk," diye devam etti Dr. Malone. "Uyduğunu sanıyoruz. Ama öyle tuhaf ki... Sana niye söylüyorum bunu? Söylememeliyim. Yayınlanmadı, bilirkişiden geçmedi, hatta yazılmadı bile. Bugün biraz deliliğim üstümde.</p>

  <p>"Eh..." diye devam etti ve öyle uzun uzun esnedi ki Lyra hiç durmayacak sandı; "zerreciklerimiz tuhaf küçük şeytanlar, yanlış anlama. Biz onlara gölge zerrecikler diyoruz, Gölgeler. Az önce beni az daha iskemlemden düşürecek olan neydi, biliyor musun? Senin müzedeki kafataslarından söz etmen. Çünkü anlıyorsun ya, ekibimizden biri amatör arkeolog sayılır. Ve bir gün inanamadığımız bir şey keşfetti. Öte yandan, göz ardı da edemedik, çünkü Gölgeler’e ilişkin en çılgınca şeye uyuyordu. Neydi, biliyor musun? Bilinçleri var. Evet, öyle. Gölgeler, bilinç sahibi zerrecikler. Hiç bu kadar aptalca bir şey duydun mu? Ödeneğimizin kesilmesine şaşmamak gerek.”</p>

  <p>Kahvesini yudumladı. Lyra, susuz kalmış bir çiçek gibi, her kelimeyi içiyordu.</p>

  <p>"Evet," diye devam etti Dr. Malone, "burada olduğumuzu biliyorlar. Cevap veriyorlar. Şimdi asıl çılgın kısmını söylüyorum: onları görmeyi beklemezsen göremiyorsun. Zihnini belli bir ruh haletine getirmezsen. Aynı zamanda hem güvenli, hem rahat olmalısın. Muktedir olmalısın - neredeydi o alıntı...”</p>

  <p>Masasındaki kağıt karmaşasına uzandı ve birisinin üzerine yeşil mürekkeple yazdığı bir kağıt parçası buldu. Okudu:</p>

  <p>"... Olgu ya da mantığa sinirlendirici biçimde uzanmadan belirsizlikler, esrarlar, şüpheler yaşamaya muktedir olmak." O ruh haletine girmek zorundasın. Bu arada, okuduğum parça şair Keats' dendi. Geçen gün buldum.</p>

  <p>Böylece, doğru ruh haletine giriyorsun, sonra da Mağara'ya bakıyorsun-"</p>

  <p>"Mağara mı?" dedi Lyra.</p>

  <p>"Aa, kusura bakma. Bilgisayar. Ona Mağara eliyoruz. Mağara'nın duvarlarında Gölgeler, anlıyorsun ya, Eflatun'dan. Gene bizim arkeolog. Dört dörtlük bir entelektüeldir. Ama yeni bir işe ilişkin görüşme için Cenevre'ya aitti ve geri döneceği bir an bile aklımdan geçmiyor... neredeydim? Ha, Mağara, doğru ya. Ona bir kez bağlandın mı, düşünürsen eğer, Gölgeler cevap veriyor. Bundan hiç şüphe yok. Gölgeler senin düşünmene kuş sürüsü gibi üşüşüyor..."</p>

  <p>"Peki, ya kafatasları?"</p>

  <p>"Ona geliyordum. O1iver Payne -meslektaşımdır- bir gün Mağara ile bir şeyler deneyip oyalanıyordu. Ve öyle tuhaftı ki. Bir fizikçinin bekleyeceği şekilde bir anlam taşımıyordu. Bir fildişi parçacığı aldı, sadece bir parça ve onda Gölgeler yoktu. Tepki göstermedi. Ama oyma fildişi satranç taşı gösterdi. Bir kalastan alınma koca bir tahta parçası göstermedi, tahta cetvel gösterdi. Oyma ahşap bir bibloda daha da fazla vardı... Tanrı aşkına, burada temel zerreciklerden söz ediyorum. Neredeyse hiçbir şeyin küçük, minicik parçalarından. Bu nesnelerin ne olduğunu biliyorlardı. İnsan işçiliği ve insan düşüncesiyle ilintili her şey, Gölgeler ile çevreliydi...</p>

  <p>"Ve sonra Oliver - Dr. Payne - müzedeki bir arkadaşından birkaç fosil kafatası aldı ve bu etkinin zamanda ne kadar geriye gittiğini görmek için onları teste tabi tuttu. Çok gerilerde, kırk bin yıl kadar öncesinde bir sınır var. Ondan önce Gölgeler yok. Ondan sonra, sürüyle.</p>

  <p>Ve belli ki modern insan da ilk kez o zaman ortaya çıkmış. Yani, anlıyorsun ya, uzak atalarımız ama gerçekte bizden hiç de farklı olmayan insanlar..."</p>

  <p>"Toz," dedi Lyra otoriter bir edayla. "Bu işte."</p>

  <p>"Ama işte, fon için başvuruda bulunurken ciddiye alınmak istiyorsan, bu tür bir şey söyleyemezsin. Mantığı yok. Var olamaz. İmkansız ve eğer imkansız değilse, konu dışı ve ikisi de olmasa bile utandırıcı."</p>

  <p>"Mağara'yı görmek istiyorum," dedi Lyra.</p>

  <p>Ayağa kalktı.</p>

  <p>Dr. Malone ellerini saçından geçiriyor ve yorgun gözleri bulutlanmasın diye var gücüyle onları kırpıştırıyordu.</p>

  <p>"Eh, neden olmasın," dedi. "Yarın bir Mağara'mız olmayabilir. Gel içeri."</p>

  <p>Lyra'yı öteki odaya götürdü. Daha büyük bir odaydı, tıklım tıkış anbarik donanımla doluydu.</p>

  <p>"İşte bu. Orada," dedi, boş bir gri renkle ışıldayan bir ekranı eliyle göstererek. "Detektör orada, bütün o tel bağlantı sisteminin arkasında. Gölgeler'i görmek için elektrodlara bağlanman gerekiyor. Beyin dalgalarını ölçmede olduğu gibi."</p>

  <p>"Denemek istiyorum," dedi Lyra.</p>

  <p>"Hiçbir şey görmezsin. Hem çok yorgunum. Çok karışık ."</p>

  <p>"Lütfen! Ne yaptığımı biliyorum!”</p>

  <p>"Biliyorsun, öyle mi? Keşke ben de bilseydim. Hayır, Tanrı aşkına. Bu pahalı, zor bir bilimsel deney. Paldır küldür buraya girip sanki o bir tilt makinesiymiş gibi bir kez denemeyi bekleyemezsin... Hem sen nereden geliyorsun, bakayım? Okulda olman gerekmez mi? Nasıl yolunu bulup da buraya girdin?"</p>

  <p>Sanki yeni uyanıyormuş gibi, yeniden gözlerini ovaladı.</p>

  <p>Lyra titriyordu. Doğruyu söyle, diye düşündü. "Yolumu bununla buldum," dedi ve aletiyometreyi çıkardı.</p>

  <p>"Bu da neyin nesi? Pusula mı?"</p>

  <p>Lyra almasına izin verdi. Aletiyometrenin ağırlığını hissedince, Dr. Malone'un gözleri faltaşı gibi açıldı.</p>

  <p>"Aman Tanrım, altından bu. Sen nasıl oldu da -"</p>

  <p>"Sanırım, Mağara'nın yaptığını yapıyor. Öğrenmek istediğim bu. Eğer bir soruya cevap verebilirsem," dedi Lyra çaresizce, "sizin cevabını bildiğiniz, benim bilmediğim bir şeye, o zaman Mağara'nızı deneyebilir miyim?”</p>

  <p>"O da ne, şimdi de falcılığa mı başladık? Nedir bu şey?"</p>

  <p>"Lütfen! Bana bir soru sorun!"</p>

  <p>Dr. Malone omuzunu silkti. "Ah, tamam," dedi. "Söyle bana... Bu işe girmeden önce ne yaptığımı söyle."</p>

  <p>Lyra aletiyometreyi hevesle ondan aldı ve dönen çarkları çevirdi. İbreler onları göstermeden önce, zihninin doğru resimlere uzandığını hissedebiliyordu, yelkovanın cevap vermek için seğirdiğini de hissetti. Kadranda dönmeye başladığında gözleri onu gözleyerek, hesaplayarak, uzun anlam zincirlerini gerçeğin yattığı yüzeye kadar indirerek izledi.</p>

  <p>Sonra gözlerini kırptı, içini çekti ve geçici transından çıktı.</p>

  <p>"Rahibeydiniz," dedi. "Bunu tahmin edemezdim. Rahibelerin manastırlarında sonsuza kadar kalmaları beklenir. Ama siz kiliseyle ilgili şeylere inanmaktan vazgeçtiniz, ayrılmanıza izin verdiler. Bu benim dünyama benzemiyor, hem de hiç."</p>

  <p>Dr. Malone gözlerini Lyra'ya dikmiş, bilgisayarın yanındaki iskemleye oturdu.</p>

  <p>Lyra, "Doğru, değil mi?" diye sordu.</p>

  <p>"Evet. Ve şundan öğrendin..."</p>

  <p>"Aletiyometremden. Tozla çalışıyor, sanırım. Bunca yolu Toz hakkında bilgi edinmek için geldim, o da bana size gelmemi söyledi. Onun için sizin kara cevherinizin aynı şey olduğunu sanıyorum. Şimdi, Mağara'nızı deneyebilir miyim?"</p>

  <p>Dr. Malone başını iki yana salladı ama hayır anlamına değil, sadece çaresizlikten. Ellerini iki yana açtı. "Pekala," dedi. "Sanırım rüya görüyorum. Devam da etsem fark etmez."</p>

  <p>İskemlesiyle döndü, birkaç düğmeye bastı. Bir elektrikli alet vınlaması ve bilgisayarın soğutma fanının sesi yükseldi. Bu sesleri duyan Lyra, ağzından çıkmakta olan hayret nidasını zar zor bastırdı. Çünkü o odadaki ses, gümüş giyotinin onu ve Pantalaimon'u neredeyse birbirinden ayırdığı, Bolvangar'daki pırıl pırıl odada duyduğu dehşet verici sesin aynıydı. Pantalaimon’un cebinde titrediğini hissetti, güvence vermek amacıyla onu yavaşça sıktı.</p>

  <p>Ama Dr. Malone fark etmemişti; düğmeleri ayarlamakla ve o fildişi tepsilerden bir başkasında harflere vurmakla meşguldü.</p>

  <p>O vurunca ekran renk değiştirdi ve üzerinde birtakım küçük harflerle sayılar belirdi.</p>

  <p>"Şimdi otur," dedi, Lyra için bir iskemle çekti. Sonra bir kavanozu açarak, "Elektrik temasını sağlamak için cildine biraz jöle sürmek zorundayım," dedi. "Kolayca yıkanır. Şimdi kıpırdama."</p>

  <p>Dr. Malone her biri yassı bir yastıkla sona eren altı tel aldı ve onları Lyra'nın başında çeşitli yerlere bağladı.</p>

  <p>Lyra kararlı bir şekilde kıpırdamadan oturdu ama hızlı hızlı nefes alıyordu ve kalbi küt küt çarpıyordu.</p>

  <p>"Tamam, şimdi iyice bağlandın," dedi Dr. Malone.</p>

  <p>"Oda Gölgeler ile dolu. Ona bakarsan, evren Gölgeler ile dolu. Ama bu onları görmemizin tek yöntemi, zihnini boşaltıp ekrana bakmak. Hadi bakalım, başla."</p>

  <p>Lyra baktı. Cam karanlık ve boştu. Hayal meyal, kendi yansımasını gördü, ama hepsi oydu. Bir deney olarak, aletiyometreyi okurmuş gibi yaptı ve şunu sorduğunu hayal etti: Bu kadın Toz hakkında ne biliyor? O hangi soruları soruyor?</p>

  <p>Kafasında aletiyometrenin ibrelerini kadran çevresinde hareket ettirdi ve o bunu yaparken ekran kırpışmaya başladı. Şaşırdı, dikkati dağıldı, kırpışma söndü. Dr. Malone'un yerinde doğrulmasına yol açan heyecan dalgacığını fark etmedi: kaşlarını çattı, öne eğildi ve yeniden dikkatini topladı.</p>

  <p>Bu sefer cevap hemen geldi. Tıpkı auroranın ışıldayan perdeleri gibi, dans eden bir ışık deresi aktı ekran boyunca. Birtakım desenlere bürünüp bir an öyle kaldılar, ama hemen ardından ayrılıp bu sefer farklı biçimlerde ya da farklı renklerde yeniden bir araya geldiler; ilmek oldular ve sallandılar, püskürerek gittiler, gökte yön değiştiren bir kuş sürüsü gibi aniden bir oraya bir buraya sapan ışıltı sağanakları halinde patlak verdiler. Lyra gözlerken, aletiyometreyi okumaya başladığı sıralardaki aynı duyguyu, anlamanın eşiğindeki titreme duygusunu hissetti.</p>

  <p>Bir başka soru sordu: Bu Toz mu? Bu desenleri yapanla aletiyometrenin ibresini hareket ettiren aynı şey mi?</p>

  <p>Cevap daha fazla ilmeklerle ve ışık anaforlarıyla geldi. Lyra, evet dediğini tahmin etti. Sonra başka bir şey düşündü, Dr. Malone'la konuşmak için döndü ve onu ağzı açık, elini başına götürmüş halde buldu.</p>

  <p>"Ne?" dedi.</p>

  <p>Ekran soldu. Dr. Malone gözlerini kırptı.</p>

  <p>"Ne var?" dedi Lyra gene.</p>

  <p>"Ah - şimdiye kadar gördüğüm en iyi gösteriyi sundun, hepsi bu,” dedi Dr. Malone. "Ne yapıyordun? Ne düşünüyordun?"</p>

  <p>"Bunu daha net hale getirebileceğinizi düşünüyordurn,” dedi Lyra.</p>

  <p>"Daha net mi? Şimdiye kadar hiç böyle net olmamıştı."</p>

  <p>"Ama ne anlama geliyor? Okuyabiliyor musunuz?"</p>

  <p>"Eh," dedi Dr. Malone, "bir mesajı okumak şeklinde okumuyorsun, öyle işlemiyor. Olan şu ki, Gölgeler onlara sunduğun dikkate karşılık veriyorlar. Bu yeterince devrim yaratıcı; bilinçliliğimize cevap veriyorlar, anlıyorsun ya."</p>

  <p>"Hayır," diye açıkladı Lyra, "benim demek istediğim, oradaki renkler ve biçimler. Başka şeyler de yapabilir, bu Gölgeler. İstediğiniz her şekli yapabilirler. Yapmalarını isterseniz eğer, resim de yapabilirler. Bakın."</p>

  <p>Ve geri döndü, yeniden zihnini bir noktaya odakladı, ama bu sefer kendi kendine ekranın kenarına sıralanmış otuz altı sembolünün hepsiyle gerçekten de aletiyometre olduğunu hayal etti. Artık onları o kadar iyi biliyordu ki, hayali yelkovanla akrebi mumu (anlayış için), alfa ve omegayı (lisan için) ve karıncayı (hamaratlık için) gösterecek şekilde hareket ettirirken soruyu da oluşturdu: Gölgeler'in lisanını anlamak için bu insanların ne yapması gerekirdi?</p>

  <p>Ekran, düşüncenin kendisi kadar hızla cevap verdi ve çizgilerle ani ışıkların karmaşası içinde bir dizi resim kusursuz bir berraklıkla oluştu: pusulalar, gene alfa ve omega, şimşek, melek. Her resim farklı sayıda yanıp söndü ve sonra da farklı bir üçlü geldi: deve, bahçe, ay.</p>

  <p>Lyra onların anlamlarını açıkça gördü ve açıklamak için zihnini serbest bıraktı. Bu sefer geri döndüğünde Dr. Malone'u yüzü bembeyaz, iskemlesinde arkaya yaslanmış, masanın kenarını sıkı sıkı tutarken gördü.</p>

  <p>"Diyor ki," diye anlattı Lyra ona, "benim dilimde söylüyor, tamam mı - resimlerin dilinde. Aletiyometre gibi.</p>

  <p>Ama dediği şu ki, eğer onu belli bir şekilde ayarlarsanız normal dili, kelimeleri de kullanabilirmiş. Ayarlama yapıp ekrana kelimeler koymasını sağlayabilirsiniz. Ancak sayılarla dikkatle, epeyce bir uğraşmanız gerekecek - hani pusulalar vardı ya - ve şimşek de daha fazlı anbarik lazım demekti - yani elektrik gücü demek istiyorum. Ve melek - tamamen mesajlarla ilgili. Söylemek istediği şeyler var. Ama o ikinci kısma gittiğinde... Asya demek istedi, neredeyse en doğusu ama tam da değil. Bu hangi ülke olur bilmiyorum - Çin, belki. Ve o ülkede Tozla, yani Gölgeler demek istiyorum, bir konuşma yöntemleri var, sizin burada bir yönteminiz olduğu ve benim de - benim resimlerim var, oysa onlar çubuk kullanıyor. Sanırım kapıdaki resmi kastetti ama anlamadım, aslında.</p>

  <p>İlk gördüğümde, önemli bir yanı var diye düşündüm, ama ne olduğunu bilemedim. Gölgeler ile konuşmanın pek çok yöntemi olmalı." Dr. Malone'un soluğu kesilmişti.</p>

  <p>"I Ching," dedi. "Evet, Çince. Bir tür kehanet - aslında, fal... Ve evet, çubuk kullanıyorlar. Orada süs olarak duruyor,” dedi, sanki Lyra'ya, buna gerçekte inanmadığı konusunda güvence vermek istermiş gibi. "Bana, insanların I Ching 'e danıştıkları zaman, Gölge zerrecikleriyle temasa geçtiklerini mi söylüyorsun? Kara cevherle mi?"</p>

  <p>"Evet," dedi Lyra. "Bir sürü yöntemi var, dediğim gibi. Bunun daha önce farkına varmamıştım. Sadece bir tane var sanıyordum."</p>

  <p>"Ekrandaki o resimler..." diye başladı Dr. Malone.</p>

  <p>Lyra zihninin kıyısında bir düşünce ürpertisi hissetti ve ekrana döndü. Daha tam olarak bir soru oluşturamamıştı ki, daha da fazla resim çakmaya başladı, birbirlerinin ardı sıra öyle süratle geliyorlardı ki, Dr. Malone onları izlemekte güçlük çekiyordu, ama Lyra ne dediklerini biliyordu, yeniden ona döndü.</p>

  <p>"Sizin de önemli olduğunuzu söylüyor," dedi bilgine. "Yapacak önemli bir işiniz olduğunu söylüyor. Ne olduğunu bilmiyorum, ama doğru olmasa söylemez. O zaman onun kelime kullanmasını sağlamanız gerek herhalde ki, ne dediğini anlayasınız."</p>

  <p>Dr. Malone sessiz kaldı. Sonra, "Peki," dedi, "sen sahiden nereden geliyorsun?"</p>

  <p>Lyra ağzını büktü. Şimdiye kadar sadece bitkinlik ve umutsuzlukla hareket etmiş olan Dr. Malone'un normalde işini nerden geldiği belli olmayan yabancı bir çocuğa asla göstermeyeceğini ve şimdi de buna pişman olmaya başladığını fark etti. Ama Lyra gerçeği söylemek zorundaydı.</p>

  <p>"Başka bir dünyadan geliyorum,” dedi. "Doğru bu. Oradan bu dünyaya geldim. Geldim... kaçmak zorunda kaldım, çünkü benim dünyamdaki insanlar beni kovalıyordu, öldürmek için. Ve aletiyometre de aynı... aynı yerden geliyor. Onu bana Jordan Koleji'nin Başkanı verdi. Benim Oxfordum da bir Jordan Koleji var, ama burada yok. Baktım. Ve aletiyometreyi okumayı kendi kendime öğrendim. Bir zihnimi boşaltma yöntemim var, resimlerin ne anlatmak istediğini hemencecik anlıyorum.</p>

  <p>Tam sizin şeyler hakkında dediğiniz gibi... şüpheler ve esrarlar falan. Bu yüzden de Mağara'ya bakınca aynı şeyi yaptım ve aynı şekilde işliyor, demek ki benim Toz'umla sizin Gölgeler'iniz de aynı. Öyleyse..."</p>

  <p>Dr. Malone şimdi tamamen uyanmıştı. Lyra aletiyometreyi aldı ve sırt çantasına koymadan önce, kadife örtüsüyle, çocuğunu koruyan bir anne gibi sardı.</p>

  <p>"Her neyse,” dedi, ”eğer isterseniz bu ekranı sizinle kelimelerle konuşur hale getirebilirsiniz. Sonra da benim aletiyometre ile konuştuğum gibi siz de Gölgelerle konuşursunuz. Ama bilmek istediğim şey şu, neden benim dünyamdaki insanlar ondan nefret ediyor? Toz, yani, Gölgeler. Kara cevher. Onu yok etmek istiyorlar. Kötü olduğunu düşünüyorlar. Ama ben onların yaptığının kötü olduğunu düşünüyorum. Yaparlarken gördüm. Öyleyse nedir, Gölgeler? İyi mi, kötü mü, ne?"</p>

  <p>Dr. Malone yüzünü ovaladı, yanakları daha da kızardı.</p>

  <p>"Bu konudaki her şey utanç verici?," dedi. "Sen bir bilimsel laboratuvarda iyi ve kötüden söz etmenin ne kadar utanç verici olduğunu biliyor musun? Hiçbir fikrin var mı? Benim bilgin olmamın nedenlerinden biri de, böyle şeyleri düşünmek zorunda kalmamaktı."</p>

  <p>"Düşünmelisiniz," dedi Lyra haşin haşin. "Gölgeler'i, Toz’u, her neyse onu, böyle şeyleri, iyiyi kötüyü falan, düşünmeden araştıramazsınız. Onun dediğine göre, bunu yapmanız gerekiyor, unutmayın. Reddedemezsiniz. Burayı ne zaman kapatacaklar?"</p>

  <p>"Fon komitesi hafta sonunda karar verecek... Niye?"</p>

  <p>"Öyleyse bu gece sizin de ondan," dedi Lyra. "Bu makine şeyini, ekrana benim yaptığım gibi resimler değil de kelimeler koysun diye ayarlayabilirsiniz. Kolaylıkla yapabilirsiniz. Sonra onlara gösterirsiniz, onlar da size devam etmeniz için para vermek zorunda kalır. Ve Toz hakkında, ya da Gölgeler hakkında her şeyi öğrenir, bana söylersiniz. Anlıyorsunuz ya," diye devam etti biraz kibirli bir şekilde, yetersiz bir hizmetçiye bir şeyler anlatan bir düşes gibi, "aletiyometre bana bilmeye ihtiyacım olanı tam olarak söylemiyor. Ama siz benim için bulabilirsiniz. Yoksa belki de o Ching şeyini yapmam gerekecek, çubuklarla. Oysa resimlerle çalışmak daha kolay. En azından, ben böyle düşünüyorum. Şimdi bunu çıkaracağım," diye ekledi ve başındaki elektrodları çekip çıkardı.</p>

  <p>Dr. Malone ona, jöleyi silsin diye kağıt mendil verdi ve telleri katladı.</p>

  <p>"Demek gidiyorsun?" dedi. "Eh, bana tuhaf bir saat yaşattın, hiç kuşku yok."</p>

  <p>"Onu kelimelerle çalışır hale getirecek misiniz?" dedi Lyra, sırt çantasını alarak.</p>

  <p>"Doğruyu söylemek gerekirse bu da ancak fon başvurusunu tamamlamak kadar yararlı," dedi Dr. Malone.</p>

  <p>"Hayır, dinle. Yarın gene gelmeni istiyorum. Bunu yapabilir misin? Aynı saatte. Başka birine de göstermeni istiyorum. "</p>

  <p>Lyra gözlerini kıstı. Bir tuzak mıydı bu?</p>

  <p>"Peki, oldu," dedi. "Ama unutmayın, bilmem gereken şeyler var."</p>

  <p>"Evet. Tabii. Gelecek misin?"</p>

  <p>"Evet," dedi Lyra. "Geleceğim dersem, gelirim. Size yardım edebilirim, sanırım."</p>

  <p>Ve gitti. Masadaki kapıcı bir an başını kaldırıp baktı, sonra gazetesine geri döndü.</p>

  <p>"Nuniatak kazısı," dedi arkeolog, koltuğunu döndürerek. "Bir ay içinde bana bunu soran ikinci insansın."</p>

  <p>"Öteki kimdi?" dedi Will, derhal gardını alarak.</p>

  <p>"Sanırım bir gazeteciydi. Emin değilim."</p>

  <p>"Niçin hakkında bilgi almak istiyormuş?"</p>

  <p>"O gezide kaybolan adamlardan birine ilişkin olarak. Keşif heyeti, soğuk savaşın doruk noktasında ortadan kayboldu. Herhalde bunu hatırlamayacak kadar gençsin. Amerikalılar ve Ruslar, Arktik'in her yanında muazzam radar tesisatı kuruyorlardı... Her neyse, senin için ne yapabilirim?"</p>

  <p>"Şey,” dedi Will, sakin kalmaya çalışarak. "Aslında sadece o sefer hakkında bilgi edinmeye çalışıyordum. Tarih öncesi insanlar hakkındaki bir okul projesi için. Ve kaybolan bu keşif heyeti hakkında bir şeyler okudum, meraklandım."</p>

  <p>"Eh, görüyorsun ki, tek meraklanan sen değilsin. O sıralar bu konuda büyük bir patırtı çıkmıştı. Gazeteci için hepsini araştırdım. Tam olarak bir kazı değilmiş, bir ön tetkikmiş daha çok. Vakit ayırmaya değip değmeyeceğini anlamadan kazı yapamazsın, bu grup da birkaç kazı yerine bakıp bir rapor hazırlamaya gitmiş. Toplam altı adam. Bazen bu tür bir keşif gezisinde başka bir disiplinden insanlarla - bilirsin, jeologlar gibi - gücünü birleştirirsin ki, masrafları paylaşın. Onlar kendilerini ilgilendiren şeylere bakar, biz de bizimkilere. Bu defa ekipte bir fizikçi varmış. Sanırım yüksek düzeyde atmosferik zerrecikler arıyordu. Aurora, bilirsin, kuzey ışıkları. Radyo vericili balonları varmış, besbelli.</p>

  <p>"Onlarla bir de başka adam varmış. Sabık bir Deniz Piyadesi, bir tür profesyonel kaşif. Hayli yabani bir bölgeye gidiyorlardı, kutup ayıları da Arktik'te daima tehlike oluşturur. Arkeologlar bazı şeylerle başa çıkabilir ama biz ateş etmek için eğitilmedik ve bunu yapan, rotayı belirleyen, kamp kurabilen ve bütün bu hayatta kalma işlerini yapan biri çok yararlı olur.</p>

  <p>"Ama sonra hepsi yok oldu. Yerel bir araştırma istasyonu ile radyo teması halindeydiler, ne var ki bir gün sinyal gelmedi, başka da hiçbir şey duyulmadı. Şiddetli kar fırtınası varmış ama bu da olağandışı bir şey değil. Arama seferi, son kamplarını aşağı yukarı el değmemiş halde buldu, ayılar erzaklarını yemiş olsa da. Ancak insanlardan tek bir iz yoktu.</p>

  <p>"Ve korkarım, sana anlatabileceğimin hepsi bu."</p>

  <p>"Evet," dedi Will. "Teşekkürler. Şey... şu gazeteci," diye devam etti, kapıda durarak. "Adamlardan biriyle ilgilendi demiştiniz. Hangisiyle?"</p>

  <p>"O kaşif tiple. Parry diye bir adam."</p>

  <p>"Neye benziyordu? Gazeteci yani?"</p>

  <p>"Çünkü..." Will'in aklına, mantıklı bir sebep gelmedi. Sormamalıydı. "Hiçbir nedeni yok. Sadece merak ettim."</p>

  <p>"Hatırladığım kadarıyla, iri yarı sarışın bir adamdı. Çok açık renk saçlı.”</p>

  <p>"Tamam, teşekkürler,” dedi Will ve gitmek üzere döndü.</p>

  <p>Adam onun odadan çıkmasını, hiçbir şey söylemeden, kaşları biraz çatık, izledi. Will onun telefona uzandığını gördü ve binayı hemen terk etti.</p>

  <p>Titrediğini fark etti. Sözümona gazeteci, evine gelen adamlardan biriydi: uzun boylu, sanki kaşı ya da kirpiği yokmuş gibi görünecek kadar açık sarı saçlı bir adam.</p>

  <p>Will'in merdivenlerden aşağı yuvarladığı o değildi: O, Will aşağı koşar ve cesedin üstünden atlarken oturma odasının kapısında beliren adamdı.</p>

  <p>Ama gazeteci değildi.</p>

  <p>Yakında büyük bir müze vardı. Will, sanki çalışıyormuş gibi klipsli tahtasını elinde tutarak içeri girdi ve tabloların asılı olduğu bir galeride oturdu. Fena halde titriyordu, kendini hasta hissediyordu, çünkü birini öldürdüğünü, katil olduğunu bilmek ona baskı yapıyordu. Şimdiye kadar bu düşünceyi aklından uzak tutmuştu, ama artık engelleyemiyordu. Adamın canını almıştı.</p>

  <p>Yarım saat kadar kıpırdamaksızın oturdu, yaşadığı en kötü yarım saatlerden biriydi. İnsanlar geldiler gittiler, tablolara baktılar, alçak sesle konuştular, onu yoksaydılar; bir galeri görevlisi birkaç dakika, elleri arkasında kapı girişinde durdu, sonra ağır ağır uzaklaştı; Will yaptığı şeyin korkunçluğuyla boğuştu ve tek bir kasını bile oynatmadı.</p>

  <p>Sonra yavaş yavaş sakinleşti. Annesini savunuyordu. Annesini korkutuyorlardı; durumu göz önüne alınırsa, ona zulmediyorlardı. Evini savunmaya hakkı vardı. Babası da bunu yapmasını isterdi. Yapmıştı, çünkü doğrusu buydu. Onların yeşil deri sumeni çalmalarına engel olmak için yapmıştı bunu. Babasını bulabilmek için yapmıştı; buna hakkı yok muydu yani? Birden bütün çocukça oyunları gözünde canlandı, kendisi ile babasının birbirlerini çığlardan kurtardığı ya da korsanlarla savaştığı oyunlar. Eh, işte şimdi gerçek olmuştu. Seni bulacağım, dedi zihninden. Sadece bana yardım et, bulacağım seni anneme göz-kulak olacağız ve her şey yoluna girecek...</p>

  <p>Ve sonuçta şimdi saklanacak bir yeri vardı, kimsenin onu bulamayacağı, emin bir yer. Sumendeki kağıtlar da (ki, hâlâ okumaya vakit bulamamıştı) Cittâgazze'deki şiltenin altında emniyetteydi.</p>

  <p>Nihayet insanların daha kararlı bir şekilde hareket ettiklerini, hepsinin tek yöne gittiklerini fark etti. Gidiyorlardı, çünkü görevli onlara müzenin on dakika içinde kapanacağını söylüyordu. Will kendini toplayıp müzeden çıktı. Avukatın bürosunun bulunduğu High Street'i buldu ve, daha önce söylediklerine rağmen, acaba onu görmeye gitsem mi diye düşündü. Adamın yeterince dostane bir hali vardı...</p>

  <p>Ama tam sokaktan karşıya geçip içeri girmeye karar vermişti ki, birden durdu.</p>

  <p>Soluk kaşlı uzun boylu adam bir arabadan çıkıyordu.</p>

  <p>Will hemen kayıtsızca yana döndü ve yanındaki kuyumcunun vitrinine baktı. Adamın yansımasının etrafa baktığını, kravatının düğümünü düzelttiğini ve avukatın bürosuna girdiğini gördü. O içeri girer girmez Will uzaklaştı, kalbi gene çarpıyordu. Emin bir yer yoktu. Üniversite kütüphanesine yollandı ve Lyra'yı bekledi.</p>
</body>
</html>
