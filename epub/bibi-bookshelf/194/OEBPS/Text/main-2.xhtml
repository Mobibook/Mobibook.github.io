<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <p><a id="bookmark0"></a><span style="font-weight:bold;">altı</span></p>

  <p>Arnie Kott, Mars'taki tek klavsenin sahibiydi. Çalgının akordu bozuktu ve bu konuda hizmet verebilecek kimseyi bulamıyordu. Mars'ta klavseni akort edebilecek bir alet de yoktu.</p>

  <p>Bir aydır bunun üstesinden gelebilmesi için ehlileştirilmiş Çöladamı'nı eğitiyordu; Çöladamı'nın, iyi bir müzik kulağı vardı ve Arnie'nin ne istediğini anlıyormuş gibiydi. Heliogabalus, klavyeli çalgı bakımı hakkında bir el kitabına sahipti, Çöladamı diyalektine çeviri yapabilecek bilgi donanımına sahipti ve Arnie, her gün ondan sonuç bekliyordu. Ama bu arada klavsen, hâlâ fiili olarak çalınmaz durumdaydı.</p>

  <p>Arnie Kott, Anne Esterhazy'yi ziyaretinden Lewistown'a geri döndüğünde çok üzgündü. Karaborsacı Norbert Steiner"in ölümü tam bir felaketti ve Arnie, bu açığı kapayabilmek için sağlam bir manevra yapması gerektiğini biliyordu. Saat öğleden sonra üçtü. Yeni İsrail gezisinden ne getirmişti? Sadece biraz kötü haber. Her zamanki gibi, Anne ile hiçbir şey konuşulamıyordu; kendi amatörce mücadele ve nedenleriyle yaşamaya devam ediyordu, Mars'ın maskarası olsa bile bunu umursamazdı.</p>

  <p>"Allah seni kahretsin Heliogabalus," dedi Arnie öfkeyle. "Ya şu lanet aleti çalıştırırsın, ya da seni Lewistown'dan atarım. Irkının geri kalanıyla birlikte çölde böcek ve kök yemeye geri dönebilirsin."</p>

  <p>Klavsenin yanında oturan Çöladamı ürktü, Arnie Kott'a keskin bakışlarla baktı ve gözlerini bir kez daha el kitabına indirdi.</p>

  <p>"Burada asla bir şey onarılamaz zaten," diye söylendi Arnie</p>

  <p>Mars'ın kırıldığında yeniden birleştirilemeyecek şeylerle dolu olduğuna karar verdi; orijinal hali mükemmeldi ama onlar ve onların mülkiyeti, gezegeni paslı parçacıklarla dolu kullanışsız bir enkaz haline getirmişti. Bazen kendini, koskocaman bir hurda yığınını yönetiyormuş gibi hissediyordu. Bir kez daha, çölde karşılaştığı Yee Şirketi'nin onarım aracını ve onu kullanan adamı düşündü. Özgür piçler, dedi kendi kendine. Ne işe yaradıklarını biliyorlardı. Gezegenin ekonomisi için gereken şey suratlarında yazılıydı, "Hiçbir şeye boyun eğmeyiz vs. vs." Arnie, Sendika Sarayı'ndaki dairesinin dışında sahip olduğu Lewistown'daki evinin geniş salonunda, elleri ceplerinde, kaşları çatık bir halde dolandı.</p>

  <p>Düşün: O herif benimle aynen böyle konuşmuştu. Kendine böylesine güvenebilmesi için çok, çok iyi bir tamirci olması gerekirdi.</p>

  <p>Yapacağım son şey olsa bile o adamı bulacağım. Kimse benimle böyle konuşup sonra da çekip gidemez.</p>

  <p>Ama Yee Şirketi'nin kendini beğenmiş tamircisiyle ilgili iki şey, yavaş yavaş kafasında oturmaya başladı; adam çok pratik biriydi ve işlerin bir şekilde yürütülmesi gerektiğini biliyordu. Yönetimin kuralları, ikinci plandaydı. Burada bir ortaçağ toplumu yaşamıyor diye düşündü Arnie. Eğer herif gerçekten iyiyse, bana istediğini söyleyebilir, beni sadece sonuçlar ilgilendirir.</p>

  <p>Aklında tüm bu düşüncelerle, Bunchewood Parkı'ndaki Yee Şirketi'ni aradı ve hemen Bay Yee'nin kendisiyle hatta geldi.</p>

  <p>"Dinle," dedi Arnie. "Burada bozuk bir kodlayıcım var, eğer onu çalıştırabilirseniz, belki sizinle sürekli bir sözleşme yapabilirim, beni dinliyor musunuz?"</p>

  <p>Şüphesiz ki Bay Yee dinliyordu. "En iyi adamımız geliyor efendim. Ve size kesinlikle doyuracak bir hizmeti vereceğimizi biliyorum, gece ya da gündüz, herhangi bir saatte."</p>

  <p>"Ben özellikle birini istiyorum," dedi Arnie ve çölde rastladığı tamirciyi tarif etti.</p>

  <p>"Genç, koyu renk saçlı, zayıf," diye tekrarladı Bay Yee. "Gözlüklü, sinirli tavırları olan biri. Bu Bay Jack Bohlen olabilir. En iyimiz."</p>

  <p>"Sana söyleyeyim," dedi Arnie, "o herif, Bohlen, benimle kimseye izin vermediğim bir şekilde konuştu ama sonra düşündüm de haklıydı ve onu gördüğümde, bunu yüzüne söyleyeceğim." Aslında, Arnie, tartıştıkları konunun ne olduğunu artık hatırlamıyordu. "Şu herif, Bohlen, akıllı birine benziyor, bugün buraya gelebilir mi?"</p>

  <p>Bay Yee, hiç duraksamadan, saat beş için söz verdi.</p>

  <p>"Memnun olurum," dedi Arnie. "Emin olun ve bunu ona da söyleyin ki; Arnie kin tutmaz. O an elbette çok şaşırdım ama artık şaşkınlığım geçti. Ona söyleyin-" Düşündü, "Bohlen'e söyleyin, düşüncelerim hakkında kesinlikle hiçbir endişeye kapılmasın." Telefonu kapatıp zalim ve tatlı bir başarı duygusu hissederek geriye yaslandı.</p>

  <p>Böylece günü tamamen boşa geçmiş olmayacaktı. Bunun yanında Anne'in Yeni İsrail haberlerinden bir parça ilginç bilgi almıştı. F.D.R Dağları'ndaki söylentiler konusunu açmıştı ve Anne, her zamanki gibi, Dünya'dan buraya ulaşan dedikoduları biliyordu, tabii bunlar ağızdan ağıza yayıldıklarından çarpıtılmış ve kırpılmış haldeydiler . .. ama orada, bir doğruluk vardı. Dünya'daki BM, şu periyodik darbelerinden birini yapmak üzereydi. Birkaç hafta içinde F.D.R'ye saldıracak ve kimseye ait olmayan - bu doğruydu - bu topraklara kamu mülkü olarak el koyacaktı. Peki ama BM'nin, bu değersiz mülkten koca bir parça istemesinin nedeni neydi? İşte burada Anne'in hikâyesi kafa karıştırmaya başlıyordu. Cenova'da dolaşan bir dedikoduya göre, BM oraya, Dünya'dan gelen göçmenlerin gözünü boyamak için, Eden Bahçesi'ne benzer büyük bir çokuluslu park yapacaktı. Bir başka dedikoduya göre, BM mühendisleri, Mars'taki güç kaynaklarını geliştirme sorununu çözmek adına son ve büyük bir girişimde bulunacaklardı; boyutları ve faaliyet alanı birbirine eşit, büyük bir hidrojen atomik enerji tesisi kuracaklardı. Su sistemi yeniden güçlendirilecekti. Ayrıca gereken güç kaynaklarıyla beraber, bedava arazi, hafif yerçekimi kuvveti, düşük vergilendirme gibi avantajlar sayesinde ağır endüstri sonunda Mars'a yayılacaktı.</p>

  <p>Başka bir söylentiye göre de BM, Birleşik Devletler ve Sovyet planlarını, aynı genel hatlar boyunca yaymak için askeri bir üs kuracaktı.</p>

  <p>Hangi hikâye doğru olursa olsun kesin olan bir şey vardı; F.D.R'ye ait bazı topraklar yakında çok değerli olacaklardı. Bütün arazi, şimdiden, yarım dönümden yüz bin dönüme kadar değişen büyüklüklerde, şaşırtıcı derecede düşük fiyatlarla satışa çıkarılmıştı. Ama spekülatörler BM'nin planlarının rüzgârını arkalarına aldıklarında bu durum değişecekti... şüphesiz spekülatörlerin şimdiden harekete geçmişti. Mars'ta toprak edinebilmek için orada olmalıydılar, bu işi Dünya'dan halledemezlerdi, yasa böyleydi. Eğer Anne'in duydukları doğruysa, spekülatörlerin Mars'a gelmeye başlamaları an meselesiydi. Gelişleri, kolonizasyonun ilk yıllarındaki duruma benzeyecekti.</p>

  <p>Arnie, akortsuz klavseninin başına oturarak, Scarlatti sonatlarından birini açtı ve en sevdiklerinden biri olan, aylardır çalıştığı, çapraz el bir parçayı çalmaya başladı. Güçlü, ritmik ve şiddetli bir müzikti, ve bozulmuş sese aldırmadan, tuşlara keyifle dokunuyordu. Heliogabalus, kendi el kitabı üzerinde çalışmak için uzağa kaçtı; ses kulaklarını rahatsız etmişti.</p>

  <p>Çalmayı sürdürürken Heliogabalus'a "Bende bunun bir uzunçaları var," dedi, "ama lanet olası öyle eski ve değerli ki çalmaya cesaret edemiyorum."</p>

  <p>"Uzunçalar da nedir," diye sordu Çöladamı.</p>

  <p>"Anlatsam da anlamazsın. Glenn Gloud yorumlamış. Kırk yıllık bir şey, bana ailemden kaldı. Annemindi. O adam gerçekten bu çapraz el sonatlarına epeyce emek harcamış." Kendi çalışı hevesini kırdı ve çalmayı bıraktı. Bu alet, onu Yuva'dan buraya getirtmeden önceki gibi, en iyi halinde olsa bile, ben asla iyi çakmayacağım, diye düşündü.</p>

  <p>Arnie, çalmaksızın taburede oturarak, F.D.R Dağları'ndaki toprakların sunduğu altın fırsatları kafasında evirip çevirdi. Sendika sermayesiyle her an toprak satın alabilirdi. Ama <span style="font-style:italic;">nereden</span><sup>7</sup> Bu çok büyük bir araziydi, <span style="font-style:italic;">hepsini</span> satın alamazdı.</p>

  <p>Büyüklüğünü kim biliyordur, diye sordu kendine. Şu Steiner büyük olasılıkla biliyordu, çünkü anladığım kadarıyla, asıl işleri o bölgede - Daha doğrusu, o bölgedeydi. Gelip giden maden arayıcıları vardı. Ve Çöladamları de orada yaşıyordu.</p>

  <p>"Helio," dedi. "F.D.R'nin büyüklüğünü biliyor musun?"</p>

  <p>"Hayır efendim, ben oraları tanımıyorum, oralardan uzak duruyorum. Bomboş, soğuk ve cansız yerler."</p>

  <p>"Orada, Çöladamları'nın geleceği görmek istediklerinde gittikleri bir kehanet taşı olduğu doğru mu?"</p>

  <p>"Evet efendim, ilkel Çöladamları'nın böyle bir taşı var. Ama bu tamamen batıl bir inanç. Bu taşa Kirli Tokmak deniyor."</p>

  <p>"Sen ona hiç danışmıyor musun?"</p>

  <p>"Hayır efendim."</p>

  <p>"Gerekirse o taşı bulabilir misin?"</p>

  <p>"Evet efendim."</p>

  <p>"Eğer şu lanet Kirli Tokmak taşınıza benim için bir soru sorarsan sana bir dolar veririm."</p>

  <p>'Teşekkür ederim efendim ama bunu yapamam."</p>

  <p>"Neden Helio?"</p>

  <p>"Böylesi bir hileyle danışmam, cehaletimi ilan etmek olur."</p>

  <p>"Tanrım," dedi Arnie nefretle. "Sadece bir oyun - Yapamaz mısın bunu? Bir şaka."</p>

  <p>Çöladamı bir şey söylemedi, ama dürüst, esmer yüz kin doluydu. El kitabını okumaya devam eder gibi göründü.</p>

  <p>"Sizin yerli dininizden vazgeçmeniz aptalcaydı," dedi Arnie. "Ne kadar zayıf olduğunuzu gösterdiniz. Ben yapmazdım. Kirli Tokmak'ı nasıl bulacağımı söyle, gidip kendim soracağım. Biliyorum ki sizin lanet dininiz, geleceği görebileceğinizi söyler. Bunda bu kadar acayip olan ne? Ardımızdaki Yuva'mızda olağanüstü duyuları olan insanlar vardı ve bazıları öngörü sahibiydi, geleceği görebiliyorlardı. Tabii biz onları diğer çatlaklarla birlikte kilitliyoruz, çünkü bu bir şizofreni belirtisi, ne demek istediğimi anlıyor musun?"</p>

  <p>"Evet efendim,"dedi Heliogabalus. "Şizofreniyi biliyorum; insanın içindeki vahşi."</p>

  <p>"Şüphesiz, bu durum ilkel düşünme yollarının yeniden ortaya çıkışı olarak görülebir ama geleceği okuyabiliyorsan ne olmuş yani? Ardımızdaki Yuva'da bulunan şu zihinsel sağlık kamplarında o tiplerden yüzlerce olmalı-" Birden Arnie'nin aklına bir fikir geldi. Mars'ta da böyle birileri olmalıydı, B-G Kampı'nda.</p>

  <p>Kirli Tokmak'ı filan boş ver diye düşündü. B-G'yi kapatmalarından önce bir gün gidip kendime geleceği gören bir çatlak bulacağım; onu kefaletle kamptan alıp ödemelerini yapmak üzere buraya, Lewistown'a getireceğim.</p>

  <p>Telefona gitti ve Sendika sekreteri Edward L. Goggins'i aradı. "Eddy," dedi adam telefona geldiğinde, "psikiyatri kliniğimizi dolaş ve şu doktorları yakala, geleceği okuyan bir hastanın tanımını öğren, yani belirtiler nedir? B-G Kampı'nda böyle</p>

  <p>bir hasta varsa yakalayalım.”</p>

  <p>"Tamam Arnie, yaparım."</p>

  <p>"Mars'taki en iyi psikiyatrist kim, Eddy?"</p>

  <p>"Tanrım. Arnie, bunu araştıracağım. Taşımacılar'da iyi bir tane var, Milton Glaub. Bunu biliyorum çünkü, karımın erkek kardeşi bir Kamyoncu ve geçen yıl, Glaub'la psikanaliz seansları yapmıştı."</p>

  <p>"Sanırım şu Glaub, B-G'yi oldukça iyi tanıyor."</p>

  <p>"Ah, evet, Arnie; haftada bir oraya gider, bu işi sırayla yapıyorlar. Yahudiler çok iyi para veriyor, harcayacak çok paraları var. Biliyorsun ki parayı Dünya'daki İsrail'den alıyorlar."</p>

  <p>"İyi, şu Glaub'u yakala ve bana mümkün olduğunca çabuk kâhin bir şizofren bulmasını söyle. Ona düzenli ödeme yap, ama sadece mecbur kalırsan; psikiyatristlerin çoğu düzenli gelir için kıvranıyor, ama pek bulamıyorlar. Anladın mı Eddie?"</p>

  <p>"Evet Arnie." Sekreter, telefonu kapattı.</p>

  <p>"Hiç psikanalizin yapıldı mı Helio?" dedi Arnie neşeli bir sesle.</p>

  <p>"Hayır bayım. Psikanaliz tümüyle bir aptallık."</p>

  <p>"Nasıl yani?"</p>

  <p>"Hiç üzerinde durmadıkları soru, hasta bireyi yeniden biçimlendirmenin ne olduğu. 'Ne' diye bir şey yok bayım."</p>

  <p>"Seni anlamıyorum Helio."</p>

  <p>"Hayatın anlamı bilinmiyor, yaşam kriterlerinin gözünden saklanmanın yolu da. Kim, belki de şizofrenler yanılmıyordur, diyebilir? Bayım, onlar cesur bir yolculuğa çıkıyor. Onlar, birinin kabullenip uygulayacağı, basit şeylere sırt çeviriyorlar; içe, gerçek <span style="font-style:italic;">anlama</span> dönüyorlar. Orada, dipsiz kara gece, bir kuyu var. Geri dönebileceklerini kim söyleyebilir? Eğer dönerlerse, gerçek anlamı bir anlığına görmüş birileri olarak nasıl olacaklar? Onları takdir ediyorum."</p>

  <p>"Tanrım," dedi Arnie kelimesini bölerek. "Seni yan eğitimli ucube - Bahse girerim, eğer bir gün insan medeniyeti Mars üzerinden silinirse, on saniye içinde şu vahşilerin arasına dönersin, putlara tapmaya ve diğer her şeye. Neden bizim gibi olmak istermiş görünüyorsunuz? Şu el kitabını neden okuyorsun?"</p>

  <p>"İnsan medeniyeti asla Mars'ı terk etmeyecek bayım; işte el kitabı üzerinde çalışmamın nedeni bu."</p>

  <p>"O kitabı okuyarak benim şu lanet klavsenimi akort etmeyi başarsan iyi olur, yoksa insan medeniyeti Mars'ta kalsa da kalmasa da sen çöle geri döneceksin."</p>

  <p>"Peki efendim," dedi evcilleştirilmiş Çöladamı.</p>

  <p>Sendika kartını kaybedip işini yasal olarak yapamamaya başladığından beri, Otto Zitte'nin hayatı, düzenli bir karmaşaydı. Bir kartla şimdiye dek çoktan birinci sınıf bir tamirci olurdu. Bir zamanlar böyle bir karta sahip olup, sonra onu kaybettiği bir sırdı; patronu Norb Steiner bile bunu bilmiyordu. Kendisinin bile anlamadığı nedenler yüzünden Otto, insanların onun yetenek testlerinde başarısız olduğunu sanmalarını tercih ediyordu. Belki de hatayı kendisinde bulmak en kolayıydı, onarım işine girmek neredeyse olanaksızdı . . . üstelik bunu başarıp, sonra da işten atılmak -</p>

  <p>Bu, onun kendi hatasıydı. Daha üç yıl önce, iyi bir mevkide, sendikanın maaşlı bir üyesiydi, diğer bir deyişle, gerçek bir İyi-üye. Gelecek önünde uzanıyordu; gençti, bir kız arkadaşı ve kendi helikopteri vardı - İkincisi kiralıktı; ve onu ne durdurabilirdi? Kendi aptallığı dışında hiçbir şey.</p>

  <p>Sendikanın temel bir kuralını çiğnemişti. Onun düşüncesine göre bu aptalca bir kuraldı, ama yine de . . . intikam alacağım, Dünya dışı Tamirciler Sendikası, Mars Kolu. O piçlerden nasıl da nefret ediyordu; nefreti hayatını mahvetmişti ama o, fark etti ki bunu düzeltmek için hiçbir şey yapmıyordu. Onlardan nefret etmeye devam etmek istiyordu.</p>

  <p>Onu toplum yararına onarım yaparken yakalamışlardı.</p>

  <p>Ve lanet olsun ki, yaptığı iş aslında toplum yararına değildi, çünkü, o işten kâr sağlayacaktı. Bu sadece müşterilerden ödeme almanın yeni bir yoluydu ve bir yandan da çok yeni bir yöntem değildi. Aslında bu, dünyadaki en eski yöntemdi, bir takas sistemi. İşi, uzak yerlerde yaşayan, kocaları haftada beş gün şehirde kalıp sadece hafta sonları eve gelen bazı yalnız ev kadınlarıylaydı. Uzun siyah saçlı, yakışıklı Otto, bu kadınlarla sırayla vakit geçirirdi ve bunu fark eden sinirli bir koca, Otto'yu öldürmek yerine, Sendika Kiralama Sarayı'na gidip ücretsiz onarım yaptığına dair şikâyet etmişti.</p>

  <p>Yaptığı iş, elbette ki karşılıksız değildi; bunun inkâr edemezdi.</p>

  <p>Ve şimdi, Norb Steiner'la, kendisini F.D.R Dağları'nda yaşamak zorunda bırakıp, toplumdan soyutlayan, her gün yalnızlığını daha da büyüten bir iş yapıyordu. Her şeyden çok insanlarla ilişkiye ihtiyaç duyuyordu ve şimdi haline bir bakın. Deponun önünde oturmuş, bir sonraki roketin görünmesini beklerken geçmişini düşündü ve Çöladamları'nın bile, onunki gibi herkesten kopuk bir yaşam istemeyeceklerine karar verdi. Keşke kendi karaborsa işleri başarılı olsaydı! Şimdi o da Norbert Steiner gibi her gün gezegeni dolaşıp insanları ziyaret edebilirdi. İthal etmek için seçtiği malların, büyük patronları ilgilendirecek kadar iyi olmaları onun suçu muydu? Tahminleri fazla iyiydi; sahip olduğu hat üzerinde çok satış yapılıyordu.</p>

  <p>Büyük dolandırıcılardan da nefret ediyordu, tıpkı büyük sendikalardan nefret ettiği gibi. Büyüklükten nefret ediyordu; büyüklük, Amerikan özgür girişimcilik sistemini yok etmişti, küçük işadamı iflas ettirilmişti - Aslında kendisi, güneş sistemindeki son küçük otantik iş adamıydı. Bu, onun gerçek suçuydu; sadece konuşmak yerine, hayatı Amerikan tarzında yaşamıştı.</p>

  <p>"Çivile onları," dedi kendi kendine, etrafı, kutular, kartonlar, paketler ve boşalttığı roketlerden çıkan şeylerle çevrili bir sandığın üzerinde otururken. Pencerenin dışında . . . göz alabildiğine, kurumuş ve ölmekte olan birkaç parça çalıyla kaplı, sessiz, terk edilmiş kayalık tepeler vardı.</p>

  <p>Peki Norb Steiner şimdi neredeydi? Şüphesiz, bir bar, restoran ya da bir kadının neşeli salonunda oturmuş işi hakkında konuşarak tütsülenmiş somon kutularından birini uzatıyordur ve karşılığında da-</p>

  <p>"Hepsini çivile," diye mırıldanarak kalkıp volta atmaya başladı. "Eğer istedikleri buysa, vereceğim. Hayvan sürüsü!"</p>

  <p>Şu İsrailli kızlar . . . Steiner onların yanındaydı, sıcak, siyah gözlü, kaim dudaklı, kısa şortlar ve pamuklu gömleklerle tarlalarda çalışıp güneşte yanmış, sutyen takmayan iri göğüslü kızlar - göğüs uçlarını görebilirsiniz çünkü, nemli kumaş üzerlerine yapışırdı.</p>

  <p>Bu yüzden onunla gitmeme izin vermedi, diye düşündü Otto.</p>

  <p>Burada F.D.R topraklarında gördüğü kadınlarsa, bodur, kara kuru Çöladamı kadınlarıydı, insan bile değildiler, en azından onun için. Antropologların, her iki gezegenin de bir milyon yıl önce aynı gezegensel oluşumdan kolonize olması nedeniyle Çöladamları'nın da Homo Sapiens'le aynı soydan geldikleri yalanma inanmıyordu. O kurbağalar insan mı? Onlardan biriyle yatmak mı? Şeyimi keserim daha iyi.</p>

  <p>O sırada, bir grup Çöladamı, kuzeydeki tepenin engebeli taş zemininden çıplak ayaklarıyla iniyorlardı. Otto, her zamanki gibi oraya gelişlerini izledi.</p>

  <p>Deponun kapısını açarak, onlar gelene dek bekledi. Ellerinde yaylarını, paka yumurta kabuklarını taşıyan, ikisi yetişkin dört erkek, bir yetişkin kadın ve birkaç zayıf çocuk.</p>

  <p>Durup, Otto'yu sessizce selamladılar. Daha sonra gençlerden biri konuştu, "Benden sizin değerli kişiliğinizin üstüne yağmurlar yağıyor."</p>

  <p>"Aynısından," dedi, kendini umutsuzluğun etkisiyle, sersem ve ağırlaşmış hissediyordu, duvara yaslandı. "Ne istiyorsunuz?"</p>

  <p>Çöladamları'ndan biri Otto'ya küçük bir kâğıt parçası uzattı, bir kaplumbağa çorbası kutusunun etiketiydi. Çöladamları çorbayı içmişlerdi ama içtikleri şeyin adını bilmiyorlardı ve Otto'ya isteklerini anlatabilmek için de etiketi saklamışlardı.</p>

  <p>"Tamam," dedi. "Kaç tane?" Parmaklarını teker teker açmaya başladı. Beşinci parmağını da açtığında kafalarını salladılar. Beş kutu. "Neyiniz var?" Otto, talebini dile getirmişti, tahrik etmeye çalışmamıştı.</p>

  <p>Genç Çöladamı kadınlarından biri, öne çıkarak, bedeninin Otto’nun ne zamandır düşüncelerinde epeyce yer eden bölgesini gösterdi.</p>

  <p>"Aman Tanrım," dedi Otto çaresizce. "Hayır, gidin, artık bir şey istemiyorum, gidin buradan." Arkasını dönüp deponun içine girdi ve kapıyı kulübeyi sallandıracak kadar güçlü kapattı; kendini bir paket yığınının üzerine atarak, yüzünü ellerinin arasına aldı. "Deliriyorum," dedi kendi kendine, çenesi kasılmış, dili şişmişti; öyle ki zorla konuşabiliyordu. Göğsü ağrıdı ve kendinden hiç beklemediği halde ağlamaya başladı. Tanrım, gerçekten deliriyorum, ağlıyorum diye düşündü. Neden? Yaşlar yanaklarından süzüldü. Yıllardır ağlamamıştı. Neler oluyordu böyle<sup>7</sup> Aklının bunda hiçbir payı yoktu. Kontrolden çıkan sadece vücuduydu ve kendisi de buna seyirci kalmıştı.</p>

  <p>Rahatlamıştı. Mendiliyle gözlerini, yüzünü sildi Bükülmüş parmaklarıyla elinin bir pençeye benzediğim görüp küfretti.</p>

  <p>Çöladamları hâlâ pencerenin arkasında dışarıdaydılar, belki de onu görüyorlardı. Yüzlerinde hiçbir ifade yoktu, ama onu gördüklerini ve en az onun kadar şaşkın olduklarını hissetti Bu kesinlikle bir bilinmezlik, diye düşündü, size katılıyorum</p>

  <p>Çöladamları birbirlerine yaklaşıp bir şeyler konuştular ve sonra içlerinden biri gruptan ayrılarak kulübeye doğru yaklaştı. Otto kapının tıkladığını duydu. Gidip kapıyı açtığında genç Çöladamı'nın elinde bir şey uzatarak durduğunu gördü.</p>

  <p>"O zaman bu," dedi genç Çöladamı.</p>

  <p>Otto verileni aldı, ama hayatı boyunca onun tam olarak ne olduğunu çözemedi. Cam ve metalden yapılmıştı ve üzerinde birtakım ölçü işaretleri vardı. Ölçüm için kullanılan bir alet olduğunu düşündü. Yan tarafında BM MALI damgası vardı.</p>

  <p>"Bunu istemiyorum," dedi nesneyi elinde sinirli sinirli çevirerek. Çöladamlar bunu çalmış olmalı diye düşündü ve geri uzattı; gene Çöladamı sakince aleti alarak grubun yanına döndü. Otto kapıyı kapattı.</p>

  <p>Bu kez gidiyorlardı; pencereden, tepenin yanından tırmanışlarını izledi. Çalın bakalım aptallar, dedi kendi kendine. Peki ama bir BM ölçüm şirketinin F.D.R topraklarında ne işi vardı?</p>

  <p>Kendini iyi hissedebilmek için, etrafı altüst etti. Sonunda bulduğu bir kutu tütsülenmiş kurbağa bacağı yemeye başladı, yerken hiç zevk almadığı halde, kutunun tamamını bitirdi.</p>

  <p>"Beni göndermeyin Bay Yee, bugün zaten Kott'a rastladım ve onu kızdırdım," dedi mikrofona Jack Bohlen. Üzerine bir halsizlik çökmüştü. Kott'a doğal olarak hayatımda ilk kez rastladım ve doğal olarak ona hakaret ettim diye geçirdi aklından. Ve tıpkı bunlar gibi doğal olarak da Arnie Kott, Yee Şirketi'ni aynı gün arayarak servis istemeye karar veriyor, çünkü benim hayatım böyle işliyor! Bu, benim, hayatın kuvvetli ve cansız güçleriyle oynadığım küçük oyunların tipik bir örneği.</p>

  <p>"Bay Kott, çölde sana rastladığını söyledi, aslında bizi aramasının nedeni bu karşılaşmaymış," dedi Bay Yee.</p>

  <p>"Ne diyorsunuz?"</p>

  <p>"Amacı neydi bilmiyorum Jack ama, bir sorun yok gibiydi. Aracını Lewistown'a yönelt. Eğer saat beşi geçirirsen, sana ücretinin yarısı kadar fazla ödeme yapılacak. Eli açık biri olarak tanınan Bay Kott da, işinin bir an önce hallolmasını öyle çok istiyor ki sana cömert bir ikramda bulunacağına söz verdi."</p>

  <p>"Tamam," dedi Jack. Bu geri çeviremeyeceği kadar cazip bir teklifti. Ama her şey bir yana, Arnie Kott'un aklından neler geçtiği hakkında hiçbir fikri yoktu.</p>

  <p>Az sonra, Lewistown'daki Su işçileri Sendikası Sarayı'nın çatısındaki park alanına helikopterini indiriyordu.</p>

  <p>Bir görevli göründü ve şüphelendirecek bir şekilde selamladı.</p>

  <p>"Yee Şirketi tamircisi," dedi Jack. "Çağrı Arnie Kott tarafından yapıldı,"</p>

  <p>"Tamam, adamım" diyen görevli onu asansöre götürdü.</p>

  <p>Arnie Kott'u, güzel döşenmiş, Dünya tarzı bir salonda buldu; iri, kel kafalı adam telefonla konuşuyordu ve Jack'i gördüğünde, başıyla masayı işaret etti. Masanın üzerinde portatif bir kodlayıcı vardı. Jack yaklaştı ve kapağını açarak makineyi kaldırdı. Bu sırada, Arnie Kott, telefon konuşmasını sürdürdü.</p>

  <p>"Tabii ki bunun bir yetenek meselesi olduğunu biliyorum. Mutlaka başkalarının onu kullanmayı başaramamasının önemli bir nedeni vardır - Ben ne yapayım yani? İnsanlar son elli bin yılda bunu yeterince ciddiye almayacak kadar aptal oldukları için vazgeçip böyle bir şey yokmuş gibi mi davranayım? Ben hâlâ denemek istiyorum." Uzun bir sessizlik. "Tamam doktor.</p>

  <p>Teşekkürler."Arnie telefonu kapattı. Jack'e donup, "Hiç B-G Kampı'na gittin mi?" diye sordu.</p>

  <p>"Hayır" dedi Jack. O sırada kodlayıcı açmakla meşguldü</p>

  <p>Arnie, yaklaşıp Jack'in yanında dikildi. Jack, çalışırken üzerine dikilmiş kurnaz bakışları hissedebiliyordu; bu onu sinirlendiriyordu ama adamı umursamayıp işine devam etmekten başka şansı yoktu. Devlet Okulu'ndaki ana devreye benziyor biraz, diye geçirdi aklından. Ve yine sık sık olduğu gibi merak etti; acaba bir nöbet daha gelecek miydi? Evet bunu yaşamayalı çok uzun zaman olmuştu ama şu anda çok yakınında duran, onu inceleyen biri vardı ve bu ona Corona'nın personel müdürüyle konuşmasını hatırlatıyordu.</p>

  <p>"Telefondaki Glaub'tu," dedi Arnie Kott. "Psikiyatrist, hiç adını duydun mu?"</p>

  <p>"Hayır."</p>

  <p>"Sen ne yaparsın? Hayatını, kafanı makinelerin arkasına sokarak mı geçirirsin?"</p>

  <p>Jack, kafasını kaldırdı ve adamın bakışıyla karşılaştı. "Bir karım ve bir oğlum var. Bu benim yaşamım. Şu anda yaptığım da, ailemi geçindirmek." Sakin konuşmuştu. Arnie gücenmiş gibi görünmüyordu, hatta gülümsedi bile.</p>

  <p>"İçecek bir şey ister misin?" diye sordu Arnie.</p>

  <p>"Eğer varsa kahve."</p>

  <p>"Otantik Yuva kahvem var," dedi Arnie, "Sade?"</p>

  <p>"Sade."</p>

  <p>"Evet, sen bir sade kahve adamına benziyorsun. Bu makineyi şimdi onarabilecek misin yoksa götürmen mi gerekecek?"</p>

  <p>"Burada halledebilirim."</p>

  <p>Arnie gülümsedi. "Bu harika! Gerçekten de bu makineye bağımlı yaşıyorum."</p>

  <p>"Kahve nerede?"</p>

  <p>Arnie döndü; bir odaya girdi ve elinde seramik bir kahve kupasıyla döndü. Kupayı Jack'in yakınındaki masaya koydu. "Dinle Bohlen. Şu anda buraya birinin gelmesini bekliyorum. Bir kız, bu işini bölmez öyle değil mi?"</p>

  <p>Jack, şaka yaptığını düşünerek adama baktı. Ama hayır, şaka yapmadığı ortadaydı; Arnie önce Jack'e, sonra da parçaları kısmen sökülmüş olan makineye baktı, onaranın iyi gittiğine ikna olmuş gibi görünüyordu. Gerçekten de bu makineye bağımlı yaşıyor diye düşündü Jack. Ne tuhaf, insanlar, mallarına sanki vücutlarının bir parçasıymış gibi bağlanıyorlar. Arnie Kott gibi bir adam, bu kodlayıcıyı hurdaya kaldırıp yeni bir tanesine parayı sökülür sanırsınız.</p>

  <p>Kapı çalındı ve Arnie hızla kapıya yöneldi. "Ah, selam." Adamın sesini Jack duyuyordu. "İçeri gel, şu zımbırtımı onartıyorum."</p>

  <p>Bir kız sesi, "Arnie, zımbırtını asla onartamayacaksın," dedi.</p>

  <p>Arnie, sinirli sinirli güldü. "Hey, yeni tamircim, Jack Bohlen'le tanış. Bohlen, bu, Doreen Anderson, Sendika veznedarımız."</p>

  <p>"Selam," diye mırıldandı Jack. Göz ucuyla gördüğü kadarıyla - Çalışmayı bırakmamıştı - kadının kızıl saçları, oldukça beyaz teni ve iri, harika gözleri vardı. Herkes para ödüyor diye düşündü huysuzca. Ne harika bir dünya. Kendi yararınıza yürüttüğünüz ne harika bir sendikanız var Arnie.</p>

  <p>"Meşgul, öyle değil mi?" dedi kız.</p>

  <p>"A, evet," diye onayladı Arnie. "Bu tamirciler işlerini doğru yapmaya çok özen gösteriyorlar, yani dışarıdan gelen tamircileri kastediyorum, bizimkileri değil, bizimkiler, sırtımızdan geçinen, etrafta dolaşıp dalga geçen bir avuç sersem. Ben onları tanırım Dor. Yani baksana bu adam Bohlen, bir sihirbaz, şu kodlayıcıyı her an çalıştırabilir, öyle değil mi, Jack?"</p>

  <p>"Evet."</p>

  <p>"Sen merhaba demez misin Jack?" diye sordu kız.</p>

  <p>işini bırakarak yüzünü kıza çevirdi. Kızın yüzündeki ifade, soğukkanlı ve zekiceydi, biraz can sıkıcı ama kaliteli bir ifade "Merhaba," dedi Jack.</p>

  <p>"Helikopterini çatıda gördüm."</p>

  <p>"Bırak da çalışsın" dedi Arnie. "Mantonu bana ver." Kızın arkasına geçerek mantosunu çıkarmasına yardım etti. Kızın üzerinde koyu renk, yün bir takım vardı. Muhtemelen Dünya'dan ithal edilmişti ve oldukça pahalıydı. İddiaya girerim, Sendika ödemiştir, diye düşündü Jack.</p>

  <p>Kızı incelerken, onda bir parça bilgelik buldu. Güzel gözler, saçlar ve teni güzel bir kadın yaratmıştı. Burnu, güçlü, düz ve kızın diğer tüm özelliklerini yansıtan bir biçime sahipti. Akdeniz kadını, güzellik seviyesine, bir İrlanda ya da İngiliz kadınından daha kolay ulaşıyor, diye düşündü; çünkü genetik olarak Akdenizli burnu, İspanyola, Yahudiye, Türke ya da İtalyana ait olsun, fizyonomide<sup>1</sup> çok daha büyük bir rol oynuyor. Karısı Silvia'nın burnu, düzgün, kalkık bir İrlandalı burnuydu; standarda göre güzel bir kadındı. Ama - arada fark vardı.</p>

  <p>Doreen'in otuzlarının başında olduğunu düşündü. Ve hâlâ ona yıkılmaz bir nitelik veren bir tazeliği vardı. Böyle net bir renklendirmeyi, evlilik çağma yaklaşan liseli kızlarda ve bir keresinde de elli yaşındaki, gri saçlı, iri harika gözleri olan bir kadında görmüştü. Bu kız yirmi yıl sonra da çekici olacaktı; muhtemelen hep böyle olmuştu, onu başka bir biçimde hayal edemiyordu. Yüzünde, kadınlarda pek rastlanmayan bir olgunluk vardı.</p>

  <p>"Biz dışarı çıkıp bir şeyler içeceğiz, eğer makineyi zamanında onarırsan-" diye konuştu Arnie.</p>

  <p>"Bitti bile." Bozulan kayışı bulmuş ve onu çantasındaki yeni</p>

  <p>1. <span style="font-style:italic;">Fizyonomi :</span> (İng. <span style="font-style:italic;">Physiognomy)</span> Kişinin yetenek ve öteki ruhsal özelliklerinin yüz biçimi, alın, burun ve çene gibi ayrıntıların görünüşlerinden çıkarılabileceğini savunan görüş, yhn</p>

  <p>bir kayışla değiştirmişti.</p>

  <p>"İyi iş," dedi Arnie bir çocuk gibi sevinerek. "O zaman sen de bizimle gel." Kıza dönüp açıkladı, "Milton Glaub'la buluşuyoruz, şu ünlü psikiyatrist, muhtemelen adını duymuşsundur. Benimle bir içki içmeye söz verdi. Az önce onunla telefonda konuştum, bu işin en iyisiymiş gibi geldi bana." Jack'in omzuna vurarak "Bahse girerim helikopterini çatıya indirdiğinde, güneş sisteminin en iyi psikanalistlerinden biriyle birlikte içki içeceğin aklına gelmemişti."</p>

  <p>Gitmeli miyim, diye düşündü Jack. Ama neden olmasın? "Tamam, Arnie," dedi.</p>

  <p>"Dr. Glaub benim için bir şizofren bulacak; bana bir tane gerekli çünkü profesyonel hizmetlerinden yararlanacağım." Gözleri parlayarak bir kahkaha attı, kendi lafını komik bulmuştu.</p>

  <p>"Öyle mi?" dedi Jack. "Ben bir şizofrenim."</p>

  <p>Arnie gülmeyi kesti. "Şaka yapma. Hiç tahmin edemezdim; yani iyi görünüyorsun."</p>

  <p>Kodlayıcının parçalarını yerine takma işini bitiren Jack, "İyiyim, tedavi gördüm," dedi.</p>

  <p>"Hiçbir şizofren tamamen iyileştirilememiştir," dedi Doreer.. Sesi heyecanlıydı; basitçe bir gerçeği söylemişti.</p>

  <p>"İyileştirilebilir, tabii eğer bu durumsal şizofreniyse."</p>

  <p>Arnie, ilgi ve şüpheyle baktı. "Sen sadece bana işe yarar görünmek için böyle bir şey uyduruyorsun."</p>

  <p>Jack omuz silkti, yüzü kızarmıştı. Dikkatini yeniden tamamen işine verdi.</p>

  <p>' Gücenmek yok," dedi Arnie. "Sen gerçekten ciddi misin? Dinle beni Jack, sana bir soru soracağım; geleceği okumak türünden herhangi bir yeteneğin var mı?"</p>

  <p>Kısa bir sessizlikten sonra "Hayır," dedi Jack.</p>

  <p>"Emin misin<sup>7</sup>" diye sordu Arnie şüpheyle.</p>

  <p>"Eminim." Şu içki davetini reddetmiş olmayı istedi. Bu sorgulama onu rahatsız etmişti. Arnie, ona çok yaklaşıyordu - Nefes almak zorlaşmıştı ve Jack aralarına bir mesafe koymak için masanın diğer ucuna gitti.</p>

  <p>"Sorun nedir?"</p>

  <p>"Hiçbir şey," deyip, ne kıza ne de Arnie'ye bakarak işine devam etti Jack. İkisi de onu ve titreyen ellerini izliyorlardı.</p>

  <p>"Bak Jack, sana buraya nasıl geldiğimi anlatayım. Beni buraya bir yetenek getirdi. İnsanları yargılayabilir ve içlerinin nasıl olduğunu, gerçekten ne olduklarını söyleyebilirim. Sana inanmıyorum; bana öngörün konusunda yalan söylüyorsun, öyle değil mi? Söylemene bile gerek yok." Kıza dönerek, "Haydi gidelim, şu buluşmayı gerçekten istiyorum." Jack'e izlemesini işaret etti.</p>

  <p>Jack, aletlerini bırakarak istemeye istemeye onlarla gitti.</p>

  <p id="u751f5dc7-f0ad-4873-8e29-8d30094627a0"><a id="bookmark1"></a><span style="font-weight:bold;">yedi</span></p>

  <p>Arnie Kott'la buluşup bir içki içmek için Lewistown'a yaptığı helikopter yolculuğunda Dr. Milton Glaub, kendi kendine bunun bir şans olup olmadığını sordu. İnanamıyorum diye geçirdi aklından, hayatımda böylesi bir dönüş noktası.</p>

  <p>Arnie'nin ne istediğinden emin değildi; hiç beklemediği bir telefondu ve Arnie öylesine hızlı konuşmuştu ki Dr. Glaub'un kafası karışmıştı, tek anladığı şey, konunun akıl hastalarının parapsikolojik görüşleriyle ilgili olduğuydu. Arnie'ye bu konu hakkında bilinen her şeyi anlatabilirdi ama bu işte daha derin bir şeyler olduğunu hissediyordu.</p>

  <p>Şizofreniyle ilgilenmek genellikle, insanın o alandaki içsel mücadelesinin bir belirtisiydi. Ve bir gerçek vardı ki, topluluk önünde yemek yiyememek, insanın içindeki şizofreni sürecinin sinsi gelişiminin ilk göstergesiydi. Arnie, Glaub'la buluşma isteğini ona açtığında - doktorun ofisinde veya kendi evinde değil - Lewistown'un iyi bilinen bir restoran barı olan Söğütler'de görüşmek istediğini söylemişti. Belki de bu bir tepki oluşumuydu? Özellikle beslenme fonksiyonlarıyla ilgili toplumsal durumlarda baskı altına giren Arnie Kott, kendini engelleyen bu duruma karşı direnerek normalliğini geri kazanmaya çalışıyordu.</p>

  <p>Glaub, helikopteri kullanırken aklından bunlar geçiyordu ama yavaşça düşünceleri, kendi sorunlarına doğru döndü.</p>

  <p>Arnie Kott, milyonlarca dolarlık sendika fonunu kontrol eden biriydi; ardımızdaki Yuva'daki geçmişi pek bilinmese de koloni dünyasında önemli bir yer edinmiş biriydi. Ve gerçekte feodal bir barondu, beni kadrosuna dahil ederse, diye hayal etti Glaub, asla azalmayacakmış gibi görünen birikmiş bütün borçları, hizmet faturalarını ödeyebilirim ve ardından her şeye yeniden başlar, asla borca girmez, ortalamalarımızda yaşayabiliriz ... üstelik hayli yüksek ortalamalarda.</p>

  <p>Üstelik, yaşlı Arnie, İsveç, Danimarka ya da benzeri bir ülke kökenli olduğu için Glaub'un, hastalarını kabul etmeden önce ten rengini koyulaştırması gerekmeyecekti. Yanısıra Arnie'nın itibarı sayesinde birçok yeni teklif alacaktı. Milt ve Arnie, olabilirdi. Dr. Glaub gülümsedi.</p>

  <p>Bu başlangıç görüşmesinde yapması gerektiğinden emin olduğu tek şey, Arnie'nin düşüncelerini, doğru olmasa bile onaylamaktı; bir anlamda rol yapacaktı. Adamı hayal kırıklığına uğratmak lanet bir hata olurdu! Doğru olmazdı.</p>

  <p>Demek istediğini anlıyorum Arnie, dedi kendi kendine, kullandığı helikopter Lewistown'a giderek yaklaşırken bir yandan da pratik yapıyordu. Evet, dünyaya bu açıdan bakınca söylenecek çok şey var.</p>

  <p>Hastaları için çeşitli sosyal durumları incelemiş ve toplumda görünen ürkek, içine kapanık içe kapanık kişilikleri onlara anlatmıştı. Ve eğer şizofreni süreci ağırlaşmaya başlamışsa, Arnie, kurtuluşu için Glaub'tan destek almak zorunda kalacaktı.</p>

  <p>Sosisli sandviç, dedi Glaub kendi kendine ve helikopterin hızını maksimuma çıkardı.</p>

  <p>Söğütler'in etrafında donuk mavi renkte suyla dolu bir hendek vardı. Fıskiyeler havaya su püskürtüyorlardı ve mor, pas kırmızısı, kehribar renkleriyle bir begonya, tek katlı cam yapıyı çevreleyerek yukarılara tırmanıyordu. Dr. Glaub, demirden yapılmış siyah merdiveni kullanarak park yerinden aşağıya inerken onun grubundakileri ayırt etti: Arnie Kott, enfes bir kızıl ve tamirci ıvır zıvırı ve keten bir gömlek giyen tanımadığı bir adamla birlikte oturuyordu.</p>

  <p>Gerçek sınıfsız topluluk, burada, diye düşündü.</p>

  <p>Gökkuşağı tarzı bir köprü, hendeği geçmesini sağladı. Kapılar önünde açıldı; lobiye girdi, barın önünden geçti, ortalama bir şeyler çalan caz grubunun görünüşüne burun kıvırmak için duraksadı ve Arnie'ye seslendi. "Selam, Arnie!"</p>

  <p>"Selam, Doktor." Arnie ayağa kalkarak onu tanıttı. "Dor, bu Doktor Glaub. Doreen Anderton. Bu benim tamircim, Jack Bohlen, gerçek bir çalışkan. Jack, bu yaşayan en iyi psikiyatrist, Milt Glaub."</p>

  <p>Başlarıyla birbirlerini selamlayarak el sıkıştılar.</p>

  <p>"Kesinlikle en iyisiyim," diye mırıldandı Glaub, otururken. "Bu alana egemen olanlar hâlâ Berghölzlei'deki isviçreliler, varoluşçu psikiyatristler." Bunu söylerken içinde derin bir hoşnutluk duydu, söylediği şey en az Arnie'nin tanıtımı kadar geçek dışıydı. Yüzünün zevkten kızardığını hissetti. "Üzgünüm, buraya gelmem uzun zaman aldı - Yeni İsrail'e uğramak zorunda kaldım. Bo'nun - Bosley Touvim - tıbbi bir yazının basılması konusunda önerilerime ihtiyacı vardı."</p>

  <p>"Ne adamdır şu Bos," dedi Arnie. Bir sigar yaktı, Dünya sarımı gerçek bir Optimo Admiral. "Tuttuğunu koparan biridir. Ama, biz işimize bakalım. Dur, sana bir içki söyleyeyim." Glaub a inceleyen gözlerle bakarken garson kıza el salladı.</p>

  <p>"Scotch, eğer varsa," dedi Glaub.</p>

  <p>"Cutty Sark, efendim," dedi garson kız.</p>

  <p>"Oh, iyi. Buzsuz olsun, lütfen."</p>

  <p>"Tamam," dedi Arnie sabırsızca. "Şimdi bak, Doktor. Benim için, bildiğin, gerçekten gelişmiş bir şizo var mı, yok mu?" Glaub'a dikkatle baktı</p>

  <p>"Hımm," dedi Glaub ve çok kısa bir süre önce Yeni İsrail'e</p>

  <p>yaptığı yolculuğu anımsadı. "Manfred Steiner/' d**dı.</p>

  <p>"Norbert Steiner'a bir akrabalığı var mı<sup>7</sup>"</p>

  <p>"Aslında, oğlu. B-G Kampı'nda - bunu size anlatmamın, Sır itimat ihlali olduğunu sanmıyorum. Çocuk, doğuştan tamamen otistik. Anne, soğuk kanlı, entelektüel, içe kapanık kişilik<a id="footnote1"></a><sup><a href="#bookmark2">1</a></sup>, her şeyi kurallarına göre yapan. Babaysa-"</p>

  <p>"Baba öldü," dedi Arnie kısaca.</p>

  <p>"Doğru. Çok üzücü. İyi bir adam ama depresif. Bir intihardı, biliyorsunuz. Başarısızlık zamanında tipik bir tepki. Bunu neden yıllar önce yapmadığı bir merak konusu."</p>

  <p>"Telefon görüşmemizde, şizofrenlerin zaman evrelerinin dışında olduğuna dair bir kuramınız olduğunu söylemiştiniz."</p>

  <p>"Evet, içsel zaman duygusunda düzensizlik." Dr. Glaub konuyu derinleştirerek her üçüne de kendini dinletmeyi başarmıştı ve bu en sevdiği şeydi. "Kuramın doğruluğunu ispata yönelik deneysel çalışmaların olumlu sonuçları henüz elimize geçmedi ama eminim ki gelecekler." Sonra, hiç duraksamadan ve utanmadan, Berghölzlei kuramını sanki kendisine aitmiş gibi anlattı.</p>

  <p>"Çok ilginç," dedi Arnie, açıkça etkilenmişti. Jack'e dönerek, "Böyle özel odalar yapılabilir mi?" diye sordu.</p>

  <p>"Şüphesiz," diye mırıldandı Jack.</p>

  <p>"Ve sensörler," dedi Glaub. "Hastayı özel odasından gerçek dünyaya çıkarmak için. Görme, duyma - "</p>

  <p>"Yapılabilir," dedi Bohlen.</p>

  <p>"Peki ya," dedi Arnie sabırsızlıkla ve şevkle. "Şizofren, bize oranla, zamanın içinde, çok daha hızlı olabilir mi? Bizim için gelecek anlamına gelen zaman diliminin içinde var olabilir mi?"</p>

  <p>Açık renkli gözleri heyecanla parladı.</p>

  <p>Glaub onayladığını gösteren bir tavırla omuz silkti.</p>

  <p>Arnie, Bohlen'e dönerek kekelemeye başladı. "Hey, Jack, işte bu! Allah kahretsin, psikiyatrist olmalıymışım. Onu yavaşlatmayı boş verin. Onu hızlandırın diyorum. Madem ki istiyor, zamanın dışında yaşamasına izin verin. Ama algılarını bizimle paylaşmasını sağlayalım, değil mi, Bohlen?"</p>

  <p>"İşte, burada bir sorun var. Otizmde, özellikle, insanlar arası iletişim yetisi şiddetli bir bozukluğa uğramıştır," dedi Glaub.</p>

  <p>"Anlıyorum," dedi Arnie ama yılmamıştı. "Bu konuda bir çıkış yolu bulabilecek kadar çok şey biliyorum. Şu eski herif, Carl Jung - şizofrenlerin dillerini yıllar önce çözmeyi başarmamış mıydı?"</p>

  <p>"Evet," dedi Glaub, "uzun yıllar önce, Jung şizofrenlerin özel dilini parçalamıştı. Ama otistik çocuklarda, Manfred gibi, tam bir dil yoktur, en azından konuşulan bir dil yoktur. Büyük olasılıkla tamamen kişisel özel düşünceler . . . ama sözcükler yok."</p>

  <p>"Hay sıçayım," dedi Arnie.</p>

  <p>Kız, adama uyarırcasına gülümsedi.</p>

  <p>"Bu ciddi bir konu," dedi Arnie kıza. "Bu talihsizlerin, bu otistik çocukların bizimle konuşmalarını ve bize bildiklerini anlatmalarını sağlamalıyız; doğru değil mi, doktor?"</p>

  <p>"Evet," dedi Glaub.</p>

  <p>"Çocuk şimdi bir öksüz," dedi Arnie, "şu Manfred."</p>

  <p>"Evet, ama hâlâ bir annesi var," dedi Glaub.</p>

  <p>Arnie heyecanla elini sallayarak konuştu, "Ama çocukla, evde bakacak kadar ilgilenmiyorlar, onu kampa attılar. Onu kapıp buraya getireceğim ve sen Jack, onunla iletişim kurabilecek bir makine yapacaksın - gözünde canlandırabiliyor musun?"</p>

  <p>Bir suskunluğun ardından Bohlen, konuştu, "Ne diyeceğimi bilemiyorum." Ve güldü.</p>

  <p>"Tabii ki ne diyeceğini biliyorsun - kahretsin, bu senin için çok kolay olacak, söylediğin gibi, sen de bir şizofrensin."</p>

  <p>Glaub ilgilenmişti ve Bohlen'e dönerek konuştu, "Öyle mı<sup>7</sup>" Zaten oturup içkisini yudumlamakta olan tamircinin, estetik yapıya uygun olmayan iskeletinin gerginliğini, sertleşmiş kaslarını otomatik olarak farkına varmıştı. "Ama, iyileşmeye doğru çok büyük adımlar attığın belli."</p>

  <p>Başını kaldıran Bohlen, adamın bakışlarıyla karşılaştı ve konuştu, "Tamamen iyileştim. Çok zaman önceydi." Yüzünde yapmacık bir ifade vardı.</p>

  <p>Kimse tamamen iyileşemez, diye düşündü Glaub. Ama bunu söylemektense "Belki de Arnie haklıdır," diye konuştu. "Otistiklerle anlaşabilirsiniz, oysa bu bizim asıl sorunumuz; otistikler bizim rolümüzü anlayamıyor, dünyaya bizim gözümüzden bakamıyorlar ve biz de onların rollerini anlayamıyoruz. Birbirimizi ayıran bir körfez var."</p>

  <p>"Körfezin üzerine şu köprüyü yap, Jack!" diye bağırdı Arnie. Bohlen'in sırtına vurdu. "Bu senin görevin; seni maaşa bağlıyorum."</p>

  <p>Dr. Glaub kıskançlıkla doldu. Tepkisini gizlemek için gözlerini içkisine dikti. Ama kız, bunu fark ederek adama gülümsedi. Glaub bu gülümsemeye karşılık vermedi.</p>

  <p>Jack Bohlen, karşısında oturan Dr. Glaub'u seyrederken, algısındaki derece derece gelişen dağılmayı hissetti, bu onu korkutuyordu. Algılarındaki bu değişiklik, tıpkı yıllar önce Corona Şirketi'nin personel müdürünün ofisinde olduğu gibi, hâlâ her zaman yanında, saldırıya hazırdı sanki.</p>

  <p>Psikiyatristi, mutlak gerçekliğin bakış açısıyla gördü: soğuk kablolar ve düğmelerden oluşan, tam bir insan olmayan, etten yapılmamış bir şey. Etten yapılan kabuk eriyip şeffaflaştı ve içinde mekanik bir aygıt gördü Jack Bohlen. Sezgilerinin bu korkunç durumunun fark edilmesine izin vermedi; içkisini emmeye devam etti ve sohbeti dinleyerek arada bir kafa sallamayı sürdürdü. Ne Dr. Glaub ne de Arnie bunun farkına varmamıştı.</p>

  <p>Ama kız fark etmişti. Eğilerek Jack'in kulağına yumuşakça fısıldadı, "Kendini iyi hissetmiyor musun?"</p>

  <p>Kafasını salladı. Hayır, diyordu, iyi hissetmiyorum.</p>

  <p>"Haydi onlardan uzaklaşalım," diye fısıldadı kız. "Ben de dayanamıyorum." Arnie'ye dönüp yüksek sesle konuştu, "Jack ve ben ikinizi yalnız bırakacağız. Haydi." Jack'in koluna hafifçe vurarak ayağa kalktı; adam kadının hafif ve güçlü parmaklarını hissederek ayaklandı.</p>

  <p>"Çok uzağa gitmeyin," diyerek Dr. Glaub'la sohbetine devam etti Arnie.</p>

  <p>"Teşekkürler," dedi Jack masalar arasında yürürken.</p>

  <p>"Arnie seni maaşa bağlayacağını söylediğinde adamın seni ne kadar kıskandığını gördün mü?"</p>

  <p>"Hayır. Glaub mu?" Ama şaşırmamıştı. "Ben bu tarafa gidiyorum," dedi kıza özür diler gibi. "Gözlerimde bir sorun var; strese bağlı astigmat olabilir."</p>

  <p>"Barda oturmak ya da dışarı çıkmak ister misin?"</p>

  <p>"Dışarısı," dedi Jack.</p>

  <p>Şimdi, suyun üzerindeki gökkuşağı köprüde, ayakta duruyorlardı. Suda ışıldayan balıklar, yarı düşsel varlıklar gibi sıçrıyorlardı. Onlar bu dünyada bir mucizeydiler. Jack ve kız gözlerini dikmiş aşağıya bakıyorlardı ve her ikisi de hissediyordu bunu. Konuşmadan aynı şeyleri hissettiklerini her ikisi de biliyordu.</p>

  <p>"Burası güzel," dedi Doreen sonunda.</p>

  <p>"Evet," dedi Jack, konuşmak istemiyordu.</p>

  <p>“Herkes,” dedi Doreen, "hayatının bir döneminde şizofren olarak bilinir . . . eğer kendisi onlardan biri değilse Benim erkek kardeşim, Dünya'da, küçük kardeşim."</p>

  <p>"Kendime geliyorum," dedi Jack, "İyiyim şimdi."</p>

  <p>"Değilsin," dedi Doreen.</p>

  <p>"Evet, değilim," diyerek kabul etti, "ama ne yapabilirim? Bunu kendin söyledin. Bir kez şizofrensen daima şizofrensindir." Bir süre sessiz kaldıktan sonra süzülen soluk renkli balığa yoğunlaştı.</p>

  <p>"Arnie seni çok düşünüyor," dedi kız. "İnsanların değerini yargılama yetisi olduğunu söylerken doğruyu söylüyordu. Dr. Glaub'un, kendini satmak ve buraya, Lewistown'a taşınmak için umutsuzca istekli olduğunun farkındaydı. Sanırım psikiyatri, eskisi kadar para kazandırmıyor; sayıları çok fazla. Yirmi tanesi bu yerleşimde ve hiçbirinin yeterince hastası yok. Senin durumun buraya göç etmende problem çıkartmadı mı?"</p>

  <p>"Bu konuda konuşmak istemiyorum, lütfen."</p>

  <p>"Haydi, yürüyelim," dedi kız.</p>

  <p>Cadde boyunca yürüdüler ve çoğu kapanmış dükkânların yanlarından geçtiler.</p>

  <p>"Gördüğün şey neydi," diye sordu kız, "masada Dr. Glaub a baktığında?"</p>

  <p>"Hiçbir şey," dedi Jack.</p>

  <p>"Bunun hakkında da konuşmamayı istiyorsun herhalde."</p>

  <p>"Doğru."</p>

  <p>"Bana anlatırsan bir şeylerin kötüye gideceğini mi düşünüyorsun?"</p>

  <p>"Bir şeyler değil; ben."</p>

  <p>"Belki de bir şeylerdir," dedi Doreen. "Belki görülerinde bir şeyler var ama çarpıtılmış ve gerçek anlamının dışında oluşuyorlar. Bilmiyorum. Kardeşim Clay'in ne gördüğünü ve ne duyduğunu kavramak için deli gibi uğraşırdım. Biliyorum ki onun dünyası bizimkinden kesinlikle farklıydı. Tıpkı Steiner gibi o da kendini öldürdü." İlk sayfada yayınlanan Steiner hakkındaki yazıya göz atmak için gazete bayiinin önünde duraksadı. "Bazen varoluşçu psikiyatristler, onların intihar etmelerine izin verilmesini söylüyorlar, bazıları için ... görüler dayanılması olanaksız bir acıya dönüşüyor."</p>

  <p>Jack bir şey demedi.</p>

  <p>"Korkunç mu?" diye sordu Doreen.</p>

  <p>"Hayır. Sadece şaşırtıcı." Açıklamak için çabaladı. "Anladığını ve bildiğini sandığın şeyleri kullanarak, işin içinden çıkmanın bir yolu yok; bu, alışılmış yolda devam etmeni olanaksızlaştırıyor."</p>

  <p>"Bir aktör gibi rol yaparak bununla beraber yaşamaya çalışmıyor musun çoğu kez?" Adam cevap vermeyince devam etti. "Az önce, içerideyken, bunu yapmaya çalıştın."</p>

  <p>"Herkesi kandırmayı severim," diye itiraf etti Jack, "Oynamaya, rol yapmaya devam edebilmek için her şeyi feda ederdim. Ama bu gerçek bir yarılımdır - Bu noktadan öncekilere yarılım denilemez ve bunun bir yarılım olduğunu söyleyenler yanılıyorlar. Eğer, zihnimde bu yarılımı yaşamadan devam etmeyi isteseydim, Dr. Glaub'a güvenmek ve ona şunu söylemek zorunda kalırdım-" Birdenbire durdu.</p>

  <p>"Bana söyle," dedi kız.</p>

  <p>"Peki," dedi, derin bir nefes aldı. "Doktora şunu söylerdim, sizi sonsuzluk suretinde görebiliyorum ve siz bir ölüsünüz. Hastalığın özü bu, hastalıklı görüler. Ben bunu istemiyorum, buna sahip olmayı ben istemedim."</p>

  <p>Kız kolunu adamın omuzuna koydu.</p>

  <p>"Daha önce kimseye anlatmadım" dedi Jack, “oğlum David'e ya da karım Silvia'ya bile. Biliyor musun, oğlumu izliyorum, hastalığın onda da olmadığından emin olmak için her gün inceliyorum onu. İntihar etmek bu insanlar için çok kolay, tıpkı Steiner için olduğu gibi. B-G Kampı'nda bir çocukları olduğunu, Glaub söyleyene dek bilmiyordum ve onlar bizim çok eski komşularımız. Steiner asla bundan bahsetmemişti."</p>

  <p>"Sanırım yemek için Söğütlere geri dönmeliyiz. Bunu istiyor musun? Bence iyi fikir olabilir. Biliyorsun, Arnie'nin kadrosuna katılmak zorunda değilsin; Bay Yee ile çalışmaya devam edebilirsin. Güzel bir helikopterin var. Arnie seni kullanmaya karar verdi diye tüm bunlardan vazgeçmek zorunda değilsin."</p>

  <p>Adam omuzlarını silkerek konuştu, "Bu ilginç bir meydan okuma; otistik bir çocuk ve dünyamız arasında bir iletişim köprüsü kurmak. Arnie'nin bahsettiklerinde çok şey var. Aracı olabilirim - Orada faydalı bir iş yapabilirim." Arnie'nin, Steiner çocuğuyla neden ilgilendiğinin o kadar önemli olmadığını fark etti. Büyük olasılıkla, onu kâra geçirecek, iyi para kazandıracak, bencil bir nedeni vardı. Daha az umursayamazdım, diye düşündü.</p>

  <p>Aslında konuyu her iki açıdan da ele alabilirim. Bay Yee beni Su İşçileri Sendikası'na kiralayabilir; ben Bay Yee'den maaş alırken, Bay Yee de Arnie'den maaş alabilir. Herkes mutlu olabilir böylece, neden olmasın? Buzdolapları ve kodlayıcılarla uğraşmaktansa bir çocuğun bozulmuş, çalışmayan zihniyle uğraşmak kesinlikle daha akıl kârı; hele ki çocuk, bildiğim bazı görüler yüzünden acı çekiyorsa.</p>

  <p>Glaub'un benim diye ortaya attığı zaman kuramı'nı biliyordu. <span style="font-style:italic;">Scierıtific American</span>'da bunun hakkında bir şeyler okumuştu; doğal olarak şizofreni üzerine eline geçen her şeyi okurdu. Kuramın çıkış noktasının İsviçre olduğunu ve keşfedenin Glaub olmadığını biliyordu. Ne tuhaf bir kuram diye düşündü. Ve hâlâ kulağa doğruymuş gibi geliyordu.</p>

  <p>"Haydi Söğütlere dönelim," dedi. Açlıktan ölmek üzereydi.</p>

  <p>"Sen cesur bir insansın, Jack Bohlen" dedi Doreen.</p>

  <p>"Neden?" diye sordu.</p>

  <p>"Çünkü seni sıkıntıya düşüren yere, dediğine göre sonsuzluk görülerine neden olan insanların yanına dönüyorsun. Ben bunu yapmazdım, kaçardım."</p>

  <p>"Ama," dedi Jack, "asıl nokta bu zaten; seni kaçırmak için tasarlanmış görünün amacı bu; diğer insanlarla olan ilişkilerini sıfırlamak, seni yalıtmak. Eğer amacına ulaşırsa insanlarla olan yaşamın bitiyor. İşte, şizofreni terimi bir teşhis değil, bir tahmindir derken bunu kastediyorlar - o neyin olduğu hakkında bir şey söylemez, sonunda nasıl bir duruma geleceğini söyler." <span style="font-style:italic;">Ve ben sonunda böyle bir duruma gelmeyeceğim,</span> dedi kendi kendine. Manfred Steiner gibi, bir enstitüde yaşayan sessiz biri; İşimi, karımı, oğlumu ve arkadaşlıklarımı korumak niyetindeyim - Koluna girmiş olan kıza bakarak gülümsedi. Evet ve hatta aşk ilişkilerimi, eğer olursa.</p>

  <p><span style="font-style:italic;">Çaba göstermeye devam etmek istiyorum.</span></p>

  <p>Yürürken ellerini ceplerine soktu ve küçük, soğuk, sert bir şeye dokundu; şaşkınlıkla cebinden çıkarttığında bunun bir ağaç kökü gibi küçük, sert ve soğuk bir nesne olduğunu gördü.</p>

  <p>"O da ne?" diye sordu Doreen.</p>

  <p>Çöladamları'nın bu sabah çölde ona verdikleri su cadısıydı; aklından tamamen çıkmıştı.</p>

  <p>"Bir iyi şans büyüsü," dedi kıza.</p>

  <p>"Çok çirkin bir şey," dedi kız ürpererek.</p>

  <p>"Evet," diye onayladı, "ama o dost. Ve bizim öyle bir sorunumuz var; biz şizofrenler, insanların bilinçsiz düşmanlıklarının farkına varıyoruz."</p>

  <p>"Biliyorum. Telepatik faktör. Clay'de bu durum kötüleşti, kötüleşti, ta ki-" Jack'e gözlerini dikti. "Paranoya baş gösterene dek."</p>

  <p>"Bizim durumumuzla ilgili en kötü şey. Çevremizdeki insanların hatta yabancıların, gömülmüş, bastırılmış nefretlerinin, sadistliklerinin farkına varmak. Bu Allah'ın belası seziye sahip olmamayı dilerdim; restoranlardaki insanlardan bile alıyoruz-" Aklına Glaub geldi. "Otobüslerde, sinemalarda. Kalabalıkta."</p>

  <p>"Arnie'nin Steiner'ın oğlundan ne öğrenmek istediği hakkında bir fikrin var mı?" diye sordu Doreen.</p>

  <p>"Sanırım, kehanetle ilgili bir kuram-"</p>

  <p>"Ama Arnie gelecek hakkında ne bilmek istiyor? Fikrin yok, değil mi? Bunu bulmak için çabalamayacaksın."</p>

  <p>Öyleydi. Merak bile etmiyordu.</p>

  <p>"Memnunsun," dedi kadın, adamı iyice inceleyerek, "Sadece, gerekli olan makinenin kurulumuyla ilgili teknik görevini yapmaktan hoşnutsun. Bu doğru değil, Jack Bohlen; iyiye işaret değil."</p>

  <p>"Evet," diyerek başıyla onayladı. "Sanırım çok şizofrenik bir davranış ... Sadece teknik ilişkilerle memnun olmak."</p>

  <p>"Arnie'ye soracak mısın?"</p>

  <p>Rahatsızlık duydu. "Bu onun işi, benim değil. Bu ilginç bir iş ve Arnie'yi sevdim, onu Bay Yee'ye tercih ederim. Merakla bakmak ve araştırmak bana göre değil. Ben böyleyim."</p>

  <p>"Sanırım korkuyorsun. Ama neden, anlamıyorum - sen cesur birisin ve hâlâ içinin derinliklerinde büyük bir korku var."</p>

  <p>"Belki öyle," dedi kendini kederli hissederek.</p>

  <p>Beraberce yürüyerek Söğütler'e geri döndüler.</p>

  <p>O akşam, herkes gittikten sonra. Doreen Anderton da dahil olmak üzere, Arnie Kott, salonunda tek başına oturup derin düşüncelere dalmıştı. Ne gündü ama.</p>

  <p>Otistik bir çocuğun kehanetlerini sızdırmak için gerekli elektronik aygıtı yapacak olan ve değersiz kodlayıcısını onaran iyi bir tamirciyi tuzağa düşürmüştü.</p>

  <p>Gerek duyduğu bilgiyi bir psikiyatristten, karşılığında hiçbir şey vermeksizin sızdırmış ve psikiyatristten yakasını kurtarmayı başarmıştı.</p>

  <p>Böylece her yönüyle kabul edilebilir bir gün geçirmişti. Geriye yalnızca iki sorun kalmıştı: Klavseni hâlâ akort edilememişti ve - başka ne vardı? Aklıma gelmiyor. Mars'taki ABD kolonisi olan Güzel Amerika'daki dövüşleri seyretmek için televizyon setinin karşısına geçmeden önce uzun uzun düşündü.</p>

  <p>Derken hatırladı. Norb Steiner'ın ölümü. Artık iyi yiyecek kaynağı yoktu.</p>

  <p>“Bunu telafi edeceğim," dedi Arnie yüksek sesle. Televizyonu kapattı ve kodlayıcısını çıkarttı; önüne oturarak elinde mikrofon bir mesaj girmeye başladı. Arnie'nin sayısız önemli ve tehlikeli iş girişiminde beraber çalıştığı kişiydi Scott Temple. Temple, Ed Rockingham'ın kuzeniydi ve tanışılması gereken bir kişiydi. BM ile yaptığı ayrıcalıklı bir anlaşmayla tıbbi malzemelerin büyük bir bölümünün Mars'a girişini kontrolü altına almayı başarmıştı. Ne kadar yüksek mertebeli bir tekel.</p>

  <p>Kodlayıcının çarkları kışkırtıcı şekilde dönmeye başladı.</p>

  <p>“Scott!" dedi Arnie, "nasılsın? Hey, şu zavallı Norb Steiner'in öldüğünü biliyor musun? Çok kötü, yani ölümü ve diğer şeyler. Nedeni onun akli sorunları vardı. Tıpkı bizler gibi." Arnie uzun ve sesli bir kahkaha attı. "Neyse, bu durum bizde küçük bir sorun oluşturuyor. Yani, bir tedarik sorunu. Doğru mu<sup>7</sup> Şimdi, dinle Scott, yaşlı dostum, bunu seninle konuşmak istiyorum. Anladın mı? Bir iki gün içinde buraya uğra, seninle kesin düzenlemeleri yapalım. Bence Steiner'in düzenini unutup yeniden başlamalı, kullanılmayan araziden ufak bir yer, kendi köle roketlerimizi ve başka neye ihtiyacımız varsa almalıyız. Tütsülenmiş istiridye stoklarını eskiden olduğu gibi yüksek tutmalıyız." Makineyi kapatarak söyleyecek başka bir şeyi var mı, diye düşündü. Hayır, her şeyi söylemişti; kendisi ve Scott Temple gibi bir adam arasında daha fazla söze gerek yoktu; bu bir anlaşmaydı ve her şey buradaydı. "Tamam, Scott, oğlum," dedi. "Seni görebilmeyi umuyorum."</p>

  <p>Makarayı yerinden çıkardıktan sonra iyice kodlanıp kodlanmadığını görmek için tekrar dinlemek geldi aklına. Tanrım, birinin şans eseri bu mesajı dinlemesi ne büyük felaket olurdu!</p>

  <p>Ama kodlanmıştı, çok iyi. Makine, anlamlı sözcük birimlerini, çağdaş elektronik müziğin kedi dövüşüne benzeyen komik bir taklidine çevirmişti. Arnie, ıslıklan, kükremeleri, baykuş seslerini duyunca gözlerinden yaşlar süzülünceye kadar güldü ve kendini durdurmak için banyoya giderek yüzünü soğuk suyla yıkamak zorunda kaldı.</p>

  <p>Sonra, tekrar kodlayıcının başına giderek makarayı içine koyacağı kutuyu işaretledi:</p>

  <p style="text-align: center;">RÜZGÂR RUHUNUN ŞARKISI</p>

  <p style="text-align: center;">BİR KARL WILLIAM DITTERSHAND KANTATI</p>

  <p>Kari William Dittershand, Dünya'da, entellektüellerin gözde bestecisiydi ama Arnie, adamın elektronik diye adlandırılan müziğinden nefret ediyordu, kendisi sadelik taraftarıydı ve beğenileri Brahms'da son buluyordu. Scott'a, beraber girecekleri karaborsa besin ithalatı işiyle ilgili olarak göndereceği mesajı, Dittershand'ın bir kantatı olarak adlandırmasına güldü uzun süre ve sonra makarayı Nova Britannica adlı İngiliz kolonisine götürmesi için bir sendika İyi-üyesine telefon etti.</p>

  <p>Akşamın sekiz buçuğunda o günün işlerini bitirmiş ve son dövüşleri seyretmek üzere televizyon setinin karşısına geçmişti. Bir Optimo Admiral yaktı, arkasına yaslandı ve rahatladı.</p>

  <p>Keşke bütün günler böyle geçse, dedi kendi kendine. Sonsuza kadar yaşayabilirdim; böyle günler onu gençleştiriyordu. Kendini kırk yaşına gelmek üzereymiş gibi hissetti.</p>

  <p>Benim karaborsaya girdiğimi bir düşünün, dedi kendi kendine. Küçük böğürtlen reçeli kavanozları, dilimlenmiş yılan balığı turşuları. Bu, özellikle kendisi için çok önemliydi. Bundan böyle kimse benim ısmarladıklarımı benden çakmayacak. Eğer Steiner kendini öldürerek benim yolumu kesebileceğini düşündüyse yanılmış-    „</p>

  <p>"Haydi," dedi, ekranda dayak yiyen çocuğu gaza getirmek için. "Kalk ayağa ve ona istediğini ver."</p>

  <p>Zenci dövüşçü sanki onu duymuş gibi ayağa fırladı ve Arnie derin, doymak bilmez bir zevkle kıkırdadı.</p>

  <p>Jack Bohlen, hafta sonu geceleri servis işindeyken kalmayı artık bir gelenek haline getirdiği, Bunchewood Parkı'ndaki küçük otel odasında bir sigara yakıp derin düşüncelere dalmıştı.</p>

  <p>Korktuğu, yüzleşmesi gerektiği şey, bunca yılın ardından geri dönmüştü. Bu bir tahmin değil, bir gerçeklikti. Tanrım, diye düşündü kendini kötü hissederek, adamlar haklı, eğer bir kez yakalandıysan bir daha kurtulamıyorsun. Bu, Devlet Okulu'na yaptığı ziyaret onu bu olaya hazırlamış ve Söğütler'de belirip adama sert bir darbe indirmişti, tıpkı yirmili yaşlarında, ardımızdaki Dünya'daki Redwood şehrindeki Corona Şirketi için çalışırken olduğu kadar sert bir darbe.</p>

  <p>Biliyorum ki, Norbert Steiner'ın ölümünün bunda büyük rolü var. Olum herkesi alt üst eder ve tuhaf şeyler yaptırır; giderek daha fazla insanı içine alarak duyguların çığırından çıkmasını sağlayan, yayılıma bir etki sürecini başlatır.</p>

  <p>En iyisi Silvia'yı arayıp Frau Steiner ve çocuklarıyla arasının nasıl olduğunu sormak, diye düşündü.</p>

  <p>Ama bu fikirden caydı. Yardım etmek için yapabileceğim bir şey yok, diye karar verdi. Bay Yee'den herhangi bir çağrı gelmesi olasılığına karşı yirmi dört saat burada, beklemede olmalıyım ve artık Lewistown'daki Arnie Kott için de hazırda bulunmam gerekiyor.</p>

  <p>Neyse ki bunun bir telafisi var. Hoş, derin ve gıpta edilebilecek bir telafi. Cüzdanında Doreen Anderton'ın adresi ve telefonu vardı.</p>

  <p>Onu bu akşam aramalı mıydı? Hayal et, diye düşündü Jack, birini bulmak, üstelik her şey hakkında konuşabileceği, içinde bulunduğu durumu anlayan, hatta dinlemek isteyen ve bundan korkmayan bir kadın bulmak.</p>

  <p>Bu çok yardımcı oldu.</p>

  <p>Karısı, şizofreni üzerine konuşabileceği, bu dünyadaki en son insandı; birkaç kez denemişti ama konu, karısını ürkütmüştü. Herkes gibi Silvia da bu düşüncenin hayatına girmesinden dehşetle korkuyor ve ilaçların büyüsüyle savuşturuyordu bunu . . . sanki ilaçlar, yaygın ve uğursuz psikolojik süreci durdurabilecekmiş gibi. Şu geçen on yıl içinde evinden bu otele ve tekrar eve yaptığı yolculuklara katlanabilmek için, şimdiye dek bu ilaçlardan kaç tane yuttuğunu Allah bilir.</p>

  <p>Biraz kafa yorduktan sonra, Doreen'i aramamaya karar verdi. İşlerin içinden çıkılmaz bir hal aldığı zamanlar için bir kaçış yolu olarak kalması daha iyi. Şu an kendini iyi hissediyordu, ileride, Doreen Anderton'ı aramak ihtiyacını duyacağı çok zamanı olacaktı.</p>

  <p>Şüphesiz, inanılmaz derecede dikkatli olmalıydı, Doreen'in</p>

  <p>Arnie Kott'un metresi olduğu açıktı. Ama kadın ne yaptığını biliyor gibi görünüyordu ve kesinlikle Arnie'yi tanıyordu; kalkıp restoranı terk ederken telefon numarasını ve adresini verdiğinde bunu hesaba katmış olmalıydı.</p>

  <p>Ona güveniyorum, dedi Jack kendi kendine. Şizofrenisi olan biri için bu hatırı sayılır bir şeydir.</p>

  <p>Jack, bunları düşünürken sigarasını söndürdü, pijamalarını giyerek yatmaya hazırlandı.</p>

  <p>Tam üzerine yorganı çekiyordu ki telefon çaldı. Bir servis çağrısı, diye düşünüp otomatik olarak ahizeye atıldı.</p>

  <p>Ama değildi. Yumuşak bir kadın sesi kulağına fısıldayarak konuştu, "Jack?"</p>

  <p>"Evet," dedi.</p>

  <p>"Ben Doreen. Yalnızca iyi misin diye merak ettim."</p>

  <p>"İyiyim," dedi yatağın kenarına oturarak.</p>

  <p>"Bu akşam buraya gelmek ister misin? Benim evime?"</p>

  <p>Jack duraksadı. "Hımm..."</p>

  <p>"Plak dinleyip muhabbet edebiliriz. Arnie, bana, kendi kolleksiyonundan bir sürü eski, az bulunur stereofonik uzun çalar ödünç vermişti . . . bazıları çok çizik ama bazıları da mükemmel. O sıkı bir koleksiyoncu, biliyorsun; Mars'taki en büyük Bach koleksiyonuna sahip. Ve klavsenini gördün."</p>

  <p>Yani, demek Arnie'nin oturma odasındaki şey buydu.</p>

  <p>"Güvenli mi?" diye sordu.</p>

  <p>"Evet, Arnie hakkında endişelenme; mülkiyetçi biri değildir, yani ne demek istediğimi anlıyorsan."</p>

  <p>'Tamam, geliyorum," dedi Jack ve sonra bunu yapamayacağı çünkü servis çağrılarını beklemesi gerektiği geldi aklına. Ama telefonu kadına yönlendirebilirdi.</p>

  <p>"Sorun değil," dedi kadın, bunu açıkladığında. "Arnie'yi arayıp ona anlatabilirim."</p>

  <p>"Ama-", adam aptallaşmıştı</p>

  <p>"Jack, başka türlü yapabileceğimizi düşünüyorsan kafayı yemişsin sen - Arnie bu yerleşimde olup biten her şeyi bilir. Sen bana bırak, tatlım. Şimdi onu arayacağım. Sen çık, gel buraya. Sen yoldayken gelen çağrıları not alırım ama çağrı geleceğini zannetmiyorum; Arnie, senin, insanların tost makinelerini tamir etmeni istemiyor, kendi işleri için istiyor seni, Manfred Steiner'la konuşabilecek makineyi yapman için."</p>

  <p>"Tamam," dedi, "geliyorum. Hoşça kal." Telefonu kapadı.</p>

  <p>On dakika sonra, Yee Şirketi'nin parlak ışıltılı helikopteri, Mars'ın karanlık gökyüzünde, Lewistown'a ve Arnie Kott'un metresine doğru uçuruyordu.</p>

  <p id="u2cfd8d19-5614-475c-9245-f59b9c2fcb97"><a id="bookmark4"></a><span style="font-weight:bold;">sekiz</span></p>

  <p>David Bohlen, büyükbabası Leo'nun bir sürü parası olduğunu ve onu harcamaktan kaçınmadığını biliyordu. Yaşlı adamın, roket terminal binasından ayrılmadan önce bir çiçekçinin önünde durarak gelini için koca bir demet mavi Dünya çiçeği alması buna örnek olarak gösterilebilirdi. Üstelik yolcular çıkış rampasında gözüktüklerinde David'in gözlerine, büyükbabasının üzerindeki iyi ütülenmiş takım elbise, yelek ve altın kol düğmelerinin ışıltısı çarpmıştı. Ve Büyükbaba Leo, David için de bir şeyler almak istemişti ama oyuncak yoktu, bu yüzden sadece iki libre ağırlığında bir kutu şeker almıştı.</p>

  <p>Büyükbaba Leo, iplerle bağlanmış beyaz karton bir paketi gemi görevlilerinin alıp bavulların yanına götürmesine izin vermeyerek kolunun altında taşımıştı. Terminal binasından ayrılıp babasının helikopterine bindiklerinde Büyükbaba Leo paketi açtı. Paket, Yahudi ekmeği ve turşuları ile plastik bir koruyucuyla paketlenmiş üç libre ağırlığında ince dilimlenmiş mısırlı sığır bifteğiyle doluydu.</p>

  <p>"Vay canına!" diye bağırdı Jack sevinçle. "Ta New York'tan buraya kadar. Bunu buradaki kolonilerde bulamazsın, baba."</p>

  <p>"Biliyorum, Jack," dedi büyükbaba Leo. "Bana bunları nereden bulabileceğimi Yahudi bir herif söyledi. Ben çok severim ve senin de seveceğini biliyorum, ikimizin de ağız tadı aynıdır." Onları ne kadar mutlu ettiğini görmenin memnuniyetiyle kıkırdadı. "Eve vardığımızda yapacağım ilk iş sizlere birer sandviç hazırlamak olacak."</p>

  <p>Helikopter roket terminalinden yükselerek karanlık çölün üzerinde ilerlemeye başladı.</p>

  <p>"Burada havalar nasıl?" diye sordu Büyükbaba Leo.</p>

  <p>"Bir sürü fırtına," dedi Jack. "Bir hafta kadar önce gerçek anlamıyla gömdü bizi. Kazıp atmak için bir güç ekipmanı kiralamak zorunda kaldık."</p>

  <p>"Kötü," dedi Leo. "Mektuplarında bahsettiğin beton duvarı yükseltmelisin."</p>

  <p>"Burada, inşaat işleri bir servete mal oluyor," dedi Silvia. "olaylar ardımızdaki Dünya'daki gibi değil."</p>

  <p>"Bunu biliyorum," dedi Büyükbaba Leo, "ama yatırımlarınızı korumak zorundasınız. Oturduğunuz ev çok değerli ve toprağınız, yanı başınızda su var; bunu unutmayın."</p>

  <p>"Bunu nasıl unutabiliriz?" dedi Silvia. "Tanrım; hendek olmasaydı yaşayamazdık."</p>

  <p>"Kanal bu sene genişletildi mi hiç?" diye sordu Leo.</p>

  <p>"Hâlâ aynı," dedi Jack.</p>

  <p>David araya girdi. "Kanalın dibini taradılar, büyükbaba. BM'nin adamlarını, dipteki kumu emen büyük bir makineyi kullanırken izledim ve artık su çok daha temiz. Bu yüzden babam filtre sistemini kapadı. Şimdi, binici gelip bent kapağını açtığında, suyu daha hızlı pompalayabiliyoruz ve babam artan suyu değerlendirebileceğimiz yeni bir sebze bahçesi kurmama izin verdi. Mısır, balkabağı ve bir çift de havucum var ama bir şey bütün pancarları yedi. Dün gece mısır topladık oradan. O küçük hayvanların bahçeye girmesini engellemek için bir kafes yaptık. O hayvanların adı neydi baba?"</p>

  <p>"Kum Sıçanları, Leo," dedi Jack. "David'in bahçesinden ürün almaya başladığımızdan beri buradalar. İşte, şu büyüklükteler," dedi ve göstermek için ellerini kaldırdı. "Kendi cüsselerindeki bir şeyi on dakika içinde yiyebilmeleri dışında zararsızlar. Eski yerleşimciler bizi uyardı ama denemek zorundayız."</p>

  <p>"Kendi ürününüzü yetiştirmeniz iyi/' dedi Leo. "Evet, David; bahçe hakkında bir şeyler yazmıştın bana. Yarın bahçeni görmek isterim. Bu akşam çok yorgunum; çok uzun bir yolculuktu, satın aldıkları yeni gemilere rağmen; ne diyorlardı onlara? Işık kadar hızlı, ama aslında öyle değil; kalkışlar ve inişler hâlâ çok zaman alıyor ve bir sürü karmaşa. Havalandırmanın çalışmasına rağmen içerisi öylesine sıcak oldu ki yanımda oturan kadın dehşete düştü, yanacağımızı düşündü. Bu kadar sıcak olmasına neden göz yumduklarını hiç anlamıyorum, halbuki yeterince para harcadılar. Ama yine de büyük ilerleme kaydedilmiş; yıllar önce, sizin göç ettiğiniz zamanlarda kullanılan gemileri hatırlıyor musun? Yolculuk tam iki ay sürerdi!"</p>

  <p>Jack, "Umarım oksijen maskeni getirmişsindir yanında. Bizimki çok eskidi, artık güvenilir değil."</p>

  <p>'Tabii ki, kahverengi bavulda. Benim için endişelenme, bu atmosferi kaldırabilirim. Yeni bir kalp pilim var, gerçekten çok gelişmiş bir şey. Arkadaki Yuva'da her şey gelişiyor. Şüphesiz aşın kalabalıklaştı. Ama buraya giderek çok daha fazla sayıda insan göç edecek - bu sözümü aklınızın bir köşesine yazın. Yuva'daki hava kirliliği neredeyse öldürücü düzeye çıktı."</p>

  <p>David araya girdi. "Büyükbaba, yan komşumuz Bay Steiner intihar etti ve oğlu Manfred anormal çocuklar kampından alındı. Şimdi, babam, onun bizimle konuşabilmesi için bir mekanizma yapıyor."</p>

  <p>"Ya," Büyükbaba Leo babacan bir edayla konuştu. Çoçuğa baktı. "Bu ilginç David. Kaç yaşında bu çocuk?"</p>

  <p>"On," dedi David, "ama henüz bizimle hiç konuşamıyor. Babam kuracağı mekanizmayla bunu düzeltecek. Babam şimdi kiminle çalışıyor, biliyor musun? Bay Kott, Su İşçileri Sendikası'nı ve onların yerleşimini yöneten kişi; gerçekten de büyük ve önemli bir adam."</p>

  <p>"Sanırım onun hakkında bir peyler duydum,” dedi Lee. Jack'e çocuğun kaçırmadığı bir göz işareti yaparak</p>

  <p>"Baba, hâlâ F.D.R Dağları'nda arazi alma işiyle ilgileniyor musun?" diye sordu Jack.</p>

  <p>"Evet, kesinlikle," dedi Leo. "Hiç kuşkun olmasın, Jack Bu yolculuğa sosyal bir amaçla, sizi görmek için çıktım ama aynı zamanda bir iş gezisi olmasaydı bu kadar zaman ayırmazdım."</p>

  <p>"Bundan vazgeçmiş olmanı umuyordum."</p>

  <p>"Bak, Jack," dedi Leo, "sen kendini üzme, bırak da yaptığımın doğru olup olmadığını ben düşüneyim; yıllar boyunca arazi yatırımı işiyle uğraştım. Dinle; bizzat yakından bakmam için beni o dağlara götürebilir misin? Bende bir sürü harita var; her şeye rağmen orayı kendi gözlerimle görmek istiyorum."</p>

  <p>"Gördüğünde hayal kırıklığına uğrayacaksın," dedi Silvia. "Hemen hiçbir yaşam belirtisinin olmadığı, ıssız, terk edilmiş ve susuz bir yer."</p>

  <p>"Bu konu üzerine daha fazla endişelenmeyelim şimdi," dedi David'e gülümseyerek. Dirseğiyle onu dürttü. "Burada, Dünya'nın kirlenmiş havasından uzakta olan, düzgün ve sağlıklı bir genç adam görmek çok güzel."</p>

  <p>"Tabii ki Mars'ın da dezavantajları var," dedi Silvia. "Bir süre boyunca kötü suyla veya susuz yaşasan anlarsın."</p>

  <p>"Biliyorum," dedi Leo ciddileşerek. "Siz, buradaki insanlar büyük cesaret sergiliyorsunuz ama unutma, burası sağlıklı."</p>

  <p>Şimdi, aşağıda Bunchewood Parkı'nın ışıkları parıldıyordu. Jack, helikopteri kuzeye, evlerine yöneltti.</p>

  <p>Jack Bohlen Yee Şirketi'nin helikopterini kullanırken babasına baktı, ne kadar az yaşlandığına, yetmişlerinin sonlarını yaşayan biri olarak ne kadar dinç göründüğüne şaştı. Hâlâ işinin başında tam gün çalışıyor, spekülasyonlardan her zamankinden daha fazla haz duyuyordu.</p>

  <p>Nitekim, öyle gözükmese de Dünya'dan buraya yaptığı yolculuğun Leo'yu kabul ettiğinden fazla yorduğunu biliyordu. Neyse, eve varmak üzereydiler. Gösterge 7.08054 noktasını gösteriyordu; yalnızca birkaç dakika kalmıştı.</p>

  <p>Helikopteri çatıya park edip aşağı kata indiklerinde Leo, sözünde durarak mutfağa girdi ve neşe içinde herkese birer tane sığır etli sandviç hazırladı. Daha sonra oturma odasında geçmiş sandviçlerini yediler. Herkes rahat ve huzurluydular.</p>

  <p>"Bu tür yiyeceklere nasıl özlem duyduğumuzu bilemezsin," dedi Silvia sonunda. "Karaborsada bile-" Jack'e göz attı.</p>

  <p>"Bu tarz yiyecekler bazen karaborsada bulunabiliyor," dedi Jack, "ama son zamanlarda zorlaştı. Zaten biz almıyoruz. Etik nedenlerden ötürü değil: Yalnızca çok pahalılar."</p>

  <p>Leo'nun yolculuğu ve Dünya'daki yaşam koşulları üzerine biraz sohbet ettikten sonra, saat on buçukta David'i yatağa gönderdiler; saat on birde de Silvia özür dileyerek uyumaya gitti. Leo ve Jack oturma odasında yalnız kalmışlardı.</p>

  <p>"Dışarıya çıkıp oğlanın bahçesini görebilir miyiz? Büyük bir fenerin var mı?"</p>

  <p>Jack acil durum ışıldağını bularak evin dışına, gecenin soğuğuna doğru yolu gösterdi.</p>

  <p>Mısırların önünde durduklarında Leo alçak sesle konuştu, "Bugünlerde Silvia ile nasılsınız?"</p>

  <p>"İyi," dedi Jack biraz alınarak.</p>

  <p>"Aranızda bir soğukluk varmış gibi geldi. Ayrılmanız bir facia olur Milyonda bir rastlanabilecek bir kadına sahipsin."</p>

  <p>"Bunu biliyorum," dedi Jack rahatsızlık duyarak.</p>

  <p>"Ardımızdaki Yuva'da, genç bir delikanlıyken çevrede fazlasıyla gezinip hovardalık yapardın ama artık durulduğunu görüyorum."</p>

  <p>"Öyle," dedi Jack. "Ve sanırım kafanda bazı hayaller kuruyorsun."</p>

  <p>"Biraz geri çekilmiş görünüyorsun," dedi babası. "Umarım şu eski sorunun neden bahsettiğimi biliyorsun, seni üzmüyordur."</p>

  <p>"Neden bahsettiğini biliyorum."</p>

  <p>Leo acımasızca devam etti. "Benim çocukluğumda şimdi olduğu gibi zihinsel hastalıklar yoktu. Zamanın bir işareti bu; çok fazla insan ve çok fazla kalabalıklaşma. İlk hastalandığın zamanı ve ondan uzun süre öncesini, senin on yedi yaşındaki hatırlıyorum. Diğer insanlara karşı soğuk, ilgisiz ve huysuzdun. Bana öyle geliyor ki şimdi de öylesin."</p>

  <p>Jack gözlerini babasına dikti. Akrabalardan birinin ziyaretinde ortaya çıkan dert, o eski, çok akıllı, çok bilen rolünü oynamanın dayanılmaz isteğine asla karşı koyamamalarıydı. Leo'ya göre Jack, karısı ve çocuğu olan yetişkin bir adam değil, sadece oğlu, Jack'ti.</p>

  <p>"Bak, Leo," dedi Jack. "Burası çok az sayıda inşam barındıran, seyrek yerleşimli bir gezegen ve doğal olarak buradaki insanlar daha az sokulgan, daha az cana yakın. Senin de dediğin gibi gün geçtikçe kalabalıklaşan ardımızdaki Yuva'da yaşayanlara göre daha iç yönelimliler."</p>

  <p>Leo başıyla onayladı. "Hımm. Ama bu insanları görmekten daha fazla mutluluk duymanı sağlıyor olmalı."</p>

  <p>"Eğer kendini kastediyorsan, seni gördüğüm için mutluyum."</p>

  <p>"Bundan eminim, Jack," dedi Leo. "Biliyorum. Belki de sadece yorgunum. Ama çok konuşmak istemiyor gibisin; dalgınsın."</p>

  <p>"İşler," dedi Jack. "Şu otistik çocuk, Manfred - aklımda sürekli o var."</p>

  <p>Ama babası, tıpkı eski günlerdeki gibi, Jack'in uydurduğu bahaneleri hiç çaba sarf etmeden tamamen ebeveynlik içgüdüsüyle anlayabiliyordu. "Hadisene," dedi, "Aklında çok şey var ama senin nasıl çalıştığını bilirim ben; işin ellerindedir, aklında değil; aklındakilerden bahsediyorum ben, içine dönmüş zihnindekilerden. Burada da psikoterapi olanağı var mı? Sakın hayır deme, çünkü senden daha iyi biliyorum."</p>

  <p>"Hayır demeyecektim," dedi Jack, "şunu söyleyecektim; senin kahrolası işlerinden biri değil bu, seni hiç ilgilendirmez."</p>

  <p>Yanında, karanlıkta duran babası daralmış ve çökmüş gibi görünüyordu. 'Tamam evlat," diye mırıldandı. "Burnumu soktum, üzgünüm"</p>

  <p>Her ikisi de rahatsızlık verici bir sessizliğe gömüldüler.</p>

  <p>"Allah kahretsin," dedi Jack, "Tartışmayalım baba. İçeri girip bir şeyler içelim. Silvia senin için diğer yatak odasında yumuşak, iyi bir yatak hazırladı; iyice dinleneceğinden eminim."</p>

  <p>"Silvia insanların gereksinimlerine karşı çok duyarlı biri," dedi Leo oğluna yönelik belli belirsiz bir suçlamayla. Sonra sesini yumuşatarak, "Jack, senin için daima endişelendim. Belki de eski kafalıyım ve bu zihinsel hastalık işini anlamıyorum; bugünlerde herkeste var biraz galiba, çok yaygın, tıpkı benim çocukluğumda grip ya da kızamığın yaygınlığı gibi; sende de bu var. Bir keresinde televizyonda her üç kişiden birinde olduğunu duymuştum. Skizo muydu neydi. Yani, Jack, yaşamak için bu kadar neden varken neden bu insanlar hayata sırtlarını çeviriyorlar; çok anlamsız. Mücadele etmek için koskoca bir gezegen var burada. Mesela yarın, beraber F.D.R Dağları'na gideceğiz ve sen bana her yeri göstereceksin, ardından buranın yasal prosedürlerinin bütün ayrıntılarını bildiğim için araziyi satın alacağım. Dinle: Sen de satın al, duydun mu? Senin için para çıkabilirim." Paslanmaz çelikten dişini göstererek umutla güldü.</p>

  <p>"Bu işler bana göre değil/' dedi Jack "Ama yine de sağol."</p>

  <p>"Araziyi senin için alacağım," diye teklif etti Leo.</p>

  <p>"Hayır. Ben ilgilenmiyorum bununla."</p>

  <p>"Şimdiki işinden memnun musun, Jack? Küçük çocuğu konuşturacak bir makine yapmak kulağa önemli bir işmiş gibi geliyor; bunu duymaktan gurur duydum. David mükemmel bir çocuk ve eminim o da babasıyla gurur duyuyordun"</p>

  <p>"Gurur duyduğunu biliyorum," dedi Jack.</p>

  <p>"David, şu skizo hastalığının belirtilerini göstermiyor, değil mi?"</p>

  <p>"Hayır," dedi Jack.</p>

  <p>"Sen nereden kaptın bilemiyorum ama kesinlikle benden değil; ben insanları severim."</p>

  <p>"Ben de," dedi. Babası Doreen'i bilseydi acaba nasıl davranırdı, diye merak etti Jack. Çok çok uzun zaman önce, 1924 yılında doğmuş, tutucu bir kuşaktan gelen biri olarak üzüntü ve acı duyardı herhalde. Sonra, o çok farklı bir dünyaydı. Babasının şimdi, bu dünyaya kendini uydurmuş olabilmesi hayret vericiydi, belki de bir mucize. Birinci Dünya Savaşı'nın hemen sonrasında doğan Leo, şimdi Mars çölünün ucunda ayakta duruyor . . . Ama yine de Doreen'le yaşadığı şeyi anlayamazdı, böyle üstü kapalı bir ilişkinin kendisi için hayati değerler taşıdığını anlaması olanaksızdı.</p>

  <p>"Kadının adı ne?" diye sordu Leo.</p>

  <p>"N-Ne?" diye kekeledi Jack.</p>

  <p>"Şu telepatik duyumlardan bende de biraz var," dedi Leo, sesini tonlamaksızın. "Öyle değil mi?"</p>

  <p>Kısa bir sessizliğin ardından Jack, "Besbelli," dedi.</p>

  <p>"Silvia biliyor mu?"</p>

  <p>"Hayır."</p>

  <p>"Bunu söyleyebildim çünkü gözlerimin içine bakmıyordun."</p>

  <p>"Kahretsin," dedi Jack dehşetle.</p>

  <p>"O da evli mi? Onun da çocukları var mı, şu kırıştırdığın kadının?"</p>

  <p>Jack sesini yükseltebileceği kadar yükseltti. "Neden telepatik görülerini kullanarak kendin bulmuyorsun?"</p>

  <p>"Silvia'nın kırıldığını görmek istemiyorum," dedi Leo.</p>

  <p>"Kırılmayacak," dedi Jack.</p>

  <p>"Çok kötü, bunca yolu gel ve böyle bir şeyle karşılaş." Adam iç geçirdi. "Neyse, benim de işlerim var. Yarın sabah erkenden uyanıp birlikte başlayacağız."</p>

  <p>"Çok sert bir yargıç olma, baba," dedi Jack.</p>

  <p>"Tamam," dedi Leo. "Biliyorum, modem zamanlar. Bunu yaparak kendini iyi hissedeceğini düşünüyorsun, öyle değil mi? Belki de doğru. Belki de ruh sağlığını korumak için bir yol. Senin deli olduğunu söylemiyorum."</p>

  <p>"Yalnızca ima ediyorsun," dedi Jack sertçe. Tanrım, öz baban, diye düşündü. Ne büyük çile. Ne sefil bir trajedi.</p>

  <p>"İyileşeceğini biliyorum," dedi Leo. "Bu yalnızca bir gönül eğlendirme değil, farkındayım, mücadele verdiğini görüyorum. Senin adına şunu söyleyebilirim ki sorunların var. Aslında bunlar daima yaşadığın sorunlar ama yaşın ilerledikçe zorlaşıyor; öyle değil mi? Evet, bunu anlayabiliyorum. Bu gezegen çok yalnız. Göç eden herkesin çıldırmamasına şaşmak gerek. Bulabildiğin her aşka değer vermeni anlıyorum. Senin ihtiyacın, bir şeylerin peşinde koşmak. Ben bir maden arazisi peşindeyim, sen de aradığını zavallı suskun bir çocuk için makine yaparak bulabilirsin. Bu arada o çocuğu görmek isterim."</p>

  <p>"Göreceksin," dedi Jack. "Büyük olasılıkla yarın."</p>

  <p>Bir sure daha orada, öylesine durduktan sonra eve girdiler. "Silvia hâlâ uyuşturucu kullanıyor mu?" diye sordu Leo.</p>

  <p>"Uyuşturucu!" Jack güldü. "Phenobarbital. Evet, alıyor."</p>

  <p>"Ne güzel bir kız," dedi Leo. "Yanda oturan şanssız dula yardım etmesi iyi ama bu kadar gergin olması ve üzülmesi çok kötü." Leo, salonda Jack'in sandalyesine oturarak konuşmasına daha rahat devam etmek için bacak bacak üstüne attı ve arkasına yaslandı... Daha birçok konuda birçok şey söyleyecekti.</p>

  <p>Silvia, genellikle her gece yatmadan önce aldığı 100 miligramlık phenobarbital tabletin etkisiyle duyuları zayıflamış halde yatağına uzanmıştı, tam uyumak üzereydi ki bahçeden kocasının ve kayınpederinin seslerini belli belirsiz duyabildi; bir ara sesleri yükseldiğinde panikleyerek yatağında doğruldu.</p>

  <p>Tartışacaklar mı, diye sordu kendi kendine. Tanrım, umarım olmaz; umarım Leo'nun gelişi bir şeyleri altüst etmez. Neyse ki, sesleri yeniden normal düzeye indi ve kadın bir kez daha rahatladı.</p>

  <p>O kesinlikle iyi ve yaşlı bir adam, diye düşündü. Jack'e çok benziyor, sadece kendi düzenine biraz daha bağlı kalan biri.</p>

  <p>Kocası, son zamanlarda, Arnie Kott için çalışmaya başladığından beri değişmişti ve kuşkusuz bunun nedeni ona verilen bu tuhaf işti; bu sessiz otistik çocuk, ilk gördüğünden bu yana kadını alt üst yapıyordu. Yaşam zaten yeterince karmaşık ve zordu. Çocuk evin içini doldurmuştu, parmak uçlarına basarak koşuyor, evin bir tarafından girip diğer tarafından çıkıyor, gözleri, sanki olmayan nesneleri görür gibi bakınıyordu ve normal sınırın ötesinde sesler duyarmış gibi bir hali vardı. Keşke zamanı geriye alsak ve Norbert Steiner'i yeniden hayata döndürebilseydik! Keşke .. .</p>

  <p>Dumanlı kafasında bir an, küçük, yeteneksiz adamı, mallarıyla dolu bavullarını almış, sabahın köründe yoğurt ve şeker pekmezi gibi ürünleri satmak üzere yola çıkarken gördü.</p>

  <p>Acaba hâlâ bir yerlerde yaşıyor olabilir mi? Belki Manfred onu gördü, belki o da - Jack'e göre - oğlu gibi biçimsizleşen zaman içinde kaybolmuştu. Çocukla iletişim kurarak o küçük kederli hayaleti uyandırdıklarını anladıklarında onları nasıl bir sürpriz bekliyor . . . Ama kuramlarının doğru olması daha olasıydı. Çocuk geleceği görecekti. Onlar da ne istiyorlarsa elde edeceklerdi. Peki neden Jack? Bunu niye istiyorsun Jack? Sen ve şu hasta çocuk arasındaki benzerlik. Neden bu mu? Oh . . . Düşünceleri karanlığın içinde daldı.</p>

  <p>Peki sonrası ne olacak? Beni yine umursayacak mısın?</p>

  <p>Hasta ve sağlam arasında benzerlik yok. Sen farklısın ve bu beni bunaltıyor. Leo bunu biliyor, ben biliyorum, ya sen? Umursuyor musun?</p>

  <p>Uyudu.</p>

  <p>Göğün yükseklerinde et yiyici kuşlar daireler çiziyordu. Pencereli binanın dibinde kuşların pislikleri vardı. Çocuk kucağına taşıyabileceği kadar yastık aldı. Yastıklar hamur gibi kabarıp kıvrıldılar, içlerinde canlı yaratıklar olduğunu biliyordu; onları itinayla binanın boş koridoruna taşıdı. Yastıklardan biri açıldı ve tüylü yüzeyinden ikiye ayrıldı; taşıyamayacağı kadar genişledi ve şimdi onu duvarda görüyordu. Yarık öyle genişti ki, içindeki yaratık artık görünüyordu.</p>

  <p>Gabiş<a id="footnote2"></a><sup><a href="#bookmark5">2</a></sup>! Bir solucan, kıvrılmış, ıslak, kemik rengi kıvrımlar, içerdeki gabiş solucan, insan bedeninden. Keşke yüksekten uçan kuşlar onu bulup yeselerdi. Ayaklarının altında kaybolan basamaklar boyunca koştu. Tahtalar kayboldu. Ahşaptaki yarıklardan aşağıdaki toprağı gördü, kovuk, karanlık, soğuk, tahta parçacıklarıyla dolu öylesine çürümüş ki nemli bir toz haline gelmiş, gabiş-çürümesiyle dağılmış.</p>

  <p>Kollar onu yukarıya kaldırdı, daireler çizen kuşlarla çarpıştırdı; yüzerek yükseliyor, aynı zamanda da aşağı düşüyordu. Kuşlar kafasını yediler. Ve sonra denizin üzerinde bir köprüde dikiliyordu. Suyun içinde köpek balıkları görünüyordu, keskin yüzgeçleri. Oltasıyla birini yakaladı ve balık kayarak sudan yükseldi, ağzı açık, onu yutmak için. Geriledi, ama köprü çöktü ve öylesine bel verdi ki sular beline kadar ulaşmıştı.</p>

  <p>Artık yağmur gabiş yağıyordu; baktığı her şey gabişti. Ondan hoşlanmayan bir topluluk, köprünün ucunda belirdi, ellerinde köpekbalığı dişlerinden bir ilmek tutuyorlardı. O bir imparatordu. Onu ilmekle taçlandırdılar ve onlara teşekkür etmeye çalıştı. Ama ilmeği başından boynuna indirmeye zorladılar ve onu boğmaya başladılar. İlmeği sıktılar ve köpekbalığı dişleri kafasını koparttı. Bir kez daha karanlık, nemli bodrumda oturuyordu, etrafı çürüyüp tozlaşmış şeylerle çevrili, alçalıp yükselen suyun sesini dinliyordu. Gabişin hükmettiği bir dünya ve hiç sesi çıkmıyordu; köpekbalığı dişleri sesini kesip atmıştı.</p>

  <p>Ben Manfred'im, dedi.</p>

  <p>"Sana söylüyorum," dedi Arnie Kott geniş yatakta yanında yatan kıza, "onunla ilişki kurduğumuzda gerçekten çok sevineceksin- yani demek istediğim, bir içsel patikamız olacak, oraya doğru: geleceğe sahip olacağız ve olayların gelecek dışında başka nerede gerçekleştiğini düşünüyorsun ki?"</p>

  <p>Kımıldanan Doreen Anderton mırıldandı.</p>

  <p>"Uyuma," dedi Arnie, bir sigara daha yakmak için uzanırken. "Dinle, tahmin et ne oldu - bugün Dünya'dan, uzun vadeli çalışan bir arazi spekülatörü geldi; roket terminelinde bir sendika üyemiz var ve onu tanıdı, doğal olarak spekülatörün başka bir isim kullanmasına rağmen. Taşıyıcıyı kontrol ettik ve üyemizi atlatarak kaybolmuş. Onu ortaya çıkaracaklarmı umuyordum! Dinle, şu Steiner'ın çocuğunu konuşturduğumuzda bize her şeyi anlatacak. Sence?" Uyuyan kızı sarstı. "Eğer uyanmazsan,” dedi Arnie, "Seni yataktan öyle bir atarım ki kıçının üzerine düşüp tıpış tıpış yürüyerek apartmanına gidersin."</p>

  <p>Doreen esneyerek döndü ve oturdu. Arnie Kott'un yatak odasının loş ışığı altında, üzerinde yarı şeffaf giysisiyle saçlarını geriye atarak esnedi. Geceliğinin askılarından biri kolundan kaydı ve Arnie onun sert, sıkı sol göğsünü, meme ucunu büyük bir hazla seyretti.</p>

  <p>Tanrım, gerçekten de iyi bir kadınım var, dedi kendi kendine. Gerçekten de değerli bir kadın. Bohlen'in kendi başına, tıpkı diğer gerilemeli şizofrenler<a id="footnote3"></a><sup><a href="#bookmark6">3</a></sup> gibi aylak aylak dolaşmasını engelleyerek büyük iş yapmıştı - yani onları durmadan çalışmaya zorlamak çok zordu, genellikle sıkkın ve sorumsuz olurlardı. Şu herif, Bohlen, aptal bir bilgin; bir şeyleri onarabilen bir aptal ve bizim onun alıklığını besleyeceğiz, tahammül edeceğiz. Onun gibi bir herifi zorlayamazsın, zora gelmez. Arnie, pikeyi Doreen'in üzerinden çekerek bir kenara fırlattı ve kadının çıplak bacaklarına, dizlerine kadar inen geceliğinin çekiciliğine bakarak gülümsedi.</p>

  <p>"Nasıl yorgun olabilirsin?" diye sordu kadına. "Bütün gün hiçbir şey yapmadın, yalnızca yattın. Öyle değil mi? Yatmak çok mu zor bir şey?"</p>

  <p>Doreen, gözlerini kısarak baktı, "Buraya kadar," dedi.</p>

  <p>"Ne?" dedi adam. "Şaka mı yapıyorsun? Daha yeni başladık. Geceliğini çıkar." Kenarından tutarak sıyırdı ve kolunu arkasına atarak hızlı bir hareketle kadının üzerinden çıkarıverdi geceliği.</p>

  <p>"Uyuyacağım," dedi Doreen gözlerini kapayarak, "Eğer aldırmazsan."</p>

  <p>"Niye aldırayım ki?" dedi Arnie. "Sen hâlâ buradasın, değil mi? Uyanık veya değil, fark etmez; bedenin bolluk içinde, burada."</p>

  <p>"Hey!" Doreen itiraz etti.</p>

  <p>"Üzgünüm." Kadını ağzından öptü. "Seni incitmek istememiştim."</p>

  <p>Kadının kafası yatağa düştü, gerçekten uyuyacaktı. Arnie gücendi. Ama Allah kahretsin! Hiçbir zaman daha fazlasını yapmamıştı.</p>

  <p>"Geceliğimi geri giydir," diye mırıldandı Doreen, "işin bitince."</p>

  <p>"Tamam ama daha işim bitmedi." Bir, belki iki saat uyumam, diye düşündü. Böyle yapılmasını da severim. Bir kadın uykudayken konuşmaz. İşleri bozan şey de konuşmaya başlamaları zaten. Ya da şu inlemeleri. İnlemelere hiç gelemezdi.</p>

  <p>Bohlen'in projesinin sonuçlarını bir an önce almak için canımı veririm, diye düşündü. Bekleyemiyorum; bir şeyler duymaya başladığımızda duyduklarımızın mükemmel olacağını biliyorum. O çocuğun içine kapatılmış zihni; taşıdığı onca hâzineyi bir düşünsene. Orası periler diyarı gibi olmalı, çok güzel, saf ve gerçekten masum.</p>

  <p>Yarı uykusunun arasında Doreen inledi.</p>

  <p><a id="bookmark2"></a><a href="#footnote1">1</a></p>

  <p><span style="font-style:italic;">içe kapanık Kişilik:</span> İng. <span style="font-style:italic;">Schizoid personalily.</span> Başkalarıyla yakın ilişki kurmaktan kaçınan, düşmanca ve saldırgan duygularını açığa vurmakta güçsüz, düşüncelerini gerçekler yerine dilek ve özlemlerin yönettiği uyumsuz bir kişilik tipi, yhn.</p>

  <p><a id="bookmark5"></a><a href="#footnote2">2</a></p>

  <p>O.;-<sup>1</sup>, PKD, sözcüğü 'Gubbish' olarak kullanıyor. Bu sözcüğün ya da sesin İngilizce'de veya Amerikan İngilizcesi'nde herhangi bir anlamı yok. (Çağrışımlarla bağlantı kurulabilecek en yakın ses hindilerin çıkardığı.) İnternette rastladığımız bir PKD sözlükçesinde 'Gubbish' maddesinin karşılığı şöyleydi: Manfred Steiner'ın MZK'nda gördüğü hızlandırılmış entropi (herhangi bir sistemin evrenle birlikte düzensizliğe ve etkisizliğe doğru olan eğilimi) ve çürüme benzeri şeyler ve bunlarla ilgili, sesli konuştuğunda çıkardığı ses." - Metnin devamında karşılaşacağınız gabıl', 'gabıldama' gibi 'gabiş' türevi sözcükleri de okunduğu gibi yazarak bıraktık yhn</p>

  <p><a id="bookmark6"></a><a href="#footnote3">3</a></p>

  <p><span style="font-style:italic;">Gerilemeli şizofreni :</span> Ing <span style="font-style:italic;">Hebephrenn schizophrenia.</span> Davranış ve uyumda ilkel gelişim basamaklarına doğru gerileme gösteren usyarılım (şizofreni) türü. yhn.</p>
</body>
</html>