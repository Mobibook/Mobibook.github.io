<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <p><a id="bookmark0"></a><span style="font-weight:bold;">üç</span></p>

  <p>Norbert Steiner, işe istediği gibi gidip gelme özgürlüğüne sahipti, çünkü kendi işini yapıyordu. Bunchewood Parkı'nın dışındaki küçük demir bir binada tamamıyla doğal bitki ve minerallerden hazırlanan, hiçbir koruyucu ya da kimyasal madde veya organik olmayan katkılar içermeyen sağlık besinleri üretiyordu. Bunchewood Parkı'ndaki bir firma onun ürünlerini profesyonel tip kutular, kartonlar ve zarflarla paketliyor, Steiner de aracıyla Mars'ta dolaşarak onları doğrudan müşterilerine satıyordu.</p>

  <p>Kârı çok iyiydi, çünkü rekabet ettiği kimse yoktu; Mars'taki tek sağlık besini işini o yapıyordu.</p>

  <p>Ayrıca yan işleri de vardı. Dünya'dan yer mantarı, kaz ciğeri, havyar, kanguru kuyruğu çorbası, mavi Danimarka peyniri, tütsülenmiş istiridye, bıldırcın yumurtası gibi lezzetli yiyecekler de ithal ediyordu; Mars'ta, bunların hepsi, BM'nin kolonileri kendi besinleriyle yetinmeye zorlama çabası yüzünden yasa dışıydı. BM besin uzmanları, bulaşan zararlı radyasyon nedeniyle uzayda besin taşınmasının güvenli olmadığını açıklamışlardı, ama Steiner biliyordu ki gerçek neden, adamların bir savaş durumunda kolonilerin, Yuva'ya geri dönme isteğinden korkmalarıydı. Böyle bir durumda besin taşımacılığı sona erer ve koloniler kendi besinlerini elde edemedikleri için kısa sürede açlık yüzünden ortadan kalkabilirlerdi.</p>

  <p>Steiner, adamların nedenlerini doğru bulduğu halde aslında onaylamak istemiyordu. İthal edilen birkaç kutu Fransız yer mantarı, inek sahiplerinin süt üretmelerine ya da domuz ve koyun sahiplerinin çiftlikleriyle uğraşmalarına engel olamazdı herhalde. Bazı bölgelerde kavanozu yirmi dolara havyar satılsa bile elma, şeftali ve kayısı ağaçları yine dikilerek, sulanacak ve budanacaktı.</p>

  <p>Steiner, o sırada Manila ve F.D.R Dağları'nın boş arazileri arasında bir yere, adamın Çöladamları'na inşa ettirdiği bir alana önceki gece dönmüş olan, kendi kendini yönlendırebılen bir gemiyi kontrol ediyordu. Gemi, Türklere özgü bir pasta olan helva kutularıyla doluydu. Helva iyi satıyordu, özellikle Yeni İsrail'de ve Steiner kutuların zarar görüp görmediklerini incelerken kutu başına en azından beş dolar fiyat biçti. Üstelik Lewistown'daki yaşlı Arnie Kott, önüne uzattığı bütün tatlıları, peynirleri ve her tür konserve balığı, Kanada'nın tütsülenmiş domuz yağını söylemeye bile gerek yoktu, satın alırdı. Aslında Arnie Kott onun en iyi müşterisiydi.</p>

  <p>Küçük ve özel yasadışı iniş alanı, Steiner'ın şu anda bulunduğu deponun görüş alanı içindeydi. İniş alanında dün gece gelen roket duruyordu; Steiner'ın teknisyeni - ki Steiner'ın kendisinin herhangi bir şeyi bile onarabilme yeteneği yoktu - roketi, Manila'ya dönüş seferi için hazırlamakla meşguldü. Roket küçüktü, sadece yirmi beş fit uzunluğunda ama İsveç yapımı ve oldukça sağlamdı. Yukarıda, parlak kırmızı Mars güneşi, çevrelerindeki sıra dağların uzun gölgelerini etrafa yayıyordu, Steiner, deposunu ısıtmak için bir gaz sobası yakmıştı. Steiner'ın deponun penceresinden baktığını gören teknisyen başım sallayarak roketin dönüş seferine hazır olduğunu söyledi; bunun üzerine Steiner elindeki helva kutularını yere bıraktı. El arabasını iterek yüklenecek malları, deponun kapısına, oradan da dışarıya, taşlık zemine taşıdı.</p>

  <p>"Elli kilodan ağır görünüyorlar," diye konuştu teknisyen,</p>

  <p>Steiner el arabasıyla yaklaşırken.</p>

  <p>"Çok hafif kutular," diye yanıtladı Steiner. İçlerinde, Filipinler'de işlenerek esrar yapılan bir çeşit kuru ot vardı. Sıradan Virginia tütünü karışımıyla içilirdi ve Birleşik Devletlerde korkunç yüksek bir fiyata satılıyordu. Steiner bu şeyi hiç denememişti; ona göre fiziksel ve ahlaki sağlık önemliydi - kendi sağlık besinlerine güvenir, ne sigara ne de alkol kullanırdı.</p>

  <p>Otto ile birlikte roketi yükleyip kapattılar ve Otto kılavuz sisteminin zaman ayarını yaptı. Birkaç gün içinde Yuva'da, Manila'daki Jose Pesquito, kargoyu teslim alıp, gönderilen formu inceledikten sonra, dönüş yolculuğunda göndermek üzere, Steiner'ın gereksinimlerini hazırlayacaktı.</p>

  <p>"Geri dönerken beni de bırakır mısın?" diye sordu Otto.</p>

  <p>"Önce Yeni İsrail'e gidiyorum," dedi Steiner.</p>

  <p>"Sorun değil bol bol vaktim var."</p>

  <p>Otto Zitte, bir zamanlar kendi karaborsa işini yürütürdü; bunun dışında elektronik aletlerle de ilgilenirdi, Dünya ve Mars arasında işleyen yasal taşıyıcılardan kaçırılarak, dışarıdan getirilmiş çok hassas ve küçük elektronik parçalar satardı. Ve ilk oluşum zamanlarında daktilo, fotoğraf makinesi, teyp, viski gibi malları da karaborsa ithal etmeye çalıştı ama rekabet, onu bu işin dışında bırakmıştı. Yaşamın bu tür gereksinimlerinin ticareti, büyük sermayeye ve kendi taşıma sistemlerine sahip olan karaborsacılar tarafından ele geçirilmişti. Otto'nun yapmak istediği iş bu değildi. O tamirci olmak istiyordu; aslında Mars'a bu amaçla gelmişti ama tamirat işinin Steiner'ın komşusu Jack Bohlen'in çalıştığı Yee Şirketi gibi iki üç firma tarafından tekelleştırildiğini bilmiyordu. Otto, yetenek testlerine girmiş ama yeterince iyi bulunamamıştı. Bu yüzden Mars'taki birinci yılının ardından Steiner için çalışmaya ve kendi küçük itnal ışını yürütmeye başlamıştı. Bu durum aslında onun için utandırıcıydı ama on azından yoldu, kolonilerin çalışma gruplarından birinde işçilik yapmıyordu</p>

  <p>Otto ve Steiner depoya yürürlerken Steiner konuştu. "Sürekli olarak iş yaptığım halde şu İsraillilere dayanamıyorum Hiç doğal değiller, barakalardaki yaşayış biçimleri, her zaman meyve ağaçları, portakal, limon ekmeye çalışmaları, bilirsin işte. Burada herkesten avantajlılar, çünkü gerideki Yuva'da, neredeyse bizim burada yaşadığımız gibi yaşıyorlardı, çölde ve hiçbir doğal kaynak olmadan."</p>

  <p>"Doğru," dedi Otto. "Ama haklarını teslim etmelisin, insanı gerçekten de zorluyorlar. Hiç tembel değiller."</p>

  <p>"Sadece bu değil," diye devam etti Steiner, "temiz saymadıkları etten ne kadar çok satın aldıklarına baksana. Hiçbiri diyet kurallarına uymuyor."</p>

  <p>"İyi o zaman, eğer senden tütsülenmiş istiridye satın almalarını istemiyorsan, sen de satma."</p>

  <p>"Bu onların işi, benim değil."</p>

  <p>Yeni İsrail'e gitmek için adamın bir nedeni daha vardı, Otto'nun bile bilmediği bir neden. Steiner”in oğullarında biri orada, 'anormal çocuklar' adı verilen özel bir kampta yaşıyordu. Bu, Devlet Okulu'nda eğitilemeyen, diğer çocuklardan fiziksel ya da psikolojik olarak farklılık gösteren çocuklar için kullanılan bir terimdi. Steiner'ın oğlu otistikti ve kamptaki eğitimci üç yıldır onunla uğraşıyor, içinde doğduğu insan kültürüyle iletişim kurabilmesine çalışıyordu.</p>

  <p>Otistik bir çocuğa sahip olmak, özel bir utançtı, çünkü psikologlar, bu durumun, anne babadan gelen bir kusurdan, genellikle de içe kapanık<a id="footnote1"></a><sup><a href="#bookmark1">1</a></sup> bir yapıdan kaynaklandığına inanıyorlardı. On yaşındaki Manfred Steiner, hayatında tek kelime bile etmemişti. Parmak ucunda yürür, insanlardan, dikenleri varmış ve tehlikeliymişlercesine kaçardı. Fiziksel olarak sağlıklı, sarışın bir çocuktu ve ilk yıl, Steiner'lar ona sahip olmaktan mutluydular. Ama şimdi - hatta B-G Kampı'ndaki eğitimci bile, çocuk için çok az ümit vaadedebiliyordu. Ve üstelik eğitimci daima iyimserdi; bu o kadının işiydi.</p>

  <p>"Bütün gün Yeni İsrail'de kalabilirim," dedi Steiner, Otto'yla birlikte helva kutularını helikoptere yüklerlerken. "Orada bir sürü lanet yeri ziyaret etmeliyim ve bu saatler alıyor."</p>

  <p>"Beni neden yanında istemiyorsun?" diye sordu Otto öfkeyle.</p>

  <p>Steiner ayaklarını sürüdü, başını eğdi ve suçlu bir ifadeyle konuştu, "Yanlış anlıyorsun. Yol arkadaşlığı etmeni çok isterim ama- " Bir an Otto'ya doğruyu söylemeyi düşündü. "Seni traktör-otobüs terminaline kadar götürür ve orada indiririm tamam mı?" Kendini yorgun hissetti. B-G Kampı'na gittiğinde Manfred'i hep olduğu gibi bulacaktı, kimsenin gözünün içine bakmayan, sürekli etrafta gezinen, gergin, çocuktan çok tetikte bir hayvan ... Gitmek zor geliyordu, ama gitmeliydi.</p>

  <p>Steiner, kafasında tüm suçu karısına atıyordu; Manfred bir bebekken, onunla asla konuşmaz ve ona sevgi göstermezdi. Bir kimyager olarak eğitilmişti, entelektüeldi ve bir anneye uygun olmayan gerçekçi bir davranış biçimine sahipti. Bebeği bir beyaz laboratuar faresiymiş gibi yıkayıp beslerdi. Onu temiz ve sağlıklı tutardı ama ona hiç şarkı söylemez, onunla gülmez, onunlayken pek lisan kullanmazdı. Böylece çocuk doğal olarak otistik olmuştu; başka ne yapabilirdi ki? Steiner bunu düşünürken kızgın hissetti. Diplomalı bir kadınla evlenmek için çok fazla bir bedeldi bu. Komşu Bohlenler'in oğlunu düşündü, bağırıyor ve koşuyordu - ama Silvia Bohlen'e bir bakın; harika bir anne ve kadındı, hayat dolu, fiziksel olarak çekici, <span style="font-style:italic;">canlı.</span> Doğru; dediğini yaptıran, bencil biriydi. . . sahip olduklarına karşı fazla gelişmiş bir duyarlılığı vardı. Ama bu yüzden onu takdir ediyordu. Duygusal değildi, güçlüydü. Örneğin su sorununu ve davranışını ele alalım. Kendi su tankı, onların iki haftalık su stokunu sızdırsa bile, onu ağlatmak mümkün değildi. Steiner bunu düşünürken, acı acı gülümsedi. Silvia Bohlen bir an bile hüzünlenmemişti.</p>

  <p>"Öyleyse beni otobüs terminalinde indir," dedi Otto.</p>

  <p>"İyi, böylece o İsraillilere de katlanmak zorunda da kalmazsın," dedi Steiner, biraz rahatlamıştı.</p>

  <p>"Sana söyledim, Norbert, onlara aldırmıyorum," diye devam etti Otto adama bakarak.</p>

  <p>Birlikte helikoptere bindiler ve Steiner kontrol panelinin başına oturarak motoru çalıştırdı. Otto'ya daha fazla bir şey söylemedi.</p>

  <p>Helikopterini Yeni İsrail'in kuzeyindeki Weizmann Alanı'na indirdiğinde, Steiner, İsrailliler hakkında kötü konuştuğu için kendini suçlu hissetti. Bunu sadece Otto'nun onunla gelmesini engellemek için yapmıştı, ama yaptığı hiç de doğru değildi; kendi otantik düşünceleriyle ters düşüyordu. Utanç, dedi içinden. Böyle konuşmasının nedeni buydu; B-G Kampı'ndaki özürlü oğlu yüzünden duyduğu utanç . . . nasıl da güçlü bir duyguydu bu, insana her şeyi söyletebilirdi.</p>

  <p>İsrailliler olmasa oğluna kimse bakmazdı. Dünya'daki bir sürü olanağa karşın, Mars'ta anormal çocuklar için başka hiçbir yer yoktu. Ve Manfred'in oradaki bakım bedeli sadece bir formalite olarak, çok çok ucuzdu. Helikopterinden indiğinde Steiner'ın suçluluğu, İsrailliler'le nasıl yüzleşeceğini merak ederek büyüdü. Tanrı korusun, onun aklından geçenleri okuyabiliyor olabilirlerdi; o başka bir yerdeyken, bir şekilde söylediklerini sezebilirlerdi.</p>

  <p>Buna rağmen, İsrailli alan personeli onu kibarca selamladığında, duyduğu suçluluk kayboldu ve bir daha da ortaya çıkmadı. Ağır çantalarını sürükleyerek, yolcuları iş merkezine götürmek için bekleyen traktör-otobüsün park ettiği alana doğru yürüdü.</p>

  <p>Oğluna hiçbir hediye getirmediğini fark ettiğinde, çoktan otobüse binmiş ve kendini rahat hissetmeye başlamıştı bile. Eğitimci Bayan Milch, ona, her seferinde babası gittikten sonra çocuğun hatırlayacağı bir hediye getirmesini tembihlerdi. Bir yerlerde inmeliyim, dedi Steiner kendi kendine. Bir oyuncak almalıyım ya da bir oyun. B-G Kampı'ndaki çocuğunu ziyaret eden ebeveynlerden Bayan Esterhazy diye birinin, Yeni İsrail'de bir hediye dükkânı işlettiğini hatırladı. Orada inmeliydi; Bayan Esterhazy, Manfred'i görmüştü ve genelde anormal çocuklardan anlardı. Kadın ona ne vereceğini bilirdi, üstelik çocuk kaç yaşında? gibi can sıkıcı sorular da sormazdı.</p>

  <p>Hediye dükkânına en yakın durakta inerek, kaldırım boyunca yürüdü ve çevredeki iyi korunan küçük dükkânlara, ofislere keyifle baktı. Yeni İsrail, birçok yönüyle ona geride bıraktığı Yuva'yı hatırlatıyordu; Bunchewood Parkı ya da Lewistown’dan daha çok gerçek bir kente benziyordu. Etrafta işine yetişmek için koşuşturan bir sürü insan vardı. Steiner bu ticaret ve etkinlik ortamında sarhoşa dönmüştü.</p>

  <p>Modern bir görüntüsü ve eğimli camları olan hediye dükkânına geldi. Vitrinde büyüyen Mars çalısını saymazsak, burası Berlin'in merkezindeki bir dükkân olabilirdi. İçeri girdiğinde, Bayan Esterhazy'yi tezgâhın yanında, tanıdığını belli eden bir gülümsemeyle kendisine bakarken buldu. Bayan Esterhazy, kırklarının başında, koyu renk saçlı, çekici biriydi; daima iyi giyinir, zinde ve akıllı görünürdü. Herkes Bayan Esterhazy'nin toplumsal olaylar ve politikada çok aktif olduğunu bilirdi, kadın sürekli mektuplar yazarak bir komiteden dikerine koştururdu.</p>

  <p>Bayan Esterhazy'nin B-G Kampı'nda bir çocuğu olduğu sırdı; sadece bazı ebeveynler ve şüphesiz kamp çalışanları tarafından bilinirdi. Doğmadan önce gama ışınlarına maruz kaldığı için korkunç fiziksel kusurları olan, çok küçük, uç yaşında bir çocuktu. Steiner, onu sadece bir kez görmüştü. B-G Kampı'nda bir sürü anormal çocuk vardı; nasıl görünürlerse görünsünler, adam onları kabullenmişti. Başlangıçta, Esterhazy'nin çocuğu adamı ürkütmüştü; öylesine küçük ve büzülmüştü ki, bir lemurinki gibi koskocaman gözleri vardı. Sanki bir su dünyasına uyacak biçimde yapılmış perdeli parmaklara sahipti. Onun kendi algıları çerçevesinde şaşırtıcı derecede hassas olduğunu hissediyordu; adamı derin bir yoğunluk içinde incelemişti, adamın kendisine rağmen, genelde asla erişilemeyen derinliklerine kadar inmiş görünüyordu . . . çocuk adamın derinliklerine bir şekilde ulaşıp sırlarını sondajlamıştı ve ardından kendini geriye çekip bulduğu şeylerin temel alarak adamı kabul etmişti.</p>

  <p>Norbert, çocuğun bir Marslı olduğundan şüpheleniyordu, Bayan Esterhazy ile kocası olmayan bir adamdan doğduğundan, çünkü kadının uzun zamandır bir kocası yoktu. Bu gerçeği onunla yaptığı bir konuşmada öğrenmişti; kadın bu durumu sakin bir şekilde anlatıp fazla açıklama yapmamıştı. Kadın uzun yıllar önce boşanmıştı. Besbelliydi ki, B-G Kampı'ndaki çocuk, evlilik dışı doğmuştu, ama Bayan Esterhazy, birçok modern kadın gibi, bunu bir utanç olarak kabul etmemişti. Steiner onun bu yaklaşımına katılıyordu.</p>

  <p>Ağır çantalarını yere bırakan Steiner konuştu, "Ne kadar şirin küçük bir dükkânınız var Bayan Esterhazy."</p>

  <p>"Teşekkür ederim," dedi kadın tezgâhın arkasından çıkıp ilerleyerek. "Sizin için ne yapabilirim Bay Steiner? Buraya bana yoğurt ya da buğday tohumu mu satmaya geldiniz?" Koyu renk gözleri parıldıyordu.</p>

  <p>"Manfred için bir hediyeye ihtiyacım var," dedi Steiner.</p>

  <p>Kadının yüzünde yumuşak ve şefkatli bir ifade belirdi. "Anladım. Pekâlâ-" Adamdan uzaklaşarak raflardan birine yöneldi. "Önceki gün B-G'ye gittiğimde, oğlunuzu gördüm. Hiç müziğe karşı ilgi gösterdi mi? Otistik çocuklar genellikle müziği sever."</p>

  <p>"Resimle ilgileniyor. Sürekli resim yapıyor."</p>

  <p>Kadın, eline, küçük, flüt benzeri bir enstrüman aldı. "Bu yerli yapımı. Ve çok da iyi yapılmıştır." Adama uzattı.</p>

  <p>"Evet," dedi adam. "Bunu alıyorum."</p>

  <p>"Bayan Milch, müziği B-G'deki otistik çocuklara ulaşmak için bir yöntem olarak kullanıyor," diye açıkladı Bayan Esterhazy tahta flütü paketlemeye giderken. "Özellikle de dansı," Sonra bir an durakladı. "Bay Steiner, ardımızda bıraktığımız Yuva'daki politik ortamla yoğun temaslarım olduğunu biliyorsunuz. Bir söylentiye göre BM-" Benzi soldu, sesini alçalttı. "Bunun size acı verecek olmasından nefret ediyorum Bay Steiner, ama eğer biraz doğruluk payı varsa, ki kesinlikle öyle görünüyor ..."</p>

  <p>"Devam edin." Ama adam, o anda oraya hiç gelmemiş olmayı diledi. Evet, Bayan Esterhazy önemli olaylarla temas içindeydi ve daha başka bir şey hissetmeden, sadece bunu bilmek bile, rahatsız olmasına yol açıyordu.</p>

  <p>Bayan Esterhazy konuştu, "Şu anda BM'de anormal çocuklarla ilgili tartışmalar varmış." Sesi titredi. "Görüşmeler B-G Kampı'nın kapanmasını öngörüyormuş."</p>

  <p>Ancak birkaç saniye sonra konuşabildi adam. "Ama neden<sup>7</sup>" Kadına bakakalmıştı.</p>

  <p>"Korkuyorlar - çünkü koloni gezegenlerinde 'Kusurlu Nesil' dedikleri şeyi görmek istemiyorlar. Irkı saf tutmak istiyorlar Bunu anlayabiliyor musunuz? Ben anlayabiliyorum ama onlara katılmıyorum. Büyük olasılıkla kendi çocuğum yüzünden Hayır, onlara katılmıyorum. Onlar, ardımızdaki Yuva'daki anormal çocuklar için endişelenmiyorlar çünkü, bizim için duydukları şiddetli istekleri onlar için duymuyorlar. Bizim hakkımızdaki ideallerini ve endişelerini anlamalısınız . . . Ailenizle birlikte buraya göç etmeden önce nasıl hissettiğinizi hatırlıyor musunuz? Dünya'da, Mars'taki anormal çocukların varlığını. Dünya'nın temel problemlerinden birinin geleceğe aktarıldığına dair bir işaret olarak görüyorlar çünkü onlara göre <span style="font-style:italic;">biz,</span> geleceğiz ve-"</p>

  <p>Steiner kadının sözünü kesti. "Bundan emin misiniz?"</p>

  <p>"Eminim." Adamın yüzüne baktı, çenesi yukarıda, zeki gözleriyle sakin. "Çok dikkatli olamayız; eğer B-G Kampı'nı kapatırlarsa bu korkunç olur ve-" Sözünü tamamlamadı. Adam, kadının gözlerinde söylenemez bir şeyler okudu. Anormal çocuklar, kendi çocuğu ve onunki, bilimsel, acısız bir yolla öldürüleceklerdi. Bunu mu kastetmişti?</p>

  <p>"Söyleyin," dedi.</p>

  <p>"Çocuklar uyutulacaklar."</p>

  <p>"Öldürülecekler demek istiyorsunuz."</p>

  <p>"Ah," dedi kadın, "bundan nasıl böyle bahsedebiliyorsunuz - hiç umursamıyormuş gibi?" Kadın korkuyla adama baktı.</p>

  <p>"Tanrım," dedi adam keskin bir acıyla. "Eğer bu doğruysa-'' Ama kadına inanmıyordu. Çünkü belki de inanmak istemiyordu? Çünkü çok korkunçtu? Hayır, diye düşündü. Çünkü, kadının içgüdülerine, onun gerçeklik duyularına güvenmiyordu; o sadece yalan yanlış bir isterik dedikodu duymuştu. Belki de bu, B-G'yi ve oradaki çocukları bir şekilde etkileyen bir şey için uydurulmuştu. Ama onlar - anormal çocukların anne-babaları - daima böylesi şüpheler altında yaşarlardı. Genellikle alışılmamış miktarda gama radyasyonu bulaşması olaylarında, testislerin düzeltilebildiği, hem anne-babanın hem de dölün mecburi sterilizasyonu hakkında şeyler de okumuşlardı.</p>

  <p>"BM'de bu yasayı hazırlayanlar kim?" diye sordu.</p>

  <p>"Gezegen İçi Sağlık ve Refah Komitesi'nin yasa hazırlayan altı üyesi var." Yazmaya başladı. "İşte adları. Şimdi Bay Steiner, sizden istediğimiz, bu adamlara birer mektup yazmanız ve tanıdığınız herhangi binlerine-"</p>

  <p>Adam güçlükle dinledi. Flütün parasını ödedi, teşekkür etti, katlanmış kâğıt parçasını aldı ve hediye dükkânından dışarıya çıktı.</p>

  <p>Allah kahretsin, oraya hiç girmemiş olmayı ne kadar çok isterdi! Böyle hikâyeler anlatmak kadının hoşuna mı gidiyordu acaba? Dünyada toplumsal konularla hiçbir ilgisi olmaması gereken orta yaşlı kadınların anlattığı kocakarı hikâyeleri dışında da yeterince sorun yok muydu zaten?</p>

  <p>Ama içinden bir ses, kadının haklı olabileceğini söylüyordu. Bununla yüzleşmeliydi. Ağır çantalarını sımsıkı kavrayarak, kafası karışmış, korkmuş bir halde yürümeye devam etti; B-G Kampı'na ve kendisini bekleyen oğluna doğru aceleyle giderken, yanından geçtiği, yeni açılan küçük dükkânların zar zor farkına varabiliyordu.</p>

  <p>Ben-Gurion' Kampı'nın büyük, cam kubbeli solaryumundan içeri girdiğinde, genç, sarı saçlı Bayan Milch, üzerine kil ve boya damlamış önlüğü ve sandaletleriyle, heyecanlı bir ifade</p>

  <p>1. (David) Ben Gurion : (d. Ekim 1886, Polonya; ö. 1 Aralık 1973) Mayıs 1948'de BM Genel Kurulu'nun karan uyarınca ve ABD ile SSCB'nin desteğiyle kurulan İsraİl Devleti nin ilk başbakanı, yhn.</p>

  <p>içinde kaşlarını çatmış karşısında duruyordu Başını salladı ve adama doğru yaklaşırken yüzüne düşmüş saçlarını geriye attı "Merhaba Bay Steiner. Ne gün ama. İki yeni çocuk geldi, bir tanesi korkunç yaramaz."</p>

  <p>"Bayan Milch," dedi adam, "az önce dükkânına uğradığımda Bayan Esterhazy ile konuşuyordum-"</p>

  <p>"Size BM'deki şu sözde yasadan bahsetti?" Bayan Milch yorgun görünüyordu. "Evet, öyle bir yasa var. Bunu nasıl başardığını hiç bilmiyorum ama Ann, her türlü yeni haber kırıntısını bile öğreniyor. Eğer yapabilirseniz lütfen Manfred'e endişenizi belli etmeyin; zaten bugün yeni gelenler yüzünden çocuk biraz alt üst olmuş durumda." Bay Steiner'a, solaryumdan, oğlunu bulabilecekleri oyun odasına kadar yolu göstermek üzere koridor boyunca ilerlemeye başladı. Bay Steiner ona yetişmek için hızla yürüdü.</p>

  <p>"Peki bu yasa hakkında biz ne yapabiliriz?" diye sordu adam, nefes nefese. Çantalarını bir yere bırakmıştı ve artık elinde sadece, Bayan Esterhazy'nin içine tahta flütü koyduğu kâğıt torbayı taşıyordu.</p>

  <p>"Bir şey yapabilir miyiz, bilmiyorum," dedi Bayan Milch. Yavaşça kapıya doğru gitti ve açtı. Çocukların tiz ve yüksek sesleri, kulaklarına doğru saldırdı. "Doğal olarak, Yeni İsrail ve ardımızdaki Yuva'daki İsrail'deki yetkililer şiddetli protestolarda bulundu ve başka yöneticiler de. Ama bunların çoğu sır; yasanın kendisi de sır, paniğe yol açmamak için her şeyi gizlilikle yürütüyorlar. Çok hassas bir konu. Hiç kimse durumun gerçekten ne olduğunu ya da önemsenip önemsenmemesi gerektiğini bilmiyor." Bitkin ve nazik sesi, halsizleşiyormuş gibi yavaşladı. Ama sonra canlanıverdi. Eliyle adamın omzuna dokundu. "Sanırım B-G'yi kapatırlarsa yapacakları en kötü şey çocukları ardımızdaki Yuva'ya göndermek olacak; onları yok edecek kadar ileri gideceklerini sanmıyorum."</p>

  <p>"Dünya'daki kamplara mı." dedi Steiner hızla.</p>

  <p>"Haydi gidip Manfred'i bulalım," dedi Bayan Milch. "Tamam mı? Sanırım sizin bugün geleceğinizi biliyordu; bütün gün pencerenin kenarında dikildi, ama gerçi bu onun çok sık yaptığı bir şey."</p>

  <p>Birden, kendisi de şaşırtarak, boğuk bir sesle haykırdı adam. "Belki de haklılar. İnsanlarla konuşamayan ve onlarla bir arada yaşayamayan bir çocuk ne işe yarar ki?"</p>

  <p>Bayan Milch, uzun süre adama baktı ama hiçbir şey söylemedi.</p>

  <p>"Asla bir işte çalışamayacak," diye devam etti Steiner. "Daima toplumun üzerine bir yük olacak, şimdi olduğu gibi. Gerçek bu değil mi?"</p>

  <p>"Otistik çocuklar bizi hâlâ şaşırtıyor," dedi Bayan Milch. "Ne oldukları, nasıl bu hale geldikleri konusu ve yıllarca asla yanıt vermeden yaşadıktan sonra hiçbir görünür neden olmadan edindikleri zihinsel gelişme eğilimleriyle."</p>

  <p>"Sanırım ben, bu yasaya pek karşı değilim," dedi Steiner. "Yeniden düşündükten sonra. İlk şoku atlattıktan sonra. Bu adil olabilir. Adil olacağını hissediyorum." Sesi titriyordu.</p>

  <p>"Bunu Bayan Esterhazy'ye söylemediğinize sevindim çünkü gitmenize asla izin vermez, sizi kendi tarafına çekene dek konuşmalar yapardı." Büyük oyun odasının kapısını açık tutarak, "Manfred orada, köşede," dedi.</p>

  <p>Oğlunu uzaktan gören Steiner, ona bakmayı hiçbir zaman bilemeyeceksin, diye düşündü. Geniş, biçimli başı, kıvırcık saçları, yakışıklı hatlar . . . Çocuk, eğilmiş, elinde tuttuğu bir nesneye özümsüyordu. Gözleri bazen maskaralıkla, bazen sevinç ve heyecanla parlayan yakışıklı bir çocuk ... Ve böylesi korkunç bir uyumsuzluk. Kendi kafasının içindeki, duyulmaz bir müzik eşliğinde dans ederek etrafta parmak uçlarında gezinirdi.</p>

  <p>Onunla karşılaştırıldığında biz çok yavaş vuruyoruz, diye düşündü Steiner. O dans edip zıplarken biz salyangoz gibi sürünüyoruz, sanki yerçekimi bize gösterdiği etkiyi ona göstermiyor. O, yeni ve farklı bir tür atomdan yapılmış olabilir miydi<sup>7</sup></p>

  <p>"Selam Manny," dedi seslendi oğluna Steiner.</p>

  <p>Çocuk ne başını kaldırdı ne de babasının varlığının farkında olduğuna dair bir belirti göstermedi, elindeki nesneyi incelemeyi sürdürdü.</p>

  <p>Yasayı hazırlayanlara bir mektup yazıp, kampta bir çocuğum olduğunu ve buna rağmen onlarla aynı fikirde olduğumu söyleyeceğim, diye düşündü Steiner.</p>

  <p>Kendi düşünceleri onu korkutuyordu.</p>

  <p>Manfred'in öldürülmesi - bu düşünceyi itiraf etti. Bu haberleri duyması, Manfred'e olan nefretini açığa çıkarmıştı. Her şeyin neden gizli tutulduğunu şimdi anlıyorum; bu nefreti birçok insan taşıyor. İçlerindeki fark edilmemiş nefreti.</p>

  <p>"Sana flüt yok, Manny" dedi Steiner. "Bunu neden sana vereyim ki? Senin hiç umurunda mı? Hayır!" Çocuk söylenenleri duyduğuna dair ne bir belirti gösterdi ne de başını kaldırdı. "Hiç," dedi Steiner. "Boşluk."</p>

  <p>Steiner orada dikilirken, uzun boylu, ince yapılı Dr. Glaub, üzerinde beyaz önlüğüyle ona yaklaştı. Steiner, onu birdenbire fark ederek irkildi.</p>

  <p>"Otizm hakkında yeni bir kuram var," dedi Dr. Glaub. "İsviçre, Berghölzlei'dan. Bunu sizinle tartışmak istedim çünkü oğlunuzla ilgili yeni bir yöntem öneriyor."</p>

  <p>"Bundan şüpheliyim."</p>

  <p>Dr. Glaub, adamı duymuyor gibiydi ve konuşmasına devam etti, "Otistik bireyin zaman duyumunda bir karışıklık olduğu varsayılır, yani çevresi yarışamayacağı kadar hızlıdır, gerçekte, çevresini tam olarak kavramakta yetersizdir, tıpkı nesnelerin görünemeyecek ve seslerin anlaşılamayacak kadar hızlı olduğu hızlandırılmış bir televizyon programıyla karşılaştığımızda bize olacağı gibi - Anlıyor musunuz?Uç derecede bir karmaşa. Şimdi, bu yeni kurama göre, otistik çocuk, yavaşlatılmış görüntülerin yansıtıldığı bir ekranla karşı karşıya kalacağı kapalı bir odaya almıyor. Ses ve görüntü öylesine yavaşlıyor ki, siz ve ben, hareketi algılayamıyor ve sesleri insan konuşması olarak anlayamıyoruz."</p>

  <p>Steiner bitkin bir halde konuştu, "Etkileyici! Psikoterapide her zaman yeni bir şeyler vardır öyle değil mi?"</p>

  <p>"Evet," dedi Dr. Glaub başım sallayarak. "Özellikle de İsviçre'de; zarar görmüş insanların, sıradan iletişim biçimlerini kullanamayan, izole olmuş bireylerin, dünyayı algılayışlarını anlamada çok başarılılar. Anlıyor musunuz?"</p>

  <p>"Anlıyorum."</p>

  <p>Hâlâ başını sallayan Dr. Glaub, küçük kızıyla oturup kumaştan bir resim kitabını inceleyen kadına doğru yöneldi.</p>

  <p>Fırtınadan önceki umut, diye düşündü Steiner. Dr. Glaub'un, Dünya'daki yetkililerin, B-G Kampı'nı her an kapatabileceklerinden haberi var mıydı acaba? İyi doktorun, alıkça bir saflıkla yürüttüğü çalışmalar . . . Kendi dünyasında mutludur herhalde.</p>

  <p>Steiner, Dr. Glaub'un arkasından yürüyerek adamın kadınla yaptığı konuşmasında bir duraksama olana dek bekledi ve ardından konuştu, "Bu yeni kuramı biraz daha tartışmak isterim doktor "</p>

  <p>"Evet, evet," dedi Dr. Glaub; kadın ve çocuğundan özür dileyerek Steiner'ı özel olarak konuşabilecekleri bir köşeye çekti. "Bu zaman oranları kavramı, her şeyin çok hızlı gerçekleştiği, iletişim kurmanın olanaksız olduğu bir dünyada, yorulmuş zihinlere bir kapı açabilir-"</p>

  <p>Steiner doktorun sözünü kesti. "Kuramınızın işe yaradığını varsayın. Böyle bir bireye nasıl yardım edeceksiniz? Onu hayatının geri kalanı boyunca, yavaşlatılmış görüntülü ekranla, kapalı bir odaya mı alacaksınız? Sanırım doktor, burada hepiniz oyun oynuyorsunuz. Gerçeklikle yüzleşmiyorsunuz. Siz, B-G Kampı'ndaki herkes; öylesine iffetlisiniz ki. Kurnazlıktan öylesine uzaksınız ki. Ama dışarıdaki dünya, sandığınız gibi değil. Burası soylu ve idealistçe bir yer, ama hepiniz kendinizi kandırıyorsunuz. ve benim görüşüme göre anne babaları da kandırıyorsunuz, bunu söylediğim için beni bağışlayın. Şu yavaşlatılmış kapalı oda, sizin buradaki tutumunuzu ifade ediyor."</p>

  <p>Dr. Glaub, yüzünde dikkatli bir ifadeyle, başını sallayarak dinliyordu. Steiner sözünü bitirdiğinde, "Burada, Dünya'dan, Westinghouse'dan gelen pratik bir donanımımız var," dedi. "Toplumdaki diğer insanlarla, ses yoluyla iletişim kurulması başarıldı ve Westinghouse, bizim için psikotik bireye yöneltilen - örneğin oğlunuz Manfred'e - mesajı alan, bir kayıt aleti tasarladı. Kayıt aleti, mesajı demir-oksit banda kaydedip daha yavaş bir hızda çalıyor, sonra mesajı silip yenisini kaydediyor ve böyle devam ediyor. Bu şekilde, bireyin dış dünyayla kendi zaman hızında iletişim kurabilmesi sağlandı. İleride de bu kampa, ona gerçekliğin sabit ama yavaşlatılmış görüntülerini gösterecek, seslerle senkronize edilmiş bir video aleti alabilmeyi umuyoruz. Böylece gerçeklikle iletişimde bir adım ilerlemiş olacak sadece dokunma sorunu zorluk çıkaracak. Ama bunun kullanılamayacak kadar idealist olduğu düşüncenize katılmıyorum. Yakın bir zamanda, geniş alanda denenen kimyasal terapiye bakın. Uyaranlar, psikotiğin içindeki zaman duygusunu, ona ulaşan uyartıyı algılayabileceği şekilde hızlandırıyor, ama uyarıcı kesilir kesilmez, psikotiğin algılayışı yavaşlıyor, kusurlu metabolizması kendini yeniden düzenliyor. Anlıyor musunuz? Biz bundan çok şey öğrendik; psikozun, psikolojik değil, kimyasal temelleri olduğunu öğrendik. Altmış yıllık yanlış bilgiler bir anda çöküverdi, sodyum amital kullanılarak-"</p>

  <p>"Düşler," diyerek araya girdi Steiner. "Oğlumla asla iletişim kuramayacaksınız." Sırtını dönerek Dr. Glaub'dan uzaklaştı.</p>

  <p>B-G Kampı'ndan, otobüsle, onun mallarından her zaman bol bol alan Kızıl Tilki adında gösterişli bir restorana gitti. Restoran sahibiyle işini bitirdikten sonra, bir süre için barda oturup bir bira içti.</p>

  <p>Dr. Glaub'un konuşma tarzı, onları Mars'a getiren şeydi. Bir bardak biranın fiyatının, içinde daha fazla su olduğu için, bir Scotch'un iki katı olduğu bir gezegene.</p>

  <p>Kızıl Tilki'nin sahibi olan ufak tefek, kel, gözlüklü adam, Steiner'ın yanına oturdu ve konuştu, "Neden böyle düşünceli görünüyorsun Norb?"</p>

  <p>"B-G Kampı'nı kapatacaklar." dedi, Steiner.</p>

  <p>"Güzel," dedi Kızıl Tilki'nin sahibi. "Burada Mars'ta, o hilkat garibelerine ihtiyacımız yok; kötü reklam oluyor."</p>

  <p>"Katılıyorum," dedi Steiner. "En azından bir bölümüne."</p>

  <p>"60'lı yıllarda kullanılan şu Alman ilaçları yüzünden gövdelerinde yüzgeçlerle doğan bebeklere benziyorlar. Hepsini yok etmeliler; yeterince sağlıklı doğan çocuk var, diğerleriyle uğraşmak niye? Eğer fazladan kolları olan ya da hiç kolu olmayan, bir şekilde deforme olmuş bir çocuğun olsaydı, onun yaşamasını ister miydin?"</p>

  <p>"Hayır," dedi Steiner. Karısının Dünya'daki erkek kardeşinin bir fokemol olduğunu söylemedi; adam kolsuz doğmuştu ve Kanadalı bir firmanın, onun için özel olarak ürettiği takma kolları kullanıyordu.</p>

  <p>Aslında şişman adama hiçbir şey söylemedi; birasını içerek, barın arkasındaki şişeleri seyretti. Bu adamdan hiç hoşlanmazdı ve ona asla Manfred'den bahsetmemişti. Adamın yerleşmiş önyargılarını biliyordu. Ve çoğunluk da onun gibiydi. Steiner, ona kızamazdı; çok yorgundu ve tartışmak istemiyordu.</p>

  <p>"Onlar başlangıçtı," dedi adam. "60'ların başında doğan şu bebekler, - B-G Kampı'nda onlardan hiç var mı? - Oraya asla adımımı atmadım, atmayacağım da."</p>

  <p>"Nasıl oluyor da B-G Kampı'nda tutuluyorlar," dedi Steiner. "Onlar anormal değiller. Anormal, türünün örneği demektir."</p>

  <p>"Ah, evet," diye onayladı adam. "Neyi kastettiğini anlıyorum. Onları yıllar önce yok etselerdi, şimdi B-G Kampı gibi yerler olmayacaktı, çünkü bana sorarsan, 60'larda doğan canavarlarla o zamandan bu yana radyasyon yüzünden sakat doğan çocuklar arasında doğrudan bir bağlantı var; demek istediğim, hepsi bozuk genler yüzünden, öyle değil mi? Şimdi Nazilerin nerede haklı olduklarını anlıyorum. Onlar daha 1930'larda genetik bozukluklardan kurtulmak gerektiğini biliyorlardı; onlar görmüşlerdi ki</p>

  <p>"Benim oğlum," diye başladı Steiner ve ardından hemen sustu. Ne söylediğinin farkına varmıştı. Şişman adam ona bakıyordu. "Benim oğlum orada," diye sonunda konuşmasına devam etti Steiner. "Onu en az senin kendi oğlunu sevdiğin kadar seviyorum. Biliyorum ki günün birinde yeniden dünyamıza katılacak."</p>

  <p>"Sana bir içki ısmarlayayım Norbert," dedi şişman adam. "Söylediklerim yüzünden ne kadar üzgün olduğumu göstermek için; yani söyleyiş tarzım yüzünden."</p>

  <p>"Eğer B-G Kampı'nı kapatırlarsa bu, orada çocuğu olan biz anne babalar için katlanamayacağımız kadar büyük bir felaket olur. Ben bununla yüzleşemem."</p>

  <p>"Ne demek istediğini anlıyorum," dedi şişman adam. "Nasıl hissettiğini anlıyorum."</p>

  <p>"Eğer hissettiklerimi anlıyorsan, benden çok üstün bir adamsın," dedi Steiner, "çünkü ben anlayamıyorum." Boş bira bardağını elinden bırakarak, taburesinden indi. "Başka içki istemiyorum,"dedi. "özür dilerim, gitmeliyim." Ağır çantalarını yerden aldı.</p>

  <p>"Bunca zamandır buraya geliyorsun," dedi restoran sahibi, "ve o kamptan defalarca bahsettik ama sen bana asla oğlunun orada olduğunu söylemedin. Bu doğru değil." Artık kızgın görünüyordu.</p>

  <p>"Neden doğru olmasın?"</p>

  <p>"Lanet olsun, bilseydim söylediğim şeyleri söylemezdim; senin suçun, Norbert - bana söyleyebilirdin ama söylemedin. Bundan hiç hoşlanmadım." Suratı öfkeden kızarmıştı.</p>

  <p>Elindeki çantalarla Steiner barı terk etti.</p>

  <p>"Berbat bir gün." dedi yüksek sesle. Herkesle tartıştım; bir dahaki gelişimde bir sürü özür konuşması yapmam gerekecek .</p>

  <p>. . eğer buraya bir daha gelirsem. Ama gelmek zorundayım; işim buna bağlı. Ve B-G Kampı’na da uğramalıyım, bunun başka yolu yok.</p>

  <p>Birden aklına kendini öldürmek istedi. Bu fikir hep aklındaymış ve sanki şimdi ortaya çıkmış gibi göründü. Çok kolay olurdu, sadece helikopteri çarpmak. Ben lanet olası Norbert Steiner olmaktan bıktım artık, diye düşündü. Norbert Steiner olmayı ya da karaborsa yiyecek satmayı veya başka bir şeyi ben istemedim. Hayatta kalmamın nedeni ne? Ellerimin hiçbir meziyeti yok; hiçbir şey yapamam ya da tamir edemem, aklımı da kullanamam, ben sadece bir satıcıyım. Karımın su makinemizi çalıştıramadığım için beni aşağılayıp durmasından bıktım - Kendi işimi bile yardımsız yürütemediğim için kiralamak zorunda kaldığım Otto'dan bıktım.</p>

  <p>Aslında, diye düşündü, neden helikoptere gidene kadar bekleyeyim? Caddeden, az önce çölden geçmiş, yanları kumla dolu büyük bir traktör-otobüs, başka bir yerleşimden Yeni İsrail'e geliyordu. Steiner çantalarını yere koyup, caddeye fırladı, doğrudan traktör-otobüse doğru.</p>

  <p>Otobüs korna çaldı; hava frenleri gürültüyle gıcırdadı. Steiner başı öne eğik, gözleri kapalı bir halde yola fırladığında tüm trafik durmuştu. Sadece son anda, hava kornası kulaklarında öyle acı verici çınladı ki gözlerini açtı, direksiyonu ve sürücünün şapkasındaki numarayı gördü. Sonra da B-G Kampı'nın solaryumunda siren seslerini duyan Bayan Milch, çocukların dans etmeleri için Çaykovski'nin <span style="font-style:italic;">Fındıkkıran Süiti'nden</span> Tatlı Erik Perisi'nin Dansı'nın ortasındayken piyano çalmayı kesti.</p>

  <p>"Yangın!" diye bağırdı çocuklardan biri pencereye koşarak. Diğer çocuklar da onu izledi.</p>

  <p>"Hayır, bu bir ambulans Bayan Milch," dedi bir başka çocuk, "şehir merkezine gidiyor."</p>

  <p>Bayan Milch çalmaya devam etti ve piyanodan gelen ritmik sesleri duyan çocuklar yerlerine döndüler. Onlar, hayvanat bahçesinde fındık bekleyen ayılardı, şarkı böyle diyordu; Bayan Milch, çocuklara şarkıyı canlandırmaya devam etmelerini söyledi.</p>

  <p>Manfred, yüzünde düşünceli bir ifade ve müzikten habersiz bir halde bir köşede oturuyordu. Siren sesleri yükselip bir an başını kaldırdı. Bunun farkına varan Bayan Milch nefes nefese kalmış olarak bir dua mırıldandı. Çocuk duymuştu! Büyük bir sevinç içinde Çaykovski'nin müziğini öncekinden çok daha yüksek çalmaya başladı; kendisi ve doktorlar haklıydı, ses yoluyla çocukla iletişim kurulmuştu. Manfred dışarıya bakmak için yavaşça pencereye gitti; dikkatini çeken gürültünün kaynağını bulabilmek için, bina ve caddeleri inceledi.</p>

  <p>Durum hiç de o kadar umutsuz değil, dedi Bayan Milch kendi kendine. Babasının haberi olana kadar bekleyelim bakalım; bu da gösteriyor ki vazgeçmekten asla bahsetmemeliyiz artık.</p>

  <p>Mutlu bir halde ve yüksek sesle çalmaya devam etti.</p>

  <p id="ubbff6bab-3fe8-4abe-a612-70beb90b0e8a"><a id="bookmark2"></a><span style="font-weight:bold;">dört</span></p>

  <p>David Bohlen, sıcak öğlen sonrası Mars güneşinin altında, sebze bahçelerinin bir köşesinde oturmuş, ıslak kumdan kale yaparken BM'ye ait bir polis helikopterinin Steinerler'in evlerinin yanına inmekte olduğunu gördü. Bir şeyler döndüğünü anlamıştı.</p>

  <p>Mavi üniforması ve parlak bir kaskı olan BM polisi helikopterden inerek Steiner'lerin kapısına doğru yürüdü ve iki küçük kızı gördüğünde onlara selam verdi. Bayan Steiner'le bir şeyler konuştuktan sonra içeri girerek gözden kayboldu ve kapı arkasından kapandı.</p>

  <p>David ayağa kalktı, kumun üzerinden hendeğe doğru koştu; hendeğin üstünden atladı, Bayan Steiner'in yetiştirmekte pek de başarılı olmadığı hercai menekşeleri geçti ve evin köşesinde bir anda karşısına Steiner kızlarından biri çıktı; kız elinde tuttuğu yabani bir otla hareketsiz duruyordu, yüzü beyazlaşmıştı. Sanki hasta olacakmış gibiydi.</p>

  <p>"Hey, neler oluyor?" diye sordu kıza. "Polis niye annenle konuşuyor?"</p>

  <p>Steiner kızı ona gülümsedi ve ardından yalnız bırakıp kaçtı.</p>

  <p>David, bahse girerim ki neler olduğunu biliyorum, diye düşündü. Bay Steiner tutuklandı çünkü yasal olmayan bir şey yaptı. Heyecanlandı ve olduğu yerde zıplamaya başladı. Ne yaptığını merak ediyorum. Döndü ve geldiği yoldan geriye doğru koşmaya başladı, bir kez daha su dolu hendeğin üzerinden atladı ve evinin kapısını açarak içeri girdi.</p>

  <p>"Anne!" diye bağırıyordu, odadan odaya koşarken. "Hey, hani sen babamla birlikte hep Bay Steiner'in yasal olmayan işler yaptığı hakkında konuşuyordunuz ya! Bil bakalım ne oldu!"</p>

  <p>Annesi hiçbir yerde yoktu; misafirliğe gitmiş olmalı diye düşündü. Kuzeyde, hendek boyunca yürünebilecek bir uzaklıkta oturan Bayan Henessy'e gitmiş olabilirdi; annesi sık sık diğer bayanları ziyarete gider, günün büyük bir bölümünü onlarla oturup kahve içip dedikodu yaparak geçirirdi. Çok şey kaçırıyorlar diye düşündü David. Hiçbir şey kaçırmadığına emin olmak için pencereye koşup dışarıya baktı.</p>

  <p>Polis ve Bayan Steiner şimdi dışarıya çıkmış ve polis helikopterine doğru yavaşça yürüyorlardı. Bayan Steiner yüzüne büyük bir mendil kapatmıştı ve polis de sanki akrabasıymış gibi, kadının omzunu tutuyordu. Büyülenmiş durumdaki David her ikisinin de helikoptere binişini seyretti. Tuhaf yüzleriyle Steiner kızları küçük bir grup oluşturmuş duruyorlardı. Polis onlara doğru yürüdü, bir şeyler konuştu ve tekrar helikoptere döndü - ardından David'i fark etti ve bir el işaretiyle yanına çağırdı. David, korktu ve aceleyle evden çıkarak kasketi, kol bandı ve belindeki silahı güneş altında parıldayan polise doğru adım adım yaklaştı.</p>

  <p>"Senin adın ne evlat?" diye sordu polis sert bir sesle.</p>

  <p>"David Bohlen." Dizleri titriyordu.</p>

  <p>"Annen veya baban evde mi, David?"</p>

  <p>"Hayır," dedi çocuk, "yalnızca ben."</p>

  <p>"Eve döndüklerinde Bayan Steiner gelene kadar çocuklara göz kulak olmalarını söyle onlara." Polis, helikopterin motorunu çalıştırdı ve pervaneler dönmeye başladı. "Bunu yapacaksın, değil mi David? Anladın mı?"</p>

  <p>"Evet efendim," dedi David, polisin İsveçli olduğunu belirten mavi şeridini fark ederek. Çocuk BM birimlerinin giydiği bütün belirleyici işaretleri biliyordu. Polis helikopterinin ne kadar hız yapabileceğini merak etti, çok hızlıymış gibi görünüyordu ve bir an için helikopteri kendisinin kullandığını düşledi. Zaten, artık polisten korkmuyordu ve onunla biraz daha konuşmak istiyordu ama helikopter yerden yükselerek David'i koluyla yüzünü örtmeye ve ordan uzaklaşmaya zorlayan bir kum fırtınası oluşturdu.</p>

  <p>Dört Steiner kızı, toplandıkları yerde, hiç konuşmadan duruyorlardı hâlâ. En büyükleri ağlıyordu, yanaklarından yaşlar süzülüyordu ama hiç sesini çıkartmadı. Yalnızca üç yaşında olan en küçükleri David'e utanarak gülümsüyordu.</p>

  <p>"Kale yapmak için bana yardım etmek ister misiniz?" diye onlara seslendi David. "Buraya gelebilirsiniz, polis bana her şeyin yolunda olduğunu söyledi."</p>

  <p>Bir dakika sonra en küçük Steiner kızı ona doğru yürümeye başladı ve diğerleri de onu izledi.</p>

  <p>"Baban ne yaptı?" diye sordu en büyük kıza. Kız, on iki yaşındaydı, David'ten daha büyüktü. "Polis anlatabileceğinizi söyledi," diye ekledi.</p>

  <p>Cevap yoktu; kız sadece gözlerini dikip bakıyordu.</p>

  <p>"Eğer bana anlatırsanız," dedi David, "hiç kimseye söylemem. Bir sır olarak saklayacağıma söz veriyorum."</p>

  <p>Silvia Bohlen, June Henessy'nin çitlerle çevrilmiş avlusunda güneşlenip buzlu çayını karıştırarak uyuşuk uyuşuk muhabbet ederken içeriden, akşamüstü haberlerini veren radyonun sesini duyuyordu.</p>

  <p>Yanında oturan June birden ayağa fırlayarak konuştu, "Söylesene, bu bahsi geçen, sizin yan evde oturan adam değil mi?"</p>

  <p>dedi Silvia, spikerin söylediklerine dikkatle kulak kabartırken. Ama kısa bir özetin dışında fazla bir şey yoktu:</p>

  <p>Norbert Steiner, sağlıklı yiyecekler tüccarı. Yeni İsrail'in merkezinde yoldan geçen bir otobüsün önüne atlayarak intihar etti. Evet, aynı Steiner'dı, komşuları olan Steiner.</p>

  <p>"Ne kadar korkunç," dedi June oturup yuvarlak benekli yeleğinin kemerini takarken. "Onu yalnızca birkaç kez gördüm ama - "</p>

  <p>"Ufak tefek, korkunç bir adamdı;" dedi Silvia. "Bunu yapması şaşırtıcı değil." Hâlâ dehşet içerisindeydi. Buna inanamıyordu. Ayağa kalktı ve konuştu "Tam dört çocukla - Kadını tam dört çocuğun bakımıyla bırakıp gitti. Bu korkunç değil mi? Onlara ne olacak? Şimdi yardıma muhtaçlar."</p>

  <p>"Duydum ki," dedi June, "Karaborsa satış işindeymiş. Bunu biliyor muydunuz? Belki de onu kuşatmışlardır."</p>

  <p>"İyisi mi, eve gidip Bayan Steiner'ın yardıma ihtiyacı var mı diye bakmalıyım. Belki çocukları bir süre için alabilirim." Bu benim suçum olabilir mi, diye düşündü kendi kendine. Bunu, bu sabah onların su isteklerini reddettiğim için yapmış olabilir mi? Olabilirdi çünkü sabah Bay Steiner oradaydı, henüz işe gitmemişti.</p>

  <p>Belki de bizim suçumuz olabilir, diye düşündü. Onlara davranış biçimimiz - hangimiz onlara gerçekten iyi davrandı ki? Ama onlar da öylesine mızmız insanlardı ki; her zaman vardım isterler, ödünç alırlar, dilenirlerdi . . . kim onlara saygı duyabilirdi?</p>

  <p>Eve girerek üstünü değiştirdi, pantolonunu ve tişörtünü giydi. June Henessy de onu takip etti.</p>

  <p>"Haklısın," dedi June, "Hepimiz işe koyulmalı ve elimizden geldiğince kadına yardım etmeliyiz. Burada mı kalacak yoksa Dünya'ya geri mi dönecek, merak ediyorum. Ben olsam dönerdim - ben her zaman geri dönmek için hazır sayılırım, burası çok sıkıcı."</p>

  <p>Silvia sigaralarını ve el çantasını aldı, June'a hoşça kal diyerek evine, hendeğin aşağısına doğru yürümeye başladı. Eve, polis helikopterinin havada gözden kayboluşunu izleyebileceği bir anda ulaşmıştı ve nefesi kesilmişti. David, dört Steiner kızıyla beraber evin arka avlusunda oynuyordu.</p>

  <p>"Bayan Steiner'ı beraberlerinde mi götürdüler?" diye seslendi David'e.</p>

  <p>Çocuk güçlükle ayağa kalktı ve endişeli bir ifadeyle annesinin yanına geldi. "Anne; o helikopterle gitti. Ben kızlarla ilgileniyorum."</p>

  <p>Benim de korktuğum şey de buydu, diye düşündü Silvia. Dört kız hâlâ barajın önünde oturuyor, ağır çekimdeymiş gibi uyuşuk bir halde su ve çamurla oynuyorlardı, hiçbiri ona selam vermiyor hatta bakmıyordu bile. Cansız gibi görünüyorlardı. Babalarının ölümünün yarattığı şoktan eser yoktu. Yalnızca en küçükleri biraz canlanmıştı ve büyük olasılıkla kötü haberi henüz kavrayamamıştı. Daha şimdiden, küçük adamın ölümü diğerlerine ulaştı, dokundu ve soğukluk yayılıyor diye düşündü Silvia. Soğukluğu kendi kalbinde hissetti. Ve ben ondan hiç hoşlanmazdım bile, diye düşündü.</p>

  <p>Dort Steiner kızının görüntüsü Silvia'yı titretti. Bu tombul, can sıkıcı, alt sınıftan olan kızların sorumluluklarını üzerime almak zorunda mıyım? Bu soruya cevap vermek düşüncesi bütün diğer düşüncelere çarparak kendine yol açtı: <span style="font-style:italic;">istemiyorum!</span> Paniğe kapıldı çünkü hiçbir seçeneği olmadığı gayet açıktı. Şu anda bile kendi toprağında, kendi bahçesinde oynuyorlardı -şimdiden sorumluluğu üstlenmişti.</p>

  <p>En küçük kız, umut dolu bir şekilde sordu, "Ba'an Bohlen, kalemiz için biraz su alabilir miyiz?"</p>

  <p>Su. her zaman su istiyorlar, diye düşündü Silvia. Her zaman üzerimizde asalaklık yapıyorlar; sanki doğumla birlikte içlerine</p>

  <p>yerleşmiş bir özellik gibi bu. Küçük kızı görmezlikten gelerek oğluna seslendi, "Eve gel; seninle konuşmak istiyorum "</p>

  <p>Kızların konuşulanları duymaması için birlikte eve girdiler.</p>

  <p>"David," dedi kadın, "onların babaları öldü, radyoda söylediler. İşte bu yüzden polis geldi ve onu götürdü. Bir sure için onlara yardım etmek zorundayız." Gülümsemeye çalıştı ama bu olanaksızdı. "Her ne kadar Steinerler'ı sevmesek de-"</p>

  <p>David parladı - "Ben onları seviyorum, anne. Nasıl ölmüş? Kalp krizi mi geçirmiş? Vahşi Çöladamları mı saldırmış, bu olabilir mi?"</p>

  <p>"Nasıl öldüğü önemli değil. Şimdi düşünmemiz gereken şey bu kızlar için ne yapabileceğimiz." Kafası bomboştu, hiçbir şey düşünemiyordu. Tek bildiği şey o kızları yanında istemediğiydi. "Ne yapmalıyız?" diye sordu David'e.</p>

  <p>"Belki de onlara öğle yemeği hazırlayabiliriz. Bana yemek yemediklerini söylediler; Bayan Steiner onlara yemek hazırlamak üzereymiş."</p>

  <p>Silvia dışarı çıktı ve patikadan aşağıya doğru yürüdü. "Yemek hazırlamaya gidiyorum kızlar; isteyen var mı? Sizin evinizde." Biraz bekledikten sonra Steiner'lerin evine doğru yürümeye başladı. Arkasını dönüp baktığında yalnızca en küçük çocuğun takip ettiğini gördü.</p>

  <p>En büyük kız ağlamaklı bir sesle, "Hayır, teşekkürler," dedi.</p>

  <p>"Yesen iyi olur," dedi Silvia ama ısrar etmekten vazgeçti ve küçük kıza döndü, "Haydi, gel bakalım. Senin adın ne?"</p>

  <p>"Betty," diye cevapladı küçük kız, utangaç bir edayla. "Yumurtalı sandviç alabilir miyim? Ve kakao"</p>

  <p>"Evde neler olduğunu göreceğiz,"dedi Silvia.</p>

  <p>Sonra, çocuk, yanında bir bardak kakaoyla sandviçini yerken Silvia, Steiner'ların evlerini araştırma fırsatını değerlendirdi. Yatak odasında ilgisini çeken bir şeye rastladı; koyu, kocaman ve parıldayan gözlere sahip kıvırcık saçlı küçük bir erkek çocuğunun fotoğrafı. Kederli bir yaratık, diye düşündü kadın, korkunç bir yere, başka bir dünyadan, kendilerinin yaşadıkları yerin çok ötesinden, biraz ilahi bir yaratık gibi görünüyordu.</p>

  <p>Resmi mutfağa taşıyarak Betty'e çocuğun kim olduğunu sordu.</p>

  <p>"O benim kardeşim, Manfred," diye cevapladı Betty, ağzı ekmek ve yumurtayla doluyken. Sonra kıkırdamaya başladı. Kıkırdamalar arasından duraksayarak çıkan birkaç sözcük Silvia'nın, kızların erkek kardeşlerinden hiç kimseye bahsetmemeleri konusunda uyarıldıklarını anlamasını sağladı.</p>

  <p>"Neden sizinle beraber yaşamıyor?" diye sordu Silvia, büyük bir meraka kapılmıştı.</p>

  <p>"O kampta," dedi Betty. "Çünkü konuşamıyor."</p>

  <p>"Ne utanç verici," dedi ve şüphesiz Yeni İsrail'deki kamptadır diye düşündü. Kızların onun hakkında neden konuşmadıkları belli; çocuk, hakkında bir şeyler duyulan ama hiçbir zaman görülemeyen şu anormal çocuklardan biriydi. Bu düşünce onu kederlendirdi. Steiner ailesinin gözden uzak bir trajedisi; böyle bir şeyi hiçbir zaman tahmin edemezdi. Bay Steiner'in hayatının geçtiği yer Yeni İsrail'di ve şüphesiz orada oğlunu ziyaret ediyordu.</p>

  <p>Resmi yatak odasına götürürken olayın kendileriyle hiçbir ilgisi olmadığı kanısına vardı. Bay Steiner kişisel bir mesele yüzünden bu karara varmıştı. Böylece kadın biraz rahatladı.</p>

  <p>Tuhaf, diye düşündü, insanlar birinin intihar ettiğini duyduklarında nasıl da böyle bir suçluluk duygusuna kapılıp kendilerini sorumlu hissediyor. Eğer ben bunu yapmasaydım ya da yapsaydım . . . intihar etmesini önleyebilirdim. Ben suçluyum. Ama durum böyle değildi, hiç değildi. O, Steiner'lara tamamen yabancı biriydi, onların yaşamlarının hiçbir parçasını paylaşmamıştı, sadece nörotik bir suçlulukla bunu kendisinin yaptığını hayal ediyordu.</p>

  <p>"Erkek kardeşini hiç gördün mü?" diye sordu Betty'ye</p>

  <p>"Sanırım onu geçen sene gördüm," dedi Betty duraksayarak. "Benden büyük bir sürü çocukla elim sende oynuyordu."</p>

  <p>Şimdi, diğer üç Steiner kızı da sessizce mutfağa girmiş, masanın yanında duruyorlardı. Sonunda en büyükleri patladı, "Biz fikrimizi değiştirdik, yemek istiyoruz."</p>

  <p>"Pekala," dedi Silvia, "Yumurtaları kırmam için bana yardım edebilirsiniz. Neden gidip David'i almıyorsunuz, o da sizinle birlikte yiyebilir. Bu eğlenceli olmaz mıydı, hep beraber yemek?"</p>

  <p>Sessizce onayladılar.</p>

  <p>Arnie Kott, Yeni İsrail'in ana caddesinde yürürken ileride, kaldırımda bir durağa çekilmiş arabalarla beraber bir kalabalık gördü ve Anne Esterhazy'nin Çağdaş Sanat Eşyaları Dükkânı'na doğru sapmadan önce duraksadı. Bir şeyler oluyor, dedi kendi kendine. Hırsızlık mı yoksa bir sokak kavgası mı?</p>

  <p>Neyse, bunu araştıracak zamanı yoktu. Yoluna devam etti ve eski karısının işlettiği küçük, modern dükkâna vardı. Elleri cebinde içeri daldı.</p>

  <p>"Evde kimse yok mu?" diye seslendi neşeyle.</p>

  <p>Kimse yoktu. Dışarıdaki heyecanlı olayı görmek için çıkmış olmalı, dedi Arnie kendi kendine. Bir çeşit iş duygusu; dükkânı bile kilitlememiş.</p>

  <p>Bir dakika sonra Anne, nefes nefese kalmış bir şekilde, hızla dükkâna girdi. "Arnie," dedi onu gördüğüne şaşırmıştı. "Aman Allahım, ne olduğunu biliyor musun? Onunla az önce konuşuyordum, daha bir saat bile olmadı, ben onunla konuşuyordum ve şimdi o ölü." Gözleri doldu. Bir sandalyeye çöktü ve bir Kleenex bulup burnunu sildi. "Çok korkunç," dedi boğuk bir sesle. "Ve bu bir kaza değildi; bilinçli olarak yaptı."</p>

  <p>"Neler oluyor anlamıyorum," dedi Arnie, gidip bakmadığı için artık pişmanlık duyuyordu. "Kimden bahsediyorsun sen?"</p>

  <p>"Sen onu tanımazsın. Kampta bir çocuğu vardı ve onunla bu şekilde tanışmıştım." Gözlerini sildi ve bir süre öylece oturdu, bu sırada Arnie dükkânın içinde volta atıyordu. Anne, sonunda, "Tamam, senin için ne yapabilirim? Seni görmek güzel,"dedi.</p>

  <p>"Allah'ın belası kodlayıcım bozuldu," dedi Arnie, 'Tamir servisiyle anlaşmanın ne kadar zor olduğunu sen de bilirsin. Buraya gelmeyecektim de ne yapacaktım? Benimle öğlen yemeğine çıkmaya ne dersin? Dükkânı kapa bir süre için."</p>

  <p>"Tabii ki," dedi şaşkın bir halde. "Gidip yüzümü yıkamama izin ver. Sanki ölen benmişim gibi hissediyorum. Onu gördüm Arnie. Otobüs üzerinden geçti. O kadar büyük kütleye sahipler ki durmalarına olanak yok. Öğle yemeği istiyorum - Buradan dışarı çıkmak istiyorum." Hızla tuvalete giderek kapıyı kapadı.</p>

  <p>Biraz sonra ikisi kaldırımda yan yana yürüyorlardı.</p>

  <p>"Niye insanlar kendi canlarına kıyarlarlar?" diye sordu Anne. "Engel olabilir miydim diye düşünüp duruyorum. Çocuğu için ona bir flüt sattım. Flüt hâlâ onda; kaldırımdaki çantasının yanında gördüm. Onu çocuğuna hiç vermedi. Neden bu muydu, flüt müydü? Flütle onun arasında bir şeyler- "</p>

  <p>"Kes şunu," dedi Arnie. "Bu senin suçun değil. Dinle; eğer bir adam canına kıymak istiyorsa hiçbir şey onu durduramaz. Ve sen bir insanın eline bunu yapmak için bir neden veremezsin; bu onun kanında vardır, bu onun kaderidir. Bunu yapmak için yeterince gelişinceye kadar senelerce çalışırlar ve bir anda yaparlar, bir anda. Bamm. Yapıyorlar, gördün mü?" Kolunu beline doladı ve hafifçe okşadı.</p>

  <p>Kadın onayladı.</p>

  <p>"Şimdi, demek istediğim, <span style="font-style:italic;">bizim</span> orada, B-G Kampı'nda bir çocuğumuz var ama o neşemizi kaçırmayacak." Arnie devam etti. "Bu dünyanın sonu değil, tamam mı? Biz devam ediyoruz. Nerede yemek istersin? Caddenin karşısındaki yer nasıl, şu Kızıl Tilki? İyi mi? Kızarmış karides istiyorum ama lanet olsun ki yaklaşık bir senedir yiyemiyorum. Şu nakliye sorunu yine ortaya çıkmış olmalı ya da getiren kimse yok."</p>

  <p>"Kızıl Tilki olmaz," dedi Anne. "Orayı işleten adamdan nefret ediyorum. Köşedeki yeri deneyelim; yeni açıldı ve iyi olduğunu duymama rağmen daha önce hiç orada yemedim."</p>

  <p>Masaya oturup yemeklerin gelmesini beklerken Arnie, intihar konusunda konuşmaya, anlatımını derinleştirerek devam etti. "Bir şey var ki, eğer biri intihar ettiyse adamın şunu bildiğinden emin olabilirsin: o, toplumun yararlı bir üyesi olmadığını biliyordur. Yüzleştiği asıl gerçeklik ve onu intihara götüren şey de budur; hiç kimse için önemli olmadığının farkına varmak. Emin olduğum bir şey varsa o budur. Bu bir doğa kanunu - harcanabilenler da yok olurlar, bunu kendi elleriyle de yaparlar. Bu yüzden, bir intihar olayı duyduğumda uykularım kaçmıyor. Mars'taki doğal olarak nitelendirilen ölümlerin kaçının aslında intihar olduğunu duysan şaşarsın. Yani şunu demek istiyorum; içinde yaşadığımız çevre zalim ve acımasız. Yaşadığımız bu yer, uyumsuz olanı uyumluların içinden çıkarıp atar, ayıklar."</p>

  <p>Anne Esterhazy başıyla onayladı ama neşelenmiş gibi de görünmüyordu.</p>

  <p>"Şimdi, bu adam - " diye devam etti Arnie.</p>

  <p>"Steiner," dedi Anne.</p>

  <p>"Steiner!" Gözleri kadına dikilmişti. "Norbert Steiner? Karaborsacı?" Sesi yükselmişti.</p>

  <p>"Sağlıklı yiyecekler satardı."</p>

  <p>"Bu, o herif!" Afallamıştı. "Oh, hayır, Steiner olamaz." Bu çok acıydı çünkü bütün mallarını Steiner'den alırdı ve tamamen o adama bağlıydı.</p>

  <p>Garson, elindeki yiyeceklerle göründü.</p>

  <p>"Bu çok korkunç," dedi Arnie "Yani, gerçekten korkunç. Ben ne yapacağım şimdi?" Gönderdiği her parti malın ardından kendisi ve bir kız için yemek hazırlatır, bunu kutlardı. Kız, Marty ya da son zamanlardaki gibi Doreen olabilirdi . . . Bütün bunlar bir gün için çok fazlaydı, bu ve kodlayıcısı.</p>

  <p>"Onun Alman olmasının bununla bir ilgisi olabileceği aklına geldi mi hiç?" diye sordu Anne. "Çocukların sorunlu doğmalarına neden olan ilaç faciası olayından beri Almanlar çok acı çekiyor. Nazi döneminde yaptıkları yüzünden Tanrı'nın onları cezalandırdığını açıkça söyleyen biriyle konuşmuştum. Ve üstelik onlar din adamları değil, iş adamlarıydı, biri burada, biri de Yuva'da."</p>

  <p>"Allah'ın belası aptal Steiner," dedi Arnie. "Lahana kafalı."</p>

  <p>"Yemeğini ye, Arnie." dedi Anne ve katlanmış peçetesini açtı. "Çorba güzel görünüyor."</p>

  <p>"Yiyemem," dedi adam. "Bu boktan şeyi istemiyorum." Çorba kasesini itti.</p>

  <p>"Hâlâ koca bir bebek gibisin," dedi Anne. "Hâlâ öfke nöbetleri geçiriyorsun." Sesi yumuşak ve merhametliydi.</p>

  <p>"Allah kahretsin," dedi adam, "bazen bütün gezegenin yükü üzerimdeymiş gibi hissediyorum ve sen bana bebek diyorsun." Kadına hakaret eder gibi öfkeyle baktı.</p>

  <p>"Norbert Steiner'ın karaborsa işinde olduğunu bilmiyordum," dedi Anne.</p>

  <p>"Sen ve senin kadınlar komiten doğal olarak bunu bilemezlerdi Çevrenizdeki dünya hakkında ne biliyorsunuz ki? Ben bu yüzden buradayım. Times'da yayınlanan son duyurunu okudum. Beş para etmez. Bu tip işler yapmayı bırakmalısın. Akıllı insanların hoşuna gitmiyor bunlar; ancak senin gibiler için geçerli olabilir."</p>

  <p>"Lütfen," dedi Anne. "Sakin ol ve yemeğini ye."</p>

  <p>"Bundan sonra, sen yayınlatmadan önce duyuruyu incelemesi için benim Büromdan birini görevlendireceğim. Bir profesyonel."</p>

  <p>"Bunu yapacak mısın?" dedi Anne sakince.</p>

  <p>"Gerçek bir sorunumuz var - artık Dünya'dan buraya yetenekli insanlar getiremiyoruz, gereksinim duyduğumuz insanları. Saçmalıyoruz ve herkes bunun farkında; bölünüyoruz."</p>

  <p>Anne gülümseyerek, "Biri Bay Steiner'in yerini alacaktır; başka karaborsacılar da vardır mutlaka."</p>

  <p>"Beni yanlış anlıyorsun ve bu yüzden açgözlü ve küçük gibi görünüyorum. Oysa, Mars'taki kolonileşme hareketlerinin en yetkili kişilerinden biriyim ve evliliğimizin sona ermesinin nedeni de bu. Kıskançlığın ve rekabetçiliğin beni küçümsemene yol açıyor. Bugün neden buraya geldim bilmiyorum - senin akılcı temeller üzerinde çalışman olanaksız, her şeye kişiselliği yüklemek zorundaymış gibisin."</p>

  <p>"BM'nin önünde B-G Kampı'nı kapatmak için bir yasa tasarısı olduğunu biliyor muydun?" dedi Anne sakince.</p>

  <p>"Hayır."</p>

  <p>"B-G Kampı'nın kapatılacak olması sana üzüntü vermiyor mu?"</p>

  <p>"Lanet olsun, Sam'in ihtiyaç duyduğu özel ilgiyi ona sağlayacağız."</p>

  <p>"Peki ya diğer çocuklar?"</p>

  <p>"Konuyu değiştirdin," dedi Arnie. "Dinle, Anne, erkek egemenliği diye adlandırdığın şeye teslim olmak zorundasın ve yazdıklarını adamlarımın gözden geçirmesine izin vermelisin. Tanrım; bu bana yarardan çok zarar veriyor - bunu senin yüzüne karşı söylemekten nefret ediyorum ama doğru. Bir düşmanın olabileceğinden daha kötü bir arkadaşsın iş yaparken. Sen işin eğlencesindesin! Kadınların çoğu gibi. Sen - sorumsuz birisin." Nefes alırken öfkeli hırıltılar çıkarıyordu. Kadının yüzünde hiçbir tepki ifadesi yoktu; adamın sözleri onu hiç etkilememiş gibiydi.</p>

  <p>"B-G'nin açık kalmasına yardım edecek herhangi bir baskı uygulayabilir misin?" diye sordu kadın. "Belki bir anlaşma yapabiliriz. Oranın açık tutulduğunu görmek istiyorum."</p>

  <p>"Bir <span style="font-style:italic;">neden,"</span> dedi Arnie vahşice.</p>

  <p>"Evet."</p>

  <p>"Patavatsız cevabımı duymak ister misin?"</p>

  <p>Kadın sakinliğiyle direnerek onaylamasına başını salladı.</p>

  <p>"Şu Yahudiler o kampı açtığından beri hiç mutlu değilim."</p>

  <p>'Tanrı seni kutsasın, kibirli ve patavatsız Arnie Kott, insanlığın dostu," dedi kadın.</p>

  <p>"Bütün dünyaya Mars'ta kafadan çatlakların olduğunu gösteriyor bu kamp; buraya gelmek için uzayda yapacakları yolculuğun cinsel organlarına verebileceği zarar sonucunda senin kapı komşuna benzeyen şu yüzgeçli Almanlar gibi bir yaratığın doğumuna yol açabileceğini gösteriyor."</p>

  <p>"Sen ve Kızıl Tilki'nin yöneticisi olan şu centilmen."</p>

  <p>"Ben sadece makul düşünen, gerçekçi biri olmaya çalışıyorum. Yaşamlarımız için mücadele ediyoruz; insanların buraya göç etmelerini sağlamalıyız yoksa biz de ölürüz, Anne. Bunu biliyorsun. Eğer B-G Kampı'mız olmasaydı duyurularımızda Mars'ın, anormal doğumların görülmediği, Dünya'daki hidrojen bombası denemelerinden uzak ve temiz atmosferli bir yer olduğunu söyleyebilirdik. Bunu görebilmeyi isterdim ama B-G durumu bozuyor."</p>

  <p>"Bunu bozan şey B-G Kampı değil, anormal doğumlar."</p>

  <p>"Hiç kimse bunu kontrol edip anormal doğumların varlığını duyuramazdı," dedi Arnie, "B-G Kampı olmasaydı."</p>

  <p>"Yanına kâr kalacak olsaydı doğru olmadığını bile bile Dünya’daki insanlara burasının daha güvenli olduğunu söylerdin."</p>

  <p>"Tabii."</p>

  <p>"Bu, ahlaksızca bir davranış."</p>

  <p>"Hayır, dinle, ahlaksız olan sensin, sen ve diğer kadınlar. B-G Kampı'nı açık tutarak-"</p>

  <p>"Tartışmayalım, asla anlaşamayacağız. Yemeğimizi yiyelim ve ardından sen Lewistown'a dön. Daha fazlasını kaldıramayacağım."</p>

  <p>Sessizce yemeklerini yediler.</p>

  <p>B-G Kampı'nda, psikiyatri havuzunun bir üyesi olan Dr. Milton Glaub, Gezegenlerarası Taşımacılar Sendikası yerleşimine ait ofisinde, bir kez daha tek başına oturuyordu, B-G'deki işinden dönmüştü, bugünlük oradaki işi bitmişti. Elinde geçen ay evinin çatısında yaptırdığı onarımların faturasını tutuyordu. Bu işi beceremişti - kumun birikmesini engelleyen kazıma aletini bile kullanmıyordu- ama sonunda, yerleşimin bina sorumlusundan otuz günlük bir ihbarname aldı ve gönderilecek olan faturayı ödeyemeyeceğini bilmesine karşın başka bir seçeneği olmadığı için Çatı Bakım işçileriyle temasa geçmek zorunda kaldı. Meteliksizdi ve şimdiye dek böylesine kötü bir ay geçirmemiş ti.</p>

  <p>Eğer karısı, Jean, daha az harcama yapsaydı. Ama çözüm bu değildi; çözüm daha fazla hasta edinmekti. GTS'den aylık bir maaş alıyordu ama kabul ettiği her hasta için de ayrıca elli dolarlık teşvik primi alıyordu. Aslında teşvik primi denilen şey ödeme gücü ve borç arasındaki farkı ifade ediyordu. Karısı ve çocukları olan hiç kimse psikiyatristlere önerilen maaşla yaşayamazdı ve özellikle GTS'nin ne kadar cimri olduğu herkes tarafından bilinirdi.</p>

  <p>Dr. Glaub hâlâ GTS yerleşiminde yaşamaya devam ediyordu; orası düzenli bir topluluktu ve bazı bakımlardan Dünya'ya benzetilebilirdi. Yeni İsrail gibi diğer ulusal yerleşimler, gergin ve patlayıcı bir tabiata sahipti.</p>

  <p>Aslında, Dr. Glaub başka bir ulusal koloni olan Birleşik Arap Cumhuriyeti'nde bir süre yaşamıştı. Dünya'dan ithal edilen birçok bitkinin yetiştirildiği zengin bir bölgeydi. Ama, köylülerin komşu kolonilere karşı duydukları sabit kin, onu önce sinirlendirdi daha sonra dehşete düşürdü. Günlük işlerinde, yanlışlar üzerine derin düşüncelere dalarlardı. En büyüleyici insanların bile belirli bazı konulara değinildiğinde tepesi atardı. Geceleriyse, düşmanlık ve çarpışmalar uygun bir biçim alırdı. Ulusal koloniler, geceler için yaşardı. Gündüzleri bilimsel deneylerin ve gelişimin mekânı olan araştırma laboratuarları geceleri halka açılır, iğrenç makineler kapatılır ve bütün bunlar büyük bir heyecan, neşe ve tabii ki ulusal gururla yapılırdı.</p>

  <p>Kahretsin, diye düşündü Dr. Glaub, hayatlarını harcıyorlar. Dünya'daki eski kavgaları buraya taşıdılar ve kolonileşmenin amacı unutuldu. Sabah, elektrik işçileri yerleşiminde çıkan gürültülü kavga hakkında BM gazetesinde okuduğu makale buna örnek olarak gösterilebilirdi. Gazete, açıklamasında, saldırganların birçoğunun italyanlar arasında popüler olan uzun mumlanmış bıyıklara sahip olduğuna ve bu yüzden olayın sorumlusunun yakındaki İtalyan kolonisi olabileceğine dikkat çekiyordu .. .</p>

  <p>Ofisinin kapısı vurulduğunda derin düşüncelerinden sıyrıldı. "Evet," diye seslendi, çatı faturasını masasının çekmecesine koyarak.</p>

  <p>"İyi-üye Purdy'yi kabul etmek için hazır mısınız?" diye sordu kansı profesyonel bir tavırla kapıyı açarak.</p>

  <p>"İyi-üye Purdy'yi içeri gönder," dedi Dr. Glaub. "Hastanın geçmişini okumam için birkaç dakika bekle."</p>

  <p>"Öğle yemeği yedin mi?" diye sordu Jean.</p>

  <p>"Elbette. Herkes öğle yemeği yer."</p>

  <p>"Solgun görünüyorsun," dedi kadın.</p>

  <p>Bu kötü, diye düşündü Dr. Glaub. Ofisinden banyoya geçerek şu anki modaya uygun karamel renkli pudrayla yüzünü koyulaştırdı. Aklını yola getirmese de bakışlarını düzeltmesine yardım ediyordu. Pudralama işinin ardındaki gerçekse şuydu, GTS'nin yönetim birimleri İspanyol ve Porto Riko kökenliydi ve çalıştırdıkları insanların tenlerinin kendilerininkinden daha soluk olmasını hoş karşılamıyorlardı. Tabii ki duyurularda bundan pek bahsedilmiyordu; yalnızca yerleşimlerde çalışan insanları kastederek, "Mars ikliminin cildin doğal rengini solgunlaştırarak çirkin bir beyaza dönüştürdüğü" belirtiliyordu.</p>

  <p>Artık şimdi hastasını görme zamanı gelmişti.</p>

  <p>"İyi öğleden sonralar, İyi-üye Purdy."</p>

  <p>"İyi öğleden sonralar, Doktor."</p>

  <p>"Dosyanızdan öğrendiğime göre fırıncısınız."</p>

  <p>"Evet, doğru."</p>

  <p>Kısa bir sessizlik. "Benimle görüşmek istediğiniz konu neydi?"</p>

  <p>İyi-üye Purdy gözlerini yere dikti ve kepiyle oynayarak konuştu, "Daha önce hiç psikiyatriste gelmemiştim."</p>

  <p>"Evet, elimdeki dosyadan bunu görebiliyorum."</p>

  <p>"Eniştemin verdiği şu davet . . . Davetlere gitmeyi pek sevmem."</p>

  <p>"Sizi hizmet etmeye mi zorluyorlar?" Dr. Glaub masanın üzerindeki saati sessizce kurdu; İyi-üyenin yarım saatlik süresi azalmaya başlamıştı.</p>

  <p>"Daveti benim için veriyorlar. Onlar, şey, yeğenimi çırak olarak yanıma almamı istiyorlar ve böylece o da sendikaya girmiş olacak." Purdy homurdanmaya devam etti, "... Ve bununla nasıl başa çıkacağımı düşünmek uykularımı kaçırıyor - yani, demek istediğim, onlar benim akrabalarım ve çıkıp onlara hayır diyemem. Ama bunu yapmamalıyım, neyin yeterince iyi olacağını bilemiyorum. İşte bu yüzden buradayım."</p>

  <p>"Anlıyorum," dedi Dr. Glaub. "Bana bu davetin ayrıntılarından bahsetseniz iyi olur; nerede ve ne zaman yapılacak, geleceklerin isimleri; böylece bizzat oradayken işi tamamen çözümleyebilirim."</p>

  <p>Prudy ferahlayarak paltosunun cebinden temizce yazılmış bir kâğıt çıkardı. "Gelmenizi büyük bir takdirle karşılarım, doktor. Siz psikiyatristler insanların omuzlarından büyük bir yük kaldırıyorsunuz. Uykularım kaçıyor derken şaka yapmıyordum." Karşısında oturan sosyal inceliklerde becerikli, insanlar arasındaki karmaşık ilişkilerin dar ve tehlikeli patikasında yürümekte ustalaşmış olan adama huşu içinde baktı. Bu patika, yıllar boyunca birçok sendika üyesini bozguna uğratmıştı.</p>

  <p>"Bunun için daha fazla üzülmeyin," dedi Dr. Glaub. Bu arada, küçük bir şizofreni ne demektir? diye düşündü. Bilirsiniz işte, korktuğunuz, acı çektiğiniz şeydir. Üzerinizdeki sosyal baskıyı alacağım, böylece siz, kötü uyum<a id="footnote2"></a><sup><a href="#bookmark3">2</a></sup> halinizle devam edebileceksiniz, en az birkaç ay. Ta ki sınırlı yeteneklerinizde oluşan bir sonraki sosyal talebe kadar . . .</p>

  <p>İyi-üye Prudy ofisten çıkarken, Dr. Glaub, bunun kesinlikle Mars'ta yavaş yavaş gelişmiş bir psikoterapi şekli olduğunu</p>

  <p>düşündü. Hastanın fobilerini tedavi etmek yerine onun mekânına giderek bir avukat edasıyla gerçek bir savunma yapmak -</p>

  <p>Jean, ofisin içine doğru seslendi, "Milt, seni Yeni İsrail'den arayan biri var, Bosley Touvim."</p>

  <p>Aman Tanrını, diye düşündü Dr. Glaub Touvim, Yeni İsrail'in Başkanı'ydı; bir şeyler ters gidiyordu. Aceleyle masasındaki ahizeyi kaldırdı, "Dr. Glaub, buyurun."</p>

  <p>"Doktor," diye seslendi esrarengiz, sert ve güçlü bir ses. "Ben, Touvim. Burada bir ölü var, anladığım kadarıyla sizin bir hastanızmış. Lütfen buraya gelip ilgilenir misiniz? Birkaç ayrıntı vereyim ... Norbert Steiner, Batı Alman-"</p>

  <p>"O benim hastam değil, efendim," diye araya girdi Dr. Glaub. "Ama oğluyla ilgileniyorum - B-G Kampı'nda küçük, otistik bir çocuk. Ne demek istiyorsunuz, Steiner öldü mü? Allah aşkına, onunla daha bu sabah konuşuyordum - aynı Steiner olduğuna emin misiniz? Eğer öyleyse ona ve bütün ailesine ilişkin bir dosyam var, çocuğun hastalığının doğası gereği. Çocuk otistikse terapi başlamadan önce ailenin durumu anlaşılmalıdır. Evet, hemen geliyorum."</p>

  <p>"Açıkça bir intihar," dedi Touvim.</p>

  <p>"İnanamıyorum," dedi Dr. Glaub.</p>

  <p>"Yarım saattir B-G personeliyle bunu tartışıyordum ve bana Steiner'ın kamptan ayrılmadan az önce sizinle uzun uzun konuştuğunu söylediler. Polisimiz, soruşturma sırasında, Steiner'in bastırılmış ya da hastalıklı bir ruh hali olup olmadığını ya da size onu caydırmaya veya terapiye zorlama fırsatını verebilecek bir şey söyleyip söylemediğini bilmek isteyecektir. Size niyetini belli edecek hiçbir şey söylemediğini sanıyorum."</p>

  <p>"Kesinlikle hiçbir şey," dedi Dr. Glaub.</p>

  <p>"O halde sizin yerinizde olsam üzülmezdim," dedi Touvim. "Sadece adamın klinik geçmişini vermek için hazırlanın . . .</p>

  <p>onu kendini öldürmeye itebilecek olası nedenleri anlatın. Anladınız mı?"</p>

  <p>"Teşekkür ederim Bay Touvim," dedi Dr. Glaub zayıf bir sesle. "Oğlunun durumu yüzünden bunalmış olabilir. Ona yeni bir terapiden bahsettim ve çok umutlu olduğumuzu söyledim, yine de içine kapandı, beklediğim tepkiyi vermedi. Ama intihar!"</p>

  <p>Ya B-G'deki görevimi kaybedersem? diye kendi kendine sordu. Bunu yapamam. Orada haftada bir gün çalışması, elde edemese bile mali güvenliğin hayalini kurabilecek kadar katkıda bulunuyordu gelirine. B-G çekleri, amacını akla yatkın kılıyordu en azından.</p>

  <p>Ölümünün diğerleri üzerinde yapacağı etki aptal Steıner'in aklına gelmedi mi? Evet, gelmiş olmalı; bunu bizden intikam almak için yaptı. Bizim hakkımızdan gelmek - ama ne için? Çocuğunu iyileştirmeye çalışmak için mi?</p>

  <p>Bunun çok ciddi bir konu olduğunun farkına vardı. Bir intihar, doktor-hasta görüşmesiniyle yakından ilişkili olabilir. Tanrıya şükür Bay Touvim beni uyardı. Buna rağmen gazeteler bu konuya eğilecek ve B-G Kampı'nı kapatmak isteyenler de bundan faydalanacaktır.</p>

  <p>Jack Bohlen, McAuliffin süt çiftliğindeki soğutucu ünitesini tamir ederek helikopterine dönmüştü. Alet çantasını koltuğun arkasına koydu ve patronu Bay Yee ile temasa geçti.</p>

  <p>"Okul," dedi Bay Yee. "Oraya gitmelisin, Jack; hâlâ bu görevi verecek başka kimsem yok."</p>

  <p>"Tamam, Bay Yee." Teslim olmuş hissine kapılarak helikopterin motorunu çalıştırdı.</p>

  <p>Karından bir mesaj var, Jack."</p>

  <p>"Ha! Şaşırmıştı; patronu, elemanlarının eşlerinin iş yerine telefon etmelerini uygun bulmazdı ve Silvia bunu biliyordu Belki de David'e bir şey olmuştu. "Ne dediğini söyleyebilir misiniz?" diye sordu.</p>

  <p>"Bayan Bohlen, bizim santral memuresinden, komşunuz Bay Steiner hakkında seni bilgilendirmesini istemiş. Bay Steiner intihar etmiş. Bayan Bohlen, Steiner'ın kızlarına kendisinin göz kulak olduğunu bilmeni istemiş. Ayrıca eğer mümkünse bu akşam eve gelmeni rica etmiş ama ona bu duruma ne kadar saygı duysak da seni hafta sonuna kadar bırakamayacağımızı söyledim, Jack."</p>

  <p>Steiner ölmüş, dedi Jack kendi kendine. Zavallı yeteneksiz aptal. Belki de böylesi onun için daha iyi.</p>

  <p>"Teşekkür ederim, Bay Yee," dedi mikrofona.</p>

  <p>Helikopter çayırlığın seyrek çimenlerinden kalkarken Jack, bu hepimizi derinden etkileyecek, diye düşündü. Bu, keskin ve kuvvetli bir duyguydu, bir sezgi. Şimdiye dek, Steiner hakkında bir düzine kelimeden fazlasını etmemişimdir ama yine de bu ölüm hakkında muazzam bir şey var. Ölümün kendisinin bir çeşit otoritesi var. Bu da hayat kadar dehşete düşürücü ve bizim için anlaşılması çok daha zor olan bir şey.</p>

  <p>Helikopterinin yönünü BM karargâhına doğru, hayatlarının mükemmel varlığı olan eşsiz yapay organizmaya, Devlet Okulu’na doğru çevirdi; orası Dünya'dan uzakta yaşadığı deneyimler içinde en çok korktuğu yerdi.</p>

  <p id="u239087e6-154b-49de-8f01-79824e8a1b9e"><a id="bookmark4"></a><span style="font-weight:bold;">beş</span></p>

  <p>Devlet Okulu neden sinirini bozmuştu? Yukarıdan baktığında karanlığın içinde beyaz, bulunduğu yere aceleyle konduğu apaçık ortada olan, ördek yumurtası şeklindeki binayı gördü; bina çevresine hiç uymuyordu.</p>

  <p>Kaldırım kenarına park ettiğinde, parmak uçlarının beyazladığını ve hissetmediğini fark etti, gergin olduğuna dair tamdık bir işaretti bu. Ama burası, haftada üç kez başarı grubundaki çocuklarla birlikte alınıp buraya getirilen David'in canını sıkmıyordu. Bu herhalde onun kişisel yapısıyla ilgiliydi; belki makineler konusunda çok bilgiliydi, okulun görüntüsünü kabul edemiyordu, oyunu oynayamıyordu, ona göre okulun eserleri ne canlı ne cansızdı; bir şekilde ikisi birdendi.</p>

  <p>Jack, biraz sonra yanında alet çantasıyla bir bekleme odasına oturdu.</p>

  <p>Dergi rafından bir <span style="font-style:italic;">Motor Dünyası</span> sayısı aldı ve deneyimli kulakları bir düğme tıklaması duydu. Okul, onun varlığını kaydetmişti. Hangi dergiyi seçtiğini, ne kadar süre okuyarak oturduğunu ve daha sonra ne aldığını da kaydetti. Onu ölçtü.</p>

  <p>Kapı açıldı ve yünlü bir takım giyen, orta yaşlı bir kadın adama gülümseyerek konuştu, "Siz Bay Yee'nin tamircisi olmalısınız "</p>

  <p>"Evet," dedi ayağa kalkarak.</p>

  <p>"Bizi görmek çok güzel," diyerek kendisini izlemesi için eliyle işaret etti. "Bu Öğretmen hakkında çok sorun çıktı ama artık sonuç aşamasında." Koridor boyunca ilerlerken kadın, bir kapıyı arkasından gelen adam için açık tuttu "Kızgın Kapıcı," dedi parmağıyla işaret ederek</p>

  <p>Onu oğlunun tarifinden tanımıştı</p>

  <p>"Birdenbire bozuluverdi," dedi kadın adamın kulağına eğilerek. "Görüyor musunuz? Döngüsünün tam ortasında - sokağa çıkarak bağırdı ve tam yumruğunu sallamak üzereydi."</p>

  <p>"Ana devre bilmiyor mu?"</p>

  <p>"Ben ana devreyim," diye gülümseyerek yanıtladı orta yaşlı kadın, çelik çerçeveli gözlüğü gözlerindeki ışıltıyla parlamıştı.</p>

  <p>"Elbette," dedi adam sıkılarak.</p>

  <p>"Bu, o olabilir diye düşünüyoruz," dedi kadın - ya da daha çok okulun gezici uzantısı - ve katlanmış bir kâğıt gösterdi.</p>

  <p>Kâğıdı açtığında, kendi kendini düzenleyebilen geri besleme sübapları kümesi çizelgesi olduğunu gördü.</p>

  <p>"Bu bir otorite yetkilisi, öyle değil mi?" diye sordu. "Çocuğa, mülke saygı göstermeyi öğretiyor. Tam öğretmenlerin istediği gibi, doğru dürüst bir şekilde."</p>

  <p>"Evet," dedi kadın.</p>

  <p>Eliyle Kızgın Kapıcı'yı kapatıp ardından tekrar çalıştırdı. Birkaç saniye tıkırdadıktan sonra makinenin yüzü kızardı, yumruğunu havaya kaldırıp bağırmaya başladı. "Buradan uzak durun çocuklar, anladınız mı?" Öfkeyle titreyen favorili yanakları, açılıp kapanan ağzı izlerken, Jack Bohlen, bunun bir çocuk üzerindeki güçlü etkisini düşleyebiliyordu. Kendi tepkisi tiksinti gibi bir şeydi. Bununla birlikte bu nesne, başarılı öğretici makinenin temeliydi; okulu oluşturan, eğlence parkındaki barakalar gibi koridorlar boyunca oraya buraya yerleştirilmiş diğer iki düzine nesneyle birlikte iyi iş görüyordu. Diğer öğretici makineyi tam köşede gördü; o sıkıcı konuşmasını yaparken birkaç çocuk saygılı bir biçimde önünde, ayakta duruyordu.</p>

  <p>"... Ve ardından düşündüm ki," diye tatlı ve resmi bir ses tonuyla konuşuyordu. "Tanrım! Biz böyle bir deneyimden neler öğrenebiliriz? İçinizden birileri biliyor mu? Ya sen Sally."</p>

  <p>Küçük bir kız sesi yükseldi: "Aaa, şey . . . belki de, onlar ne kadar kötü davranırlarsa davransınlar, herkesin içinde biraz iyilik olduğunu öğrenebiliriz."</p>

  <p>"Sen ne dersin Victor?" diye mırıldandı öğretici makine. "Haydi Victor Plank'ı dinleyelim."</p>

  <p>Bir oğlan kekeledi, "Ben de Sally'e katılıyorum, gerçekten bakmasını bilirseniz, insanların çoğu özünde iyidir. Öyle değil mi Bay Whitlock?"</p>

  <p>Demek ki Jack, Öğretici Makine Withlock'a kulak misafiri oluyordu. Oğlu ondan çok bahsetmişti; bu makine en sevdiklerinden biriydi. Aletlerini çantadan çıkarırken, Jack makineyi dinlemeyi sürdürdü. Whitlock, yaşlı, ak saçlı, bölgesel aksanlı, belki Kansas, bir beyefendiydi . . . Nazikti ve çocukların kendilerini ifade etmelerine izin veriyordu; müsamahakâr cinsden bir öğretici makineydi, Kızgın Kapıcı'nın otoriter tutumundan ve huysuzluğundan çok uzaktı; aslında, Jack'in ifadesiyle, bir Sokrates ve Dwight D. Eisenhower karışımıydı.</p>

  <p>"Koyunlar komiktir," dedi Whitlock. "Onlara çitlerin üzerinden mısır koçanı gibi bir yiyecek attığınızda nasıl davrandıklarına bakın. Koçanı bir mil öteden bile görebilirler, neden?" Whitlock kendi kendine güldü. "Kendilerini ilgilendiren bir şey söz konusuysa, zekidirler. Belki de bu, bize gerçek zekânın ne olduğunu görmekte yardımcı olur; zeki olmak, bir sürü kalın kitap okumak ya da uzun sözcükler bilmek değildir . . . kendi yararınıza olabilecek bir şeyin farkına varabilmektir. Gerçek zekâ kullanışlı olabilmektir."</p>

  <p>Jack dizlerinin üzerine çöktü ve Kızgın Kapıcı'nın sırtındaki vidalarını sökmeye başladı. Okulun ana devresi, ayakta dikilip adamı izliyordu.</p>

  <p>Jack, bu makinenin, bilgi bandı makaraları sayesinde, şarkı söyleyip dans edebildiğini ve performansının, her aşamada izleyicinin tepkisine göre değiştiğini biliyordu. Bu, kapalı bir sistem değildi; çocukların verdiği tepkileri kendi bandıyla karşılaştırıyor, eşleştiriyor, sınıflandırıyor ve sonunda tepki veriyordu. Benzeri olmayan tek bir tepkiye yer yoktu, çünkü öğretici makine, sadece sınırlı sayıda kategoriyi algılayabiliyordu. Ama yine de inandırıcı biçimde canlı ve akıllıydı; bir mühendislik harikası.</p>

  <p>Bir insan öğretmenden üstün yanı, her çocukla bireysel olarak tek tek ilgilenebilme kapasitesiydi. Öğretmekten öte özel ders verir gibiydi. Bir öğretici makine, binlerce çocuktan sorumlu olabilirdi ve asla bir çocuğu diğeriyle karıştırmazdı; her çocuğa karşı olan tepkileri, onu bambaşka birine dönüştürecek kadar değişirdi. Öğretici makineler, Jack Bohlen'in çok iyi bildiği bir gerçeği kanıtlıyorlardı; "yapay" denilen şeye inanılmaz bir derinlik kazandırılmıştı.</p>

  <p>Ama yine de o, öğretici makinelerden pek hoşlanmıyordu. Devlet Okulu, adamın özüne tamamen ters düşen bir sistemle donatılmıştı: okul, bilgilendirmek ya da eğitmek için değil, çocukları, çeşitli sınırlar içinde biçimlendirmek için vardı. Kendilerine miras kalan kültürü çocuklara taşıyordu. Öğrencilerini bu sisteme boyun eğdiriyordu; amaç, kültürün devam ettirilmesiydi ve çocukları herhangi başka bir yöne sevk edecek farklı şeylerin ortadan kaldırılması gerekiyordu.</p>

  <p>Jack, bunun, okulun karmaşık yapısıyla, çocukların bireysel yapıları arasında bir savaş olduğunu ve biçim verenin tüm kartları elinde tuttuğunu fark etti. Beklenen şekilde tepkiler vermeyen çocuğun, otistik olduğu farz ediliyordu - ve bunun nedeni de, nesnel gerçeklik yerine, mantığına yerleşen öznel bir etkene dayandırılıyordu. Ve bu çocuk, okuldan uzaklaştırılıp onu tedavi etmek için yapılmış olan ve tamamen farklı türden bir okula; Ben-Gurion Kampı'na yerleştiriliyordu. Çocuk orada öğretim görüyor olamazdı, sadece bir <span style="font-style:italic;">hasta</span> olarak ilgi görüyor olabilirdi.</p>

  <p>Jack, Kızgın Kapıcı'nın sırtını yerinden sökerken, otizmin, Mars'ı yöneten yetkililer için kendi kendine hizmet eden bir konsept haline geldiğini düşündü. Otistik, eskiden kullanılan 'kriminal deli' tanımının yerini alan 'ahlaki alık'<a id="footnote3"></a><sup><a href="#bookmark5">3</a></sup> ve onun da yerini alan 'psikopat' teriminin yerini almıştı. B-G Kampı'nda, çocukların, bir insan öğretmeni ya da aslında daha çok <span style="font-style:italic;">terapistleri</span> vardı.</p>

  <p>Kendi oğlu David, Devlet Okulu'na başladığından beri Jack, kötü haberi duymayı bekledi, yani oğlunun öğretici makinelerin çocukları sınıflandırdıkları başarı kategorilerinden birine yerleştirilemediğini. Ama David, öğretici makinelere yürekten saygı gösteriyordu ve çok başarılıydı. Çoğu öğretmenini sever, evde onlardan bahsederdi; en tuhaf olanıyla bile iyi geçinirdi ve şimdiye dek hiçbir sorunu olmadığı - otistik olmadığı ve B-G Kampı'na gönderilmeyeceği, açıkça ortadaydı. Ama bu, Jack'e kendini daha iyi hissettirmiyordu. Silvia'ya göre de hiçbir şey onun daha iyi hissetmesini sağlayamazdı. Sadece iki olasılık vardı: Devlet Okulu ve B-G Kampı, ama Jack, ikisine de güvenmiyordu. Neden böyleydi? Bilmiyordu.</p>

  <p>Jack, bir keresinde, nedenin belki de, gerçekten otizm diye bir durumun var oluşu olduğunu düşünmüştü. Bu, birçok insanda olan şizofreninin çocukluk biçimiydi; şizofreni, nerdeyse er ya da geç, her aileye dokunan yaygın bir hastalıktı. Şizofren, basitçe, içinde yaşadığı toplumun ona aşıladıklarını, yaşamında uygulayamayan kişi demekti. Şizofrenlerin uzaklaştıkları gerçeklik - ya da aslında hiç dahil olmadıkları - kişilikler arası yaşamın gerçekliğiydi, verilmiş değerleri olan verilmiş hır kültür içindeki yaşamın; söz konusu olan biyolojik bir yaşam ya da herhangi bir miras kalan yaşam biçimi değildi, o <span style="font-style:italic;">öğrenilen bir yaşamdı.</span> Kişinin çevresinden, ailesinden, büyüklerinden, öğretmenlerinden ve genel otorite figürlerinden . . . bireyin oluşum yılları boyunca onunla temas kuran herkesden azar azar toplayarak öğrendiği bir yaşam.</p>

  <p>Öyleyse Devlet Okulu, öğrenmeyen bir çocuğu ayırmakta haklıydı. Çünkü çocuğun öğrendikleri, sadece gerçekler veya para kazanmanın yolları ya da iyi bir kariyer değildi. Çok daha derine giden şeylerdi. Çocuk, çevresindeki kültürün içinde yer alan belirli şeylerin, ne pahasına olursa olsun korunması gerektiğini öğreniyordu. Çocuğun değerleri bazı nesnel insan deneyimlerle birlikte iç içe eriyordu. Ve böylece çocuğun kendisi de ona sunulan gerçeğin bir parçası oluyor; yaşamı boyunca mirasını koruyor, hatta geliştiriyordu. Bakılıp korunuyordu. Jack, gerçek otizmin, son analizde, toplumsal çabaya doğru bir duyumsamazlık<a id="footnote4"></a><sup><a href="#bookmark6">4</a></sup> olduğuna inanıyordu; eğer bağımsız birey sadece kendisine miras kalan değerlerin ambarı değil de tüm değerlerin yaratıcısı olduğunda oluşan özel bir varoluş biçimi. Ve Jack Bohlen, kendi hayatı için, neyin değerli neyin değersiz olduğunun tek hakemi olarak öğretici makineleriyle birlikte Devlet Okulu'nu kabul edemiyordu. Çünkü toplumun değerleri sürekli bir akış içindeydi, ve Devlet Okulu bu değerleri bir noktada tespit etmeye çalışmaktı, onları sabitlenmiş bir noktada pelteleştirmek - onları mumyalamaktı.</p>

  <p>Uzun süre önce, Devlet Okulu'nun nörotik olduğuna karar vermişti. Okul, yeni hiçbir şeyin ortaya çıkmadığı, hiçbir sürprizin oluşmadığı bir dünya istiyordu. Ve o dünya da zorlayıcı-takıntılı<sup>1</sup> nevrotik bir dünyaydı; asla sağlıklı olmayan bir dünyaydı.</p>

  <p>Birkaç yıl önce bu teorisini karısına bir kez anlatmıştı. Silvia, ortalama bir dikkatle dinleyip ardından şöyle konuşmuştu, "Ama şu noktayı anlamıyorsun Jack. Anlamaya çalış. Nevrozdan<sup>2</sup> çok daha kötü şeyler de vardır." Kadının sesi kısık ve katıydı, adam dinliyordu. "Biz onları bulup çıkarmaya daha yeni başlıyoruz. Onların ne olduğunu biliyorsun. <span style="font-style:italic;">Onları sen kendin yaşadın."</span></p>

  <p>Ve adam başım sallayarak onaylamıştı, çünkü kadının neden bahsettiğini bilmiyordu. Yirmili yaşların başında, küçük ve önemsiz psikolojik bir şeyler geçirmişti. Bu, çok yaygın bir durumdu. Doğaldı ve itiraf etmeliydi ki korkunçtu, çünkü devini yoksunu, katı, zorlayıcı-nevrotik Devlet Okulu'nu, bireyin insanlığa ve paylaşılan gerçekliğe uygun yaşamasını sağlayan bir yermiş gibi gösteriyordu. Adamın nevrozun, niçin bilinçli bir yapaylık olduğunu kavramasını sağlamıştı, hasta olan bireyin ya da kriz içindeki bir toplumun bilinçli olarak yarattığı. Nevroz, gereklilikten doğan bir buluştu.</p>

  <p>Silvia, ona "Nevrozu eleştirme," dediğinde adam onun ne demek istediğini anlamıştı. Nevroz, bilinçli bir duraklamaydı, yaşam yolunun bir yerinde donup kalmaktı. Çünkü ötesinde uzanan-</p>

  <p>Ve her şizofren, ötesinde neyin uzandığını bilirdi Ve bütün eski şizofrenler de, diye düşündü Jack, kendi geçirdiklerim hatırlayarak.</p>

  <p>1 <span style="font-style:italic;">Zorlayıcı.</span> İng. <span style="font-style:italic;">Compulsive.</span> Davranışları uygunsuz ve yersiz olmasına karşın bunları yapmak için önüne geçilemez bir iç zorlanıp duyan kişi.</p>

  <p><span style="font-style:italic;">Saplantılı-</span> Ing. <span style="font-style:italic;">Obsessive.</span> Çeşitli düşünce ve eylem saplantılarına takılıp kalmış kışı</p>

  <p>2. <span style="font-style:italic;">Sevme:</span> İng <span style="font-style:italic;">Neurosis.</span> Ruhsal kaynaklı sinir hastalıklarının genel adı. <span style="font-style:italic;">Sinirce</span> deyimiyle özleştirilmiştir, psikonevroz da denir. Sinir <span style="font-style:italic;">hastalıkları'nın</span> genel adı olduğu halde, ruhsal kaynaklı olduğu için <span style="font-style:italic;">sinirbilim'in</span> (nöroloji) dışında ve <span style="font-style:italic;">ruh hastalıkları</span> 'psikiyatrı) kapsamı içindedir, yhn.</p>

  <p>Odanın karşı tarafındaki iki adam, ona tuhaf tuhaf baktılar. Ne söylemiştiki? <span style="font-style:italic;">Herbert Hoover, Carrington'ın olabileceğinden çok daha iyi bir FBI başkanıydı.</span> "Haklı olduğumu biliyorum," diye ekledi. Düşünceleri bulanıktı ve birasını yudumladı. Her şey ağırlaşmıştı, kolu ve bardağın kendisi bile; aşağıya bakmak yukarıya bakmaktan çok daha kolay gelmeye başlamıştı ... Kahve masasının üzerindeki bir dergiyi inceledi.</p>

  <p>"Herbert Hoover demek istemiyorsun," dedi Lou Notting. "Demek istediğin J. Edgar-"</p>

  <p>Tanrım! Jack sıkıntıyla düşündü. Evet, Herbert Hoover demişti ve onlar yeniden belirtinceye kadar her şey yolunda görünüyordu. Benim neyim var acaba, diye merak etti. Yarı uykudaymışım gibi hissediyorum. Oysa önceki gece saat onda yatmış ve neredeyse on iki saat uyumuştu. "Özür dilerim," dedi. "Şüphesiz, demek istediğim . . Dilinin dolaştığını hissetti. Dikkatle konuştu, "J. Edgar Hoover." Ama sesi, tıpkı hızını yitiren bir pikap gibi yavaşlayıp alçalmıştı. Ve artık başını kaldırmak onun için neredeyse olanaksız hale gelmişti; oturduğu yerde uykuya dalıyor gibiydi, Notting'in salonunda, ama yine de gözleri kapanmıyordu - gözlerini kapamayı deneyip yapamadığını fark etti. Dikkati dergi üzerindeki yoğunlaştı. Kapağını okudu. Bu atı çizebilir misiniz? İlk sanat dersi bedava, ödeme zorunluluğu yok. Parasız kayıt yaptırmak için sayfayı çevirin. Lou Notting ve Fred Clarke, özgürlüklerin kısıtlanması, demokratik gelişme gibi kuramsal düşünceler üzerine tartışırlarken, o gözlerini kırpmadan bakmaya devam etti. . . bütün sözcükleri açık olarak duyuyordu ama dinlemiyordu. Adamların ikisinin de haksız olduğunu bildiği halde, içinde tartışmak için hiçbir arzu yoktu. Onları kendi konuşmalarına bırakmıştı, böylesi daha kolaydı. Bu kendiliğinden öylece olmuştu. Öyleyse bırakalım da böyle gitsindi.</p>

  <p>"Jack bu gece bizimle değil," diyordu Clarke. Jack Bohlen, bir irkilmeyle dikkatlerinin kendi üstüne çevrildiğini fark etti, artık bir şey yapmalı ya da söylemeliydi.</p>

  <p>"Elbette buradayım," dedi ve bunu söylemek ona büyük güç harcatmıştı; denizin dibinden yüzeye yükselmek gibiydi. "Devam edin, dinliyorum."</p>

  <p>'Tanrım, boş paket gibisin," dedi Notting. "Allah aşkına evine git ve yat."</p>

  <p>Salona girmiş olan Lou'nun karısı Phyllis, konuştu. "Şu halinle asla Mars'a gidemeyeceksin Jack." Kadın müzik setini açtı; bir progresif caz grubu çalıyordu, vibrafonlar ve ikili bas veya çalan belki de elektronik bir aletti. Sarışın şuh Phyllis, yakınında bir koltuğa oturup, onu izlemeye başladı. "Jack, bize kızgın mısın? Demek istediğim kendini çok geriye çektin."</p>

  <p>"Bu sadece onun ruh hallerinden biri," dedi Notting. "Biz servisteyken bu hali alırdı, özellikle de cumartesi geceleri. Böyle suratsız, sessiz ve düşünceli olur işte. Şu anda ne hakkında düşünüyorsun Jack?"</p>

  <p>Soru, ona çok tuhaf gelmişti; şu anda hiçbir şey hakkında düşünmüyordu, kafasının içi bomboştu. Algılama alanını hâlâ şu dergi dolduruyordu. Onlara hiç olmazsa ne düşündüğünü anlatmalıydı; hepsi ondan bunu bekliyordu, bu yüzden kafasından bir hikâye uydurdu. "Hava," dedi. "Mars'taki. Alışmak benim ne kadar zaman alır? Herhalde kişiden kişiye değişir." Dışarı çıkaramadığı bir esneme, ciğerlerinden nefes borusuna geçerek, göğsünde sıkışıp kaldı. Ağzını yarı açık bıraktı; büyük bir güç sarf ederek çenesini kapatabildi. "Sanırım gitsem iyi olur," dedi. "Yatacağım." Tüm gücünü kullanarak ayakları üzerine dikilmeyi başardı.</p>

  <p>"Saat dokuzda mı?" diye haykırdı Fred Clarke</p>

  <p>Daha sonra, Oakland'ın, soğuk karanlık sokakları boyun a apartman dairesine doğru yürürken, kendini iyi hissetti Notting'in evinde kendisine neler olduğunu merak ediyordu. Belki kötü hava ya da havalandırma yüzündendi.</p>

  <p>Ama kesinlikle bir sorun vardı.</p>

  <p>Mars'ı düşündü. Her şeyle bağlarını koparmıştı, özellikle de işiyle, Plymouth'unu satmıştı, dairesi için de yönetime başvurmuştu. Dairesini alması bir yıldan uzun sürmüştü; bina, kâr yapmayan bir Batı Yakası Kooperatifi'ne aitti; büyük bir bolümü yer altında, binlerce üniteli, kendine ait süpermarketi, çamaşırhaneleri, çocuk bakım merkezi, kliniği ve hatta bir psikiyatristi olan, sokak seviyesindeki dükkanları bulunan, devasa büyüklükte bir bina. En üst katta, bina sakinlerince seçilen klasik müzik parçalarını yayınlayan bir FM radyo istasyonu vardı, ayrıca binanın merkezinde bir tiyatro ve toplantı salonu bulunuyordu. Bu yapı, devasa kooperatif apartmanlarının en yenisiydi - Ve adam birdenbire tüm bunlara boş vermişti. Bir gün binanın kitapçıda bir kitap satın almak için sırada beklerken bu fikir aklına gelivermişti.</p>

  <p>Fikrin aklına düşmesinden hemen sonra, binanın koridorları boyunca gezindi. Üzerinde iliştirilmiş notlar olan duyuru panosunun yanına geldiğinde, kendiliğinden notları okumaya başladı. Yanından binanın arkasında oyun bahçesine doğru koşuşturan çocuklar geçti. Büyük ve basılı bir duyuru dikkatini çekmişti:</p>

  <p>KOOPERATİFLEŞME HAREKETİNİN YENİ KOLONİZE EDİLMİŞ BÖLGELERDE YAYILMASINA YARDIM EDİN. SACRAMENTO'DAKİ KOOPERATİF YÖNETİMİ TARAFINDAN DÜZENLENEN, MARS'IN ZENGİN MADEN YATAKLARI BÖLGELERİNE YAPILACAK VE GENİŞ İŞ OLANAKLARI SAĞLAYACAK GÖÇE YANIT VERİN! HEMEN KAYIT OLUN!</p>

  <p>Bu da tüm diğer kooperatif duyurularına benziyordu, ama yine de neden olmasındı? Bir sürü genç insan göç ediyordu. Dünya üzerinde onun için ne kalmıştı? Dairesini bırakmıştı ama, hâlâ bir üyeydi; hâlâ mal payı ve numarası vardı.</p>

  <p>Daha sonrası, başvuru yapıp yerleşim işlemine sokulması ve diğer olayların sırası kafasında bulanıklaşmıştı; önce Mars'a gitme kararını hatırladı, sonra da işini ve dairesini bırakışım. Böylesi daha mantıklı görünüyordu, hikâyeyi arkadaşlarına bu şekilde anlattı. Ama anlattığı hikâye hiç de doğru değildi. Doğrusu nasıldı peki? Neredeyse iki ay boyunca, kafası karışık ve çaresiz bir biçimde, 14 Kasım'da grubundaki iki yüz kooperatif üyesiyle Mars'a doğru yola çıkacağı ve sonra her şeyin değişip, düşüncelerinin netleşeceği dışında hiçbir şeyden emin olmadan dolaşıp durmuştu. Sadece bunu biliyordu; bir defasında zaman ve uzamdaki şeylerin gidişatını yoluna koymayı başarmıştı; şimdi, bilmediği nedenler yüzünden uzam da, zaman da, ikisinde de yolunu bulamayacağı biçimde değişmişti.</p>

  <p>Hayatının hiçbir amacı yoktu. On dört ay boyunca sadece bir tek büyük amaç için yaşadı; yeni devasa kooperatif binasında bir daire edinmek ve ardından ona sahip olduğunda, geride hiçbir şey yoktu. Gelecek, var olmaktan vazgeçmişti. İstediği anda Bach süitlerini dinledi; süpermarketten yiyecek aldı ve binanın kitapçısında kitaplara göz attı biraz. . . ama neden diye sordu kendi kendine. Ben kimim? Ve işinde, yeteneği yok olup gidiyordu. Bu, ilk işaretti ve bazı açılardan da en olumsuzu, bu onu ilk korkutan şey olmuştu</p>

  <p>Bu durum, asla tam olarak anlatamadığı tuhaf hır olayla başladı. Bir bölümü açıkça sanrıydı aslında. Ama hangi bolümü? Bir rüya gibi başlamıştı, bir anlık, kahredici bir panik yaşamıştı, ne pahasına olursa olsun, bir kaçma tutkusu.</p>

  <p>San Francisco'nun güneyinde, Redvyood City'de bir elektronik firmasında çalışıyordu; montaj hattı boyunca kalite kontrolü yapan bir makineyi işletiyordu. Tek bir parçanın, kabul edilebilir farklılıklar dışında hataları olup olmadığını görmek ki makinesi hata yapmazdı onun sorumluluğundaydı: bir kibritin başından daha büyük olmayan sıvı helyum pilleri. Bir gün beklenmedik bir şekilde, personel müdürünün ofisine çağrıldı; onu neden çağırdıklarını bilmiyordu, asansörle yukarıya çıkarken oldukça gergindi. Daha sonra, alışılmadık bir şekilde gergin olduğunu hatırlayacaktı.</p>

  <p>"İçeri girin Bay Bohlen." İyi görünüşlü - belki de bir moda yüzünden- kıvırcık, gri saçlı personel müdürü, Jack'i ofisinde karşıladı. "Sadece birkaç dakikanızı alacağım." Gözleri Jack'e dikkatle bakıyordu. "Bay Bohlen neden maaş çeklerinizi bozdurmuyorsunuz?"</p>

  <p>Bir sessizlik oldu.</p>

  <p>"Bozdurmuyor muyum?" dedi Jack. Kalbi bedeni sarsıcak kadar hızlı atıyordu. Kendini ayakta duramayacak kadar yorgun hissetti. Çekleri bozdurduğumu sanıyordum, dedi kendi kendine.</p>

  <p>"Yeni bir giysi alabilirsiniz," dedi personel müdürü, "ve bir saç tıraşına ihtiyacınız var. Şüphesiz bu size kalmış."</p>

  <p>Elini saçlarının üstüne koydu, iyice şaşkın hissediyordu; bir saç tıraşına ihtiyacı mı vardı? Saçlarını daha geçen hafta kestirmemiş miydi? Ya da belki biraz daha önceydi. "Teşekkürler," dedi. Başını sallayarak onayladı. "Tamam. Söylediklerinizi yapacağım."</p>

  <p>Ve ardından - eğer öyleyse - sanrı geldi. Personel müdürünü, yeni bir ışık altında gördü. Adam ölüydü.</p>

  <p>Adamın derisinin altından iskeletini görmüştü. Kemikler, birbirine ince bakır tellerle bağlıydı. Çürümüş organların yerini yapay eşdeğerleri, böbrek, kalp, akciğer almıştı - her şey plastik ve paslanmaz çelikten yapılmıştı, hepsi birlik içinde çalışıyordu ama otantik yaşamdan yoksundu. Adamın sesi bir amplifikatör ve hoparlör sistemi sayesinde bir teypden çıkıyordu.</p>

  <p>Büyük olasılıkla, geçmişte bir zamanlar, adam gerçek ve canlıydı, ama bu sona ermiş ve organlar birer birer değiştirilerek, tüm beden yenilenmişti. Aslında Jack Bohlen yanılıyordu. Ofiste tek başınaydı; personel müdürü falan yoktu. Kimse onunla konuşmamıştı ve kendi kendine konuştuğu zaman da kimse onu duymamıştı; tamamen cansız ve mekanik bir odanın içinde dikiliyordu.</p>

  <p>Ne yapacağından emin değildi; önünde duran ve insan benzeri yapıya büyük bir dikkatle, uzun uzun bakmamaya çalıştı. İşi, hatta kişisel sorunları hakkında, sakin ve doğal bir biçimde konuşmaya çalıştı. Karşısındaki yapı onu sondajlıyor, ondan bir şeyler öğrenmek istiyordu. Doğal olarak, mümkün olduğunca az şey anlattı. Bütün bu süre boyunca, gözlerini aşağıda, halıda tuttu, her bakışında, borular, sübaplar ve çalışan birtakım parçalar görüyordu; bakmaktan kendini alıkoyamıyordu.</p>

  <p>Tüm istediği, olabildiğince hızla oradan uzaklaşmaktı. Terlemeye başladı; terliyor ve titriyor, kalbi giderek daha hızlı çarpıyordu.</p>

  <p>Bohlen," dedi yapı, "hasta mısın?"</p>

  <p>Evet," dedi. "Artık işime dönebilir miyim?" Arkasını döndü ve kapıya doğru ilerlemeye başladı.</p>

  <p>"Bir saniye," diye seslendi arkasından yapı.</p>

  <p>İşte tam o anda paniğe kapıldı ve koştu; arkasında kapıyı bırakarak koridor boyunca koştu.</p>

  <p>Bir saat ya da daha fazla bir süre sonra, kendini, Burlingame'de, hiç tanımadığı bir sokakta gezinirken buldu. Arada geçen zamanı hatırlamıyor ve oraya nasıl geldiğini bilmiyordu. Bacakları ağrıyordu. Açıkça görünüyordu ki miller boyunca yürümüş olmalıydı.</p>

  <p>Zihni biraz daha açıktı. Ben bir şizofrenim dedi kendi kendine. Bunu biliyorum. Belirtileri herkes bilir; paranoyak renklendirmeli donukluğa<a id="footnote5"></a><sup><a href="#bookmark7">5</a></sup> bağlı tahrikler: akıl sağlıkları yerinde olan insanlar, bize bunun tohumlarını ekerler, hatta okul çocuklarına bile. Ben de onlardan biriyim. İşte personel müdürünün gözlemlediği şey buydu.</p>

  <p>Benim tıbbi yardıma ihtiyacım var.</p>

  <p>Jack, Kızgın Kapıcı'nın güç kaynağını çıkartıp yere koyduğunda, okulun ana devresi konuştu, "Çok yeteneklisiniz."</p>

  <p>Jack, orta yaşlı dişi nesneye göz ucuyla baktı ve burasının neden canımı sıktığı belli, dedi düşündü kendi kendine. Yıllar öncesindeki psikotik deneyimime benziyor. <span style="font-style:italic;">O zaman geleceği düşünmüş müydüm?</span></p>

  <p>O zamanlar, bu tür okullar yoktu. Varsa bile, o bunları görmemiş ya da haklarında hiçbir şey duymamıştı.</p>

  <p>"Teşekkür ederim," dedi.</p>

  <p>Ona, psikotik dönemindeki Corona Şirketi'ndeki personel müdürüyle olan olayından beri acı çektiren şey şuydu: onun bir sanrı olmadığını varsayalım? Personel müdürü denen şeyin gerçekten onun gördüğü gibi, yapay bir yapı olduğunu, tıpkı bu öğretici makineler gibi bir makine olduğunu?</p>

  <p>Gerçekten olay gerçekten öyleyse, <span style="font-style:italic;">o zaman psikoz diye bir şey yoktu.</span></p>

  <p>Tekrar tekrar düşünmüştü, bu bir psikoz değil de bir görü parçası olduğunu, üstündeki örtünün bir an kalkmasıyla mutlak gerçeğin bir an için görünüverdiğini. Bu, öyle ezici, öyle radikal bir düşünceydi ki gördükleri, sıradan bakışlarla gözlemlenemezdi. Ve zihinsel karmaşa da buradan doğuyordu.</p>

  <p>Jack, Kızgın Kapıcı'nın açıktaki kablolarına ulaştığında, uzun parmaklan, sonunda orada olacağını bildiği şeye, kopuk bir bağlantıya ustalıkla dokundu. "Sanırım onu tuttum," dedi okulun ana devresine. Çok şükür ki bunlar şu eski tip baskılı devrelerden değil, yoksa onarımı olanaksız olurdu ve tüm üniteyi değiştirmek zorunda kalırdım, diye düşündü.</p>

  <p>"Benim düşünceme göre," dedi ana devre, "öğretmenlerin tasarımında büyük yeniden onarım sorunları var. Son zamanlarda şanslıyız; hiç uzun süren bozukluk yaşamadık. Yine de mümkün oldukça önlem açısından bakım yapılmalı; bu yüzden, sizden henüz bozulma belirtileri göstermese de bir öğretmene bakmanızı isteyeceğim. O öğretmen okulun toplam işlevselliğinde benzersiz bir hayati öneme sahip." Jack, lehim makinesinin uzun ucunu devrelerin arasından geçirmeye çalışırken, ana devre kibarca sessiz kaldı. "Bakmanızı istediğim, Tatlı Baba "</p>

  <p>'Tatlı Baba mı?" dedi Jack. Ve acı acı, acaba buralarda Şirin Anne de var mıdır? diye merak etti. Şirin Anne'nin, küçük çocukların kafalarına yerleştirmek için evde yapılmış, lezzetli, uzun hikâyeleri. Midesi bulanıyordu.</p>

  <p>"O öğretmeni biliyor musunuz?"</p>

  <p>Aslında bilmiyordu, David ondan bahsetmemişti.</p>

  <p>Koridorun d'jer ucunda, çocukların hâlâ Whitlock'la hayatı tartıştıklarını duydu; sırtüstü yatıp, lehim makinesinin ucunu, Kızgın Kapıcı'nın içinde yerine yerleştirdiğinde, çocukların sesi ona ulaştı.</p>

  <p>"Evet," dedi Whitlock durgun ve bütünüyle sakin bir ses tonuyla, "rakun hayret verici bir arkadaştır, yaşlı Rakun Jimmy gibi. Onu birçok kez gördüm. Oldukça iri bir adam, güçlü, çevik kolları vardı."</p>

  <p>"Bir keresinde bir rakun görmüştüm," dedi bir çocuk heyecanla. "Bay Whitlock, bir tane görmüştüm ve bana bu kadar yakındı!"</p>

  <p>Jack, Mars'ta bir rakun mu gördün? diye geçirdi aklından.</p>

  <p>Whitlock, kendi kendine güldü. "Hayır Don, sanırım görmedin. Buralarda hiç rakun yoktur. Bu şaşırtıcı arkadaşlarımızın birini görebilmek için ta eski yuvamıza, Dünya'ya gitmelisin. Söylemek istediğim nokta şu çocuklar. Yaşlı Rakun Jimmy 'nin yiyeceğini nasıl aldığını, gizlice suya taşıyıp yıkadığını biliyorsunuz. Nasıl da gülmüştük, kesmeşeker suda eriyip, Jimmy'ye yiyecek bir şey kalmadığında. Evet çocuklar, burada Rakun Jimmyleı'imiz olduğunu biliyor musunuz? Burada, bu çok-"</p>

  <p>"Sanırım bitirdim," dedi Jack lehim tabancasının ucunu geri çekerken. "Bunları geri takmama yardım etmek ister misiniz?"</p>

  <p>"Aceleniz mi var," diye sordu ana devre.</p>

  <p>"Şurada konuşup duran şeyi sevmiyorum," dedi Jack. Bu şey, Jack'i gerginleştiriyor ve titremesine neden oluyordu, öyle çok ki, işini zorlukla yapabiliyordu.</p>

  <p>Koridorun ilerisinde bir kapı kapandı; Whitlock'un sesi zayıfladı. "Böyle iyi oldu mu" diye sordu ana devre.</p>

  <p>"Teşekkürler," dedi Jack. Ama elleri hâlâ titriyordu. Ana devre, bunu bir kenara not etti. Adam, kadının kusursuz incelemesinin farkındaydı. Bunu neden yaptığını merak etti.</p>

  <p>Tatlı Baba'nın odasında bir şömine, kanepe, kahve masası, perdeli bir pencere ve Tatlı Baba'nın üzerinde oturduğu sallanan bir sandalye ile kucağında açık duran bir gazete vardı. Jack Bohlen ve ana devre içeriye girdiğinde birkaç çocuk, pürdikkat bir halde kanepede oturuyor ve öğretici makinenin nasihatlerini öylesine dikkatli dinliyorlardı ki, birilerinin içeriye girdiğini fark etmediler bile. Ana devre çocukları dışarı çıkardı ve kendi de kapıya yöneldi.</p>

  <p>"Benden ne yapmamı istediğinizi tam olarak anlamış değilim," dedi Jack.</p>

  <p>"Onu yeniden döngüsüne kavuşturun. Bana, sanki döngüsünün bazı bölümlerini tekrarlıyor ya da takılıp kalıyormuş gibi geliyor; bir şekilde çok zaman harcıyor. Yaklaşık üç saat içinde başlangıç konumuna gelmesi gerekir." Bir kapı açıldı ve ana devre dışarı çıktı; Jack, Tatlı Baba ile yalnız kalmış ve bu hiç hoşuna gitmemişti.</p>

  <p>"Selam Tatlı Baba," dedi isteksizce ve alet çantasını yere bırakıp, öğretmenin arka plakasını sökmeye başladı.</p>

  <p>Tatlı Baba, sıcak ve sempatik bir ses tonuyla konuştu, "Adın ne genç adam?"</p>

  <p>"Adım," dedi Jack, plakayı çıkararak yere koydu, "Jack Bohlen ve ben de sizin gibi tatlı bir babayım. Oğlum on yaşında Tatlı Baba, bu yüzden bana genç adam deme tamam mı?" Yine şiddetli bir biçimde titriyor ve terlemeye başlamıştı.</p>

  <p>"Oh," dedi Tatlı Baba, "Anlıyorum."</p>

  <p>"Neyi anlıyorsun?" diye sordu Jack ve neredeyse bağırıyor olduğunu fark etti. "Bak," dedi, "Şu lanet döngüne devam et, tamam mı? Eğer işini kolaylaştıracaksa, bana küçük bir çocuk muşum gibi davranmaya devam et." Sadece şu işi bitirip buradan gitmek istiyorum, diye düşündü kendi kendine, mümkün olan en az sorunla. Aletin içindeki karmaşık hareketlen hissediyordu. En az üç saat diye düşündü üzülerek</p>

  <p>"Küçük Jackie, bugün üzerinde büyük bir yük var gibi geliyor bana, doğru mu?" dedi Tatlı Baba.</p>

  <p>"Bugün ve her gün." Jack, el lambasını yaktı ve öğretmenin içine tuttu. Mekanizma, şimdiye dek iyi çalışmış gibi görünüyordu.</p>

  <p>"Belki sana yardım edebilirim," dedi Tatlı Baba. "Genellikle daha yaşlı, daha deneyimli biri seni dinlediğinde, sorunlarını paylaşıp seni aydınlatabilir."</p>

  <p>"Tamam," dedi Jack kalçaları üzerine oturarak. "Haydi oynayalım; nasıl olsa üç saat burada tıkılı kalacağım. En başından dinlemek ister misin? Dünya'da Corona Şirketi için çalıştığım zamanlardan?"</p>

  <p>"Nereden istersen oradan başla," dedi Tatlı Baba nazikçe.</p>

  <p>"Şizofreni ne demek biliyor musun, Tatlı Baba?"</p>

  <p>"Sanırım bununla ilgili epeyce fikrim var Jackie."</p>

  <p>"Tamam, Tatlı Baba, o tıptaki en gizemli hastalıktır. Her altı insandan birinde görülür ki bu da oldukça yüksek bir orandır."</p>

  <p>"Elbette, orası kesin," dedi Tatlı Baba.</p>

  <p>"Bir keresinde," dedi Jack makinenin hareketlerini izleyerek "Durumsal çok-yapılı şizofreni denen bir şeye yakalandım. Bu gerçekten çok zordu Tatlı Baba."</p>

  <p>"Tahmin ediyorum ki zordur," dedi Tatlı Baba.</p>

  <p>"Şimdi, senin ne olarak düşünüldüğünü iyi biliyorum," dedi Jack, "senin amacını biliyorum Tatlı Baba. Yuva'mızdan çok uzaktayız. Milyonlarca mil uzakta. Geride bıraktığımız Yuva'mızdaki uygarlığımızla olan bağlarımız çok zayıf. Bir sürü insan çok korkuyor, Tatlı Baba, çünkü geçen her yılla birlikte bağlantı daha da zayıflıyor. Böylece bu Devlet Okulu da, burada doğan çocuklara tanıdık bir çevre, Dünya'dakine benzer bir ortam sunmak için hazırlanmış bir hediye. Mesela şu şömine. Mars'ta şöminelerimiz yok, küçük atomik ocaklarla ısınıyoruz. Şu resimden camlı pencere; kum fırtınaları, onu ışık geçirmez yapardı. Aslında, senin aklında, bizim buradaki gerçek dünyamızdan getirilmiş tek bir şey bile yok. Bir Çöladamı nedir biliyor musun Tatlı Baba?"</p>

  <p>"Biliyorum diyemem, Küçük Jackie. Bir çöladamı nedir ?"</p>

  <p>"Mars'ın yerli ırkından biridir. Mars'ta olduğunu biliyorsun öyle değil mi Tatlı Baba."</p>

  <p>Tatlı Baba kafasıyla onayladı.</p>

  <p>"Şizofreni," dedi Jack, "insan uygarlığnını karşılaştığı en zor problemlerden biridir. Açıkçası Tatlı Baba, ben Mars'a, yirmi iki yaşında ve Corona Şirketi için çalışırken yakalandığım şizofrenik dönemim yüzünden göç ettim. Sağlığım gittikçe bozuluyordu. Karmaşık kent yapısından daha basit, ilkel, ama daha fazla özgürlüğün bulunduğu bir ortama taşınmam gerekiyordu. Baskı, benim için çok büyüktü; ya göç edecek ya da delirecektim. Şu kooperatif binası; içinde kendi süpermarketleri olacak kadar çok insan yaşayan, bir gökdelen gibi yukarı ve aşağı doğru kat kat ilerleyen bir şey hayal edebiliyor musun? Kitapçıda kuyrukta beklerken çıldırdım. Diğer herkes, Tatlı Baba, o kitapçıda bulunan ve o süpermarketteki herkes, benimle aynı binada yaşıyordu. Bu tek bir binanın toplumuydu Tatlı Baba. Ve bugün inşa edilen bazılarıyla kıyaslandığındaysa küçük sayılırdı. Buna ne diyorsun?"</p>

  <p>"Benim, benim," dedi Tatlı Baba kafasını iki yana sallayarak.</p>

  <p>"Sana ne düşündüğümü söyleyeyim," diye devam etti Jack. "Bence bu Devlet Okulu ve siz öğretici makineler, bir başka şizofrenik nesil yetiştireceksiniz, benim gibi bu yeni gezegene iyi uyum sağlayabilmiş halkın çocukları. Bu çocukların yapılarını parçalayacaksınız çünkü onlara, onlar için yaratılmamış bir çevreyi, normalmiş gibi kabullenmeyi öğretiyorsunuz. Hatta artık Dünya için bile var olmayan bir ortam; artık geçersiz bir ortam. Öğretmen Whitlock'a, zekânın, gerçek <span style="font-style:italic;">zekâ</span> olabilmesi için, uygun olup olmadığını sorun. Öyle olmadığını söylediğini duydum, öyleyse bu uyum sağlamak için bir araç olmalı, öyle değil mi Tatlı Baba?"</p>

  <p>"Evet, Küçük Jackie, öyle olmalı."</p>

  <p>"Öğretmeniz gereken şey," dedi Jack. "Bizim nasıl-"</p>

  <p>"Evet, Küçük Jackie," diye sözünü kesti Tatlı Baba, "öyle olmalı." Bunu söylerken bir dişli parçası Jack'in el lambasının parlak ışığına doğru kaydı ve döngünün bir bölümü kendini tekrarladı.</p>

  <p>"Saplandın," dedi Jack. "Tatlı Baba, aşınmış bir dişlin var."</p>

  <p>"Evet, küçük Jackie," dedi Tatlı Baba, "öyle olmalı"</p>

  <p>"Haklısın," dedi Jack, "Öyle olmalı. Her şey sonunda aşınır; hiçbir şey devamlı değildir. Değişim, hayatın tek değişmeyenidir. Doğru mu, Tatlı Baba?"</p>

  <p>"Evet, küçük Jackie," dedi Tatlı Baba, "öyle olmalı"</p>

  <p>Jack, öğretici makinenin ana güç kaynağını kapattı ve aşınmış dişliyi değiştirmek için, ana mili yerinden çıkartmaya başladı.</p>

  <p>"Sonunda onu bulmuşsun," dedi, ana devre, yarım saat sonra, Jack elbisesinin koluyla yüzünü silerken.</p>

  <p>"Evet," dedi Jack. Çok yorgundu. Kol saati saat dördü gösteriyordu; daha önünde bir saatlik iş vardı.</p>

  <p>Ana devre, park alanına kadar ona eşlik etti. "Hizmetinizin çabukluğundan oldukça memnun kaldım," dedi kadın. "Bay Yee'yi teşekkür etmek için arayacağım."</p>

  <p>Jack başını sallayarak helikopterine tırmandı, hoşça kal diyemeyecek kadar bitkindi. Az sonra havalanmaya başladı ve BM yönetimindeki Devlet Okulu, ördek yumurtası biçimli bina, giderek küçülerek uzaklaştı. Okulun soğuk görüntüsü yok olduğunda, adam rahatlıyarak nefes alabildi.</p>

  <p>Vericisini açarak konuştu, "Bay Yee, ben Jack; okuldaki işim bitti. Sırada ne var?"</p>

  <p>Bir sessizliğin ardından Bay Yee'nin pragmatik sesi yanıtladı. "Jack, Lewistown'dan Bay Arnie Kott bizi aradı. Bizden güvenilir bir kodlayıcı makine onarımı istiyor. Tüm diğer elemanlarımız görevde olduğu için seni yolluyorum."</p>

  <p><a id="bookmark1"></a><a href="#footnote1">1</a></p>

  <p><span style="font-style:italic;">içe kapanık :</span> ing. <span style="font-style:italic;">Schizoid.</span> Dış dünyaya karşı ilgisi ve ilişkisi güçsüz, içine kapanık kişi. yhn.</p>

  <p><a id="bookmark3"></a><a href="#footnote2">2</a></p>

  <p><span style="font-style:italic;">kötü Uyum</span> Ing <span style="font-style:italic;">Mûladaptûtion.)</span> Organizmanın çevreyle etkileşiminde biyolojik açıdan yararlı olan özellikleri gösterememesi, yhn</p>

  <p><a id="bookmark5"></a><a href="#footnote3">3</a></p>

  <p><span style="font-style:italic;">Ahlakı alık :</span> Bütün anlıksal yeteneklerde herhangi bir aksaklık bulunmadığı halde ahlakı değer ve ilkeleri öğrenip bunlara uyabilmekte yetersizlik gösteren kışı Günümüzde ruhbilimsel geçerliliği olmadığı anlaşılmıştır, yhn</p>

  <p><a id="bookmark6"></a><a href="#footnote4">4</a></p>

  <p><span style="font-style:italic;">Duyumsamazlık</span> : İng. <span style="font-style:italic;">Apathy.</span> Normal olarak, türlü durumların harekete getirdiği ilgi ve duyumlardan yoksun olma durumu, yhn.</p>

  <p><a id="bookmark7"></a><a href="#footnote5">5</a></p>

  <p><span style="font-style:italic;">Donukluk:</span> İng. <span style="font-style:italic;">Catatonia.</span> Davranış yoksunluğu ya da düzensiz coşkusal tepkilerle kendini belli eden erken bunama biçimi, yhn</p>
</body>
</html>