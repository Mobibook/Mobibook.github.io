<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <p><a id="bookmark0"></a><span style="font-weight:bold;">dokuz</span></p>

  <p>Leo Bohlen, oğlu Jack'in avucuna koyduğu büyük yeşil tohumu inceledi ve geri verdi.</p>

  <p>"Ne gördün?" diye sordu Jack.</p>

  <p>"Onu gördüm, tohumu."</p>

  <p>"Bir şey oldu mu?"</p>

  <p>Leo düşündü ama olduğunu gördüğü hiçbir şey aklına gelmedi ve sonunda "Hayır," dedi.</p>

  <p>Film projektörünün yanında oturan Jack, "İzle şimdi," dedi. Odadaki ışıkları söndürdü ve ardından projektör vırıldarken perdeye görüntüler gelmeye başladı. Görüntü toprağa gömülmüş bir tohumdu. Leo seyrederken, tohum ikiye ayrıldı. İki araştırıcı duyarga göründü ve biri yukarıya uzanırken diğeri ince tüylere bölünerek aşağıya doğru ilerledi. Bu arada tohum toprağın içinde kendi etrafında döndü. Yukarı hareket eden duyargada muazzam açılmalar oluştu, izleyen Leo'nun nefesi kesilmişti.</p>

  <p>"Şuna bak Jack," dedi, "Mars'taki bazı tohumlarınız ne kadar hızlı büyüyor. Tanrım, çılgın gibi büyüyor."</p>

  <p>"O sadece sıradan bir lima fasulyesi," dedi Jack, "az önce sana verdiğim tohumun aynısı. Bu film hızlandırılmış, beş gün saniyelere sıkıştırılmış. Filizlenen bir tohumdaki hareketi ancak böyle görebiliyoruz; normalde, işlem bizim hiçbir hareket göremeyeceğimiz kadar yavaş."</p>

  <p>"Bana bak, Jack," dedi Leo, "işte bu önemli bir şey. Yani, çocuğun zaman-hız şeyi tıpkı bu tohum gibi. Anlıyorum. Bizim hareket ettiğini gördüklerimiz onun çevresinde o kadar hızlı vınlıyor ki nerdeyse görünmez oluyor; ve iddiaya girerim ki buradaki tohum gibi yavaş oluşumları da görüyordur; iddiaya girerim bahçede oturup yetişen bitkileri izleyebilir; onun için beş gün bizim için on dakika demektir."</p>

  <p>"İşte kuram bu, bir şekilde," dedi Jack ve odanın nasıl çalıştığını açıklamak için konuşmasına devam etti. Açıklama Leo'nun ilgilenmediği teknik terimlerle doluydu ve Jack'in vızıldamayı sürdürmesi biraz sinirlerini bozdu. Saat on bir olmuş ve Jack hâlâ onu F.D.R Dağları yolculuğuna çıkartmaya yönelik bir hareket göstermemişti; tamamen bu konuyla ilgili derin düşüncelere dalmış gibi görünüyordu.</p>

  <p>"Çok ilginç," diye mırıldandı Leo bir ara.</p>

  <p>"Saniyede on beş inçle kaydeden bir teyp kaydedicimiz var ve bunu Manfred'e saniyede üç tam üç çeyrek inçle dinletiyoruz. Tek bir sözcük, 'Ağaç' gibi. Aynı anda bir ağaç görüntüsü ile onun hemen altındaki sözcüğü gösteriyoruz ve bunu böylece on beş ya da yirmi dakika tutuyoruz. Daha sonra Manfred'in söylediğini saniyede üç tam üç çeyrek inçle kaydediyoruz ve bizim dinleyebilmemiz için hızını on beşe çıkarıyoruz."</p>

  <p>"Dinle, Jack," dedi Leo, "şu geziye çıkmamız gerekiyor.”</p>

  <p>"Tanrım," dedi Jack, "bu benim işim." Konuşurken sinirle elini kolunu sallıyordu. "Onunla tanışmak istediğini sanmıştım. Annesi buraya gönderiyor; şimdi gelir-"</p>

  <p>Leo, lafını keserek, "Bak, evlat, şu araziye bakmak için milyonlarca mil geldim. Şimdi, oraya uçacak mıyız, uçmayacak mıyız?"</p>

  <p>"Çocuk gelene kadar bekleyecek ve onu da yanımızda götüreceğiz."</p>

  <p>"Tamam," dedi Leo. Sürtüşmeden kaçınmak istiyor, insanlığının elverdiğince uzlaşmacı olmaya çalışıyordu.</p>

  <p>"Tanrım, hayatında ilk kez, burada, başka bir gezegenin üzerindesin. Etrafta gezinmek, kanala, hendeğe bakmak istersin diye düşünmüştüm." Jack eliyle sağını gösterdi. "Göz atmadın bile; insanlar yüzyıllar boyunca kanalları görmek istediler -varlıkları hakkında tartıştılar."</p>

  <p>Leo üzüntü ve hayal kırıklığı içinde başını salladı. "Göster, o zaman." Jack'in peşinden atölyeden dışarıya, donuk, kızılımsı gün ışığına çıktı. "Soğuk," dedi havayı içine çekerek. "Hey, burada yürümek çok kolay; bunu dün gece, yalnızca elli ya da altmış pound ağırlığındaymışım gibi hissettiğimde fark ettim. Mars çok küçük olduğu için, öyle değil mi? Havanın hafifliğini hesaba katmazsak burası kalp hastaları için iyi olmalı. Sanırım dün gece yediğim mısırlı biftek beni-"</p>

  <p>"Leo," dedi oğlu, "sessiz olup etrafına bakacak mısın?"</p>

  <p>Leo etrafına baktı. Uzakta gösterişsiz dağlarıyla uzanan dümdüz bir çöl gördü. Durgun, bulanık suyla dolu hendeği ve hendeğin yanındaki yosunumsu yeşil bitkileri gördü. Jack'in evi ve biraz ilerideki Steiner'ın evi dışında gördüğü her şey bundan ibaretti. Bahçeyi gördü ama zaten dün gece de görmüştü.</p>

  <p>"Eee?" dedi Jack.</p>

  <p>Minnettar kalmışçasına, "Çok etkileyici, Jack," dedi. "Güzel bir mekânın var; güzel, küçük ve modern. Biraz daha yeşillendirme ve peyzaj mimarlığıyla mükemmel olabileceğini söyleyebilirim."</p>

  <p>Jack, yapmacık bir sırıtışla konuştu, "Bir milyon senenin rüyası bu; burada durmak ve bunları görmek."</p>

  <p>"Bunu biliyorum, evlat, başarınız beni fazlasıyla gururlandırıyor, sen ve şu hoş kadının başarısı." Leo ciddiyetle başını salladı. "Artık başlayabilir miyiz? Belki çocuğun olduğu eve gidip onu getirebilirsin veya belki David oraya gitmiştir. Belki de o getiriyordur; onu etrafta göremedim."</p>

  <p>"David okulda. Sen uyurken aldılar onu "</p>

  <p>"Eğer senin için de sorun yoksa gidip çocuğu, Manfred ya da adı her neyse, ben alabilirim."</p>

  <p>"Sen git," dedi Jack. "Ben de hemen geliyorum."</p>

  <p>Yürüyerek, küçük su hendeğinin üzerinden, ardından da seyrek eğreltiotumsu bitkileri barındıran kumluktan geçerek diğer eve ulaştılar. Leo küçük kızların evin içinden gelen seslerini duydu. Çekinmeden verandaya uzanan merdivenleri çıktı, zili çaldı.</p>

  <p>Kapı açıldı, karşısında yorgun gözüken ve acı dolu gözleri olan iri, sarısın bir kadın duruyordu. "Günaydın," dedi Leo, "ben Jack Bohlen'in babasıyım; siz de evin hanımı olmalısınız. Oğlunuzu beraberimizde bir gezintiye çıkaracağız, sağlam ve sağlıklı bir şekilde de geri getireceğiz."</p>

  <p>İri sarışın kadın Leo'nun arkasından verandaya çıkan Jack'e baktı ve bir şey söylemeden dönerek içeri girdi. Geri döndüğünde yanında küçük bir oğlan vardı. Demek küçük skizo adam bu, diye düşündü Leo. İyi görünüyor, asla bilemezsiniz.</p>

  <p>"Gezintiye çıkıyoruz, genç adam," dedi Leo. "Kulağa nasıl geliyor?" Sonra, Jack'in çocuğun zaman duygusu hakkında bahsettiklerini hatırlayarak söylediklerini bir kez daha, çok yavaş ve sözcüklerin üzerine basarak tekrarladı.</p>

  <p>Çocuk ok gibi fırlayarak yanından geçti, basamakları indi, kanala doğru yöneldi, büyük bir hızla hareket ediyordu ve Bohlenler'in evinin ardında görüş açısından çıktı.</p>

  <p>"Bayan Steiner," dedi Jack, "sizi babamla tanıştırmak istiyorum."</p>

  <p>İri sarışın kadın elini kararsızca uzattı; Leo'nun gözlemine göre, sanki tamamen orada değilmiş gibiydi. Yine de, el sıkıştılar. "Tanıştığımıza sevindim," dedi Leo kibarca. "Eşinizi kaybettiğinizi duyduğuma üzüldüm; bu korkunç bir şey, habersiz ve ani gelen korkunç bir şey. Detroit'te iyi bir adam tanırdım, benim iyi bir dostumdu, bir hafta sonu o da aynı şeyi yaptı; hoşça kaim diyerek dükkâna gitti ve bu herkesin onu son görüşü oldu."</p>

  <p>"Nasılsınız, Bay Bohlen," dedi Bayan Steiner.</p>

  <p>"Manfred'i etrafta biraz dolaştıracağız," dedi Jack. "Akşam üstü eve döneriz."</p>

  <p>Leo ve oğlu, geri dönüp yürürlerken kadın, verandadaki yerinde kalakalmış, arkalarından bakıyordu.</p>

  <p>"Oldukça tuhaf biri," diye mırıldandı Leo. Jack sustu.</p>

  <p>Çocuğu David'in bahçesinde tek başına ayakta dururken buldular ve şimdi, üçü Yee Şirketi'nin helikopterinin içinde, çölün üzerinden dağların doğrultusunda kuzeye uçuyorlardı. Leo yanında getirdiği büyük bir haritayı açıp üzerine işaretler koymaya başladı.</p>

  <p>"Rahatça konuşabiliriz sanırım," dedi Leo, başıyla çocuğu göstererek. "Herhalde o Duraksadı. "Biliyorsun."</p>

  <p>"Eğer bizi anlarsa," dedi Jack, "Bu</p>

  <p>"Tamam, tamam," dedi Leo, "Yalnızca emin olmak istedim." BM sitesi olabileceğini duyduğu arazileri haritada işaretlemekten kendini zorla alıkoydu ama helikopterin kontrol panelindeki gösrergeyi kullanarak rotayı işaretledi. "Ne dedikodular duydun, evlat?" diye sordu. "BM'nin F.D.R arazisine olan ilgisi konusunda?"</p>

  <p>"Bir güç istasyonu ya da bir park hakkında bir şeyler."</p>

  <p>"Ne olduğunu tamamıyla bilmek ister misin?"</p>

  <p>'Tabii."</p>

  <p>Leo paltosunun iç cebinden bir zarf çıkardı. Zarftan bir fotoğraf alarak Jack'e verdi. "Bu sana bir şeyler hatırlatıyor mu?"</p>

  <p>Jack, bir göz attığında ince, uzun bir bina fotoğrafı olduğunu gördü. Uzun süre baktı.</p>

  <p>"BM," dedi Leo, "bunlardan inşa edecekler. Çok birimli konutlar. Bütün bu arazi onlarla dolu olacak, miller boyunca, alışveriş merkezleri, süper marketler, nalbur dükkânları, eczaneler, çamaşırhaneler, dondurmacılar. Hepsi köle ekipmanlarıyla inşa edilecek; kendi başlarına çalışan şu inşaat otomasyonları."</p>

  <p>"Yıllar önce, ruhsal çöküntümü yaşadığım günlerde oturduğumuz kooperatif binasına benziyor."</p>

  <p>"Kesinlikle. Kooperatif hareketi BM ile beraber burada olacak. Herkesin bildiği gibi F.D.R Dağları bir zamanlar verimliydi; orada bol miktarda su vardı. BM'nin hidrolik mühendisleri alt tabakadan yüzeye muazzam miktarda su çıkaracaklarına inanıyorlar. Su tabakası, bu bölgede yüzeye, Mars'ta hiçbir yerde olmadığı kadar yakın; BM mühendislerinin inanana göre çırası su kanalları ağının başlangıçtaki ana kaynağı."</p>

  <p>"Kooperatif," dedi Jack tuhaf bir sesle, "burada, Mars'ta."</p>

  <p>"Zarif, modern yapılar olacak," dedi Leo. "Büyük bir amacın ürünü olan bir proje. BM, insanları buraya ücretsiz taşıyacak, yeni evlerine geçişi sağlayacak ve her birimin fiyatı çok düşük olacak. Tahmin edebileceğin gibi, proje, bu dağların oldukça büyük bir kesimini kapsayacak ve duyduğuma göre on ya da on beş senede tamamlanacak."</p>

  <p>Jack bir şey demedi.</p>

  <p>"Kitlesel göç," dedi Leo. "Proje, bunu sağlayacak."</p>

  <p>"Sanırım," dedi Jack.</p>

  <p>"Ayrılan ödenek inanılmayacak kadar büyük," dedi Leo. "Kooperatifin kendisi yaklaşık bir trilyon dolar koyuyor. Koca bir nakit rezervleri var; Dünya'daki en zengin gruplardan biri; bir sigorta grubundan ya da herhangi bir büyük banka sisteminden çok daha fazla serveti var. Onların içinde olduğu bir işin başarısız olması gibi bir olasılık yok,"dedi ve ekledi, "BM onlarla altı senedir bu konu üzerinde çalışıyor."</p>

  <p>Jack, sonunda, "Bu Mars için nasıl bir değişim ifade ediyor? Yalnızca F.D.R Dağları'nı verimli kılmak için mi, hepsi bu mu?" diye sordu.</p>

  <p>"Nüfus artacak," diye hatırlattı Leo.</p>

  <p>"Buna inanmak zor," dedi Jack.</p>

  <p>"Biliyorum evlat, ama doğru; birkaç hafta içinde belirginleşecek. Ben bir ay önce öğrendim. Bir aydır tanıdığım, sermaye koyabilecek yatırımcıları yanıma çekiyorum ve şimdi onları temsilen buradayım. Tek başıma, bu kadar param yok."</p>

  <p>"Şunu mu kastediyorsun, bütün düşüncen BM araziyi almadan önce buraya yerleşmek. Düşük bir fiyata alacak ve BM'ye çok daha yüksek bir fiyata satacaksınız."    </p>

  <p>"Büyük parçalar halinde alacağız," dedi Leo, "ve sonra parselleyeceğiz. Hisselere böleceğiz. Tapu, çok sayıda bağımsız bireyin elinde olacak: eşler, kuzenler, işçiler, grubumun üyelerinin arkadaşları."</p>

  <p>"Senin sendikanın," dedi Jack.</p>

  <p>Evet, doğru," dedi Leo memnuniyetle. "Bir sendika."</p>

  <p>Bir süre sonra Jack boğuk bir sesle konuştu, "Ve bu yaptığının yanlış olduğuna dair hiçbir şey hissetmiyorsun?"</p>

  <p>"Hangi açıdan yanlış? Anlamıyorum, evlat."</p>

  <p>'Tanrım," dedi Jack, "Bu apaçık ortada."</p>

  <p>"Benim için değil. Anlat."</p>

  <p>"Bütün Dünya nüfusuna kazık atıyorsun. Parayı verecek olan onlar. Sen büyük bir kazanç sağlamak için projenin fiyatlarını artırıyorsun."</p>

  <p>"Ama Jack, arazi spekülasyonuyla kastedilen şey budur." Leo şaşırmıştı. "Arazi spekülasyonunun ne olduğunu zannediyordun? Bu yüzyıllardır böyle devam ediyor; araziyi kimsenin talep etmediği bir donemde ucuza alırsın çünkü bir gün herhangi bir nedenle değerinin artacağına inanırsın. Tüyolara göre hareket edersin. Yapman gereken tek şey budur Dünya'daki her arazi spekülatörü tüyoyu kaptığı anda araziyi satın almaya çalışacaktır, tıpkı şu anda olduğu gibi. Burada birkaç gün farkıyla ezdim onları. Onları alt eden etken, şu anda, burada, Mars'ta olmamdır; onlar derhal buraya gelmek için hazırlıklı değillerdi. Bu yüzden kaybettiler. Çünkü akşam karanlığı çökmeden bu arazi için gerekli olan depoziti ödemiş olacağımı umuyorum." İleriyi işaret etti. "İşte orada. Elimde her çeşit harita mevcut ve yeri saptamakta zorlanmayacağım. Benim ilgilendiğim parça Henry Wallace adında geniş bir kanyonun üzerinde. Yasalara uymak için, almaya niyetlendiğim araziye ayak basmak ve herkesin görebileceği bir noktaya kalıcı bir işaret koymak zorundayım. Yanımda bu çeşit bir işaret var; üzerinde adımı taşıyan metal bir kazık. Henry Wallace'a indiğimizde kazığı çakmam için bana yardımcı olabilirsin. Yalnızca bir formalite ve birkaç dakikadan fazla sürmez." Oğluna gülümsedi.</p>

  <p>Jack, babasına bakarak, <span style="font-style:italic;">o bir deli,</span> diye düşündü. Ama Leo ona sakince gülümsedi ve Jack aslında babasının deli olmadığını biliyordu; aynen onun söylediği gibi, arazi spekülatörleri bunu yapardı, bu onların çalışma biçimiydi ve gerçekten de dev gibi bir BM-kooperatif projesi başlamak üzereydi. Babası gibi kurnaz ve deneyimli bir işadamı yanılamazdı. Leo Bohlen ve yanındaki adamlar, dedikoduları temel alarak hareket etmezler. Üstün bağlantıları vardı onların. Kooperatifte ya da BM'de veya her ikisinde de bir sızıntı olmuştu ve Leo, bu avantajı değerlendirmek için tüm olanaklarını kullanıyordu.</p>

  <p>"Bu, şimdiye dek duyduğum en büyük haber," dedi Jack, "Mars'ın gelişimine ilişkin." Hâlâ güçlükle inanabiliyordu.</p>

  <p>"Çok gecikti," dedi Leo. "En başta yapılmalıydı. Ama özel sermaye konulmasını beklediler, bunu başkalarından istediler."</p>

  <p>"Mars'ta yaşayan herkesin hayatını değiştirecek," dedi Jack.</p>

  <p>Kooperatif, BM ile bağlantı kurarak buraya yerleştiğinde güç dengeleri değişip yepyeni bir yönetici sınıf oluşabilirdi: Arnie Kott ve Bosley Touvim - sendika yerleşimleri ve ulusal yerleşimler - önemlerini yitirirlerdi.</p>

  <p>Zavallı Arnie, diye düşündü. Bunu atlatamayacak. Zaman, gelişme, ilerleme ve uygarlık, hepsi de Arnie ve onun görkemini simgeleyen bol su harcayan buhar banyolarının yanından geçip gitmiş olacak.</p>

  <p>"Şimdi, dinle beni, Jack,"dedi babası, "bu bilgiyi etrafa yayma çünkü gizli kalması gerekiyor. Bizim izleyip görmek istediğimiz şey, şu şirketteki, yani tapuyu kayda geçiren kuruluştaki dalaverelerdir. Şunu demek istiyorum; biz kendi depozitimizi kovarız ve sonra diğer spekülatörler, özellikle buradaki yerel spekülatörler, tüyo alıp şirketin onları kayırmasını sağlar, olayı ters yüz ederler."</p>

  <p>"Anlıyorum," dedi Jack. Bu şirket, yerel spekülatörlerin depozitlerine erken tarih atarak onlara öncelik tanıyabilir. Böyle bir oyunda yapılabilecek bir sürü hile vardır mutlaka, dedi Jack kendi kendine; şüphesiz Leo dikkatli çalışır. '</p>

  <p>"Buradaki şirketi araştırdık ve dürüst görünüyor ama bunu asla bilemezsin, özellikle, çok fazla bulaşan varsa."</p>

  <p>Manfred birdenbire boğuk bir homurtu çıkardı.</p>

  <p>Leo ve Jack birbirlerine bakıp irkildiler. Her ikisi de onu unutmuştu. Helikopterin arka bölümünde, başını cama dayamış aşağıya bakıyordu. Heyecanla aşağısını işaret etti.</p>

  <p>Jack, çok aşağıda bir dağ patikasında dikkatle ilerleyen bir grup Çöladamı gördü. "Evet, doğru," dedi çocuğa, "Aşağıda insanlar var ve büyük olasılıkla avlanıyorlar." Aklına Manfred'in büyük olasılıkla şimdiye dek hiçbir Çöladamı görmediği geldi. Onlarla yüz yüze gelse nasıl bir tepki verirdi acaba, diye düşündü. Bunu sağlamak ne kadar da kolaydı; tek yapması gereken helikopteri bu grubun yanına indirmekti.</p>

  <p>"Ne onlar?" diye sordu Leo aşağıya bakarak. "Marslılar mı’"</p>

  <p>"Evet," dedi Jack.</p>

  <p>"Hey Allahım." Leo güldü. "Yani, Marslılar bunlar . . . Daha çok yerli zencilere benziyorlar, Afrikalılar gibi."</p>

  <p>"Evet, onlara çok benziyorlar," dedi Jack.</p>

  <p>Manfred'in gözleri parlamıştı, oldukça heyecanlanmış olarak, bir pencereden diğerine koşuyor, aşağıya bakıp bir şeyler mırıldanıyordu.</p>

  <p>Manfred bir süre için bir Çöladamı ailesiyle birlikte yaşasa ne olurdu acaba? Bunu merak etti Jack. Bizden daha yavaş hareket ediyorlar; hayatları daha az karmaşa ve telaş içeriyor. Belki onların zaman duygusu Manfred'inkine yakındır . . . Çöladamları'na göre biz Dünyalılar, muazzam hızlarda etrafta koşturan, korkunç miktarda enerjiyi boş yere harcayan hipomanik tipleriz.</p>

  <p>Ama Manfred'i Çöladamları'nın arasına koymak, onu kendi toplumuna kazandırmak olmayacaktı. Hatta, onu bizden öylesine uzaklaştırabilirdi ki onunla iletişim kurabilme olasılığımız yok olabilirdi.</p>

  <p>Bu yüzden, düşünerek, helikopteri indirmemeye verdi.</p>

  <p>"Bu herifler herhangi bir iş yaparlar mı?" diye sordu Leo. "Şu Marslılar?"</p>

  <p>"Çok azı evcilleştirildi," dedi Jack, "Eğer deyim doğruysa. Ama çoğu eskiden olduğu gibi devam ediyor, avcılık yapıyor, meyve topluyorlar. Henüz çiftçilik aşamasına erişemediler."</p>

  <p>Henry Wallace'a vardıklarında Jack helikopteri aşağı indirdi, Manfred'le beraber sıcaktan kavrulmuş, kayalaşmış toprağa</p>

  <p>1. <span style="font-style:italic;">Hypomania</span>: Aşırı taşkınlık. Taşkın-çökümlü ruh hastalarında görülen aşın etkinlik, konuşkanlık ve girişkenlik durumları, yhn ayak bastılar. Oyalanması için Manfred'e pastel boya kalemleri ve biraz kâğıt verdikten sonra kazığı dikmek için uygun bir nokta aramaya koyuldular.</p>

  <p>Alçak bir platoda bir nokta seçerek, daha çok Jack'in çabalarıyla, kazığı diktiler; babası, kaşlarını çatmış, sinir ve sabırsızlıkla, çevredeki kaya oluşumlarını ve bitkileri inceleyerek dolaşıyordu. Burada, yaşamak için pek elverişli olmayan bu bölgede, çok eğleniyormuş gibi görünmüyordu. Yine de, bir şey söylemedi ve Jack'in gösterdiği bir fosil oluşumunu dikkatle inceledi.</p>

  <p>Kazığın ve kazığı çevreleyen bölgenin fotoğraflarını çektikten sonra işleri artık bitmişti ve helikoptere döndüler. Manfred oturmuş, kâğıda pastel boya kalemleriyle bir şeyler çizmekle meşguldü. Bu ıssız arazi onun pek ilgisini çekmiş gibi görünmüyordu. Kendi dünyasına dalmış, çiziyor ve onlara aldırmıyordu. Sonunda kafasını kaldırıp baktı ama bakışları iki adama yönelmiş olsa da boş gözlerdi bunlar.</p>

  <p>Jack, ne çizdiğini merak etti ve görmek için arkasına geçti.</p>

  <p>Çevresindeki manzaraya görmüyormuş gibi bakan Manfred, büyük, dümdüz apartmanlar çizmişti kâğıda.</p>

  <p>"Şuna bak, baba," dedi Jack sesini sakin ve alçak tutmaya çalışarak.</p>

  <p>Her ikisi de arkasında durmuş, kâğıda çizdiği, gittikçe daha da belirginleşen binaları izliyorlardı.</p>

  <p>Bunda bir yanlışlık yok, diye düşündü Jack. Çocuk gelecekte burada yer alacak binaları çiziyordu. Bizim gözlerimize görünen manzarayı değil, gelecekteki manzarayı çiziyor.</p>

  <p>"Sana gösterdiğim fotoğrafı görüp görmediğini merak ediyorum,'' dedi Leo. "Modellerden birinin fotoğrafı."</p>

  <p>"Belki de öyle olmuştur," dedi Jack. Bu, konuya bir açıklık getirebilirdi; çocuk onların ne konuştuğunu anlamış, modelleri görmüş ve bundan esinlenmiş olabilir. Ama fotoğraf, binaları bundan farklı bir perspektifle, yukarıdan gösteriyordu Çocuk, binaların taslağını, yerdeki bir gözlemciye görünebileceği gibi çizmişti. Tam şu anda durduğumuz noktadan bakan bir gözlemciye görüneceği gibi, diye düşündü Jack.</p>

  <p>"Bundan şu zaman kuramıyla ilgili bir şeyler çıkartmamışsan şaşarım/' dedi Leo. Saatine baktı. "Hazır zamandan bahsetmişken, artık - "</p>

  <p>"Evet," dedi Jack düşünceli bir halde, "Geri döneceğiz."</p>

  <p>Çocuğun resminde Jack'in fark ettiği başka şeyler de vardı. Babasının bunları görüp görmediğini merak etti. Çocuğun taslaklarını çizdiği binalar, muazzam kooperatif apartmanlar., gözlerinin önünde uğursuz bir gelişim gösteriyorlardı. İzledikçe, Leo'yu dikkatle bakmaya zorlayan son ayrıntıları gördüler; Leo burnundan soluyarak oğluna baktı.</p>

  <p>Binalar eskimiş, yaşları gereği çökmek üzere bir hale gelmişlerdi. Temellerinden yukarıya doğru uzanan büyük çatlaklar görünüyordu. Camlar kırılmıştı. Binaların çevresinde sert ve uzun yabani otlar yetişmişti. Harabenin, sonsuz sıkıcı bir ağırlığın ve umutsuzluğun manzarasıydı bu.</p>

  <p>"Halkı yoksul, binaları derme çatma olan bir semt çiziyor, Jack!" diye bağırdı Leo.</p>

  <p>Doğruydu, çürüyen, bozulan bir semtti bu. Yıllar boyu, hatta on yıllar boyunca ayakta kalmış, en mükemmel dönemini geçirmiş ve alacakaranlığa, bunaklığa, terk edilmişliğe doğru giderek küçülmüş, önemini kaybetmiş binalar.</p>

  <p>Manfred, az önce çizdiği, derin, çukura benzeyen çatlağı göstererek, "Babiş," dedi. Eliyle yabani otları ve kırık camları çizdi. "Gabiş," dedi. Ürkek bir gülümsemeyle adamlara baktı.</p>

  <p>"Ne demek bu, Manfred?" diye sordu Jack.</p>

  <p>Cevap yoktu. Çocuk çizmeye devam etti ve çizdikçe, binalar daha da yaşlanıp eskiyor, her an biraz daha harabeleşiyorlardı.</p>

  <p>"Haydi gidelim," dedi Leo boğuk bir sesle.</p>

  <p>Jack çocuğun kâğıdını ve kalemlerini alarak onu ayağa kaldırdı. Üçü de tekrar helikopterdeydiler.</p>

  <p>"Bak, Jack," dedi Leo. Çocuğun yaptığı resmi dikkatle inceliyordu. "Binanın girişine ne yazmış."</p>

  <p>Manfred, çarpık, titrek bir harflerle şunu yazmıştı:</p>

  <p>AM-WEB</p>

  <p>"Binanın adı olmalı," dedi Leo.</p>

  <p>"Öyle," dedi Jack, sözcüğü hatırlayarak; bu bir kooperatif sloganının kısaltmasıydı. "Aile Menschen werden Brüder." "Bütün insanlar kardeş olacak," dedi Jack. "Kooperatif sloganı." Çok iyi hatırlıyordu.</p>

  <p>Manfred kalemlerini yeniden alarak uğraşma devam etti, her iki adam da izliyordu. Çocuk resmin üst tarafına bir şey çizmeye başladı. Karanlık kuşlar, dedi Jack. Kocaman, siyah, akbabaya benzeyen kuşlar.</p>

  <p>Manfred, binanın kırık camlı pencerelerinden birine, gözleri, burnu ve aşağı doğru kıvrılmış umutsuz bir ağzı olan yuvarlak bir surat çizdi. Binanın içinden, tuzağa düşmüş gibi sessiz ve umutsuzca dışarıyı gözleyen birine aitti.</p>

  <p>"İlginç," dedi Leo. Yüz ifadesi öfkeliydi. "Şimdi niye bunları çizmek istedi? Bunun erdemli ve olumlu bir yaklaşım olduğunu düşünmüyorum; neden gelecekte gerçekleşeceği gibi yeni ve tertemiz binalar, oynayan çocuklar, evcil hayvanlar ve mutlu insanlar çizilemesin?"</p>

  <p>"Belki de gördüğünü çiziyor," dedi Jack.</p>

  <p>"Eğer bunları görüyorsa, o hasta," dedi Leo. "Bunların yerine görebileceği parlak, harika şeyler var; neden bunu görmek istedi?"</p>

  <p>"Belki seçeneği yoktur," dedi Jack. <span style="font-style:italic;">Gabiş,</span> diye düşündü Acaba <span style="font-style:italic;">gabiş</span> zaman anlamında mı? Bu güç çocuğa göre. çürümeyi, bozulmayı, yıkımı ve en sonunda da olumu ifade ediyor. Her yerde ve evrendeki her şey üzerinde işleyen güç.</p>

  <p>Ve gördüğü her şeyin tamamı bu mu?</p>

  <p>Eğer öyleyse, diye düşündü Jack, şüphesiz o otistik; kuşkusuz bizimle iletişim kuramaz. Bölümsel bir evren görüşü var -bütünsel bir zaman anlayışı bile yok. Çünkü zaman ortaya yeni şeyler de getirir; o aynı zamanda olgunlaşma ve yetişme sürdecidir. Ve açıkça görülüyor ki Manfred, zamanı böyle algılamıyor.</p>

  <p>Bunları gördüğü için o hasta mı? Ya da hasta olduğu için bunları görüyor? Anlamsız bir soru, belki de, ya da bir şekilde yanıtlanamayan bir soru. Bu Manfred'in gerçekliği görüşü, bize göre, o umutsuz bir hasta; o gerçekliğin geri kalan bölümünü, bizim algıladığımız bölümü, algılayamıyor. Gördüğü bölümse en berbat bölüm: gerçekliğe en tiksindirici bakış açısı.</p>

  <p>Ve <span style="font-style:italic;">bir de insanlar zihinsel hastalığı bir kaçış olarak görüyor',</span> diye düşündü. Ürperdi. Kaçış değildi; hayatın, küf kokulu çürüyen bir mezara, hiçbir şeyin gelip gitmediği bir yere, ölümün kesin mekânına doğru daralmasıydı.</p>

  <p>Zavallı lanetlenmiş çocuk, diye düşündü. Gerçekliğin bu yanıyla yüzleşmek zorunda kalarak nasıl yaşayabiliyor?</p>

  <p>Jack kasvetle helikopteri uçurma görevine geri döndü. Leo camdan dışarı bakıyor, aşağıdaki çölü seyrediyordu. Manfred yüzündeki gergin ve korkulu ifadeyle çizmeye devam etti.</p>

  <p>Gabıldadılar ve gabıldadılar. Kulaklarını elleriyle kapattı ama ortaya çıkan ürün sessizce burnundan içeri süzüldü. Ardından mekânı gördü. Burası yaşlanıp yıprandığı yerdi. Onu oraya fırlattılar, her yer beline kadar öbek öbek gabiş doluydu;</p>

  <p>gabiş havayı doldurmuştu.</p>

  <p>"Senin adın ne?"</p>

  <p>"Steiner, Manfred."</p>

  <p>"Yaşın?"</p>

  <p>Seksen üç."    </p>

  <p>"Frengiye karşı aşılandın mı?"</p>

  <p>"Evet."</p>

  <p>"Başka herhangi bir zührevi hastalık?"</p>

  <p>"Bir parça bel soğukluğu, o kadar."</p>

  <p>"Bu adamı Zührevi Hastalıklar Kliniği'ne götürün."</p>

  <p>"Efendim, dişlerim. Çantadalar, gözlerimin yanında."</p>

  <p>"Gözlerin, ha evet. Zührevi Hastalıklar Kliniği'ne götürmeden önce gözlerini ve dişlerini verin bu adama. Ya kulakların, Steiner?"</p>

  <p>"onları aldım, efendim. Teşekkür ederim, efendim."</p>

  <p>Ellerini yatağın iki yanına gazlı bezle bağladılar çünkü sondayı çekip çıkarmaya çalıştı. Yüzü pencereye dönük, tozlu kırık camdan dışarısını görebilecek şekilde yatıyordu.</p>

  <p>Dışarıda, uzun bacaklı bir böcek yığınlar arasından fırladı. Yedi ve ardından bir şey onu ezdi ve böceği cansız dişleri, yemek istediği şeye gömülü bir halde bırakıp yoluna devam etti. Sonunda, cansız dişleri kalkıp değişik yönlere sürünerek ağzından çıktılar.</p>

  <p>Adam orada öylece yüz yirmi üç sene yattıktan sonra yapay karaciğerinin yorulması sonucu bayıldı ve öldü. O zamana dek hem kollarını hem de leğen kemiğine kadar bacaklarını çıkarıp almışlardı, çünkü bu parçaları çürümüştü.</p>

  <p>Zaten onları bir şekilde kullanamamıştı ve kolsuzken sondayı çekip çıkarmaya çalışmadı; bu da adamları sevindirmişti.</p>

  <p>Uzun süredir AM-WEB'deyim, dedi. Belki de Sıcakkanlı Fred’ın Kahvaltı Kulübü'nü dinleyebilmem için bir transistörlü radyo ayarlayabilirsiniz bana; eski zamanların en gözde parçalarını çok sık çalıyor ve o melodileri dinlemek hoşuma gidiyor.</p>

  <p>Dışarıdaki bir şey bana saman nezlesi bulaştırıyor. O san çiçek veren yabani otlar olmalı, neden bu kadar uzamalarına izin veriyorlar?</p>

  <p>Bir keresinde bir top oyunu görmüştüm.</p>

  <p>İki gün boyunca zeminde, büyük bir su birikintisinin içinde yatmıştı ve ardından ev sahibesi onu bulup buraya getirilmesini sağlamıştı. Yol boyunca horlamış ve kendi horultusuna uyanmıştı. Ona greyfurt suyu vermeye çalıştıklarında yalnızca bir kolunu kullanabildi, diğeri bir daha hiç işlemedi. Hâlâ o deri kemerlerden yapabiliyor olmak isterdi, çok eğlenceli ve zaman alan bir işti. Bazen onları hafta sonu için gelen insanlara satıyordu.</p>

  <p>"Benim kim olduğumu biliyor musun, Manfred?"</p>

  <p>"Hayır."</p>

  <p>"Ben Arnie Kott. Neden hiç gülmüyorsun ya da gülümsemiyorsun? Etrafta koşup oynamayı sevmiyor musun?"</p>

  <p>Konuşurken Bay Kott'un iki gözü de gabıldadı.</p>

  <p>"Yapamadığı açıkça belli, Arnie, ama bizi ilgilendiren bu değil."</p>

  <p>"Ne görüyorsun, Manfred? Gördüklerini paylaşmamıza izin ver. Bütün bu insanlar orada mı yaşayacaklar, bunu mu görüyorsun? Bu doğru mu, Manfred? Orada yaşayan bir sürü insan görüyor musun?"</p>

  <p>Elleriyle yüzünü kapadı ve gabıldama durdu.</p>

  <p>"Bu çocuğun neden hiç gülmediğini anlayamıyorum."</p>

  <p>Gabıl, gabıl.</p>

  <p id="uff8168f7-7af4-4515-859e-400bd23a859a"><a id="bookmark1"></a><span style="font-weight:bold;">on</span></p>

  <p>Bay Kott'un derisinin altında cansız kemikler vardı, ışıltılı ve nemli. Bay Kott bir kemik torbasıydı, kirli ama ışıltılı ve nemli. Kafası bir kurukafaydı, kafasını otların arasına sokup ısırıyordu; otlar, adamın içinde, sanki biri onları öldürmek için yemişçesine, çürümüş şeyler haline geldiler.</p>

  <p>Bay Kott'un içinde olup biten her şeyi görebiliyordu, gabiş yaşamıyla dolu. Bu arada Bay Kott'un dışı konuştu, "Mozart'ı severim. Teybe bunu koyacağım." Kutuyu okudu: "Symphony 40 in G mol., K. 550," yazıyordu. Bay Kott, amplifikatörün düğmeleriyle uğraştı. "Bruno Walter yönetiyor," dedi konuklarına. "Kayıtların altın yıllarından çok nadir bir parça."</p>

  <p>Hoparlörlerden acı çığlıklar ve feryatlarla iğrenç bir gürültü yayıldı, cesetlerin çırpınması gibiydi. Bay Kott teybi durdurdu.</p>

  <p>"Pardon," diye mırıldandı. Bu aslında Rockingham'dan, Scott Temple'dan, Anne'den ya da başka birisinden gelen kodlanmış eski bir mesajdı. Bay Kott bunun, müzik arşivine kazara karıştığını biliyordu.</p>

  <p>Doreen Anderton içkisini yudumlayarak konuştu, "Ne şok ama! Bize kıymamalıydın, Arnie. Senin mizah anlayışın</p>

  <p>"Bir kazaydı," dedi kızgın bir şekilde Arnie. Etrafı altüst ederek diğer bandı aramaya koyuldu. Allah kahretsin, diye düşündü. "Dinle Jack," dedi dönerek. "Babanın seni ziyarete geldiğini bile bile seni buraya getirdiğim için üzgünüm ama zamanım daralıyor; ama Manfred Steiner hakkındaki gelişmeleri anlat bana, tamam mı?" Adamın tahminleri ve kaygılan, bunu söylerken kekelemesine neden oldu. Umut dolu gözlerle baktı Jack'e.</p>

  <p>Ama Jack onu duymamıştı, kanepede Doreen'in yanına oturmuş bir şeyler anlatıyordu.</p>

  <p>"İçkimiz kalmadı," dedi Jack boş bardağını bırakırken.</p>

  <p>"Tanrı aşkına, " dedi Arnie, "Ne yaptığını bilmek istiyorum, Jack. Bana hiçbir bilgi veremez misin? Siz ikiniz yalnızca orada oturup öpüşüp fısıldaşacak mısınız? Kendimi kötü hissediyorum." Heliogabalus'un uzun bir tabureye oturup dergi okuduğu mutfağa doğru sallanarak gitti. Arnie ona dönerek, "Bir bardakta karbonat ve ılık su karıştır bana," dedi.</p>

  <p>"Peki, bayım." Heliogabalus dergiyi kapatarak tabureden indi. "Kulak misafiri oldum. Neden dışarı göndermiyorsunuz onları? Onlar iyi değiller, hiç iyi değiller bayım." Lavabonun altındaki dolaptan çıkardığı paketten bir kaşığı dolduracak kadar karbonat aldı.</p>

  <p>"Senin fikrin kimin umurunda?"</p>

  <p>Doreen mutfağa girdiğinde suratı asıktı ve yorgundu. "Arnie, galiba eve gideceğim. Manfred'i çekemiyorum; durmadan hareket ediyor, bir kez olsun oturmadı. Dayanamıyorum." Yanına giderek Arnie'yi kulağından öptü. "İyi geceler, tatlım."</p>

  <p>"Kendini makine sanan bir çocuk hakkında bir şeyler okumuştum," dedi Arnie. "Söylediğine göre çalışması için fişe takılması gerekiyormuş. Şunu demek istiyorum, bu sonuçlara katlanabilmelisin. Gitme. Hatırım için kal. Neden olduğunu bilmiyorum ama Manfred etrafta bir kadın olduğunda daha sessiz oluyor. Bohlen'in hiçbir şey başaramadığına dair bir his var içimde; gidip bunu yüzüne karşı söyleyeceğim." Evcilleştirilmiş Çöladamı, ılık su ve karbonat dolu bardağı eline yerleştirdi. "Teşekkürler," diyerek minnettarlıkla içti bunu.</p>

  <p>"Jack Bohlen," dedi Doreen, "Zor koşullar altında iyi işler yaptı. Onun aleyhinde konuşulduğunu duymak istemiyorum." Gülümseyerek hafifçe sallandı. "Biraz içkiliyim."</p>

  <p>"Kim değil ki?" dedi Arnie ve kolunu beline dolayarak kucakladı. "Rahatsız olacak kadar fazla içtim. Tamam, şu çocuk bana da biraz dokundu. Görmedin mi, şu kodlanmış eski bandı koydum; aklımı oynatmış olmalıyım." Bardağını bırakarak Doreen'in bluzunun üst düğmelerini açtı. "Başka tarafa bak, Helio. Dergini oku." Çöladamı gözlerini başka yöne çevirdi. Arnie bluzun bütün düğmelerini açtı ve eteğindekilere geçti. "Benden ileride olduklarını biliyorum, baktığın her delikten çıkıyor şu Dünyalı piçler. Terminaldeki adamım onları artık sayamıyor bile; bütün gün akın ediyorlar. Haydi yatağa gidelim." Onu köprücük kemiğinden öptü ve burnunu sürterek Doreen elleriyle katasım yukarı çekene kadar aşağı indi.</p>

  <p>Oturma odasında, Bay Yee'den kiraladığı tamircisi ağır aksak hareketlerle yeni bir makara koymuş, teybin düğmelerini kurcalıyordu. Boş içki bardağını devirdi.</p>

  <p>Eğer orayı benden önce alırlarsa ne olur, diye sordu kendi kendine Arnie, Doreen'e tutunmuş, mutfakta daireler çizerek yavaşça dönüyorlardı. Heliogabalus kendi halinde dergisini okuyordu. Ya hiç alamazsam ne olur? Bu ölüm olabilir. Doreen'i geriye doğru eğdi ama sürekli düşünüyordu. Benim için bir yer olmalı. Bu gezegeni seviyorum.</p>

  <p>Müzik başladı; Jack Bohlen teybi çalıştırmayı başarmıştı.</p>

  <p>Doreen vahşice çimdikledi onu ve o da gitmesine izin verdi. Arnie, mutfaktan dışarı, oturma odasına yürüdü, sesi kıstı ve "Jack, işimize dönelim," dedi.</p>

  <p>"Doğru," diye onayladı Bohlen.</p>

  <p>Arnie'nin ardından bluzunu ilikleyerek mutfaktan çıkan kadın elleri ve dizleri üzerinde duran Manfred'e çok yaklaşmamak için geniş bir daire çizdi. Çocuk, kütüphaneden aldığı tutkalı kullanarak yere koyduğu bir kâğıda dergilerden kestiği küçük parçaları yapıştırıyordu. Tutkalı döktüğü yerde halının üzerine yapışmış kâğıt parçaları vardı.</p>

  <p>Arnie çocuğun yanına giderek eğildi ve "Benim kim olduğumu biliyor musun, Manfred?" diye sordu.</p>

  <p>Çocuktan bir yanıt gelmedi, hatta duyduğunu gösterecek bir şey bile yoktu.</p>

  <p>"Ben Arnie Kott," dedi Arnie. "Neden hiç gülmüyorsun ya da gülümsemiyorsun? Etrafta koşup oynamayı sevmiyor musun?" Çocuğa üzülmüştü, üzülmüş ve endişelenmişti.</p>

  <p>Jack Bohlen kararsız ve kaim bir ses tonuyla konuştu, "Yapamadığı açıkça belli, Arnie, ama bizi ilgilendiren bu değil." Bakışları şaşkındı; bardağı tutan eli titredi.</p>

  <p>Ama Arnie devam etti. "Ne görüyorsun, Manfred? Gördüklerini paylaşmamıza izin ver." Bekledi ama sadece sessizlik vardı. Çocuk tüm dikkatini yapıştırma işine vermişti. Kâğıt üzerinde ürkütücü bir kolaj yaratmıştı: Yeşil ve keskin dönüşlü bir şerit, sonrasında koyu gri renkli dikey bir yükseliş.</p>

  <p>"Bu ne demek?" diye sordu Arnie.</p>

  <p>"Bu bir yer," dedi Jack. "Bir bina. Yanımda getirdim." Gitti ve büyük bir zarfla geri döndü. Zarftan pastel boyayla çiziliş büyük, buruşmuş bir çocuk resmi çıkararak Arnie'nin incelemesi için tuttu. "İşte," dedi Jack. "İşte bu; çocukla iletişim kurmamı istedin; kurdum." Bazı sözcüklerde dili dolanmıştı.</p>

  <p>Neyse ki Arnie tamircisinin ne kadar içtiğini umursamıyordu. Konuklarının sarhoş olmalarına alışkındı; sert likör Mars'ta nadir bulunan bir şeydi ve misafirler Arnie'nin yerine gelip de bununla karşılaştıklarında Jack Bohlen'in gösterdiği tepkiyi gösteriyorlardı. Şimdi önem taşıyan şey, Jack'in ona verdiği görevdi. Arnie resmi kaparak çalışmaya başladı.</p>

  <p>"Hepsi bu mu?" diye sordu Jack'e. "Başka yok mu?"</p>

  <p>"Hepsi bu."</p>

  <p>"Olayları yavaşlatan özel odadan ne haber?"</p>

  <p>"Hiçbir şey yok."</p>

  <p>"Çocuk geleceği okuyabiliyor mu?"</p>

  <p>"Kesinlikle," dedi Jack. "Hiç şüphesiz. Eğer bizi konuşurken duymadıysa bu resim bir kanıttır." Doreen'e dönerek alçak ve kalın bir sesle, "Sence bizi duydu mu? Hayır, oradaki sen değildin. O babamdı. Duyduğunu sanmam. Dinle, Arnie. Senin bunu görmemen gerekiyordu ama sanırım artık bunun bir sakıncası yok. Artık çok geç. Bu resim, kimsenin görmemesi gereken bir resim; bundan bir asır sonraki durumu gösteriyor, harabelere dönüştüğü zamanı."</p>

  <p>"Nedir bu Allah'ın belası şey?" dedi Arnie. "Bir çocuğun çatlak resmini yorumlayamam ben; açıkla bana."</p>

  <p>"Bu AM-WEB," dedi Jack. "Çok, çok büyük bir yerleşim alanı. Ve orada yaşayan binlerce insan. Mars'takilerin en büyüğü. Yalnız, resme göre zaman içinde harap oluyor."</p>

  <p>Uzun bir sessizlik oldu. Arnie şaşırmıştı.</p>

  <p>"Belki ilgilenmiyorsundur," dedi Jack.</p>

  <p>'Tabii ki ilgileniyorum," dedi Arnie sinirli bir biçimde. Doreen, yanında ayakta durmuş, düşünceli gözlerle resme bakıyordu. "Bunu anlıyor musun?" diye sordu Arnie ona.</p>

  <p>"Hayır, tatlım," dedi.</p>

  <p>"Jack," dedi Arnie, "Seni buraya raporunu vermen için çağırdım ve elime geçen tek şey bu budala resim. Nerede bu yerleşim alanı?"</p>

  <p>"F.D.R Dağları'nda," dedi Jack.</p>

  <p>Arnie nabzının yavaşladığını hissetti ve güçlükle devam etti, "Ah, tamam, anlıyorum," dedi. "Anladım."</p>

  <p>Jack sırıtarak, "Anlayacağını düşünmüştüm. Bu konuyla ilgileniyorsun. Biliyor musun, Arnie, benim şizofren olduğumu düşünüyorsun, Doreen de böyle düşünüyor, babam da . . Ama ben sizin güdülerinizin ne olduğunu <i>umursuyorum</i>. F.D.R Dağları üzerindeki BM projesi hakkında bir sürü bilgi sunabilirim sana. Başka ne bilmek istersin? Bir güç istasyonu ya da bir park değil. Kooperatifle birlikte yapılıyor. Çok amaçlı birim. Süpermarketleri, pastaneleri ve fırınlarıyla son derece büyük bir yapı; Henry Wallace'ın tam ortasında."</p>

  <p>"Bunların hepsini bu çocuktan mı öğrendin?"</p>

  <p>"Hayır," dedi Jack. "Babamdan."</p>

  <p>Birbirlerine uzun süre baktılar.</p>

  <p>"Senin baban bir spekülatör mü?" dedi Arnie.</p>

  <p>"Evet," dedi Jack.</p>

  <p>"Önceki gün Dünya'dan geldi?"</p>

  <p>"Evet," dedi Jack.</p>

  <p>"Tanrım," dedi Arnie, Doreen'e. "O, bu adamın babası ve araziyi aldı."</p>

  <p>"Evet," dedi Jack.</p>

  <p>"Hiç yer kaldı mı?" dedi Arnie.</p>

  <p>Jack başını salladı.</p>

  <p>"Ah, Tanrım," dedi Arnie. "Ve o benim maaşlı adamım. Hiç böyle bir şanssızlık yaşamamıştım."</p>

  <p>"Öğrenmek istediğinin bu olduğunu şimdiye dek bilmiyordum, Arnie," dedi Jack.</p>

  <p>"Evet, bu doğru," dedi Arnie ve Doreen'e dönerek, "Ona hiç anlatmadım, bu yüzden onun suçu değil," dedi. Amaçsızca çocuğun resmini aldı. "Ve aynen böyle görünecek."</p>

  <p>"Sonunda," dedi Jack. "İlk başta değil."</p>

  <p>Arnie, Manfred'e dönerek, "Sen bunu biliyordun ama senden çok geç öğrenebildik," dedi.</p>

  <p>"Çok geç," diye tekrarladı Jack. Anlamış gibi görünüyordu; sanki yıkılmıştı. "Üzgünüm, Arnie. Gerçekten çok üzgünüm.</p>

  <p>Bana anlatmalıydın."</p>

  <p>"Seni suçlamıyorum/' dedi Arnie. "Hâlâ arkadaşız. Bu yalnızca kötü şans. Senin bana karşı tamamen dürüst davrandığını görebiliyorum. Kahrolası, tabii ki çok kötü. Alacak hakkını kaydettirdi, baban, değil mi? Demek öyle."</p>

  <p>"Bir grup yatırımcıyı temsil ediyor," dedi Jack boğuk bir sesle.</p>

  <p>"Doğal olarak," dedi Arnie. "Sınırsız bir sermayeyle. Ne yapabilirim? Rekabet edemem. Tek kişiyim." Manfred'e dönerek, "Bütün bu insanlar," dedi, resmi gösterdi. "Orada mı yaşayacaklar? Bu doğru mu, Manfred? Orada yaşayan bir sürü insan görüyor musun?" Sesi kontrolü dışında yükseldi.</p>

  <p>"Lütfen, Arnie," dedi Doreen. "Sakin ol; nasıl alt üst olduğunu görebiliyorum ama üzülmemelisin."</p>

  <p>Elini kaldırarak, alçak sesle, "Bu çocuğun neden hiç gülmediğini anlamıyorum," dedi Doreen'e.</p>

  <p>Çocuk birdenbire, "Gabıl, gabıl," dedi.</p>

  <p>"Evet," dedi Arnie sertçe. "Doğru. Bu gerçekten de çok iyi iletişim, çocuğum. Gabıl, gabıl." Jack'e döndü. "Güzel bir iletişim kurmuşsun; bunu görebiliyorum."</p>

  <p>Jack, hiçbir şey söylemedi. Artık korkutucu ve endişeli görünüyordu.</p>

  <p>"Gördüğüm kadarıyla bu çocuğu onunla konuşabileceğimiz kadar açmak çok uzun zaman alacak. Öyle değil mi?" dedi Arnie. "Çok kötü; devam edemeyeceğiz. Bu konuda daha öteye gitmeyeceğim."</p>

  <p>"Bunu yapmak için bir nedenimiz yok," dedi Jack kasvetli, ağır bir sesle.</p>

  <p>"Doğru," dedi Arnie. "Dediğin gibi. Senin işinin sonu."</p>

  <p>Doreen, "Ama onu kullanmak için hâlâ-" dedi.</p>

  <p>"Ah, şüphesiz," diye araya girdi Arnie. "Hâlâ şu kodlayıcı gibi aletler için usta bir tamirciye ihtiyacım var. Her gün binlerce kahrolası parça bozuluyor. Sadece buradaki özel işi kastediyorum. Şu çocuğu B-G'ye geri gönder. AM-WEB Evet, kooperatif binaları böyle komik isimler alıyorlar. Mars'a kooperatif geliyor! Büyük kuruluş, şu kooperatif. Arazileri için çok para verecekler; para bol onlarda. Babana, onun çok kurnaz bir işadamı olduğunu söylediğimi ilet."</p>

  <p>"El sıkışabilir miyiz, Arnie?" dedi Jack.</p>

  <p>"Tabii, Jack." Arnie elini uzattı ve birbirlerinin gözlerine bakarak uzun bir süre, sıkıca el sıkıştılar. "Seni sık sık görmek isterim, Jack. Bu ilişkimizin sonu değil; yalnızca bir başlangıç." Jack Bohlen'in elini bırakıp mutfağa yürüdü ve orada durup düşünmeye başladı.</p>

  <p>Doreen şimdi ona katılmıştı. "Senin için dehşet haberlerdi, değil mi?" diyerek kolunu beline doladı.</p>

  <p>"Çok kötü," dedi Arnie. "Uzun zamandır duyduğum en kötü haber. Ama iyi olacağım; kooperatif hareketinden korkmuyorum. Lewistown ve Su İşçileri Sendikası buradaki ilklerdi ve daha uzun bir süre burada olacaklar. Şu Manfred Steiner projesini daha önce gerçekleştirseydim şimdi durum farklı olacaktı ama bunun için Jack'i suçlamıyorum." Ama içinde, yüreğinde farklı düşünüyordu, benim aleyhimde çalışıyordun, Jack, Her zaman. Babanla beraber çalışıyordun. En baştan beri, seni tuttuğum günden beri.</p>

  <p>Salona döndü. Jack, teybin önünde durmuş, somurtarak sessizce düğmelerle oynuyordu.</p>

  <p>"Üzülme," dedi adama Arnie.</p>

  <p>"Sağ ol, Arnie," dedi. Gözleri donuklaşmıştı. "Seni hayal kırıklığına uğratmışım gibi geliyor."</p>

  <p>"Beni değil," dedi Arnie. "Beni hayal kırıklığına uğratmadın, Jack. Çünkü hiç kimse beni hayal kırıklığına uğratmadı." .</p>

  <p>Manfred Steiner, onları görmezlikten gelerek, yerde oynuyordu.</p>

  <p>Jack, F.D.R Dağları'nı geride bırakmış babasını eve götürüyordu. Çocuğun resmini Arnie'ye göstermeli miyim, diye düşündü. Bunu Lewistown'a götürüp ona vermeli miyim? O kadar küçük ki... Şimdiye dek daha fazlasını yapmam gerekirdi.</p>

  <p>Ne olursa olsun bu akşam Arnie'yi göreceğini biliyordu.</p>

  <p>"Buralar çok ıssız," dedi babası başıyla aşağıdaki çölü göstererek. "Bunca çok ıslah çalışması yapılmış olması insanı hayrete düşürüyor; bununla gurur duymalısınız." Ama aslında dikkatini haritalarına vermişti. Baştan savma bir tavırla söylemişti bunu; göstermelikti. '</p>

  <p>Jack, radyo vericisine davranarak Lewistown'daki Arnie'yi aradı, "izin verirsen patronumla konuşacağım, baba."</p>

  <p>Radyo bir an için Manfred'in dikkatini çekecek sesler çıkardı; resmiyle ilgilenmeyi bırakarak başını kaldırdı.</p>

  <p>"Seni de götüreceğim," dedi çocuğa.</p>

  <p>Arnie ile bağlantı şimdi kurulabilmişti. "Selam, Jack." Arnie'nin sesi gürültüyle gelmişti. "Ben de seninle görüşmek istiyordum. Sen-"</p>

  <p>"Bu gece seni görmeye geleceğim," dedi Jack.</p>

  <p>"Daha önce olmaz mı? Akşamüstü?"</p>

  <p>"Korkarım en erken bu gece gelebilirim," dedi Jack. "Bu geceye kadar," duraksadı, "sana gösterebileceğim bir şey yok." Eğer oraya gidersem, diye düşündü Jack, ona BM-kooperatif projesinden bahsedebilirim; her şeyi öğrenebilir. Babam alacak hakkını kaydettirene kadar bekleyeceğim, sonra bir problem çıkmayacak.</p>

  <p>"Bu gece, o zaman," diye hemfikir oldu Arnie. "Ve diken üstündeyim, Jack. Bana yanında bir şeylerle geleceğini biliyorum; sana çok güveniyorum."</p>

  <p>Jack ona teşekkür etti, hoşça kal dedi ve kapattı.</p>

  <p>"Patronun centilmen birine benziyor," dedi babası bağlantının kesilmesinden sonra. "Ve kesinlikle sana saygı gösteriyor. Senin gibi yetenekli bir adamın onun organizasyonu için paha biçilmez olduğunu umuyorum."</p>

  <p>Jack sessiz kaldı. Kendini suçlu hissediyordu.</p>

  <p>"Bana bir resim çiz," dedi Manfred'e, "bu gece Bay Kott ve benim aramda neler olacağını anlatan bir resim." Çocuğun çizdiği kâğıdı alarak önüne boş bir kâğıt koydu. "Yapacak mısın, Manfred? Bu akşamı görebilirsin. Sen, ben ve Bay Kott, Bay Kott'un evinde."</p>

  <p>Çocuk mavi bir pastel alarak çizmeye başladı. Jack helikopteri kullanırken bir yandan da onu izliyordu.</p>

  <p>Manfred büyük bir özen göstererek çizdi. Jack ilk bakışta anlamadı. Sonra resmin ne anlattığını kavrayabildi. İki adam. Biri diğerinin gözüne vuruyordu.</p>

  <p>Manfred güldü; uzun, ince ve sinirli bir kahkahaydı, ardından bir anda önündeki resmi kucakladı.</p>

  <p>Jack bir soğukluk hissetti ve dikkatini önündeki kontrol paneline döndürdü. Terlediğini hissetti, endişenin getirdiği terleme. Böyle mi olacak, diye sordu içinden sessizce. Arnie ve benim aramda bir kavga? Ve sen de buna tanık olacaksın ... En azından bunu biliyorsun, bir gün.</p>

  <p>"Jack," diyordu Leo, "beni kayıt şirketine bırakacaksın, değil mi? Kâğıtlarımın dosyaya girilmesini istiyorum. Eve gitmek yerine doğruca oraya gidebilir miyiz? Endişeli olduğumu kabul ediyorum. Bütün bunları izleyen yerel operatörler olmalı ve ben fazla dikkatli olamıyorum."</p>

  <p>"Yaptığının ahlaka aykırı olduğunu yineliyebilirim yalnızca," dedi Jack.</p>

  <p>"Bırak bunu ben düşüneyim," dedi babası. "Bu benim işimi yapma yöntemim ve bunu değiştirmek gibi bir niyetim yok."</p>

  <p>"Vurgunculuk yapıyorsun," dedi Jack.</p>

  <p>"Bunu seninle tartışmayacağım," dedi babası. "Bu seni ilgilendirmez. Eğer bana yardım etmek istemiyorsan oraya gitmek için toplu taşıma araçlarını kullanabilirim. Dünya'dan buraya milyonlarca millik yolu gelmeyi başardıktan sonra bu zor gelmez bana." Ses tonu yumuşaktı ama yüzü kızarmıştı.</p>

  <p>"Seni oraya götüreceğim," dedi Jack.</p>

  <p>"Bana ahlak dersi verilmesine dayanamıyorum," dedi babası.</p>

  <p>Jack bir şey söylemeden helikopteri güneye, Pax Grove'daki BM binalarına doğru çevirdi.</p>

  <p>Manfred, mavi pasteliyle, adamlardan birinin, gözüne vurulanın, yere düşerek öldüğünü çizdi. Jack bunu gördü, figürün yerde sırt üstü yatarak öylece kalakaldığını gördü. Bu ben miyim, diye düşündü, yoksa Arnie mi?</p>

  <p>Bir gün - belki çok yakında - öğreneceğim.</p>

  <p>Bay Kott'un derisinin altında cansız kemikler vardı, ışıltılı ve nemli. Bay Kott bir kemik torbasıydı, kirli ama ışıltılı ve nemli. Kafası bir kurukafaydı, kafasını otların arasına sokup ısırıyordu; otlar, adamın içinde, sanki biri onları öldürmek için vemişçesine, çürümüş şeyler haline geldiler.</p>

  <p>Jack Bohlen de ölü bir torbaydı, gabişle dolu. Dışı, hemen herkesi aldatıyordu, sevimli resmedilmişti ve iyi kokuyordu, Bayan Anderton'a doğru eğilmişti ve o bunu gördü; kadını müthiş bir biçimde istediğini gördü. Islak ve yapışkan bedenini ona doğru akıttı ve ağzından ölü böcek sözcükleri fırladı.</p>

  <p>"Mozart'ı severim," diyordu Bay Kott. "Teybe bunu koyacağım " Bay Kott, amplifikatörün düğmeleriyle uğraştı. "Bruno</p>

  <p>Walter yönetiyor. Kayıtların altın yıllarından çok nadir bir parça."</p>

  <p>Hoparlörlerden acı çığlıklar ve feryatlarla iğrenç bir gurultu yayıldı, cesetlerin çırpınması gibiydi. Adam teybi durdurdu.</p>

  <p>"Pardon," diye mırıldandı Arnie Kott.</p>

  <p>Sesten irkilen Jack, yanındaki kadının bedenini kokladı, üst dudağında, ağzını kesilmiş gibi gösteren donuk ruj lekesi üzerindeki parlak teri gördü. Kadının dudaklarını ısırmak istedi, onları kanatmak istedi, orada. Başparmakları, onun koltuk altlarına yumulmak, yukarı doğru daireler çizmek istedi, bu onun göğüslerini harekete geçirecek ve adamın her istediğini yapacak kadar ait olacaklardı ona. Şimdiden hareketlendirmişti onları, zevkliydi.</p>

  <p>"Ne şok ama," dedi kadın. "Bize kıymamalıydın, Arnie. Senin mizah anlayışın</p>

  <p>"Bir kazaydı," dedi Arnie. Etrafı altüst ederek diğer bandı aramaya koyuldu.</p>

  <p>Jack, elini uzatarak kadının dizlerine dokundu. Eteğinin altında iç çamaşırı yoktu. Bacaklarını okşadı ve kadın da dizlerini yukarı kaldırıp ona doğru döndü. Dizlerini adamın üzerine bastırıyordu; beklentiyle sinen bir hayvan gibi oturmuştu. Buradan çıkıp senin ve benim yalnız kalacağımız bir yere gidene kadar bekleyemem, diye düşündü Jack. Tanrım, seni hissetmek istiyorum ve giysilerin üzerinden değil. Parmaklarını ayak bileği üzerinde kapadı ve Doreen acıyla tiz bir ses çıkartarak ona gülümsedi.</p>

  <p>"Dinle Jack," dedi Arnie Kott ona dönerek. "Babanın- " Sözleri kesilmişti. Jack geri kalanını duymadı. Yanındaki kadın ona bir şey söylüyordu. Acele et, diyordu. Ben de bekleyemiyorum. Nefesi kısa, canlı tıslamalar şeklinde çıktı ağzından ve bakışları ona kilitlemişti, yüzü adamın yüzüne çok yakın, gözleri sanki çaresizliğe kapılmış gibi kocamandı. Her ikisi de Arnie'yi duymadı. Oda, şimdi, çok sessizdi.</p>

  <p>Arnie'nin söylediği bir şeyi kaçırmış mıydı? Jack uzandı ve bardağını aldı ama içinde bir şey yoktu. "İçkimiz kalmadı," dedi, bardağı yeniden sehpanın üzerine bırakırken.</p>

  <p>"Tanrı aşkına," dedi Arnie. "Ne yaptığını bilmek istiyorum, Jack. Bana hiçbir bilgi veremez misin?" Konuşmaya devam ederek oturma odasından mutfağa giderken sesi azaldı. Jack'in yanında, kadın hâlâ ona dikkatle bakıyordu; sanki Jack onu sıkıca tutmuş kendine çekiyor gibiydi, sanki güçlükle nefes alabiliyor gibiydi. Buradan çıkmalı ve birbirimizin olmalıyız, Jack farkına vardı. Sonra, etrafına baktı, yalnız olduklarını gördü. Arnie odadan çıkmıştı ve artık onları göremezdi, mutfakta evcilleştirilmiş Çöladamı'yla konuşuyordu. Yani kadınla yalnızdı.</p>

  <p>"Burada olmaz," dedi Doreen ama vücudu titriyordu ve Jack belini sıktığında ona direnmedi; direnmedi çünkü o da istiyordu. Kendini tutmadı da. "Evet," dedi. "Ama çabuk." Tırnakları Jack'in omuzlarına daldı ve gözlerini sıkıca kapadı, inliyor, titriyordu. "Yan tarafta," dedi. "Düğmeler, eteğimin düğmeleri."</p>

  <p>Kadının üzerine doğru eğildiğinde kadının gevşediğini, neredeyse çürümekte olan güzelliğinin yok olduğunu gördü. Kadının dişlerine san çatlaklar yayıldı ve dişleri çatlayıp sanki kuru ve yeşil bir deri halini alan diş etlerine gömüldü, sonra öksürüp adamın yüzüne toz parçacıkları tükürdü. Adam, kendisinden önce Gablır'ın kadına sahip olduğunu fark etti. Ve kadını bıraktı. Kadın arkasına yaslandı, kınlan kemikleri küçük keskin sesler çıkartıyordu.</p>

  <p>Kadının gözleri eriyip donuklaştı ve kirpikleri, bir gözünün ardından dışarı çıkmak isteyen sert tüylü bir böceğin tüylü ayaklarına dönüştü. Küçücük, iğne başlı kırmızı gözdü, kadının görmeyen gözünün kenarından gizlice dışarı baktı ve sonra geri çekildi. Ardından, kıpırdayarak kadının gözünü şişirdi ve sonra bir an için merceğin içinden dışarıyı gözledi, sağa sola baktı, adamı gördü ama adamın kim ya da ne olduğunu anlayamazdı; ardında yaşadığı bozulmuş mekanizmayı tam olarak kullanamıyordu.</p>

  <p>Olgunlaşmış kurt mantarları gibi, hırıltılar çıkardı ve iç kısımlardan, memelerinin üzerine yayılan çatlakların arasından bir tohum bulutu yükselerek suratına doğru sürüklendi; içinde çok önceden yer etmiş ve şimdi de yüzeye doğru kendine yol açan Gablu'ın küf ve eskime kokusu duyuldu.</p>

  <p>Ölü ağız çarpıldı ve ardından derinlerden, gırtlak borusunun dibinden bir yerlerden bir ses mırıldandı, "Yeterince hızlı değilsin." Sonra kafası tamamen öne düştü.</p>

  <p>Jack kadını salıverdi ve kadın, bir yılanın çıkardığı deri gibi, ağırlıksız denebilecek kadar hafif, küçük, kurutulmuş, düz ve hemen hemen şeffaf plakalar yığını halinde katlandı; Jack bunları eliyle üzerinden süpürdü. Ve aynı anda kadının mutfaktan gelen sesini duyarak şaşırdı.</p>

  <p>"Arnie, galiba eve gideceğim. Manfred'i çekemiyorum; durmadan hareket ediyor, bir kez olsun oturmadı." Adam katasım çevirdiğinde kadını Arnie'nin çok yakınında ayakta dururken gördü. Arnie'yi kulağından öptü ve "İyi geceler, tatlım," dedi.</p>

  <p>"Kendini makine zanneden bir çocuk hakkında bir şeyler okumuştum," dedi Arnie ve ardından mutfak kapısı kapandı; Jack, onları ne duyabiliyordu ne de görebiliyordu.</p>

  <p>Alnını ovarak, gerçekten de çok içtim, diye düşündü. <span style="font-style:italic;">Benim sorunum ne?</span> Aklım, şiddetli . . . gözlerini kırptı, duyularını yeniden kazanmaya çalıştı. Halının üstünde, kanepeye yakın bir yerde, Manfred Steiner, kendi kendine gülümseyerek, körleşmiş makası kullanıp dergiden bir resim kesti; kâğıt, kesilirken hışırdadı, Jack'in dağılmış dikkatini odaklamasını daha da zorlaştıracak bir ses çıkardı.</p>

  <p>Mutfak kapısının ardından gelen nefes sesleri ve uzun homurtular duydu. Ne yapıyorlar, diye sordu kendi kendine. Kadın, Arnie ve evcilleştirilmiş Çöladamı, üçü birlikte . . . Homurtular yavaşladı ve sonra kesildi. Artık hiç ses yoktu.</p>

  <p>Şimdi evde olmak isterdim, diye geçirdi aklından Jack, umutsuz ve mutlak bir çelişkiyle. Buradan çıkmak istiyorum, ama nasıl? Kendini zayıf ve korkunç hasta hissetti, olduğu yerde, kanepenin üzerinde kalakaldı; kaçacak, hareket edecek veya düşünecek hali yoktu.</p>

  <p>Kafasının içinde bir ses konuştu, Gabıl gabıl gabıl, ben gabıl'ım, gabıl gabıl gabıl.</p>

  <p>Kes, dedi ona.</p>

  <p>Ses ona gabıl, gabıl, gabıl, gabıl diye yanıt verdi.</p>

  <p>Duvarlardan üzerine tozlar düştü. Oda eskilik ve tozla gıcırdıyordu, adamın çevresinde çürüyordu. Gabıl, gabıl, gabıl, dedi oda. Gablır seni gabıl gabıl yapmak ve gabişe dönüştürmek için burada.</p>

  <p>Sallanarak ayağa kalkıp yürüdü, adım adım, Arnie'nin amplifikatörüne ve teybine ulaşmayı başardı. Bir teyp makarası seçip kutusunu açtı. Bir sürü hatalı, güçsüz hareketten sonra makarayı teybe yerleştirmeyi başardı.</p>

  <p>Mutfağa açılan kapıda bir çatlak oluştu ve bir göz onu izliyordu; kim olduğunu söyleyemezdi.</p>

  <p>Buradan çıkmak zorundayım, dedi Jack Bohlen kendi kendine, ya da savaşmak; bunu kırmalı, üzerimden atmalıyım yoksa yenileceğim.</p>

  <p>Bu şey beni yiyip bitiriyor.</p>

  <p>Ses düğmesini şiddetle çevirdi, müzik patladı ve onu sağır etti, duvarlara, eşyalara yayılarak, aralık duran mutfak kapısını kamçılayarak, görünürdeki herkese ve her şeye saldırarak odanın içinde gümbürdedi.</p>

  <p>Mutfak kapısı menteşelerinden kurtularak düştü, yıkıldı ve müziğin kükremesiyle mutfaktan aceleyle yan yan gelen bir şey onun yanından geçerek ses düğmesine davrandı. Müzik geri çekildi.</p>

  <p>Ama adam kendini daha iyi hissediyordu. Tanrıya şükürler olsun ki bir kez daha aklı başındaydı.</p>

  <p>Jack Bohlen, babasını kayıt şirketine bıraktıktan sonra, Manfred'le beraber Lewistown'a, Doreen Anderton'ın apartmanına uçtu.</p>

  <p>Doreen kapıyı aralayıp adamı gördüğünde "Ne var Jack?" dedi, kapıyı ardına kadar açarak Jack'le Manfred'i aceleyle içeri aldı.</p>

  <p>"Bu gece çok kötü olacak," dedi Jack.</p>

  <p>"Emin misin?" Adamın karşısına oturdu. "Gitmek zorunda mısın? Evet, sanırım öyle. Ama belki de sandığın kadar kötü olmaz."</p>

  <p>"Manfred anlattı bana. O görmüş," dedi Jack.</p>

  <p>"Korkma," dedi Doreen yumuşak bir tonla.</p>

  <p>"Ama korkuyorum," dedi Jack.</p>

  <p><span style="font-style:italic;">"Neden</span> kötü olacak?"</p>

  <p>"Bilmiyorum. Manfred bunu anlatamadı."</p>

  <p>"Ama-" diyerek duraksadı Doreen, "Onunla bağlantı kurmuşsun; bu harika. Arnie'nin istediği de buydu."</p>

  <p>"Umarım orada olacaksın," dedi Jack.</p>

  <p>"Evet, orada olacağım ama yapabileceğim fazla bir şey yok. Benim fikrime değer verir misin? Çünkü ben Arnie'nin memnun olacağı kanısındayım; bence yok yere kaygı nöbeti geçiriyorsun."</p>

  <p>"Arnie ile ilişkimiz bu gece bitiyor," dedi Jack. "Bunu biliyorum ama nedenim bilmiyorum." Midesinde bir rahatsızlık hissetti. "Bana öyle geliyor ki Manfred geleceği görmekten fazlasını yapıyor, bir şekilde onu <span style="font-style:italic;">kontrol ediyor,</span> olabilecek olayların en kötüsünün olmasını sağlıyor çünkü onun için doğal olan bu, bu onun gerçekliği görme şekli. Sanki onun yanında durarak gitgide onun gerçekliğinin pençesine düşüyoruz. Bu, bizim içimize sızarak, olayları görme tarzımızı değiştiriyor ve olmasına alıştığımız olaylar şimdi her nasılsa <span style="font-style:italic;">olmuyor.</span> Benim böyle hissetmem doğal değil; daha önce gelecek hakkında böyle şeyler hissetmemiştim hiç."</p>

  <p>Sonra Jack sessizliğe gömüldü.</p>

  <p>"Onunla çok fazla zaman geçiriyorsun," dedi Doreen. "Senin içindeki eğilimler-" duraksadı, "Dengesiz eğilimler, Jack. Sen onu bizim dünyamıza, bizim toplumumuzun paylaşılmış gerçekliğine çekecektin ama o seni kendi dünyasına çekmiş. Bence önceden görme diye bir şey yok; bence bu en baştan beri yanlıştı. Bundan kurtulsan ve bu çocuğu bıraksan iyi edersin, Jack." Aşağıdaki sokağı gözlemek için pencereye gitmiş olan Manfred'e baktı. "Eğer onunla yapacak başka bir şeyin yoksa."</p>

  <p>"Bunun için çok geç," dedi Jack.</p>

  <p>"Sen bir psikoterapist ya da bir doktor değilsin," dedi Doreen. "Otistik ve şizofrenik insanlarla uğraşmak, onlarla her gün yakın ilişki içinde olmak Milton Glaub'un işi. Ama sen çılgınca bir isteği olan Arnie tarafından bu işin içine acemice sokulmuş-bir tamircisin; tek yaptığın, onun kodlayıcısını tamir ederken onunla aynı odada bulunmaktı. Bu kadar pasif olmamalıydın, Jack. Hayatını şansın biçimlendirmesine izin veriyorsun ve Tanrı aşkına, bu pasifliğinin nedenini bilmiyor musun?"</p>

  <p>Kısa bir sessizlikten sonra, "Sanırım biliyorum," dedi Jack.</p>

  <p>"Söyle."</p>

  <p>"Şizofrenik bireylerin pasifliğe eğilimi vardır; bunu biliyorum.."</p>

  <p>"Kararlı ol; bununla daha fazla uğraşma. Arnie'yi ara ve ona Manfred'i idare etmek için yetersiz olduğunu söyle. B-G Kampı'na geri dönmesi gerekiyor, Milton Glaub'un onunla çalışabileceği yere. Özel odayı orada kurabilirler. Zaten buna başlamışlardı, değil mi?"</p>

  <p>"Bunu asla yapmayacaklar. O iş için gerekli donanımı Dünya'dan ithal etmeleri lazım. Bunun ne anlama geldiğini biliyor musun?"</p>

  <p>"Sen de bunu asla yapmayacaksın," dedi Doreen, "Çünkü bunu yapmadan çok daha önce aklını oynatacaksın. Ben de geleceğe bakabiliyorum; ne gördüğümü biliyor musun? Eğer bu konu üzerinde çalışmaya devam edersen şimdiye dek hiç yaşamadığın kadar ciddi bir çöküntü yaşayacağını görüyorum, Jack. Daha şimdiden <span style="font-style:italic;">panik</span> yüzünden akut şizofrenik bunalımla yıpranıyorsun, bu doğru değil mi?"</p>

  <p>Jack, başını salladı.</p>

  <p>"Bunu kardeşimde gördüm," dedi Doreen. "Şizofrenik Panik. Ve bunu yaşayan bir insanın çektiklerini bir kez gördüğünde bir daha unutamazsın. Etraflarındaki gerçekliğin çöküşü ... Zaman yer, sebep sonuç algılamalarının çöküşü .. . Bunlar sana da olmuyor mu? Arnie ile yapacağın bu toplantıyı ne yapsan değiştiremeyecekmişsin gibi konuşuyorsun. Bu, senin yetişkin sorumluluğunun ve olgunluk yönünün derin bir gerileme içinde olduğunu gösteriyor; bu, sana hiç benzemiyor." Derin derin nefes alıp veriyor, göğsü acıyla inip kalkıyordu. "Arnie'yi arayarak senin işten ayrıldığını, Manfred'le olan işini sürdürmek için başka birini bulması gerektiğini söyleyeceğim. Senin hiç ilerleme kaydetmediğini, bunu devam ettirmenin hem kendisi hem de senin için anlamsız olacağını söyleyeceğim. Arnie'nin buna benzer geçici heveslerini daha önce de görmüştüm; birkaç gün ya da birkaç hafta, hevesini akıl süzgecinden geçirir ve sonra unutur gider. Bunu da unutabilir."</p>

  <p>"Bunu unutmayacak." dedi Jack.</p>

  <p>"Dene," dedi Doreen.</p>

  <p>"Hayır, bu gece oraya gidip ilerlemelere ilişkin rapor vermeliyim. Bunu yapacağımı söyledim; ona borçluyum."</p>

  <p>"Sen lanet olası bir budalasın," dedi Doreen.</p>

  <p>"Biliyorum," dedi Jack. "Ama düşündüğün nedenden ötürü değil. Ben bir budalayım çünkü sonuçlarını düşünmeksizin bir işe giriştim. Ben-" konuşmayı kesti. "Belki de söylediğin gibidir. Manfred'le çalışmak için yetersizim. Bu kadar; nokta."</p>

  <p>"Ama hâlâ devam ediyorsun. Bu gece Arnie'ye göstermek için neyin var? Bana göster, şimdi."</p>

  <p>Jack, çıkardığı zarfın içinden Manfred'in çizdiği bina resmini alarak ona verdi. Doreen resme uzun süre dikkatlice bakarak geri verdi.</p>

  <p>"Bu çok kötü ve hasta bir resim," dedi Doreen hemen hemen duyulamayacak kadar alçak sesle. "Bunun ne olduğunu biliyorum. Bu, Mezar Dünyası, değil mi? Çizdiği şey bu. Ölümden sonraki dünya. İşte o bunu görüyor ve sen de onun aracılığıyla bunu görmeye başladın. Bunu Arnie'ye götürmek mi istiyorsun? Gerçeklik üzerindeki kontrolünü yitirmişsin sen; Arnie'nin böylesine iğrenç bir şeyi görmek istediğini mi düşünüyorsun? Yak onu."</p>

  <p>"O kadar kötü değil," dedi. Kadının gösterdiği tepki aklım karıştırmıştı.</p>

  <p>"Evet o kadar kötü," dedi Doreen. "Ve bunun seni sarsmamış olması çok berbat bir işaret. İlk başta sarstı mı?"</p>

  <p>Evet dermiş gibi başını sallamak zorundaydı.</p>

  <p>"O zaman benim haklı olduğumu biliyorsun."</p>

  <p>"Devam etmeliyim/' dedi. "Seni bu gece Arnie'nin evinde göreceğim." Pencereye doğru giderek Manfred'ın omzuna hafifçe vurdu. "Gitmeliyiz. Bu bayanı ve Bay Kott'u bu gece göreceğiz."</p>

  <p>"Hoşça kal, Jack," dedi kapıya kadar ona eşlik ederek. Koyu renkli, koca gözlerine umutsuzluk düşmüştü. "Seni durdurmak için söyleyebileceğim bir şey olmadığını görebiliyorum. Değiştin. Birkaç gün öncesine göre daha cansızsın . . . Bunu biliyor musun?"</p>

  <p>"Hayır," dedi. "Bunu fark etmedim." Ama bunu duyduğuna şaşırmamıştı; bunu hissediyordu; kolları ve bacakları daha ağırlaşmıştı, kalbi sıkışıyordu. Ona doğru eğilerek dolgun, tatlı dudaklarını öptü. "Bu gece görüşürüz."</p>

  <p>Doreen kapıda durarak sessizce onların gidişini izledi.</p>

  <p>Jack, akşama kadar olan boş zamanında, Devlet Okulu’na giderek oğlunu almaya karar verdi. Orada, ona daha önce çok büyük korkular yaşatan bu mekanda, Doreen'in haklı olup olmadığını anlayabilecekti; kendi bilinç dışının gösterdikleriyle gerçekler arasındaki farkı ayırt edebilme yeteneğinin ve ahlakının zayıflayıp zayıflamadığını öğrenecekti. Devlet Okulu, zorlu mekândı onun için. Yee Şirketi'nin helikopterini okula doğru sürerken, oraya yapacağı ikinci bir ziyaretin üstesinden gelebileceğini düşündü.</p>

  <p>Manfred'in bu mekânla ve buradaki öğretici makinelerle karşılaştığında tepkisinin ne olacağını çok merak ediyordu. Eğer Manfred okulun öğretmenleriyle yüz yüze gelseydi, onun, belki kendisininkine benzer, belki de bunun tam tersi, anlamlı bir tepki vereceğine dair güçlü bir önsezi doğmuştu Jack'in içine. Her ne olursa olsun bir tepki verecekti, Jack bu konuya pozitif yaklaşıyordu.</p>

  <p>Çok geç değil mi? İş bitmedi mi? Arnie iptal etmedi mi bu işi? diye düşündü sonra boyun eğerek.</p>

  <p>Zaman duygumu tamamen kaybettim, diye aklından geçirdi korkuyla.</p>

  <p>"Devlet Okulu'na gidiyoruz," diye mırıldandı Manfred'e. "Bu fikir hoşuna gitti mi? David'in gittiği okulu görmek."</p>

  <p>Çocuğun gözleri umutla parladı. Evet diyor gibiydi. Bunu sevdim. Haydi gidelim.</p>

  <p>"Tamam," dedi Jack, helikopteri kontrol etmekte büyük zorluk çekerek; sanki kocaman durgun bir denizin dibindeymiş de nefes alamıyor, hemen hemen hiç kımıldayamıyormuş gibi hissetti kendini. Ama neden?</p>

  <p>Bilmiyordu. Elinden geldiğince iyi olmaya çalışarak devam etti.</p>

  <p id="u58f23673-272a-47b9-8bb2-b78b1ca56b62"><a id="bookmark2"></a><span style="font-weight:bold;">on bir</span></p>

  <p>Bay Kott'un derisinin altında cansız kemikler vardı, ışıltılı ve nemli. Bay Kott bir kemik torbasıydı, kirli ama ışıltılı ve nemli. Kafası bir kurukafaydı, kafasını otların arasına sokup ısırıyordu; otlar, adamın içinde, sanki biri onları öldürmek için yemişçesine, çürümüş şeyler haline geldiler. Jack Bohlen de ölü bir torbaydı, gabişle dolu. Dışı, hemen herkesi aldatıyordu, sevimli resmedilmişti ve iyi kokuyordu, Bayan Anderton'a doğru eğilmişti ve o bunu gördü; kadını müthiş bir biçimde istediğini gördü. Islak ve yapışkan bedenini ona doğru akıttı ve ölü böcek sözcükleri ağzından fırlayarak kadının üstüne düştü. Cansız böcek sözcükleri giysisinin kıvrımlarından içeri girmek için mücadele verdiler, bazıları derisinin içine doğru kendine yol açarak kadının bedenine girdi.</p>

  <p>"Mozart'ı severim," dedi Bay Kott. "Teybe bunu koyacağım."</p>

  <p>Üzerindeki giysi Doreen'i kaşındırdı; kıl, toz ve böcek sözcükleriyle doluydu. Çıkarmak için çektiğinde giysi şeritler halinde yırtıldı. Dişlerini şeritlere geçirerek çiğnedi ve attı onları.</p>

  <p>Amplifikatörün düğmeleriyle uğraşarak, "Bruno Walter yönetiyor. Kayıtların altın yıllarından çok nadir bir parça," dedi Bay Kott.</p>

  <p>Odanın içinde bir yerden, acı çığlıklar ve feryatlarla iğrenç bir gurubu yayıldı ve çok geçmeden Doreen bunun kendisi olduğunu fark etti. Şiddetle sarsıldı. İçindeki bütün ölü şeyler şişmiş, kabarmış, sürünerek odadaki ışığa çıkmaya çalışıyorlardı.</p>

  <p>Tanrım, onları nasıl durdurabilirdi? Gözeneklerinden dışarıya sıvıştılar, yapışkan dokumanın ipliklerinden yere damlayarak döşemedeki çatlaklarda gözden kayboldular.</p>

  <p>"Pardon," diye mırıldandı Arnie Kott.</p>

  <p>"Ne şok ama," dedi Doreen. "Bize kıymamalıydın Arnie." Üzerine yapışmış kötü kokulu, koyu renkli şeyi iterek kalktı kanepeden. "Senin mizah anlayışın</p>

  <p>Arnie arkasını döndüğünde Doreen'in, giysisinin son parçasına kadar soyunmuş olduğunu gördü. Bandı yerine yerleştirdi ve ona doğru uzandı.</p>

  <p>"Haydi," dedi Doreen ve şimdi her ikisi de yerdeydiler, adam ayaklarını kullanarak pantolonunu çıkarıncaya dek sıyırdı. Kolları birbirine kenetlenmiş halde sobanın altındaki karanlığa yuvarlandılar ve oraya uzandılar. Terliyorlardı ve yürekleri hızla çarpıyordu, toz, ter ve bedenlerinin ateşi içinde solukları kesiliyordu. "Haydi, daha hızlı," dedi, acıtmak için dizlerini onun yanlarına bastırarak.</p>

  <p>Arnie onu duvara itip yüzüne doğru solurken, "Bir kazaydı," dedi.</p>

  <p>Sobanın köşesinin ardından gözler göründü; onlar orada, karanlıkta yatarken bir şey onları gözledi - bir şey izliyordu onları. Gözlerini dikip izlemek ve her vuruşun tadını çıkarmak için tutkalı, makası ve magazinleri bir kenara bıraktı.</p>

  <p>beni, gabişini gabişime sok, seni gablır. Hadi gabılla, galılla, gabıl hoşuma gidiyor. Sakın durma. Gabılla, gabılla gabılla gabılla, <span style="font-style:italic;">gabıl!</span></p>

  <p>Jack Bohlen, Yee Şirketi'nin helikopterini Devlet Okulu'na indirirken Manfred'e baktı ve çocuğun ne düşündüğünü merak etti. Düşüncelere dalmış olan Manfred Steiner'in dışarıya görmeyen gözlerle bakarken yüzünü ekşitmesi Jack'i iğrendirdi ve içgüdüsel olarak başka yöne bakmasına neden oldu.</p>

  <p>Ben bu çocukla ne yapıyorum, diye düşündü Jack. Doreen haklıydı; bu çocuk kafasının içindeydi; bu çocuk yanında oldukça kendi kişiliğinin şizofren yanları ve dengesizlikleri hayatına akıyordu ve hâlâ nasıl kurtulacağını bilmiyordu. Belki de çok geç artık; zaman sanki çökmüş, onu sonsuza kadar burada bırakmıştı; onu, hiçbir şey yapmayan ama özel yaşamını üst üste, defalarca inceleyip kurcalayan bu şanssız ve sessiz yaratıkla bir ortak yaşama hapsetmişti.</p>

  <p>Bir şekilde, Manfred'in dünya görüşünü öğrenmiş, kafasına yerleştirmişti ve bu da kendi dünya görüşünü parçalayıp bölüyordu açıkça.</p>

  <p>Bu gece, diye düşündü. Bu geceye kadar sürdürmeliyim bunu; Arnie Kott'u görene kadar sabretmeliyim ve sonra gemiyi kurtarmak amacıyla denize yükleri dökmeye başlayabilirim, kendi dünyama dönebilirim. Bir daha asla Manfred'le ilgilenmek zorunda kalmayacağım.</p>

  <p>Arnie, Tanrı aşkına kurtar beni, diye düşündü Jack.</p>

  <p>"İşte geldik," dedi Jack , helikopter çatıdaki alana indiğinde ve motoru durdurdu.</p>

  <p>Manfred, dışarı çıkmak için istekli bir şekilde kapıya doğru atıldı.</p>

  <p>Demek burayı görmek istiyorsun, diye düşündü Jack. Nedenini merak ediyorum. Ayağa kalkarak çıkış kapısını açmaya gitti; Manfred bir anda çatıya atladı ve sanki yolu biliyormuş gibi iniş rampasına doğru koştu.</p>

  <p>Jack helikopterden indiğinde çocuk güzden kaybolmuştu Adam hızla rampadan aşağıya indi ve okula girdi</p>

  <p>Doreen Anderton ve Arnie Kott, dedi Jack kendi kendine. Benim için çok şey ifade eden iki insan; yaşamla aramdaki ilişki ve içtenliği güçlendiren arkadaşlar. Bu çocuğun benim en sıkı ilişkilerimin çözülmesine neden olduğu apaçık ortada.</p>

  <p>Geriye ne kaldı, diye sordu kendi kendine. Kendimi onlardan yalıttığımda; oğlum, karım, babam ve Bay Yee, hepsi izleyecek bunu, hiç savaşmadan onlardan da yalıtacağım kendimi.</p>

  <p>Bu psikotik çocuğa doğru adım adım yaklaşmaya devam ettiğim halde başıma gelecekleri görebiliyorum. Psikozun ne olduğunu şimdi anlıyorum: Dış dünyadaki nesneleri, özellikle de sıcak kalpli insanlar gibi umursanan nesneleri algılamadaki mutlak soğukluk. Ve onların yerini ne alıyor? Birinin kendi içine çekilmesini konu edinen korkunç bir zihin uğraşı. Yalnızca iç dünyayı etkileyenlerden yayılan değişiklikler. Bu, iki dünyanın, birbirlerini onaylamayacakları bir biçimde, iç ve dış olarak ayrılması. Her ikisi de varlığını sürdürür ama her biri ayrı yola gider.</p>

  <p>Bu, zamanının durmasıdır. Bütün yeniliklerin sonudur. Bir insan bir kere ruh hastası olduğunda ona bir daha asla hiçbir şey olmaz.</p>

  <p>Ve bunun eşiğinde olduğunun farkına vardı Jack. Belki de hep eşikteydim, belki de en baştan beri içimdeydi bu, üstü kapalıydı, örtülüydü belki. Ama bu çocuk bana çok yol aldırdı ya da ben onun yüzünden çok .yol aldım.</p>

  <p>Her şeyi ortadan kaldırıp iç alanı kaplayan kocaman, sabitleşmiş ve pıhtılaşmış bir benlik. İşte, Manfred'in şimdiki durumu da bu ve en baştan beri de böyleydi. Şizofreni sürecinin en üst aşaması.</p>

  <p>"Manfred, bekle," diye seslendi ve çocuğun ardından yavaşça</p>

  <p>Silvia Bohlen, June Henessy'nin mutfağında oturmuş kahvesini yudumlarken son zamanlardaki sorunlarından bahsediyordu.</p>

  <p>Erna Steiner ve çocuklarını kastederek, "Onları çekilmez yapan çok kaba olmaları. Bu aslında söylenmeyecek bir şey ama görmezlikten gelemeyeceğim kadar çok şey görmeye zorlandım; bunlar aklıma geldikçe canım sıkılıyor," dedi.</p>

  <p>June Henessy, beyaz bir şort ve dar bir yelek giymiş, elinde bir sürahi, oradan oraya çıplak ayakla gidip geliyor, evindeki binbir türlü çiçeği suluyordu. "Gerçekten tuhaf bir çocuk. İçlerinde en kötüsü o, değil mi?"</p>

  <p>Silvia ürperdi. "Ve bütün gün ortalıkta geziniyor. Jack onun için çalışıyor, biliyorsun, onu insan ırkının bir parçası yapmaya uğraşıyor. Bence onun gibi yaratıkları tamamen yok etmeli, temizlemeliler; onların yaşamasına izin vermek çok zararlı; onlara acımak, hem bizim hem de onlar için yanlış. Bu çocuk, hayatının geri kalanında bakılmak, ilgilenilmek zorunda ve asla bir kuruluşun dışına çıkamayacak."</p>

  <p>June boş sürahiyle mutfağa geri dönerken, "Tony'nin geçen gün ne yaptığını sana anlatmak istiyorum," dedi. Tony şu andaki sevgilisiydi ve altı aydır beraberlerdi. June, diğer kadınları, özellikle de Silvia'yı, gelişmelerden günü gününe haberdar ediyordu. "II. Cenevre'nin oralarda, onun bildiği bir Fransız restoranında öğle yemeğine gittik ve escargots yedik - bilirsin, salyangoz. Kabuğu içinde servis yapıyorlar ve sen onu çok uzun dişleri olan iğrenç görünümlü bir çatal yardımıyla kabuğundan çıkarıyorsun. Tabii ki, hepsi karaborsa yiyecekler; seçkin karaborsa lezzetleri sunan restoranlar olduğunu biliyor muydun<sup>7</sup> Tony götürünceye dek bilmiyordum ben de. Tabii ki adını söyleyemem sana,"</p>

  <p>"Salyangozlar," dedi nefretle Silvia; eğer bir sevgilisi olsaydı ve onu yemeğe çıkarsaydı, yiyebileceği bütün o mükemmel yemekleri düşünüyordu bunu söylerken.</p>

  <p>Sevgilim olsaydı nasıl bir şey olurdu acaba? Zor, ama eminim ki buna değerdi, eğer kocamdan saklayabilseydim. Sorun tabii ki David'ti. Ve şimdi Jack de zamanının büyük bir bölümünü evde geçiriyordu. Kayınpederi de onları ziyarete gelmişti. Ve onu, yani sevgilisini, asla eve sokamazdı çünkü komşusu Erna Steiner, o şişko ev kadını, bunu görür görmez büyük olasılıkla Prusyalılar'a özgü görev duygusuyla Jack'i bilgilendirirdi. Ama olayın riskli yanı bu değil miydi? Olayı asıl zevkli kılan bu değil miydi?</p>

  <p>"Kocan öğrenseydi ne yapardı?" diye sordu June'a. "Lime lime doğrar mıydı seni? Jack beni doğrardı."</p>

  <p>"Evlendiğimizden bu yana bir sürü sevgilisi oldu Mike'ın. Gücenir ve bir gözdağı vermek için beni burada çocuklarla yalnız bırakarak bir kız arkadaşıyla beraber bir hafta ya da biraz daha fazla bir süre için evden ayrılırdı büyük olasılıkla; ama bunu atlatabilirdi."</p>

  <p>Jack'in şimdiye kadar hiç sevgilisi olup olmadığını merak etti. Bu pek olası görünmüyor ama ya böyle bir şey olduysa ve ben bunu öğrenirsem; evliliğimi sona mı erdiririm? Evet, diye düşündü, derhal bir avukat tutardım; ya da, tutar mıydım!’ Bunu önceden kestirmek neredeyse olanaksız ...</p>

  <p>"Kayınpederinle aranız nasıl?" diye sordu June.</p>

  <p>"Fena değil. O, Jack ve Manfred Steiner bugün evde değiller, bir iş gezisine çıktılar. Aslında Leo'yla pek görüşemedik; daha çok iş için gelmiş. June, kaç sevgilin oldu şimdiye dek?"</p>

  <p>"Altı," dedi June Henessy.</p>

  <p>"Vay canına!" dedi June. "Benim hiç olmadı."</p>

  <p>"Bazı kadınlar bunun için yaratılmamışlardır."</p>

  <p>Bu, Silvia'ya anatomik bir açıklamadan çok kişisel bir hakaret gibi geldi. "Ne demek istiyorsun?"</p>

  <p>"Psikolojik yapıları buna uygun oluşmamıştır," dedi June rahatça konuşarak. "Bunu, her gün karmaşık bir kurgu yaratabilen ve bunu devam ettirebilen kadın tipi yapabilir. Bu benim hoşuma gidiyor ama sen farklısın; senin basit ve dürüst bir akıl yapın var; aldatmak senin harem değil. Neyse ki iyi bir kocan var." Yargısal otoritesini vurgulamak için kaşlarını kaldırdı.</p>

  <p>"Jack bütün hafta boyunca evden uzakta," dedi Silvia. "Bir sevgili edinsem iyi olacak. Şimdiden sonrası çok daha zor olabilir." Uzun ve boş geçen akşamüstlerini doldurabilecek yaratıcı, yararlı ve heyecan verici bir şey olmasını coşkuyla istedi Silvia. Başka kadınların mutfaklarında oturup saatlerce kahve içmekten ölesiye sıkılmıştı ve kuşkusuz birçok kadının sevgilisi vardı.</p>

  <p>"Kocanın duygusal, heyecan verici deneyimleriyle sınırlı kalırsan," dedi June Henessy, "yargının temel esaslarından yoksun kalır, onun önerdiklerine saplanırsın; ama başka adamlarla yatağa girmişsen, kocanın eksiklik ve yetersizliklerini daha iyi anlarsın ve ona daha nesnel yaklaşman kolaylaşır. Onda değişmesi gerekenlerin değişmesi için ısrar edebilirsin. Sana gelince, kendi beceriksizliklerini görür ve diğer adamlar sayesinde kendini geliştirmeyi öğrenebilirsin; böylece kocanı daha fazla tatmin edebilirsin. Bununla kimin ne kaybedeceğini anlamıyorum ben."</p>

  <p>Bu açıdan bakıldığında kesinlikle iyi ve sağlıklı bir düşünce gibi görünüyor, hatta kocalar için bile faydalı.</p>

  <p>Silvia, oturmuş kahvesini yudumlarken bu konu hakkında uzun düşüncelere dalmıştı ki bir helikopterin inmekte olduğunu gördü. "Bu kim?" diye sordu June'a.</p>

  <p>“Tanrı aşkına, bilmiyorum," dedi June dışarı bakarak</p>

  <p>Helikopter evin yakınındaki durağa indi ve kapısı açıldı Parlak naylon bir gömlek, kravat, bol pantolon ve Avrupa tarzı spor ayakkabılarıyla koyu renk saçlı, iyi görünümlü bir adam indi. Arkasında oldukça ağır gibi görünen iki çantayı yüklenmiş bir Çöladamı vardı.</p>

  <p>Peşinden gelen Çöladamı'yla eve doğru ilerleyen koyu renk saçlı adamı izlerken Silvia, içinde, kalbinde bir kıpırtı hissetti. June'un Tony'sinin de böyle göründüğünü hayal etmişti.</p>

  <p>"Aman Tanrım," dedi June. "Kim olduğunu merak ediyorum. Bir satıcı mı?" On kapının çaldığını duydu ve açmak üzere kapıya doğru gitti. Silvia da fincanını bırakarak onu izledi. June kapıyı açmak üzereyken durdu, "Kendimi giyinmemiş gibi hissediyorum," dedi. Ellerini sinirli bir hareketle şortunun üzerine koydu. "Ben yatak odasına gidip üstümü değiştirirken onunla konuş. Bir yabancının gelmesini beklemiyordum, biliyorsun, buralar çok tenha ve kocalarımız uzakta-" Yatak odasına doğru ok gibi fırladı, saçları uçuşuyordu.</p>

  <p>Silvia kapıyı açtı.</p>

  <p>İyi görünümlü adam, bembeyaz Akdenizli dişlerini açığa çıkartan bir gülümsemeyle, "İyi günler," dedi. Yumuşak bir aksam vardı. "Evin hanımı siz misiniz?"</p>

  <p>"Sanırım öyle," dedi Silvia, kendini huzursuz ve utangaç hissederek. Üzerindeki elbisenin orada durup bu adamla konuşacak kadar sade ve gösterişsiz olup olmadığını merak ederek başını eğdi ve kendine bir göz attı.</p>

  <p>"Belki de bildiğiniz ve alışık olduğunuz, hoş, sağlıklı besinleri size tanıtmak istiyorum," dedi adam. Gözlerini Silvia'nın yüzündeydi ve Silvia, adamın onu aynı zamanda baştan aşağı ayrıntılı bir şekilde incelediğine dair belirgin bir izlenime kapıldı. Kendine güveni arttı ama bir suçluluk hissetmedi; adamın</p>

  <p>büyüleyici bir tavrı vardı, sürekli utangaç ama yine de tuhaf biçimde açık ve samimi.</p>

  <p>"Sağlıklı besin," diye mırıldandı Silvia. "Hımm, ben - "</p>

  <p>Adam başını salladı ve emrindeki Çöladamı çantalardan birini yere yatırarak açtı. Şişeler, paketler . . . Silvia'nın çok ilgisini çekmişti.</p>

  <p>"Homojenleştirilmemiş fıstık yağı," diye açıkladı adam. "Ayrıca, güzel inceliğinizi korumanız için kalorisiz tatlılar. Buğday tohumu. Yosun. E Vitamini; <span style="font-style:italic;">canlılığın</span> vitaminidir bu . . . Ama tabii ki sizin gibi genç bir bayanın şimdilik buna ihtiyacı yok." Adam tatlı bir sesle her parçayı tanıtmaya devam etti; Silvia, ona doğru eğildiğini ve omuzları birbirine dokunacak kadar ona yakınlaşmış olduğunu fark etti. Çabucak çekildi, bir endişe duymaya başladı.</p>

  <p>June, üzerinde yün bir kazak ve eteğiyle kapıda göründü; kısa bir süre öylece durup içeri çekildi ve kapıyı kapadı. Adam onu fark etmedi.</p>

  <p>"Ayrıca," diyordu adam, "İlgilenebileceğiniz, ağzının tadını bilenler için daha bir çok yiyecek var." Bir kavanoz çıkardı. Silvia'nın nefesi kesildi: Bu havyardı.</p>

  <p>"Güzel," dedi büyülenmişçesine. "Bunu nereden buldunuz?"</p>

  <p>"Pahalı ama değer." Adamın kara gözleri Silvia'nın gözlerini deliyordu sanki. "Aynı fikirde değil misin? Dünya günlerini anımsatan bir şey, yumuşak bir mum ışığı ve orkestrada bir dans müziği. . . Göze ve kulağa hitap eden baş döndürücü mekânlarda romantik günler." Açık ve uzun bir gülümseme yayıldı dudaklarına.</p>

  <p><span style="font-style:italic;">Karaborsa,</span> diye düşündü Silvia.</p>

  <p>Kalp atışını tam gırtlağında hissederek konuştu, "Bakın, burası benim evim değil. Kanalın bir mil aşağısında oturuyorum."</p>

  <p>İşaret etti. "Benim, benim - çok ilgimi çekti bunlar "</p>

  <p>Adamın gülümseyişi onu yakıp kavurdu.</p>

  <p>"Daha önce buraya hiç gelmediniz, öyle değil mı?" dedi Silvia, heyecanlanmış ve kekeliyordu. "Sizi daha önce hiç görmedim. Adınız ne? Hangi şirkettensiniz?"</p>

  <p>"Adım Otto Zitte," dedi ve ona bir kart uzattı. Silvia, gözlerini ondan alamadığı için karta güçlükle bakabilmişti. "Aslında uzun zamandır bu işi yapıyorum ama beklenmedik bir durumla karşılaştım ve böylece sizin gibi yeni müşterilerle tanışmak için her şeyi yeni baştan organize ettim."</p>

  <p>"Uğrayacak mısınız?"</p>

  <p>"Evet, akşamüstü uğrarım ... Bu ithal edilmiş göz kamaştırıcı lezzetlerin dağıtımından arta kalan boş vakitte. İyi günler." Bir kedi gibi ayağa kalktı.</p>

  <p>June Henessy yeniden göründü ve "Merhaba," dedi alçak, sıcak ve ilgili bir sesle.</p>

  <p>"Kartım," dedi Otto Zitte, kare şekilli beyaz kâğıdı ona da uzatarak. Şimdi her iki hanım da onun kartını almışlardı ve dikkatle okudular.</p>

  <p>Kurnaz, içe işleyen, parlak bir gülümsemeyle Çöladamı'na diğer çantayı açması için eliyle işaret etti.</p>

  <p>Dr. Milton Glaub, Ben-Gurion Kampı'ndaki ofisinde otururken bir kadın sesi duydu, güçlü ve otorite dolu ama yine de şüphe götürmez bir şekilde bir kadına ait bir ses. Hemşirenin bu sese boyun eğişini dinledi. Sesin, oğlu Sam'i ziyaret etmek için gelen Anne Esterhazy'ye ait olduğunu biliyordu.</p>

  <p>Klasörü açıp <span style="font-style:italic;">E</span> bölümünü buldu ve şimdi masanın üzerinde, <span style="font-style:italic;">Esterhazy, Samuel</span> dosyası açık olarak duruyordu işte.</p>

  <p>Çok ilginçti. Küçük çocuk, Bayan Esterhazy'nin Arnie Kott'tan boşanmasından yaklaşık bir yıl sonra, evlilik dışı doğmuştu. B-G</p>

  <p>Kampı'na Bayan Esterhazy adı altına kaydedilmişti. Ama şüphesiz Arnie Kott'un kanındandı ve aralarındaki kan bağını doğrulayan bir sürü doktor raporu vardı dosyada.</p>

  <p>Belli ki evlilikleri uzun süre önce sona ermiş olmasına rağmen Arnie ve Anne Esterhazy bir çocuk yapacak kadar sık görüşüyordu Buna bağlı olarak aralarındaki ilişkinin yalnızca iş üzerine olmadığı söylenebilir.</p>

  <p>Dr. Glaub bu bilginin olası kullanılabilme yollarını kafasında evirip çevirdi bir süre. Arnie'nin düşmanları var mıydı? Bildiği kadarıyla yoktu; herkes severdi Arnie'yi; Dr. Milton Glaub dışında herkes. Besbelli Arnie'nin ellerinden acı çeken Marstaki tek insandı Dr. Glaub ve bunun farkına varmak adamı hiç mutlu etmedi.</p>

  <p>O bana en acımasız, en insanlık dışı şekilde davrandı, dedi kendi kendine milyonuncu kere. Ama ne yapılabilir? Verdiği hizmetler için Arnie'ye fatura çıkarabilir, emeğinin karşılığını ona ödetebilirdi ama bu ona yetmezdi, daha fazlasını istiyordu; bunu isteme hakkına sahipti de. Dosyayı yeniden inceledi. Samuel Esterhazy; böyle bir vaka daha görmemişti. Çocuk, çok eski zamanlara ait insan benzeri bir yaratığa ya da yarı suda yan karada yaşayan neslini sürdürememiş bir türe benziyordu. Bu, Glaub'a, insanoğlunun sığ sularda yaşayan maymunlardan türediğini anlatan ve bir grup antropolog tarafından geliştirilmekte olan bir kuramı anımsattı.</p>

  <p>Sam'in IQ'sunun yalnızca 73 olması dikkatini çekti. Utanç.</p>

  <p>Böylece, aniden aklına geldi, Sam anormal değil de zihinsel engelli olarak sınıflandırılabilirdi. B-G Kampı geri zekâlılar için amaçlanmış bir kuruluş değildi ve yöneticisi Susan Haynes standart embesillikten başka bir şeyi olmayan birçok sahte otistiği ailelerine geri göndermişti. Teşhis problemi onu elemelerine engel olmuştu tabii ki. Esterhazy vakasında, ayrıca, çocuğun</p>

  <p>fiziksel görüntüsünün etkileri de vardı . . .</p>

  <p>Hiç kuşkusuz, kaynağı ele geçirdim, diye düşündü Dr. Glaub kararlı bir edayla. Esterhazy'lerin çocuğunu eve gönderebilirim. Devlet Okulu onun seviyesine inebilir ve sorunsuzca eğitebilir. Çocuk ancak fiziksel açıdan anormal olarak nitelendirilebilir ve burada fiziksel engellilerle ilgilenmek bizim görevimiz değil.</p>

  <p>Peki beni bunu yapmaya iten şey nedir, diye sordu kendine.</p>

  <p>Büyük olasılıkla Arnie Kott'un bana karşı sergilediği zalim tavrın öcünü almak için yapıyorum.</p>

  <p>Hayır, diye kararını değiştirdi, bu pek olası görünmüyor; intikam için çabalayacak psikolojik tip değilim.</p>

  <p>Öte yandan, itiraf edilmeli ki Esterhazy'lerin çocuğunun dosyasını incelemesine Arnie Kott'la olan tartışması yol açmıştı ve bu da tesadüfen, küçük ama sonlandırıcı bir bağlantı oldu.</p>

  <p>Dosyayı okurken, farkına vardığı tuhaf ilişkiyle bir kez daha aklı başına gelmişti. Evliliklerinin sona ermesinden sonra yıllarca sürdürdükleri cinsel beraberlik. Neden boşanmışlardı? Belki de ciddi boyutlarda bir güç uyumsuzluğu vardı aralarında. Açıkça görülüyor ki Anne Esterhazy, dediğini yaptırmak isteyen tipte, güçlü kas yapısına sahip bir kadın; Jung'ın "animus-ridden" olarak adlandırdığı kadın tipi. Bu tipi başarıyla idare edebilmek için, kişinin belli bir rolü oynaması, otoriteyi derhal ele geçirmesi ve hiçbir zaman bırakmaması gerekir. Kişi sosyal olmalıdır yoksa hemen kaybeder.</p>

  <p>Dr. Glaub dosyayı bir kenara bıraktı ve oyun odasına uzanan koridorda tembel tembel ilerledi. Bayan Esterhazy, elinde bir fasulye torbası, oğluyla oynuyordu. Glaub, onlara doğru ilerledi ve varlığının farkına varılıncaya dek orada durup onları izledi.</p>

  <p>"Merhaba, Dr. Glaub," dedi Anne neşeyle.</p>

  <p>"İyi günler, Bayan Esterhazy. Ziyaretiniz bittiğinde sizi ofisimde görebilir miyim?"</p>

  <p>Kadının kendini beğenmiş yüz ifadesinin endişeli bir hal alışını ve cesaretini kaybedişini görmek ödüllendirici bir şeydi. "Tabii, Dr. Glaub."</p>

  <p>Yirmi dakika sonra masasında onunla yüz yüzeydi.</p>

  <p>"Bayan Esterhazy, oğlunuz B-G Kampı'na ilk geldiğinde sorunu hakkında pek çok şüphemiz vardı. Uzun süre zihinsel rahatsızlığı olduğu düşünüldü, belki travmatik nevroz ya da- "</p>

  <p>Kadın kararlı bir sesle araya girdi. "Doktor, bana Sam'in kusurlu öğrenme yetisi dışında hiçbir sorunu olmadığını ve bu yüzden burada kalamayacağını mı söylemeye çalışıyorsunuz?"</p>

  <p>"Ve fiziksel sorunu," dedi Dr. Glaub.</p>

  <p>"Ve bu sizin işiniz değil."</p>

  <p>Glaub, teslimiyet ve aynı fikirde olduğunu gösteren bir el hareketi yaptı.</p>

  <p>"Onu ne zaman eve götürmek zorundayım?" Yüzü bembeyazdı ve titriyordu; elleri çantasını kavramış, sıkıyordu.</p>

  <p>"Üç ya da dört gün. Bir hafta."</p>

  <p>Bayan Esterhazy gözlerini körmüşçesine ofisin halısına dikmiş, işaret parmağının eklem yerini çiğniyordu. Uzun bir zaman sonra, titreyen ses tonuyla, "Doktor, belki biliyorsunuzdur, uzun bir süredir BM'nin B-G Kampı'nı kapatmasına karşı bir savaşım sürdürüyorum," dedi. Sesi kuvvetlenmişti. "Eğer Sam'i götürmeye zorlanırsam bu konudaki yardımlarımı keserim ve bunu size ödeteceğimden emin olabilirsiniz. Yardımlarımı kesmemin nedeni hakkında Susan Haynes'ı bilgilendiririm."</p>

  <p>Dr. Glaub'un kafasından soğuk bir şok dalgası geçiverdi yavaşça. Söyleyecek hiçbir şey düşünemedi.</p>

  <p>"Anladınız mı, Doktor?" dedi Bayan Esterhazy.</p>

  <p>Glaub başını sallamayı zorlukla başardı.</p>

  <p>Bayan Esterhazy ayağa kalktı. "Doktor, uzun zamandır politikanın içindeyim. Arnie Kott bana iyi niyetli bir amatör gözüyle bakar, ama değilim. İnanın bana, belli konularda oldukça kurnaz bir politikacıyımdır."</p>

  <p>"Evet," dedi Dr. Glaub, "Öyle olduğunuzu görüyorum." Kendiliğinden o da kalktı ve ofis kapısına kadar ona eşlik etti.</p>

  <p>"Lütfen Sam hakkındaki bu konuyu bir daha açmayın," dedi kadın kapıyı açarken. "Bunu çok acı verici buluyorum. Onu bir anormal olarak saymak bana daha kolay geliyor." Döndü ve adamın yüzüne doğru, "Onu bir engelli olarak görmek benim kapasitemi aşıyor," dedi ve uzaklaştı.</p>

  <p>Çok iyi gitmedi, dedi Glaub kendi kendine, titreyen elleriyle ofis kapısını kaparken. Bu kadında açıkça sadist ve kuvvetli bir düşmanlık vardı ve bunu ikiye katlayarak saldırganlıkla dışa vurmasına neden oluyor.</p>

  <p>Masasına oturdu, bir sigara yaktı ve dumanı umutsuzca dışarı saldı. Kendine güvenini yeniden kazanmak için çabaladı.</p>

  <p>Jack Bohlen, iniş rampasının altına ulaştığında Manfred'ten hiçbir iz yoktu. Bir sürü çocuk hızlı hızlı yürüyordu, şüphesiz öğretmenlerine doğru. Çocuğun nereye gittiğini merak ederek aylak aylak dolaşmaya başladı. Neden bu kadar çabuk gitti? Bu hiç iyi değil.</p>

  <p>İleride, bir grup çocuk bir öğretmen etrafında toplanmıştı; uzun boylu, beyaz saçlı, gür kaşlı ve Jack'in Mark Twain olarak tanıdığı bir beyefendi. Ama Manfred onların arasında değildi.</p>

  <p>Mark Twain, Jack yanından geçerken çocuklarla konuşmasına ara verdi, sigarasından birkaç nefes aldı ve seslendi, "Arkadaşım, size yardımcı olabilir miyim?"</p>

  <p>Jack duraksadı, "Yanımda gelen küçük bir çocuğu arıyorum."</p>

  <p>"Küçük beylerin hepsini tanırım," diye cevapladı Öğretici Makine Mark Twain. "Adı ne?"</p>

  <p>"Manfred Steiner." Öğretici makine dikkatle dinlerken çocuğu tarif etti Jack.</p>

  <p>"Hımm," dedi ve sigarasından uzun bir nefes daha aldı. "Küçükbeyi Roma imparatoru Tiberius'la sohbet ederken bulabileceğini düşünüyorum. Ya da en azından bu organizasyonla ilgilenmek üzere görevlendirilmiş otoriteler tarafından böyle bilgilendirildim; ana devreyle konuştum."</p>

  <p>Tiberius. Devlet Okulu'nda tarihin böylesi alçak ve deli kişiliklerinin sergilendiğini bilmiyordum, diye geçirdi aklından Jack. Belli ki Mark Twain yüzündeki ifadeden düşüncelerini algılamıştı.</p>

  <p>"Burada, okulda," diye bilgilendirdi, "Koridorları gezerken, gıpta edilmeyecek ama özenle sakınılacak örnekler bulacaksınız, efendim. Birçok alçak, şehvet düşkünü adam ve korsan, acıklı ve kederli ses tonlarıyla gençleri din ve ahlak açısından terbiye ve ıslah edebilecek uzun, sıkıcı vaazlar veriyor." Mark Twain yine sigarasından uzun bir nefes aldı ve ona göz kırptı. Jack, şaşkınlıktan alt üst olmuştu, hızla yoluna devam etti.</p>

  <p>Yön sormak için Immanuel Kant'ın yanında durdu. Çevresinde ayakta duran birçok öğrenci vardı.</p>

  <p>"Tiberius," diye başladı ağır bir İngiliz aksanıyla, "Şu yolun sonunda bulunabilir." Hiçbir şüphe içermeyen kesin bir otoriteyle işaret etti.</p>

  <p>Bir dakika sonra, Jack, ince yapılı, ak saçlı ve kırılgan görünümlü Roma imparatoru figürünün yanına varmıştı. Derin düşüncelere dalmış gibi görünüyordu ama Jack konuşmaya başlamadan hemen önce başını ona doğru çevirdi.</p>

  <p>"Aradığın çocuk az önce buradan geçti. O senindi, değil mi? Son derece çekici bir genç adam," dedi ve sonra sanki kendi kendine, içinden konuşuyormuş gibi sessizleşti. Jack onun, şu anda Manfred'in yerini bulmak için bütün öğretmenlerden yararlanan ana devreyle bağlantı kurduğunu biliyordu. "Şu anda kimseyle konuşmuyor," dedi Tiberius.</p>

  <p>Jack yürümeye devam etti. Yanında hiçbir özelliği olmayan, orta yaşlı bayan bir figür gülümseyerek geçti; Jack onun kim olduğunu bilmiyordu, onunla konuşan hiçbir çocuk yoktu ve adama dönerek "İstediğin çocuk şu anda İspanya kralı II. Philip'le beraber," dedi ve sağdaki koridoru işaret etti. Tuhaf bir ses tonuyla ekledi. "Acele etsen iyi olur; onu bir an önce okuldan çıkarırsan seviniriz. Teşekkürler." Jack hızla, onun işaret ettiği koridora girdi.</p>

  <p>Koridora girer girmez dünya nimetlerinden elini ayağını çekmiş gibi görünen II. Philip'in sakallı figürü çıkıverdi karşısına. Manfred yoktu ama kavranması güç kişiliği hâlâ buradaydı sanki.</p>

  <p>"Şimdi ayrıldı, bayım," dedi öğretici makine. Sesi, az önce gördüğü bayan figürün sesindeki tuhaf aceleciliğin aynısını taşıyordu. "Lütfen bulun ve buradan çıkarın; minnettar oluruz."</p>

  <p>Jack daha fazla beklemeden koridorun sonuna doğru fırladı; soğuk bir korku sarıyordu içini koştukça.</p>

  <p>"... minnettar kalırız," dedi yanından geçtiği, beyaz elbisesiyle oturan bir adam. Ve yine yanından geçtiği, gri saçlı, cüppeli bir adam da okulun ivedilik duasını söylüyordu. "... bir an önce."</p>

  <p>Köşeyi döndü ve işte Manfred oradaydı.</p>

  <p>Çocuk yalnızdı. Yere oturmuş, sırtını duvara yaslamış, kafasını öne eğmişti. Görünüşe bakılırsa derin düşüncelerdeydi.</p>

  <p>Jack eğilerek, "Niye kaçtın?" diye sordu.</p>

  <p>Çocuk tepki vermedi. Jack ona dokundu ama yine bir tepki yoktu.</p>

  <p>"İyi misin?" diye sordu.</p>

  <p>Çocuk bir anda hareketlenerek ayağa kalktı ve Jack'a doğru döndü.</p>

  <p>"Ne var?" diye sordu Jack.</p>

  <p>Cevap yoktu ama çocuğun yüzü açığa vurulamayan, sisli ve çarpıtılmış bir coşkunlukla kararmıştı. Jack'e sanki onu görmüyormuş gibi baktı. Tamamen kendi içine kapanmış, dış dünyaya çıkamıyordu.    ‘</p>

  <p>"Ne oldu?" dedi Jack. Ama bunu öğrenemeyeceğini biliyordu; önünde duran yaratığın kendini ifade edebilmesinin bir yolu yoktu. Yalnızca sessizlik vardı; ikisi arasındaki iletişimin yokluğu, doldurulamayan bir boşluk.</p>

  <p>Çocuk gözlerini başka yöne çevirdi ve yerdeki bir çıkıntının üzerine oturdu.</p>

  <p>"Burada kal. Onlara David'i getirmelerini söyleyeceğim," dedi ve çocuğun yanından sakınarak ayrıldı ama Manfred hareket etmedi. Öğretici makineye ulaştığında, "David Bohlen'i istiyorum, lütfen. Babasıyım ve onu eve götüreceğim," dedi.</p>

  <p>Bu, Öğretici Makine Thomas Edison'du. Yaşlıca görünümlü adam, şaşıp kalmış gibi gözlerini dikmiş Jack'e bakıyor, bir yandan da kulağıyla oynuyordu. Jack sözlerini tekrarladı.</p>

  <p>Öğretici makine başını salladı. "Gabıl gabıl," dedi.</p>

  <p>Jack bakakaldı ve Manfred'e göz atmak için geri döndü. Çocuk sırtını duvara yaslamış, orada öylece oturuyordu.</p>

  <p>Öğretici Makine Thomas Edison yine ağzını açtı ve "Gabıl gabıl" dedi. Başka bir şey söylemedi ve yine sessizleşti.</p>

  <p>Jack kendi kendine, ben miyim, diye sordu. Bu benim için son psikotik çöküş mü? Ya da-</p>

  <p>Diğer seçeneğe inanamadı; bu tek kelimeyle olanaksızdı.</p>

  <p>Koridorun ucunda bir öğretici makine bir grup çocuğa söylev veriyordu; ses uzaktan metalik bir tonda yankılanarak geliyordu.</p>

  <p>Jack dinlemek için kendini zorladı.</p>

  <p>"Gabıl gabıl," diyordu çocuklara.</p>

  <p>Gözlerini kapadı. Jack, biliyordu ve farkındaydı ki kendi ruhu, kendi algıları onu yanlış bilgilendirmiyordu; bunlar oluyordu, gördüğü, duyduğu şeyler oluyordu.</p>

  <p>Manfred Steiner'ın varlığı Devlet Okulu'nun yapısını istila etmiş, en derinlerine kadar sızıp nüfuz etmişti.</p>
</body>
</html>