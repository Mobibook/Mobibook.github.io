<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h2 class="block_10" lang="tr" id="toc_id_15">RACHEL</h2>
	<p class="block_6"> </p>
	<p class="block_6"> </p>
	<p class="block_11" lang="tr">23 Temmuz 2013 Salı</p>
	<p class="block_11" lang="tr">Sabah</p>
	<p class="block_6"> </p>
	<p class="block_7" lang="tr">UYANDIĞIMDA ne hissettiğimi idrak edebilmem için bir süre geçmesi gerekti. Neşeli telaşımı yavaşlatan bir şey vardı: Adsız bir korku. Gerçeği bulmaya çok yaklaştığımızı biliyordum. Ama gerçeğin korkunç olacağı hissini içimden atamıyordum.</p>
	<p class="block_7"><span lang="tr" class="calibre2">Yatakta</span><span lang="tr" class="calibre2"> oturdum, bilgisayarımın kapağını</span><span lang="tr" class="calibre2"> açıp sabırsızlıkla çalışmasını bekledim, sonra internete girdim. Bütün bu süreç hiç bitmeyecek gibi gelmişti. Cathy</span><span lang="tr" class="calibre2">’</span><span lang="tr" class="calibre2">nin evdeki hareketlerini, kahvaltı tabağını yıkayışını, dişlerini fırçalamak için üst kata koşuşunu duydum. Bir süre odamın kapısında oyalandı. Çalmak üzere elini kaldırdığını hayal edebiliyordum. Fikrini değiştirip merdivenlerden aşağı koştu.</span></p>
	<p class="block_7"><span lang="tr" class="calibre2">BBC</span><span lang="tr" class="calibre2">’</span><span lang="tr" class="calibre2">nin haber sayfası açıldı. Başlık, yardımların kesilmesiyle ilgiliydi, ikinci haber ise bir başka 1970</span><span lang="tr" class="calibre2">’</span><span lang="tr" class="calibre2">li yılların televizyon yıldızının pedofiliyle suçlandığını yazıyordu. Megan ya da Kamal</span><span lang="tr" class="calibre2">’</span><span lang="tr" class="calibre2">a dair hiçbir şey yoktu. Polisin bir şüphelinin suçunu yalnızca yirmi dört saat içinde sabitlemesi gerektiğini biliyordum ve artık süreleri dolmuştu. Gerçi bazı durumlarda şüpheliyi fazladan on iki saat daha tutabilirlerdi.</span></p>
	<p class="block_7"><span lang="tr" class="calibre2">Bütün bunları, dün bütün günümü araştırma yaparak geçirdiğim için biliyordum. Scott</span><span lang="tr" class="calibre2">’</span><span lang="tr" class="calibre2">ın evinden çıktıktan sonra buraya dönmüş, televizyonu açmış ve günün büyük bir kısmını haberleri izleyip internetten haber okuyarak geçirmiştim. Beklemedeydim.</span></p>
	<p class="block_7"><span lang="tr" class="calibre2">Öğlen olduğunda polis şüpheliyi açıklamıştı. Haberlerde </span><span lang="tr" class="calibre2">“</span><span lang="tr" class="calibre2">Dr. Abdic</span><span lang="tr" class="calibre2">’</span><span lang="tr" class="calibre2">in evinde ve arabasında kanıtlar bulunduğundan</span><span lang="tr" class="calibre2">”</span><span lang="tr" class="calibre2"> bahsediliyordu ama bu kanıtların ne olduğuna dair bir açıklama yapılmamıştı. Acaba kan mıydı? Henüz bulunamayan cep telefonu muydu? Giysileri, çantası, diş fırçası mıydı? Kamal</span><span lang="tr" class="calibre2">’</span><span lang="tr" class="calibre2">ın esmer, yakışıklı suratının yer aldığı fotoğrafları yakın çekimle gösterip duruyorlardı. Kullandıkları fotoğraf vesikalık değil, samimi bir fotoğraftı: Bir yerlerde tatildeydi, pek gülümsüyor sayılmazdı. Katil olamayacak kadar uysal ve yakışıklıydı ama görünüşler yanıltıcı olabiliyordu. Ted Bundy</span><span lang="tr" class="calibre2">’</span><span lang="tr" class="calibre2">nin de Cary Grant</span><span lang="tr" class="calibre2">’</span><span lang="tr" class="calibre2">e benzediğini söylerlerdi.</span></p>
	<p class="block_7"><span lang="tr" class="calibre2">Gün boyunca daha fazla haberin çıkmasını, suçlamaların kamuoyunun önünde yapılmasını bekledim: kaçırma, saldırı ya da da kötüsü. Nerede olduğunu, nerede tutulduğunu öğrenmeyi bekledim. Blenheim Caddesi</span><span lang="tr" class="calibre2">’</span><span lang="tr" class="calibre2">nin, istasyonun ve Scott</span><span lang="tr" class="calibre2">’</span><span lang="tr" class="calibre2">ın ön kapısının fotoğraflarını gösterdiler. Yorumcular, bir haftadan fazla bir süredir Megan</span><span lang="tr" class="calibre2">’</span><span lang="tr" class="calibre2">ın ne telefonunun ne de banka kartlarının kullanılmamasının olası anlamları üzerine düşünüyorlardı.</span></p>
	<p class="block_7"><span lang="tr" class="calibre2">Tom birden fazla kez aramıştı. Açmadım. Ne istediğini biliyordum. Dün sabah neden Scott Hipwell</span><span lang="tr" class="calibre2">’</span><span lang="tr" class="calibre2">in evine gittiğimi sormak istiyordu. Merak etsin dursun. Onunla bir ilgisi yoktu. Dünya onun etrafında dönmüyordu. Zaten karısının emriyle aradığını düşünüyordum. O kadına herhangi bir açıklama borçlu değildim.</span></p>
	<p class="block_7"><span lang="tr" class="calibre2">Bekledim, bekledim, hala herhangi bir suçlama yoktu. Onun yerine Megan</span><span lang="tr" class="calibre2">’</span><span lang="tr" class="calibre2">ın sırlarını ve sorunlarını dinleyen, onun güvenini kazandıkt</span><span lang="tr" class="calibre2">an sonra bunu kullanan, onu baş</span><span lang="tr" class="calibre2">tan çıkardıktan sonra da kim bilir neler yapan güvenilir akıl sağlığı uzmanı Kamal hakkında daha çok şey duyduk.</span></p>
	<p class="block_7"><span lang="tr" class="calibre2">Bosnalı bir Müslüman olduğunu, Balkanlardaki çatışmalardan sağ kurtulup, on beş yaşındayken mülteci olarak Birleşik Krallık</span><span lang="tr" class="calibre2">’</span><span lang="tr" class="calibre2">a geldiğini öğrendim. Şiddete yabancı değildi, </span><span lang="tr" class="calibre2">babasını ve iki ağabeyini Srebrenitsa</span><span lang="tr" class="calibre2">’</span><span lang="tr" class="calibre2">da kaybetmişti. Aile içi şiddet sabıkası da vardı. Kamal hakkında bir şeyler öğrendikçe haklı olduğumu anlıyordum. Polise ondan bahsetmekte haklıydım, Scott ile iletişime geçmekte haklıydım.</span></p>
	<p class="block_7" lang="tr">Kalkıp sabahlığıma sarındım, hızla merdivenlerden inip televizyonu açtım. Bugün bir yere gitme niyetinde değildim. Cathy beklenmedik bir şekilde eve gelirse ona hasta olduğumu söylerdim. Kendime bir fincan kahve yapıp televizyonun önüne oturdum ve beklemeye başladım.</p>
	<p class="block_6"> </p>
	<p class="block_11" lang="tr">Akşam</p>
	<p class="block_6"> </p>
	<p class="block_7" lang="tr">Saat üç civarı sıkıldım. Yardımlar ve yetmişlerin televizyon pedofilleri hakkında bir şeyler duymaktan bıkmıştım. Megan hakkında, Kamal hakkında hiçbir şey öğrenememek beni öfkelendirmişti. Büfeye gidip iki şişe beyaz şarap aldım.</p>
	<p class="block_7"><span lang="tr" class="calibre2">İlk şişenin neredeyse dibine gelmişken nihayet bir şey oldu. Haberlerde yarısı inşa edilmiş (ya da yarısı yıkılmış) bir binadan uzaktaki patlamalar, sallanan bir kamera çekimiyle kaydedilmişti. Suriye, Mısır ya da Sudan mıydı acaba? Sesini kıstım, pek dikkatimi çekmemişti. Sonra onu gördüm: Ekrandan geçen altyazı, devletin yasal yardım kesintileriyle ilgili bir meydan okumayla karşı karşıya olduğunu, Fernando Torres</span><span lang="tr" class="calibre2">’</span><span lang="tr" class="calibre2">in dört hafta boyunca dizardı kirişi sakatlanması nedeniyle oynayamayacağını ve Megan Hipwell</span><span lang="tr" class="calibre2">’</span><span lang="tr" class="calibre2">in kaybolması olayındaki şüphelinin ceza almadan serbest bırakıldığını söylüyordu.</span></p>
	<p class="block_7" lang="tr">Bardağımı bırakıp uzaktan kumandayı elime aldım ve ses açma düğmesine bastım, bastım, bastım. Bu doğru olamazdı. Sabah haberleri devam ettikçe kan basıncım yükseliyordu ama en sonunda haber sona erdi ve stüdyoya geri döndüler. Spiker:</p>
	<p class="block_7"><span lang="tr" class="calibre2">“</span><span lang="tr" class="calibre2">Dün, Megan Hipwell</span><span lang="tr" class="calibre2">’</span><span lang="tr" class="calibre2">in kaybolmasıyla ilgili olarak yakalanan Kamal Abdic, ceza almadan serbest bırakıldı. Bayan Hipwell</span><span lang="tr" class="calibre2">’</span><span lang="tr" class="calibre2">in </span><span lang="tr" class="calibre2">terapisti</span><span lang="tr" class="calibre2"> olan Abdic dün gözaltına alınmıştı ama bu sabah delil yetersizliğinden serbest bırakıldı,</span><span lang="tr" class="calibre2">”</span><span lang="tr" class="calibre2"> diye konuştu.</span></p>
	<p class="block_7"><span lang="tr" class="calibre2">Bundan sonra söylediklerini duymadım. Orada öylece oturdum, gözlerim buğulanmıştı, kulaklarım gürültüyle çınlıyordu. </span><i lang="tr" class="calibre3">Onu yakalamışlardı, </i><span lang="tr" class="calibre2">diye düşündüm. </span><i lang="tr" class="calibre3">Onu yakalamışlardı ve şimdi serbest bırakmışlar.</i></p>
	<p class="block_7" lang="tr">İlerleyen saatlerde yukarı çıktım. Çok fazla içmiştim ve bilgisayar ekranını düzgün göremiyordum. Her şey çifter, hatta üçer üçer görünüyordu. Tek gözümü elimle kapatınca okuyabiliyordum. Başımı ağrıtmıştı. Cathy evdeydi, bana seslenmişti, ona yatakta ve keyifsiz olduğumu söylemiştim. İçtiğimi biliyordu.</p>
	<p class="block_7"><span lang="tr" class="calibre2">Midem alkolle yıkanmıştı. Kusacak gibiydim. Doğru düşünemiyordum. İçmeye bu kadar erken başlamamalıydım. Hatta hiç başlamamalıydım. Bir saat önce ve birkaç dakika önce yeniden Scott</span><span lang="tr" class="calibre2">’</span><span lang="tr" class="calibre2">ı aramıştım. Bunu da yapmamalıydım. Sadece Kamal</span><span lang="tr" class="calibre2">’</span><span lang="tr" class="calibre2">ın onlara ne yalan söylediğini öğrenmek istiyordum. Hangi yalana inanacak kadar aptallardı? Polis her şeyi berbat etmişti. Geri </span><span lang="tr" class="calibre2">zekalılar</span><span lang="tr" class="calibre2">. O Riley denen kadının hatasıydı. Bundan emindim.</span></p>
	<p class="block_7"><span lang="tr" class="calibre2">Gazetelerin bir yardımı olmamıştı. Şimdi de aile içi şiddetten sabıkalı olmadığından söz ediyorlardı. Hataymış. </span><i lang="tr" class="calibre3">Onu </i><span lang="tr" class="calibre2">kurban gibi gösteriyorlardı.</span></p>
	<p class="block_7" lang="tr">Artık içmek istemiyordum. Şarabın kalanını lavaboya dökmem gerektiğini biliyordum, yoksa sabah hala şişede olacaktı ve kalkar kalkmaz içecektim. Bir kez başlayınca da devam etmek isteyecektim. Lavaboya dökmem gerekiyordu ama dökmeyecektim. Sabahleyin yapmak için sabırsızlanıyordum.</p>
	<p class="block_7"><span lang="tr" class="calibre2">Karanlıktı ve birinin ona seslendiğini duyabiliyordum. Ses önce kısıktı, sonra yükseldi. Öfkeli, çaresiz ve Megan</span><span lang="tr" class="calibre2">’</span><span lang="tr" class="calibre2">ın adını haykırıyordu. Bu Scott</span><span lang="tr" class="calibre2">’</span><span lang="tr" class="calibre2">tı. Onunla mutsuzdu. Onu yeniden, yeniden aramıştı. Galiba bir rüyaydı. Yakalayıp tutunmaya çalıştım ama ne kadar çabalarsam o kadar silinip gitti.</span></p>
	<p class="block_6"> </p>
	<p class="block_11" lang="tr">24 Temmuz 2013 Çarşamba</p>
	<p class="block_11" lang="tr">Sabah</p>
	<p class="block_6"> </p>
	<p class="block_7" lang="tr">Kapımın hafifçe çalmasına uyandım. Pencereye yağmur vuruyordu; saat sekizi geçmişti ama dışarısı hala karanlıktı. Cathy kapıyı nazikçe iterek açtı ve odaya baktı.</p>
	<p class="block_7"><span lang="tr" class="calibre2">“</span><span lang="tr" class="calibre2">Rachel? İyi misin?</span><span lang="tr" class="calibre2">”</span><span lang="tr" class="calibre2"> Yatağımın yanındaki şişeyi görünce omuzları düştü. </span><span lang="tr" class="calibre2">“</span><span lang="tr" class="calibre2">Ah, Rachel.</span><span lang="tr" class="calibre2">”</span><span lang="tr" class="calibre2"> Yatağıma yaklaşıp şişeyi aldı. Hiçbir şey söyleyemeyecek kadar utanmıştım. </span><span lang="tr" class="calibre2">“</span><span lang="tr" class="calibre2">İşe gitmeyecek misin?</span><span lang="tr" class="calibre2">”</span><span lang="tr" class="calibre2"> diye sordu. </span><span lang="tr" class="calibre2">“</span><span lang="tr" class="calibre2">Dün gittin mi?</span><span lang="tr" class="calibre2">”</span></p>
	<p class="block_7"><span lang="tr" class="calibre2">Cevap vermemi beklemeden arkasına dönüp, </span><span lang="tr" class="calibre2">“</span><span lang="tr" class="calibre2">Böyle devam edersen en sonunda işinden olacaksın,</span><span lang="tr" class="calibre2">”</span><span lang="tr" class="calibre2"> diyerek odadan çıktı.</span></p>
	<p class="block_7"><span lang="tr" class="calibre2">Hemen şu anda söylemem gerekirdi, bana zaten kızgındı. Arkasından gidip ona anlatmalıydım. Aylar önce, bir müşteriyle yediğim üç saatlik öğle yemeğinde körkütük sarhoş olup yemek boyunca çok kaba ve profesyonellikten uzak davrandığımdan dolayı firmanın işi kaybetmesine yol açtığım için zaten kovulmuştum. Gözlerimi kapadığımda, o yemeğin sonunu, ceketimi verirken garsonun yüz ifadesini, yalpalayarak ofise girdiğimde insanların bakışlarını hala hatırlayabiliyordum. Martin Miles beni kenara çekip, </span><i lang="tr" class="calibre3">Bence şimdi eve gitsen iyi olacak Rachel, </i><span lang="tr" class="calibre2">demişti.</span></p>
	<p class="block_7" lang="tr">Gök gürledi ve şimşek çaktı. Yatakta dikildim. Dün gece düşündüğüm şey neydi? Küçük siyah defterimi kontrol ettim ama dün öğlenden beri hiçbir şey yazmamıştım: Kamal hakkında notlar -yaşı, etnik kökeni, aile içi şiddet sabıkası vardı. Bir kalem alıp sonuncusunu listeden sildim.</p>
	<p class="block_7"><span lang="tr" class="calibre2">Aşağı inip kendime bir fincan kahve yaptım ve televizyonu açtım. Sky News</span><span lang="tr" class="calibre2">’</span><span lang="tr" class="calibre2">ta, dün gece polisin düzenlediği basın toplantısından kesitler gösteriliyordu. Dedektif Gaskill de oradaydı. Solgun, zayıf ve azarlanmış gibi görünüyordu. Korkuyor gibiydi. Kamal</span><span lang="tr" class="calibre2">’</span><span lang="tr" class="calibre2">ın adından hiç bahsetmeden bir şüphelinin gözaltına alınıp sorgulandığından ama salıverildiğinden ve soruşturmanın devam ettiğinden bahsetti. Kameralar ondan, omuzla</span><span lang="tr" class="calibre2">rı</span><span lang="tr" class="calibre2"> çökmüş ve huzursuz oturup gözlerini kamera ışığına bakarken kırpıştıran Scott</span><span lang="tr" class="calibre2">’</span><span lang="tr" class="calibre2">a döndü. Yüzünde acının izleri vardı. Onu görünce içim acıdı. Usulca konuşuyordu ve gözlerini yere indirmişti. Umut etmekten vazgeçmediğini, polis ne söylerse söylesin, yine de Megan</span><span lang="tr" class="calibre2">’</span><span lang="tr" class="calibre2">ın eve geleceği fikrine tutunduğunu anlatıyordu.</span></p>
	<p class="block_7" lang="tr">Sözcükler bomboş ve yanlış gibiydi ama gözlerine bakmadan bunun nedenini anlayamazdım. Son günlerde olanlar bir zamanlar sahip olduğu inancı yıkıp geçtiği için eve döneceğine gerçekten inanmıyor muydu, yoksa asla dönmeyeceğini gerçekten biliyor muydu, emin değildim.</p>
	<p class="block_7"><span lang="tr" class="calibre2">O sırada aklıma geldi: Dün gece onu aramıştım. Bir kez mi, iki kez mi? Telefonumu almak için yukarı çıkıp nevresimlerin arasına baktım. Üç cevapsız çağrım vardı: biri Tom</span><span lang="tr" class="calibre2">’</span><span lang="tr" class="calibre2">dan, ikisi de Scott</span><span lang="tr" class="calibre2">’</span><span lang="tr" class="calibre2">tandı. Mesaj yoktu. Tom</span><span lang="tr" class="calibre2">’</span><span lang="tr" class="calibre2">un çağrısı, Scott</span><span lang="tr" class="calibre2">’</span><span lang="tr" class="calibre2">ın ilk çağrısı gibi dün geceye aitti ama daha sonra, gece yarısından hemen önce aramıştı. İkinci çağrısı ise bu sabah, birkaç dakika önceyi işaret ediyordu.</span></p>
	<p class="block_7"><span lang="tr" class="calibre2">Keyfim biraz yerine gelmişti. Bu iyi bir haberdi. Annesinin yaptıklarına, bariz imalarına rağmen </span><i lang="tr" class="calibre3">(Yardımın için çok teşek</i><i lang="tr" class="calibre3">kürler, şimdi kaybol), </i><span lang="tr" class="calibre2">Scott benimle konuşmayı hala istiyordu. Bir an içim Cathy</span><span lang="tr" class="calibre2">’</span><span lang="tr" class="calibre2">ye karşı şefkatle, şarabın kalanını döktüğü için minnetle doldu. Scott için ayık olmalıydım. Düzgün düşünebilmeme ihtiyacı vardı.</span></p>
	<p class="block_7"><span lang="tr" class="calibre2">Duş aldım, giyindim ve bir fincan kahve daha yaptıktan sonra oturma odasına geçtim. Siyah ve küçük not def terimi yanıma alıp Scott</span><span lang="tr" class="calibre2">’</span><span lang="tr" class="calibre2">ı aradım.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bana söylemen gerekirdi,</span><span lang="tr" class="calibre2">”</span><span lang="tr" class="calibre2"> dedi telefonu açar açmaz, </span><span lang="tr" class="calibre2">“</span><span lang="tr" class="calibre2">kim olduğunu.</span><span lang="tr" class="calibre2">”</span><span lang="tr" class="calibre2"> Sesi düz ve soğuktu. Midem küçücük, semsert bir topa dönüştü. Biliyordu. </span><span lang="tr" class="calibre2">“</span><span lang="tr" class="calibre2">Dedektif Riley adamı serbest bıraktıktan sonra benimle konuştu. Megan ile ilişkisi olduğunu reddetmiş. Aralarında bir şeyler olduğunu iddia eden tanık da güvenilmezmiş, öyle söyledi. Alkolikmiş. Muhtemelen akli dengesi bozukmuş. Bana tanığın adını söylemedi ama senden bahsettiğini düşünüyorum?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Ama… </span><span lang="tr" class="calibre2">hayır</span><span lang="tr" class="calibre2">,</span><span lang="tr" class="calibre2">”</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Hayır. Ben… Onları gördüğümde içmiyordum. Sabahın sekiz buçuğuydu.</span><span lang="tr" class="calibre2">”</span><span lang="tr" class="calibre2"> Sanki bunun bir anlamı varmış gibi. </span><span lang="tr" class="calibre2">“</span><span lang="tr" class="calibre2">Üstelik kanıt da bulmuşlar, haberlerde öyle söyledi. Buldukları-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Delil yetersizliği.</span><span lang="tr" class="calibre2">”</span><span lang="tr" class="calibre2"> Telefon kesildi.</span></p>
	<p class="block_6"> </p>
	<p class="block_11" lang="tr">26 Temmuz 2013 Cuma</p>
	<p class="block_11" lang="tr">Sabah</p>
	<p class="block_6"> </p>
	<p class="block_7" lang="tr">Artık hayali ofisime gitmiyordum. Numara yapmayı bırakmıştım. Yataktan çıkmakla hiç uğraşamazdım. Galiba dişlerimi en son çarşamba fırçalamıştım. Kimseyi kandıramadığımdan çok emin olsam da hala hasta numarası yapıyordum.</p>
	<p class="block_7"><span lang="tr" class="calibre2">Kalkıp, giyinip, trene binip, Londra</span><span lang="tr" class="calibre2">’</span><span lang="tr" class="calibre2">ya gidip sokaklarda dolanacak gücüm yoktu. Güneş tepedeyken epey zor, yağmur yağarken de imkânsızdı. Bugün soğuk, şiddetli, aralıksız sağanağın üçüncü günüydü.</span></p>
	<p class="block_7" lang="tr">Uyumakta zorlanıyordum ve bunun tek nedeni artık alkol değil, kâbuslardı. Bir yerlerde tıkılıp kalmıştım ve birinin geldiğini biliyordum. Dışarı çıkmanın bir yolu olduğunu biliyordum, daha önce görmüştüm ama oraya dönemiyordum. Adam beni yakaladığında çığlık atamadım. Denedim -ciğerlerime nefes çekip üflemeye çalıştım- ama ses yerine yalnızca nefessizlikten ölen biri gibi nefes alış verişler duyuldu.</p>
	<p class="block_7"><span lang="tr" class="calibre2">Bazen kâbuslarımda kendimi Blenheim Caddesi</span><span lang="tr" class="calibre2">’</span><span lang="tr" class="calibre2">ndeki altgeçitte buluyordum. Dönüş yolu kapalı oluyordu ve ilerleyemiyordum. Orada bir şey vardı: Beni bekleyen biriydi bu. Sonra dehşet içinde uyanıyordum.</span></p>
	<p class="block_7" lang="tr">Onu asla bulamayacaklardı. Geçen her gün, her saat bundan daha da emin oluyordum. O haberlerdeki isimlerden biri olacaktı: kayıp, aranıyor, cesedi bulunamadı. Scott da adalete ya da huzura asla kavuşamayacaktı. Matemini tutacağı bir bedene kavuşamayacaktı; ona ne olduğunu asla öğrenemeyecekti. Bir son, bir karar olmayacaktı. Uyanık bir şekilde yatmış, bunları düşünüyordum. Canım acıyordu. Bundan daha büyük bir keder olamazdı. Hiçbir şey, sonsuza kadar bilmeyecek olmak kadar acı veremezdi.</p>
	<p class="block_7"><span lang="tr" class="calibre2">Ona yazmıştım. Sorunumu kabul edip kontrol altına aldığımı, yardım aradığımı söyleyerek yeniden yalan söylemiştim. Akli dengemin yerinde olduğunu ekledim. Bunun artık doğru olup olmadığını bilmiyordum. Gördüklerimden çok emin olduğumu, gördüğüm sırada ayık olduğumu anlattım. En azından burası doğruydu. Cevap vermemişti. Vermesini de beklemiyordum. Onunla ilişkim kesilmiş, ondan uzaklaştırılmıştım. Ona söylemek istediklerimi asla söyleyemeyecektim. Yazamazdım da, inandırıcı olmazdı. Onlara Kamal</span><span lang="tr" class="calibre2">’</span><span lang="tr" class="calibre2">ı </span><span lang="tr" class="calibre2">gösterip, </span><i lang="tr" class="calibre3">bakın, işte orada, </i><span lang="tr" class="calibre2">demek yetmediği için çok üzgün olduğumu bilmesini istiyordum. Bir şey görmüş olmalıydım. O cumartesi gecesi gözlerimi açmış olmalıydım.</span></p>
	<p class="block_6"> </p>
	<p class="block_11" lang="tr">Akşam</p>
	<p class="block_6"> </p>
	<p class="block_7"><span lang="tr" class="calibre2">Sırılsıklam olmuştum, donuyordum, parmak uçlarım beyazlaşıp buruşmuştu, başım beş buçuk civarı vuran akşamdan kalmalığım yüzünden zonkluyordu. İçmeye öğleden önce başladığıma göre bu halim çok normaldi. Bir şişe daha almak için dışarı çıktığım sırada ATM</span><span lang="tr" class="calibre2">’</span><span lang="tr" class="calibre2">nin bozgununa uğradım ve çok önceden gördüğüm cevabı aldım: </span><i lang="tr" class="calibre3">Hesabınızda yeteri kadar para yok.</i></p>
	<p class="block_7"><span lang="tr" class="calibre2">Yürümeye başladım. Yaklaşık bir saat, sağanağın altında amaçsızca yürüdüm. Ashbury</span><span lang="tr" class="calibre2">’</span><span lang="tr" class="calibre2">nin yayalaştırılmış merkezi sadece bana aitti. Yürüyüşün bir yerinde bir şeyler yapmam gerektiğine karar vermiştim. Yetersizliğimi telafi etmeliydim. Islak ve artık neredeyse ayıktım. Tom</span><span lang="tr" class="calibre2">’</span><span lang="tr" class="calibre2">u arayacaktım. O cumartesi gecesi ne yaptığımı, ne söylediğimi bilmek istemiyordum ama bunu öğrenmem gerekiyordu. Bir şeyleri değiştirebilirdi. Nedense kaçırdığım hayati bir şeyler olduğundan emindim. Belki yalnızca kendimi kandırıyor, kendime değersiz olmadığımı kanıtlamak için başka bir girişimde bulunuyordum. Ama belki de doğruydu.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Sana pazartesiden beri ulaşmaya çalışıyorum,</span><span lang="tr" class="calibre2">”</span><span lang="tr" class="calibre2"> dedi Tom, telefona cevap verdiğinde. </span><span lang="tr" class="calibre2">“</span><span lang="tr" class="calibre2">Ofisini aradım,</span><span lang="tr" class="calibre2">”</span><span lang="tr" class="calibre2"> diye ekledi ve sustu.</span></p>
	<p class="block_7"><span lang="tr" class="calibre2">Yine köşeye sıkışmış ve utanç içindeydim. </span><span lang="tr" class="calibre2">“</span><span lang="tr" class="calibre2">Seninle konuşmam gerek,</span><span lang="tr" class="calibre2">”</span><span lang="tr" class="calibre2"> dedim, </span><span lang="tr" class="calibre2">“</span><span lang="tr" class="calibre2">cumartesi gecesiyle ilgili. O cumartesi gecesiyle.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Neden bahsediyorsun sen? </span><i lang="tr" class="calibre3">Benim seninle </i><span lang="tr" class="calibre2">pazartesi hakkında konuşmam gerek, Rachel. Scott Hipwell</span><span lang="tr" class="calibre2">’</span><span lang="tr" class="calibre2">in evinde ne halt ediyordun?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">O önemli değil, Tom-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Evet, çok da önemli. Orada ne işin vardı? Farkında değil misin, o belki de… Yani, bilmiyoruz değil mi? Ona bir şey yapmış olabilir. Olamaz mı? Karısına?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Karısına hiçbir şey yapmadı,</span><span lang="tr" class="calibre2">”</span><span lang="tr" class="calibre2"> dedim, kendimden emin bir şekilde. </span><span lang="tr" class="calibre2">“</span><span lang="tr" class="calibre2">O yapmadı.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Sen nereden bileceksin ki? Rachel, neler oluyor?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Ben sadece… Bana inanman gerek. Seni bu yüzden aramadım. Seninle cumartesi hakkında konuşmam gerek. Bıraktığın mesajla ilgili. Çok öfkeliydin. Anna</span><span lang="tr" class="calibre2">’</span><span lang="tr" class="calibre2">yı korkuttuğumu söylemişsin.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Evet, doğru. Seni sokakta tökezlerken görmüş, ona hakaret etmişsin. Çok korktu. Evie ile olanlardan sonra.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">O… bir şey yaptı mı?</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Ne yaptı mı?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bana?</span><span lang="tr" class="calibre2">”</span></p>
	<p class="block_7"><i lang="tr" class="calibre3">“</i><i lang="tr" class="calibre3">Ne?</i><i lang="tr" class="calibre3">”</i></p>
	<p class="block_7"><span lang="tr" class="calibre2">“</span><span lang="tr" class="calibre2">Bir kesiğim vardı, Tom. Başımda. Kanıyordu.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Sen Anna</span><span lang="tr" class="calibre2">’</span><span lang="tr" class="calibre2">yı sana saldırmakla mı suçluyorsun?</span><span lang="tr" class="calibre2">”</span><span lang="tr" class="calibre2"> Bağırmaya başlamış, öfkeden deliye dönmüştü. </span><span lang="tr" class="calibre2">“</span><span lang="tr" class="calibre2">Cidden, Rachel. Artık yeter! Anna</span><span lang="tr" class="calibre2">’</span><span lang="tr" class="calibre2">yı -birden fazla kez- seni polise şikâyet etmemesi için ikna ettim ama bu şekilde devam edersen, bizi rahatsız edip kafandan hikâyeler uydurursan-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Onu hiçbir şeyle suçlamıyorum, Tom. Yalnızca olanları anlamaya çalışıyorum. Ben-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Hatırlamıyorsun! Tabii ya. Rachel hatırlamaz.</span><span lang="tr" class="calibre2">”</span><span lang="tr" class="calibre2"> Yorgun bir tavırla iç çekti. </span><span lang="tr" class="calibre2">“</span><span lang="tr" class="calibre2">Bak. Anna seni görmüş. Sarhoş ve saldırganmışsın. Eve geldiğinde bana üzüldüğünü anlattı, ben de çıkıp seni aramaya başladım. Sokaktaydın. Galiba düşmüştün. Çok mutsuzdun. Elini kesmiştin.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Ben kesmed-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">O zaman elinde kan vardı. Nasıl olduğunu ben bilmiyorum. Seni eve götüreceğimi söyledim ama beni dinlemedin. Kontrolden çıkmıştın, saçmalayıp duruyordun. Basıp gittin, ben de arabayı almaya gittim ama döndüğümde ortada yoktun. İstasyona doğru ilerledimse de seni göremedim. Biraz etrafta dolandım, Anna bir yerlerde olmandan, geri dönmenden ve eve girmeye çalışmandan korkuyordu. Ben de düşersin ya da başın belaya girer diye endişelendim… Ashbury</span><span lang="tr" class="calibre2">’</span><span lang="tr" class="calibre2">ye doğru yol aldım. Zili çaldım ama evde değildin. Seni birkaç kez aradım. Mesaj bıraktım. Ve evet, çok kızmıştım. O noktadan sonra çileden çıktım.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Özür dilerim, </span><span lang="tr" class="calibre2">Tom</span><span lang="tr" class="calibre2">,</span><span lang="tr" class="calibre2">’’</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Gerçekten özür dilerim.</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Tamam,</span><span lang="tr" class="calibre2">”</span><span lang="tr" class="calibre2"> dedi. </span><span lang="tr" class="calibre2">“</span><span lang="tr" class="calibre2">Sen zaten hep özür dilersin.</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Anna</span><span lang="tr" class="calibre2">’</span><span lang="tr" class="calibre2">ya bağırdığımı söyledin,</span><span lang="tr" class="calibre2">”</span><span lang="tr" class="calibre2"> dedim, bu fikre tutunarak. </span><span lang="tr" class="calibre2">“</span><span lang="tr" class="calibre2">Ona ne söyledim?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bilmiyorum,</span><span lang="tr" class="calibre2">”</span><span lang="tr" class="calibre2"> diye tersledi. </span><span lang="tr" class="calibre2">“</span><span lang="tr" class="calibre2">Gidip onu getirmemi ister misin? Belki bu konuda onunla konuşmak istersin?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“Tom</span><span lang="tr" class="calibre2">…</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bak, gerçekten, bunun artık ne önemi var?</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">O gece Megan Hipwell</span><span lang="tr" class="calibre2">’</span><span lang="tr" class="calibre2">i gördün mü?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Hayır.</span><span lang="tr" class="calibre2">”</span><span lang="tr" class="calibre2"> Şimdi endişelenmiş gibiydi. </span><span lang="tr" class="calibre2">“</span><span lang="tr" class="calibre2">Neden? Sen gördün mü? Sen bir şey yapmadın değil mi?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Hayır, tabii ki yapmadım.</span><span lang="tr" class="calibre2">”</span></p>
	<p class="block_7"><span lang="tr" class="calibre2">Bir an sustu. </span><span lang="tr" class="calibre2">“</span><span lang="tr" class="calibre2">O zaman neden soruyorsun ki? Rachel, bir şey biliyorsan…</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Hiçbir şey bildiğim yok, dedim. </span><span lang="tr" class="calibre2">“</span><span lang="tr" class="calibre2">Ben hiçbir şey görmedim.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Pazartesi neden Hipwell</span><span lang="tr" class="calibre2">’</span><span lang="tr" class="calibre2">lerin evindeydin? Lütfen söyle, böylece Anna</span><span lang="tr" class="calibre2">’</span><span lang="tr" class="calibre2">nın içini rahatlatabilirim. Çok endişelendi.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Ona söylemem gereken bir şey vardı. Yararının dokunacağına inandığım bir şey.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Onu görmedin ama yararının dokunacağına inandığın bir şey vardı, öyle mi?</span><span lang="tr" class="calibre2">”</span></p>
	<p class="block_7"><span lang="tr" class="calibre2">Bir an tereddüt ettim. Ona ne kadarını anlatmam gerekiyordu, yoksa yalnızca Scott</span><span lang="tr" class="calibre2">’</span><span lang="tr" class="calibre2">a mı saklamalıydım, bilmiyordum. </span><span lang="tr" class="calibre2">“</span><span lang="tr" class="calibre2">Megan hakkında,</span><span lang="tr" class="calibre2">”</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Bir ilişkisi vardı.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Dur, sen onu tanıyor muydun?</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Çok az,</span><span lang="tr" class="calibre2">”</span><span lang="tr" class="calibre2"> dedim.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Nasıl?</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Galerisinden.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Ah,</span><span lang="tr" class="calibre2">”</span><span lang="tr" class="calibre2"> dedi. </span><span lang="tr" class="calibre2">“</span><span lang="tr" class="calibre2">Peki</span><span lang="tr" class="calibre2"> adam kimmiş?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Terapisti,</span><span lang="tr" class="calibre2">”</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Kamal Abdic. Onları birlikte gördüm.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Gerçekten mi? Yakaladıkları herif mi? Serbest bıraktıklarını sanıyordum.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bıraktılar. Ve bu benim hatam çünkü ben güvenilmez bir tanığım.</span><span lang="tr" class="calibre2">”</span></p>
	<p class="block_7"><span lang="tr" class="calibre2">Tom</span><span lang="tr" class="calibre2"> güldü. Yumuşak ve dostaneydi. Benimle dalga geçmiyordu. </span><span lang="tr" class="calibre2">“</span><span lang="tr" class="calibre2">Rachel, saçmalama. Sen bunları anlatarak doğru bir şey yaptın. Sorunun sen olmadığından eminim.</span><span lang="tr" class="calibre2">”</span><span lang="tr" class="calibre2"> Arkada, çocuğun bir şeyler gevelediğini duyabiliyordum. </span><span lang="tr" class="calibre2">Tom</span><span lang="tr" class="calibre2"> telefonu uzaklaştırıp bir şeyler söyledi ama anlamadım. </span><span lang="tr" class="calibre2">“</span><span lang="tr" class="calibre2">Kapatmam gerek,</span><span lang="tr" class="calibre2">”</span><span lang="tr" class="calibre2"> dedi. Onu telefonu bırakıp küçük kızını kucağına alarak öpücüklere boğarken, karısına sarılırken hayal edebiliyordum. Kalbimdeki hançer döndü, döndü, döndü, durdu.</span></p>
	<p class="block_6"> </p>
	<p class="block_11" lang="tr">29 Temmuz 2013 Pazartesi</p>
	<p class="block_11" lang="tr">Sabah</p>
	<p class="block_6"> </p>
	<p class="block_7"><span lang="tr" class="calibre2">Saat 08.07</span><span lang="tr" class="calibre2">’</span><span lang="tr" class="calibre2">ydi ve trendeydim. Hayali ofisime gidiyordum. Cathy bütün hafta sonu Damien ile birlikteydi ve onu dün gece gördüğümde beni azarlama fırsatını vermedim. Hemen davranışım için özür dilemeye başladım ve gerçekten berbat hissettiğim ama kendime geldiğimi, yeni bir </span><span lang="tr" class="calibre2">sayfa açtığımı söyledim. Özürlerimi kabul etti ya da etmiş gibi yaptı. Sarıldı. Nezaketi apaçıktı.</span></p>
	<p class="block_7"><span lang="tr" class="calibre2">Megan artık haberlerde neredeyse hiç yoktu. </span><i lang="tr" class="calibre3">The Sunday Times</i><i lang="tr" class="calibre3">’</i><i lang="tr" class="calibre3">ta, </i><span lang="tr" class="calibre2">Kraliyet Savcılık Servisi</span><span lang="tr" class="calibre2">’</span><span lang="tr" class="calibre2">nden, bunun </span><span lang="tr" class="calibre2">“</span><span lang="tr" class="calibre2">polisin yetersiz ya da hatalı kanıt üzerinden acele bir yakalama kararı çıkardığı davalardan biri</span><span lang="tr" class="calibre2">”</span><span lang="tr" class="calibre2"> olduğunu söyleyen adsız bir kaynak, davaya atıfta bulunarak polisin yeteneksizliğinden bahsediyordu.</span></p>
	<p class="block_7" lang="tr">Işığa geliyorduk. Tanıdık gıcırtıyı ve sarsıntıyı hissettim. Tren yavaşladığında başımı kaldırdım, çünkü bunu yapmalıydım, çünkü yapmadan edemezdim ama artık görecek hiçbir şey yoktu. Kapılar ve perdeler kapalıydı. Sicim gibi yağan yağmur ve bahçenin dibinde göl olmuş çamurlu su dışında görünen hiçbir şey yoktu.</p>
	<p class="block_7"><span lang="tr" class="calibre2">Bir hevesle trenden Witney</span><span lang="tr" class="calibre2">’</span><span lang="tr" class="calibre2">de indim. Tom bana yardım edememişti ama belki diğer adam edebilirdi. Kızıl saçlı adam. İnen yolcuların peronda gözden kaybolmalarını bekledikten sonra üstü kapalı tek banka oturdum. Şansım yaver gidebilirdi. Onu trene binerken görebilirdim. Takip edebilir, onunla konuşabilirdim. Yapacak bir tek bu kalmıştı, zarımı son kez atacaktım. Eğer işe yaramazsa boş verecektim. Boş vermem gerekiyordu.</span></p>
	<p class="block_7" lang="tr">Yarım saat geçti. Merdivenlerdeki ayak seslerini her duyduğumda kalbim deli gibi çarpıyordu. Yüksek topuk şıkırtısını her duyduğumda, tüylerim diken diken oluyordu. Eğer Anna beni burada görürse, başım belaya girerdi. Tom beni uyarmıştı. Onu polise gitmemesi için ikna etmişti ama ben böyle devam edersem…</p>
	<p class="block_7"><span lang="tr" class="calibre2">Dokuzu çeyrek geçiyordu. İşe çok geç başlamıyorsa onu kaçırdım demekti. Yağmur artmıştı ve Londra</span><span lang="tr" class="calibre2">’</span><span lang="tr" class="calibre2">da amaçsız bir gün daha geçiremezdim. Tek param, Cathy</span><span lang="tr" class="calibre2">’</span><span lang="tr" class="calibre2">den ödünç aldığım onluktu ve annemden borç para isteyecek cesareti toplayana kadar da onu harcamamam gerekiyordu. Merdivenlerden indim, altgeçitten geçip peronun öteki tarafına vardım. Ashbury</span><span lang="tr" class="calibre2">’</span><span lang="tr" class="calibre2">ye dönmeye niyetlenmiştim. Tam o sırada istasyon girişinin karşısındaki gazeteciden hızla çıkan Scott</span><span lang="tr" class="calibre2">’</span><span lang="tr" class="calibre2">ı gördüm. Montunu yüzüne kadar çekmişti.</span></p>
	<p class="block_7" lang="tr">Arkasından koşup köşede yakaladım. Altgeçidin tam karşısındaydık. Kolunu tutunca şaşkınlık içinde arkasına döndü.</p>
	<p class="block_7"><span lang="tr" class="calibre2">“</span><span lang="tr" class="calibre2">Lütfen,</span><span lang="tr" class="calibre2">”</span><span lang="tr" class="calibre2"> dedim, </span><span lang="tr" class="calibre2">“</span><span lang="tr" class="calibre2">seninle konuşabilir miyim?</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Tanrım,</span><span lang="tr" class="calibre2">”</span><span lang="tr" class="calibre2"> diye çıkıştı. </span><span lang="tr" class="calibre2">“</span><span lang="tr" class="calibre2">Benden ne istiyorsun?</span><span lang="tr" class="calibre2">”</span></p>
	<p class="block_7"><span lang="tr" class="calibre2">Ellerimi kaldırarak geri adım attım. </span><span lang="tr" class="calibre2">“</span><span lang="tr" class="calibre2">Üzgünüm,</span><span lang="tr" class="calibre2">”</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Üzgünüm. Sadece özür dilemek, açıklamak istemiştim…</span><span lang="tr" class="calibre2">”</span><span lang="tr" class="calibre2"> Sağanak iyice bastırmıştı. Sokakta yalnız biz vardık ve sırılsıklam olmuştuk. Scott gülmeye başladı. Ellerini havaya kaldırıp kahkaha attı. </span><span lang="tr" class="calibre2">“</span><span lang="tr" class="calibre2">Eve gel,</span><span lang="tr" class="calibre2">”</span><span lang="tr" class="calibre2"> dedi. </span><span lang="tr" class="calibre2">“</span><span lang="tr" class="calibre2">Burada boğulacağız.</span><span lang="tr" class="calibre2">”</span></p>
	<p class="block_7" lang="tr">Su ısıtıcısı kaynarken Scott da bana havlu getirmek için yukarı çıktı. Ev geçen haftakinden daha pisti, dezenfektan kokusunun yerini daha topraklı bir şey almıştı. Oturma odasının köşesinde bir yığın gazete duruyordu; sehpada ve şömine rafında pis fincanlar vardı.</p>
	<p class="block_7"><span lang="tr" class="calibre2">Scott gelip havluyu uzattı. </span><span lang="tr" class="calibre2">“</span><span lang="tr" class="calibre2">Çok dağınık, biliyorum. Annem sürekli arkamdan temizlik yaparak beni delirtiyordu. Biraz tartıştık. Birkaç gündür ortalıklarda yok.</span><span lang="tr" class="calibre2">”</span><span lang="tr" class="calibre2"> Cep telefonu çalmaya başladı, bakıp cebine geri koydu. </span><span lang="tr" class="calibre2">“</span><span lang="tr" class="calibre2">Tam da lafının üstüne aradı. Hiç vazgeçmiyor.</span><span lang="tr" class="calibre2">”</span></p>
	<p class="block_7"><span lang="tr" class="calibre2">Mutfağa doğru arkasından gittim. </span><span lang="tr" class="calibre2">“</span><span lang="tr" class="calibre2">Olanlar için çok üzgünüm,</span><span lang="tr" class="calibre2">”</span><span lang="tr" class="calibre2"> dedim.</span></p>
	<p class="block_7"><span lang="tr" class="calibre2">Omuzlarını silkti. </span><span lang="tr" class="calibre2">“</span><span lang="tr" class="calibre2">Biliyorum. Senin hatan da değil.</span></p>
	<p class="block_7"><span lang="tr" class="calibre2">Yani, yardımı olabilirdi, eğer sen…</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Ayyaş olmasaydım mı?</span><span lang="tr" class="calibre2">”</span></p>
	<p class="block_7" lang="tr">Sırtı dönüktü, kahveleri boşaltıyordu.</p>
	<p class="block_7"><span lang="tr" class="calibre2">“</span><span lang="tr" class="calibre2">Yani, evet. Ama zaten onu suçlamak için yeterince delilleri yoktu.</span><span lang="tr" class="calibre2">”</span><span lang="tr" class="calibre2"> Fincanı bana uzattı ve masaya oturduk. Büfedeki fotoğraf çerçevelerinden birinin yüzüstü çevrildiğini gördüm. Scott hala konuşuyordu. </span><span lang="tr" class="calibre2">“</span><span lang="tr" class="calibre2">Evinde saç, deri hücresi gibi bir şeyler bulmuşlar ama zaten Megan</span><span lang="tr" class="calibre2">’</span><span lang="tr" class="calibre2">ın oraya </span><span lang="tr" class="calibre2">gittiğini reddetmedi. Yani, başta reddetti ama sonradan oraya gittiğini kabul etti.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Neden yalan söylemiş ki?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bilmiyorum. Megan</span><span lang="tr" class="calibre2">’</span><span lang="tr" class="calibre2">ın evine iki kez, sadece konuşmak için geldiğini söyledi. Ne hakkında olduğunu söylemedi, doktor-hasta gizliliğinden ötürü. Saç ve deri hücreleri aşağı katta bulunmuş. Yatak odasında hiçbir şey yokmuş. İlişkileri olmadığına dair yeminler etti. Ama yalan söylüyor, yani…</span><span lang="tr" class="calibre2">”</span><span lang="tr" class="calibre2"> Elini gözlerinin önünden geçirdi. Yüzü sanki içine gömülüyormuş gibi görünüyordu, omuzları düşmüştü. Daralmışa benziyordu. </span><span lang="tr" class="calibre2">“</span><span lang="tr" class="calibre2">Arabasında kan izi bulmuşlar.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Aman Tanrım.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Evet. Megan</span><span lang="tr" class="calibre2">’</span><span lang="tr" class="calibre2">ın kan grubuyla aynı. Çok küçük bir örnek olduğu için DNA alıp alamayacaklarını bilmiyorlar. Hiçbir şey çıkmayabilirmiş, öyle söylüyorlar. Arabada kan izi varsa nasıl bir şey çıkmaz?</span><span lang="tr" class="calibre2">”</span><span lang="tr" class="calibre2"> Başını iki yana salladı. </span><span lang="tr" class="calibre2">“</span><span lang="tr" class="calibre2">Haklıydın. Bu herif hakkında ne kadar çok şey öğrenirsem o kadar emin oluyorum.</span><span lang="tr" class="calibre2">”</span><span lang="tr" class="calibre2"> Buraya geldiğimizden beri ilk kez bana, tamamen bana baktı. </span><span lang="tr" class="calibre2">“</span><span lang="tr" class="calibre2">Onu beceriyordu ve Megan da buna bir son vermek istiyordu, o yüzden… </span><span lang="tr" class="calibre2">adam</span><span lang="tr" class="calibre2"> bir şey yaptı. Durum bu. Bundan da eminim.</span><span lang="tr" class="calibre2">”</span></p>
	<p class="block_7" lang="tr">Bütün umutlarını kaybetmişti ve onu suçlayamazdım.</p>
	<p class="block_7"><span lang="tr" class="calibre2">İki haftayı geçmişti ve telefonunu açmamış, kredi kartını kullanmamış, bir ATM</span><span lang="tr" class="calibre2">’</span><span lang="tr" class="calibre2">den para çekmemişti. Onu gören olmamıştı. Gitmişti.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Polise kaçmış olabileceğini söylemiş,</span><span lang="tr" class="calibre2">”</span><span lang="tr" class="calibre2"> dedi Scott. </span><span lang="tr" class="calibre2">“</span><span lang="tr" class="calibre2">Dr. Abdic mi söylemiş?</span><span lang="tr" class="calibre2">”</span></p>
	<p class="block_7"><span lang="tr" class="calibre2">Scott başıyla onayladı. </span><span lang="tr" class="calibre2">“</span><span lang="tr" class="calibre2">Polise benimle mutsuz olduğunu ve kaçmış olabileceğini söylemiş.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Şüpheyi senin üzerine atmak, onları senin bir şeyler yaptığına inandırmak istiyor.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Biliyorum. Ama o pisliğin söylediği her şeye inanıyor gibiler. O Riley denen kadını Dr. Abdic hakkında konuşurken görmelisin. Ondan hoşlanmış. Zavallı, perişan mülteci.</span><span lang="tr" class="calibre2">”</span><span lang="tr" class="calibre2"> Başını çaresizce eğdi. </span><span lang="tr" class="calibre2">“</span><span lang="tr" class="calibre2">Belki de haklıdır. Korkunç kavgalarımız oluyordu. Ama inanamıyorum… Benimle mutsuz değildi. Değildi. Değildi.</span><span lang="tr" class="calibre2">”</span><span lang="tr" class="calibre2"> Üçüncü kez söylediğinde kendini ikna etmeye çalıştığını düşündüm. </span><span lang="tr" class="calibre2">“</span><span lang="tr" class="calibre2">Ama bir ilişkisi varsa, demek ki mutsuzdu değil mi?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Belli olmaz,</span><span lang="tr" class="calibre2">”</span><span lang="tr" class="calibre2"> dedim. </span><span lang="tr" class="calibre2">“</span><span lang="tr" class="calibre2">Belki de o -neydi adı?- aktarım denen şeydendir. Bu sözcüğü kullanıyorlardı değil mi? Hastanın </span><span lang="tr" class="calibre2">terapistine</span><span lang="tr" class="calibre2"> karşı bir şeyler hissetmesi ya da hissettiğini sanması. Yalnızca </span><span lang="tr" class="calibre2">terapist</span><span lang="tr" class="calibre2"> buna karşı koyabilir, bu duyguların gerçek olmadığını gösterebilir.</span><span lang="tr" class="calibre2">”</span></p>
	<p class="block_7" lang="tr">Gözlerini yüzüme dikmişti ama sanki aslında söylediklerimi dinlemediğini hissediyordum.</p>
	<p class="block_7"><span lang="tr" class="calibre2">“</span><span lang="tr" class="calibre2">Ne oldu?</span><span lang="tr" class="calibre2">”</span><span lang="tr" class="calibre2"> diye sordu. </span><span lang="tr" class="calibre2">“</span><span lang="tr" class="calibre2">Sana. Kocandan ayrıldın. Hayatında başka biri mi vardı?</span><span lang="tr" class="calibre2">”</span></p>
	<p class="block_7"><span lang="tr" class="calibre2">Başımı iki yana salladım. </span><span lang="tr" class="calibre2">“</span><span lang="tr" class="calibre2">Tam tersine. Anna vardı.</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Özür dilerim.</span><span lang="tr" class="calibre2">”</span><span lang="tr" class="calibre2"> Durdu.</span></p>
	<p class="block_7"><span lang="tr" class="calibre2">Ne soracağını bildiğim için ona fırsat vermeden, </span><span lang="tr" class="calibre2">“</span><span lang="tr" class="calibre2">Önceden başlamıştı. Biz daha evliyken. İçki yani. Öğrenmek istediğin buydu değil mi?</span><span lang="tr" class="calibre2">”</span></p>
	<p class="block_7" lang="tr">Başıyla onayladı.</p>
	<p class="block_7"><span lang="tr" class="calibre2">“</span><span lang="tr" class="calibre2">Bebek sahibi olmaya çalışıyorduk,</span><span lang="tr" class="calibre2">”</span><span lang="tr" class="calibre2"> dedim, sesim titredi. Üzerinden çok zaman geçmiş olmasına rağmen, ne zaman bu konu açılsa gözyaşlarıma engel olamıyordum. </span><span lang="tr" class="calibre2">“</span><span lang="tr" class="calibre2">Özür dilerim.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Sorun değil.</span><span lang="tr" class="calibre2">”</span><span lang="tr" class="calibre2"> Ayağa kalktı, lavaboya gidip bana bir bardak su getirdi. Masaya, tam önüme koydu.</span></p>
	<p class="block_7"><span lang="tr" class="calibre2">Boğazımı temizledim, elimden geldiğince umursamaz görünmeye çalıştım. </span><span lang="tr" class="calibre2">“</span><span lang="tr" class="calibre2">Bebek sahibi olmaya çalışıyorduk ve olmadı. Depresyona girdim ve içmeye başladım. Birlikte yaşanmayacak bir insan haline gelmiştim ve Tom da teselliyi başka yerde aradı. Anna da ona bu teselliyi vermeye dünden razıydı.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Çok üzüldüm, bu korkunç. Biliyorum… Ben de bebek sahibi olmak istemiştim. Megan sürekli henüz hazır olmadığını söylüyordu.</span><span lang="tr" class="calibre2">”</span><span lang="tr" class="calibre2"> Şimdi gözyaşlarını</span><span lang="tr" class="calibre2"> silme sırası ondaydı. </span><span lang="tr" class="calibre2">“</span><span lang="tr" class="calibre2">Bu, ara sıra… </span><span lang="tr" class="calibre2">kavga</span><span lang="tr" class="calibre2"> ettiğimiz konulardan biriydi.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Gittiği gün bu konuda mı tartışıyordunuz?</span><span lang="tr" class="calibre2">”</span></p>
	<p class="block_7"><span lang="tr" class="calibre2">İç çekti, sandalyesini geri itip ayağa kalktı. </span><span lang="tr" class="calibre2">“</span><span lang="tr" class="calibre2">Hayır,</span><span lang="tr" class="calibre2">”</span><span lang="tr" class="calibre2"> dedi, uzaklaşırken. </span><span lang="tr" class="calibre2">“</span><span lang="tr" class="calibre2">Konu başkaydı.</span><span lang="tr" class="calibre2">”</span></p>
	<p class="block_6"> </p>
	<p class="block_11" lang="tr">Akşam</p>
	<p class="block_6"> </p>
	<p class="block_7" lang="tr">Eve geldiğimde Cathy beni bekliyordu. Mutfakta dikilmiş, öfke içinde su içiyordu.</p>
	<p class="block_7"><span lang="tr" class="calibre2">“</span><span lang="tr" class="calibre2">Ofisteki günün güzel geçti mi?</span><span lang="tr" class="calibre2">”</span><span lang="tr" class="calibre2"> diye sordu, dudaklarını sıkarak. Öğrenmişti.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Cathy…</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Damien</span><span lang="tr" class="calibre2">’</span><span lang="tr" class="calibre2">ın bugün Euston yakınlarında bir toplantısı vardı. Yolda Martin Miles ile karşılaşmış. Birbirlerini biraz tanıyorlar, hatırladın mı, Damien</span><span lang="tr" class="calibre2">’</span><span lang="tr" class="calibre2">ın Laing Fon Yönetimi</span><span lang="tr" class="calibre2">’</span><span lang="tr" class="calibre2">ndeki günlerinden. Martin onlar için PR yapıyordu.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Cathy…</span><span lang="tr" class="calibre2">”</span></p>
	<p class="block_7"><span lang="tr" class="calibre2">Elini kaldırıp biraz daha su içti. </span><i lang="tr" class="calibre3">“</i><i lang="tr" class="calibre3">Aylardır </i><span lang="tr" class="calibre2">orada çalışmıyormuşsun! Aylardır! Kendimi nasıl aptal hissettiğimi biliyor musun? Ve Damien</span><span lang="tr" class="calibre2">’</span><span lang="tr" class="calibre2">ın da? </span><i lang="tr" class="calibre3">Lütfen, lütfen </i><span lang="tr" class="calibre2">bana henüz bahsetmediğin bir işin olduğunu söyle. Lütfen bana işe gidiyormuş gibi rol yapmadığını söyle. Bana tüm bu süre boyunca sabahtan akşama kadar yalan söylemediğini.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Sana nasıl söyleyeceğimi bilemedim…</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bana nasıl söyleyeceğini bilemedin mi? Mesela: </span><i lang="tr" class="calibre3">Cathy, kovuldum, çünkü işteyken sarhoştum, </i><span lang="tr" class="calibre2">desen nasıl olurdu? Nasıl olurdu?</span><span lang="tr" class="calibre2">”</span><span lang="tr" class="calibre2"> Kendimi geri çekince yüzü yumuşadı. </span><span lang="tr" class="calibre2">“</span><span lang="tr" class="calibre2">Özür dilerim ama Rachel, gerçekten.</span><span lang="tr" class="calibre2">”</span><span lang="tr" class="calibre2"> Gerçekten fazlasıyla kibardı. </span><span lang="tr" class="calibre2">“</span><span lang="tr" class="calibre2">Ne yapıyordun? Nereye gidiyordun? Bütün gün ne yapıyordun?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Yürüyordum. Kütüphaneye gidiyordum. Bazen-</span><span lang="tr" class="calibre2">”</span><span lang="tr" class="calibre2"> </span><span lang="tr" class="calibre2">“</span><span lang="tr" class="calibre2">Bara mı gidiyordun?</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bazen. Ama-</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Bana neden söylemedin?</span><span lang="tr" class="calibre2">”</span><span lang="tr" class="calibre2"> Bana doğru yaklaşıp ellerini omuzlanma koydu. </span><span lang="tr" class="calibre2">“</span><span lang="tr" class="calibre2">Bana söylemen gerekirdi.</span><span lang="tr" class="calibre2">”</span></p>
	<p class="block_7"><span lang="tr" class="calibre2">“</span><span lang="tr" class="calibre2">Utanıyordum,</span><span lang="tr" class="calibre2">”</span><span lang="tr" class="calibre2"> dedim ve ağlamaya başladım. Korkunçtu, utandırıcıydı ama ağlamaya başlamıştım. Hıçkırıyordum. Zavallı Cathy bana sarıldı, saçlarımı okşadı, iyi olacağımı, her şeyin yoluna gireceğini söyledi. Kendimi berbat hissediyordum. Kendimden neredeyse hiç olmadığı kadar nefret ediyordum.</span></p>
	<p class="block_7"><span lang="tr" class="calibre2">Daha sonra, Cathy ile koltukta oturmuş çay içerken, bana nasıl olacağını anlattı. İçkiyi bırakacaktım, CV</span><span lang="tr" class="calibre2">’</span><span lang="tr" class="calibre2">mi düzenleyecektim, Martin Miles ile iletişime geçip referans isteyecektim. Amaçsız tren yolculuklarıyla Londra</span><span lang="tr" class="calibre2">’</span><span lang="tr" class="calibre2">ya gidip gelerek para harcamayı kesecektim.</span></p>
	<p class="block_7"><span lang="tr" class="calibre2">“</span><span lang="tr" class="calibre2">Gerçekten, Rachel, bunu bunca zamandır nasıl içinde tuttuğunu anlayamıyorum.</span><span lang="tr" class="calibre2">”</span></p>
	<p class="block_7"><span lang="tr" class="calibre2">Omuzlarımı silktim. </span><span lang="tr" class="calibre2">“</span><span lang="tr" class="calibre2">Sabah 08.04 trenine, akşam da 17.56</span><span lang="tr" class="calibre2">’</span><span lang="tr" class="calibre2">ya biniyordum. Benim trenim oydu. Ona biniyordum. Öyle oluyordu.</span><span lang="tr" class="calibre2">”</span></p>
	<p class="block_6"> </p>
	<p class="block_11" lang="tr">1 Ağustos 2013 Perşembe</p>
	<p class="block_11" lang="tr">Sabah</p>
	<p class="block_6"> </p>
	<p class="block_7"><span lang="tr" class="calibre2">Yüzümü kaplayan bir şey vardı, nefes alamadım, boğuluyordum. Bilinç yüzeyine çıktığımda nefes almaya çalıştım. Göğsüm ağrıyordu. Oturdum, gözlerimi kocaman açtım ve odanın kenarında kıpırdayan, gittikçe büyüyen yoğun bir karaltı gördüm. Tam bağıracaktım ki düzgün bir şekilde uyanınca orada hiçbir şey olmadığını gördüm ama yatakta </span><i lang="tr" class="calibre3">oturmuştum </i><span lang="tr" class="calibre2">ve </span><span lang="tr" class="calibre2">yanaklarım gözyaşlarımdan ıslanmıştı.</span></p>
	<p class="block_7" lang="tr">Şafak sökmek üzereydi, dışarıdaki ışık griye dönüyordu ve günlerdir devam eden yağmur pencereye vuruyordu. Uyumaya devam etmeyecektim, kalbim göğüs kafesimde acıta acıta çarparken bu olmazdı.</p>
	<p class="block_7" lang="tr">Emin olamasam da galiba aşağıda biraz şarap vardı. İkinci şişeyi bitirdiğimi hatırlamıyordum. Buzdolabına koyamadığım için sıcak olacaktı; dolaba koyduğumda Cathy döküyordu. İyiye gitmemi çok istiyordu ama şimdilik işler onun planlarına göre ilerlemiyordu. Gaz sayacının olduğu koridorda küçük bir dolap vardı. Şarap kaldıysa, oraya zulalamış olmalıydım.</p>
	<p class="block_7" lang="tr">Yetersiz ışığa rağmen merdivenlerden parmak ucumda inip sahanlığa gittim. Küçük dolabı açıp şişeyi çıkardım: Hafifliği beni hayal kırıklığına uğratmıştı, içinden en fazla bir kadeh çıkardı. Ama hiç yoktan iyiydi. Bir bardağa koyup (Eğer Cathy gelirse içinde çay varmış gibi yapabilirdim) şişeyi çöpe attım (süt kartonunun ve cips paketinin altına gizlediğimden emin olarak). Oturma odasına gidip televizyonu açtım, hemen sessize alıp koltuğa yerleştim.</p>
	<p class="block_7"><span lang="tr" class="calibre2">Kanallar arasında gezerken -sadece çocuk kanalları ve bilgi içerikli reklamlar vardı- bir anda kendimi yolun hemen aşağısındaki Corly Ormanı</span><span lang="tr" class="calibre2">’</span><span lang="tr" class="calibre2">na bakarken buldum: Burası trenden de görünürdü. Corly Ormanı sağanağın altında kalmıştı, tarlalar dizi dizi ağaçların arasında uzanıyordu ve tren rayları suya gömülmüştü.</span></p>
	<p class="block_7" lang="tr">Neden neler olup bittiğini anlamam bu kadar zaman aldı, bilmiyordum. On, on beş, yirmi saniye boyunca arkadaki arabalara, polisin çektiği mavi beyaz şeride ve beyaz çadıra baktım. Nefesim gittikçe kısaldı, kısaldı ve en sonunda tutmaya başladım, nefes almıyordum.</p>
	<p class="block_7" lang="tr">Bu oydu. Ne zamandır tren yolu boyunca uzanan bu ormandaydı. Her şeyden habersiz, bu tarlalardan her gün, her akşam ve her sabah yolculuk ederken geçiyordum.</p>
	<p class="block_7" lang="tr">Ormanda. Bodur çalıların altına kazılmış ve aceleyle üstü kapanmış bir mezar hayal ettim. Daha kötü, imkânsız şeyler de hayal ediyordum: Ormanın kimsenin gitmediği derinliklerinde, ipin ucunda sallanan bir beden gibi.</p>
	<p class="block_7" lang="tr">Belki bu o bile değildi. Başka bir şey olabilirdi. Başka bir şey olmadığını biliyordum.</p>
	<p class="block_7" lang="tr">Ekranda şimdi de koyu saçları başına yapışmış bir muhabir vardı. Sesini açıp bana zaten bildiğim, hissedebildiğim şeyleri; nefes alamayanın ben değil Megan olduğunu anlatmasını dinledim.</p>
	<p class="block_7"><span lang="tr" class="calibre2">“</span><span lang="tr" class="calibre2">Doğru,</span><span lang="tr" class="calibre2">”</span><span lang="tr" class="calibre2"> diyordu, stüdyodaki biriyle elini kulağına bastırarak konuşurken. </span><span lang="tr" class="calibre2">“</span><span lang="tr" class="calibre2">Polis şimdi, Megan Hipwell</span><span lang="tr" class="calibre2">’</span><span lang="tr" class="calibre2">in evinden sekiz kilometre kadar uzaktaki Corly Ormanı</span><span lang="tr" class="calibre2">’</span><span lang="tr" class="calibre2">nın en dibindeki tarlada su taşkınının içinde genç bir kadın cesedinin bulunduğunu doğruladı. Bildiğiniz üzere Bayan Hipwell temmuz başlarında -daha doğrusu Temmuzun on üçünde- kaybolmuştu ve o zamandan beri de izine rastlanmamıştı. Polis, bu sabah erken saatlerde köpek bakıcıları tarafından bulunan cesedin henüz resmi olarak teşhis edilmediğini açıkladı; yine de Megan Hipwell</span><span lang="tr" class="calibre2">’</span><span lang="tr" class="calibre2">e ait olduğunu düşünüyorlar. Bayan Hipwell</span><span lang="tr" class="calibre2">’</span><span lang="tr" class="calibre2">in kocasına bilgi verildi.</span><span lang="tr" class="calibre2">”</span></p>
	<p class="block_7" lang="tr">Bir an sustu. Spiker ona soru soruyordu ama duyamadım çünkü kulaklarım zonkluyordu. Fincanımı dudaklarıma götürüp son damlasına kadar içtim.</p>
	<p class="block_7"><span lang="tr" class="calibre2">Muhabir yeniden konuşmaya başlamıştı. </span><span lang="tr" class="calibre2">“</span><span lang="tr" class="calibre2">Evet, Kay, doğru. Görünüşe göre ceset bir süre önce ormana gömülmüş ve kısa süre önce yağan yağmurlarla da yüzeye çıkmış.</span><span lang="tr" class="calibre2">”</span><span lang="tr" class="calibre2"> Kötüydü, düşündüğümden çok daha kötüydü. Onu, çamurun içindeki mahvolmuş yüzünü, sanki mezardan çıkmaya çalışıyormuş gibi uzanan solgun kolları</span><span lang="tr" class="calibre2">nı</span><span lang="tr" class="calibre2"> görebiliyordum. Ağzımdaki sıcak sıvının, safra ve acı şarabın tadını alabiliyorum. Kusmak için yukarı koştum.</span></p>
	<p class="block_6"> </p>
	<p class="block_11" lang="tr">Akşam</p>
	<p class="block_6"> </p>
	<p class="block_7"><span lang="tr" class="calibre2">Günün çoğunu yatakta geçirdim. Kafamda bir şeyleri oturtmaya çalışıyordum. Cumartesi gecesi olanlardan hatırladıklarımı, aniden aklıma gelen görüntülerden ve rüyalardan topladığım parçaları bir araya getiriyordum. Anlamlı bir hale getirmek, daha net görebilmek için her şeyi yazdım. Kalemimin defterde çıkardığı ses, biri bana fısıldıyormuş gibiydi; gerilmiştim, sanki evde, kapının hemen öteki tarafında başka biri varmış gibi hissediyordum ve Megan</span><span lang="tr" class="calibre2">’</span><span lang="tr" class="calibre2">ı hayal etmekten vazgeçemiyordum.</span></p>
	<p class="block_7"><span lang="tr" class="calibre2">Yatak odasının kapısını açmaya çok korkuyordum ama açtığımda tabii ki kimsenin olmadığını gördüm. Aşağıya inip yeniden televizyonu açtım. Hala aynı fotoğraflar duruyordu: yağmur altında orman, çamurlu yolda giden polis araçları, korkunç beyaz çadır, gri bir bulanıklık ve sonra aniden kameraya gülümseyen, hala güzel, dokunulmamış Megan. Sonra başını eğmiş, yanında Riley ile kendi ön kapısından çıkmaya çalışırken fotoğrafçıları kovan Scott. Sonra </span><span lang="tr" class="calibre2">Kamal</span><span lang="tr" class="calibre2">’</span><span lang="tr" class="calibre2">ın ofisi</span><span lang="tr" class="calibre2">. Gerçi ondan hiç iz yoktu.</span></p>
	<p class="block_7" lang="tr">Arkadaki müziği duymak istemesem de kulaklarımda çınlayan sessizliği önlemek için sesi açtım. Polis, hala resmi olarak teşhis edilemeyen kadının muhtemelen haftalar önce öldüğünü söylüyordu. Ölüm nedeni ise henüz bulunamamıştı. Cinayetin cinsel bir maksatla yapıldığına dair delil olmadığını söylüyorlardı.</p>
	<p class="block_7"><span lang="tr" class="calibre2">Bunu söylemelerinin çok aptalca olduğunu düşündüm. Ne demek istediklerini biliyordum. Tecavüze -ki bu tabii ki çok yaralayıcıydı- uğramadığını söylüyorlardı ama bu cinsel bir maksat olmadığı</span><span lang="tr" class="calibre2">nı</span><span lang="tr" class="calibre2"> göstermezdi. Bence Kamal onu arzuluyor ama sahip olamıyordu. Megan bu ilişkiyi bitirmeye çalışmıştı ama Kamal buna tahammül edememişti. Bu cinsel bir maksat değil miydi?</span></p>
	<p class="block_7" lang="tr">Haberlere artık katlanamadığım için yeniden yukarı çıktım ve yorganımın altına girdim. Çantamı boşaltıp kâğıt parçalarına yazdığım notlarımı, topladığım bilgileri, gölge gibi hareket eden anıları gözden geçirdim ve merak ettim, bunu neden yapıyordum? Neye yarıyordu?</p>
	<p class="block_5" lang="tr" id="calibre_pb_22"> </p>
</body></html>
