<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1><i><a id="bookmark0"></a><span style="font-weight: bold;">22:19</span></i></h1>

  <p>Hamid cep telefonunu kapatıyor. Dünyanın geri kalan kısmında neler olup bittiğiyle hiç ilgilenmese de, son yarım saattir telefonuna iğrenç mesajlar yağıyor.</p>

  <p>Bu da, film yapmak gibi saçma bir fikirden vazgeçmesi için bir işaret. Şeyhin ve kendi karısının öğütlerini dinleyeceği yerde, gururunun onu ele geçirmesine izin verdi besbelli. Kendi kendiyle bağını yitirmeye başlıyor;&nbsp;kendi başına asla gelmeyeceğine inanmış olsa bile, lüks&nbsp;ve şaşaa onu da zehirlemeye başlıyor.</p>

  <p>Yarın, her şey yatıştıktan sonra, Cannes’da toplanmış olan dünya medyası için bir basın toplantısı düzenleyecek ve şimdiye dek büyük miktarda para yatırmış olmasına karşın projesini geri çekeceğini, çünkü “ilgili kişilerden hepsinin paylaştığı bir hayal olsa da, bu kişilerden birinin artık aramızda bulunmadığını” açıklayacak. Gazetecinin biri mutlaka, akimda başka projeler olup olmadığını soracak; henüz bunları konuşmak için çok erken olduğunu söyleyerek “aramızdan ayrılanın anısına saygı duymalıyız” diyecek.</p>

  <p>Asgari saygı sahibi biri bile, tıpkı onun şimdi duyduğu gibi, ilk filminde oynayacak olan aktörün zehirlenip öldürülmesi, seçtiği yönetmenin ise -artık hayati tehlikesi kalmasa da- hâlâ hastanede olması karşısında büyük&nbsp;üzüntü duyar; ama aslında her iki olay da açık bir mesaj&nbsp;içeriyor: Sinemadan uzak dur! Onun dünyası değil sinema; üstelik büyük para yatırmak zorunda, karşılığında ise&nbsp;hiçbir şey kazanmayacak.</p>

  <p>Sinemayı film yapımcılarına, müziği müzisyenlere, edebiyatı da yazarlara bırak. İki ay önce bu maceraya atıldığından beri karşısına sorundan başka bir şey çıkmadı;&nbsp;devasa egolarla boğuştu, acayip bütçeleri reddetti, yeni&nbsp;baştan her yazıldığında öncekinden beter hale gelen senaryoları düzeltti, sinema hakkında hiçbir şey bilmiyormuş gibi davranarak onu küçümsediklerini belli eden&nbsp;film yapımcılarına tahammül etmek zorunda kaldı.</p>

  <p>Niyeti son derece masumaneydi: anavatanının kültürüyle ilgili, çölün güzelliğini, Bedevilerin kadim bilgeliğini, şerefli yaşamlarını anlatan bir film yapmak. Her ne kadar şeyh özgün yolundan sapmamasını söylemiş olsa da, bunun kabilesine vefa borcu olduğunu hissediyordu.</p>

  <p>“İnsanlar çölde yollarını kaybeder, çünkü serap görüp yanılırlar. Modacılıkta harika bir iş çıkarıyorsun; bütün enerjini buna yöneltmelisin.”</p>

  <p>Gelgelelim, Hamid daha da ilerlemek, insanları nasıl şaşırtabileceğini kanıtlamak, yükselmek, risk almak istiyordu. Bu yüzden gururuna yenilerek günah işlemişti,&nbsp;ama aynı şeyi bir daha asla yapmayacaktı.</p>

  <p>Gazeteciler onu soru yağmuruna tutuyorlar - anlaşılan haberler daha da hızlı yayılıyor artık. Henüz ayrıntılarla ilgili bir şey bilmediğini, ama ertesi gün geniş bir açıklama yapacağını söylüyor. Güvenlik görevlilerinden&nbsp;biri yardımına yetişip basma çifti rahat bırakmalarını söyleyene dek aynı yanıtı defalarca tekrarlıyor.</p>

  <p>Asistanlarından birini çağırıyor ve bahçedeki kalabalığın içinden Jasmine’i bulup getirmesini söylüyor. Birlikte birkaç fotoğraflarının çekilmesi, aralarındaki anlaşmayı doğrulayan bir basın bildirisi yayımlanması ve ekim ayında Paris’te yapılacak Moda Haftası’na kadar konuyu gündemde tutacak iyi bir PR elemanı gerekiyor. Daha sonra,&nbsp;Belçikalı modacıyı da kendisine katılmak için ikna etmeye çalışacak; işlerini gerçekten beğendi ve kendi grubuna&nbsp;hem para hem de itibar kazandıracağına inanıyor; yine de,&nbsp;kadının, sadece en iyi mankenimi istediği için işlerimi satın almaya çalışıyor, diye düşündüğünü de biliyor. Şu sırada ona teklif götürmek fiyatı yükseltmekle kalmaz, zarif bir davranış da olmaz. Her şeyin vakti var; en iyisi uygun zamanı kollamak.</p>

  <p>Ewa gazetecilerin sorularından rahatsız olmuş görünüyor.</p>

  <p>“Artık gitsek iyi olur bence,” diyor.</p>

  <p>“Hiç de olmaz. Taş kalpli biri değilim, bildiğin gibi, ama bana her zaman söylediğin şeyi, yani sinema işine&nbsp;girmemem gerektiğini doğrulayan bir olay yüzünden de&nbsp;keyfîm kaçacak değil. Şimdi, mademki bir partiye geldik,&nbsp;bitene kadar burada kalacağız.”</p>

  <p>İstemeden de olsa sesi biraz sert çıkıyor, ama Ewa fark etmiş görünmüyor; sanki aşkına da nefretine de tümüyle yabancılaşmış. Hamid daha dengeli bir ses tonuyla ekliyor:</p>

  <p>“Bu parti harika değil mi sence? Ev sahibimiz burada, Cannes’da olabilmek için bir servet harcamıştır; bu görkemli akşam davetine katılmak üzere seçilmiş şöhretlerin seyahat ve konaklama masrafları da cabası... Ama&nbsp;tüm bedava tanıtımlar onun kâr hanesine yazılacak nasılsa; gazetelerde, dergilerde tam sayfa verilecek, televizyon&nbsp;kanallarında en çok izlenen saatte, gösterecek bir şey bulamayan kablolu kanallarda saatlerce yer alacak. Kadınlar&nbsp;onun mücevherlerini şan şöhretle özdeşleştirecek, erkekler onun saatlerini güçlü ve zengin olduklarının kanıtı olarak takacaklar. Gençler ise moda sayfalarına bakıp şöyle&nbsp;düşünecekler: ‘Bir gün ben de orada olacağım ve işte bunları takacağım...”’</p>

  <p>“Lütfen gidelim artık. Bu partiyle ilgili çok kötü şeyler hissediyorum.”</p>

  <p>Bu, bardağı taşıran son damla oldu. Gün boyunca karısının huysuzluğuna hiç ses çıkarmadan tahammül etmişti. Yeni mesaj gelip gelmediğine bakmak için ikide bir cep telefonunu açıyordu; Hamid gerçekten garip bir şeyler döndüğünü düşünmeye başlamıştı artık. Yoksa başka&nbsp;bir erkek mi? Otel barında gördüğü eski kocası belki de&nbsp;bir buluşma ayarlamak için elinden geleni yapıyor. Eğer&nbsp;öyleyse, karısı içine kapanacağına neler hissettiğini neden söylemiyor ona?</p>

  <p>“Bana kötü hislerden söz etme. İnsanların neden bunun gibi partiler düzenlediğini anlatmaya çalışıyorum sana. Her zaman hayal ettiğin gibi moda işine gireceksen&nbsp;ya da <span style="font-style:italic;">haute couture</span> giysiler satan dükkânını yeniden açacaksan, belki bir şeyler öğrenirsin diye. Ha, bu arada, dün&nbsp;gece eski kocanı barda gördüğümü söylediğimde, mümkün değil, diye itiraz ettin. Onun yüzünden mi cep telefonuna bakıp duruyorsun?”</p>

  <p>Ewa, “Neden burada olsun ki?” diyor, ama içinden, “Senin film projeni kimin mahvettiğini biliyorum. Ayrıca, daha beterini yapabileceğini de biliyorum. Tehlikedeyiz burada, lütfen gidelim,” diye geçiriyor.</p>

  <p>“Sorumu yanıtlamadın.”</p>

  <p>“Yanıtım ‘evet’. Onun yüzünden cep telefonuma bakıp duruyorum, çünkü onu tanıyorum, buralarda bir yerde olduğunu biliyorum ve korkuyorum.”</p>

  <p>Hamid gülüyor.</p>

  <p>“Ama ben de buradayım.”</p>

  <p>Ewa bir kadeh şampanya alıp bir dikişte içiyor. Hamid kadının onu kışkırtmak istediğini düşünerek ses çıkarmıyor.</p>

  <p>Telefonuna mesaj olarak gelen son haberi unutmaya çalışarak ve hâlâ, yemek servisinin yapılacağı odaya geçilmeden önce Jasmine’le birkaç fotoğrafının çekilebileceğini umarak çevresine bakınıyor. Aktörün ölümü daha kötü&nbsp;bir zamana rastlayamazdı. Tanınmamış bir mankenle&nbsp;yaptığı sözleşmeyi kimse sormuyor artık; oysa yarım saat&nbsp;önce tüm basın bununla ilgileniyordu. Artık ilgilenmiyor.</p>

  <p>Bu pırıltılı dünyada onca yıl geçirmesine karşın daha öğreneceği çok şey var: İmzaladığı sözleşme hemen unutulmuştu, ama partinin sahibi medyanın ilgisini canlı tutmayı başarmıştı. Oradaki gazetecilerin ve fotoğrafçıların hiçbiri partiyi bırakıp gerçekten neler olduğunu öğrenmek için polis merkezine ya da hastaneye gitmemişti.&nbsp;Hepsinin moda alanında çalıştıklarını kabul etmek gerekse de, editörleri onlardan partiyi terk etmelerini istemeye&nbsp;cesaret edememiş olmalıydı; çünkü cinayetlerle sosyete&nbsp;haberleri aynı sayfalarda yer almıyordu.</p>

  <p>Pahalı mücevher yapımcıları sinematografik maceralara karışmazlar. Büyük girişimciler, halen dünyada oluk oluk kan akıyor olsa da, insanların lüksün ulaşılmaz ama&nbsp;ideal dünyasına ilişkin fotoğrafları her zaman tercih ettiklerini bilirler.</p>

  <p>Yan komşuda ya da sokak ortasında cinayetler işlenebilir, ama bunun gibi partiler ancak yüksek sosyetede görülür. Sıradan ölümlüleri bu mükemmel partiden daha fazla ilgilendiren bir şey olabilir mi? Mücevheratçının geleneksel partisinin bu sefer Cannes’da yapılacağı, davetiyelerin çoktan dağıtıldığı aylar önce yayımlanan&nbsp;basın bültenleriyle duyurulmuştur. Davetiyelerin tümünün gönderildiği pek de doğru sayılmaz; konukların yarısı, bu tarihi boş bırakmaları istenen nazik bir uyan almış olmalı.</p>

  <p>Tabii onlar da daveti hemen yanıtlayıp o tarih için uçak biletlerini almış ve sadece kırk sekiz saat kalacak olmalarına karşın on iki günlük otel rezervasyonu yaptırmışlardır. Hâlâ Süpersınıfın bir üyesi olduklarını herkese kanıtlama ihtiyacı içindedirler; iş anlaşmaları yapmak,&nbsp;kapalı kapıları açmak ve egoları beslemek için paha biçilmez bir üyeliktir bu.</p>

  <p>Cömertçe dağıtılan davetiye iki ay sonra gelecektir. Bunun üzerine kadınlar davette ne giyeceklerinin kaygısına kapılacak, erkekler ise bazı tanıdıklarına davetten&nbsp;önce barda buluşarak iş konuşmak isteyip istemediklerini soracaklardır. Bu, “Ben partiye davet edildim. Ya sen?”&nbsp;demenin erkekçe bir yoludur. Tanıdıkları kişi çok meşgul&nbsp;olduğunu, söz konusu tarihte Cannes’a gidip gidemeyeceğinden emin olmadığını söylese bile, mesaj yüksek sesle ve apaçık biçimde verilmiş sayılır: O “yoğun gündem”&nbsp;partiye henüz davet edilmemiş olduğu için uydurulmuş&nbsp;bir bahanedir.</p>

  <p>Birkaç dakika sonra, o “çok meşgul adam” dostlarını, danışmanlarını, iş arkadaşlarını kendisine davetiye bulmaları için seferber edecektir. Bu da, ev sahibinin, konuk&nbsp;listesinin ikinci yarısını artık yapabileceği anlamına gelir; ikinci yarı üç temel üstüne kurulu olacaktır: güç, para,&nbsp;bağlantılar.</p>

  <p>Mükemmel parti.</p>

  <p>Profesyonel bir ikram ekibiyle anlaşılır. Günü geldiğinde, mümkün olduğunca çok alkollü içki, tercihen Fransa’nın efsanevi ve yenilmez şampanyası sipariş edilir. Başka ülkelerden gelen konuklar onlara ülkede üretilen, dolayısıyla tahminlerinden çok ucuza gelen bir içki&nbsp;ikram edildiğinin ayırdında değildirler. Kadınlar -tıpkı o&nbsp;sırada Ewa’nın hissettiği gibi- kadehteki altın renkli içkinin giysileriyle, ayakkabılarıyla ve çantalarıyla en uyumlu içki olduğu duyguları içindedirler. Erkeklerin ellerinde de birer kadeh vardır, ama çok daha az içerler; onlar&nbsp;bir rakiple barış yapmak, bir toptancıyla ilişkileri güçlendirmek ya da ürünleri için olası bir dağıtımcıyla tanışmak&nbsp;için gelmişlerdir. Bunun gibi gecelerde yüzlerce kartvizit&nbsp;el değiştirir; bu alışverişin çoğu da profesyoneller arasında olur. Tabii ki birazı, kartların basıldığı kâğıt kadar değerleri olmadığını bilen güzel kadınlara verilir; insan buraya hayatının aşkını bulmaya gelmez, iş bağlamaya, göz&nbsp;kamaştırmaya ve mümkünse biraz eğlenmeye gelir. Eğlenmek keyfe keder sayılır ve pek de önemi yoktur.</p>

  <p>Bu gece burada olan insanlar hayalî bir üçgenin üç köşesinden kopup geliyorlar. Bir köşede, her şeye sahip&nbsp;olan, günlerini özel bir kulüpte golf oynayarak, öğle yemeği yiyerek ya da öylesine takılarak geçiren ve bir mağazaya girdiklerinde, istedikleri her şeyi fiyatını sormadan satın alabilen kişiler var. Doruğa ulaştıklarında, daha önce&nbsp;akıllarına hiç gelmemiş bir şeyin ayırdına vardılar: Yalnız kalmaya dayanamıyorlar. Karılarıyla ya da kocalarıyla&nbsp;baş başa kalmaya katlanamıyorlar ve insanlığı değiştirebilecekleri kanısına kapıldıklarından, sanki her an iş başında olmaları gerekiyor; oysa emekliye ayrılalı beri, günlük hayatlarının orta sınıfa mensup birininki kadar sıkıcı&nbsp;olduğunu keşfettiler: Kahvaltı et, gazeteleri oku, öğle yemeği ye, biraz kestir, akşam yemeği ye, biraz televizyon&nbsp;seyret. Aldıkları akşam davetlerinin çoğunu kabul ediyorlar. Hafta sonları toplumsal ve sportif etkinliklere katılıyorlar. Tatillerini en gözde mekânlarda geçiriyorlar (artık&nbsp;çalışmıyor olsalar da, hâlâ “tatil” diye bir şey olduğu kanısındalar).</p>

  <p>Üçgenin ikinci köşesinde, henüz hayatta hiçbir şeyi becerememiş, her-şeye-sahip-olanların direnişlerini kırmak, hırçın sularda kürek çekmek, anaları ya da babaları&nbsp;hastanede olsa bile mutlu görünmek için ellerinden geleni yapan, sahip bile olmadıkları şeyleri satmaya hazır kişiler var.</p>

  <p>Son olarak da, zirvedekiler, Süpersınıf var.</p>

  <p>Bir parti için ideal karışım bu. Zirveye ulaşmış olsalar da normal yaşamlarını sürdürenlerin bir köşede birkaç kuşağa yetecek kadar paraları vardır, ama nüfuzları azalmıştır ve çok geç de olsa, gücün servetten önemli olduğunun ayırdına varmışlardır. Henüz zirveye varamamış&nbsp;olanlar tüm enerjilerini ve hırslarını partinin bütün hızıyla sürmesine harcarken son derece iyi bir izlenim bıraktıklarını zannederler, ama partiyi izleyen haftalarda, dağıttıkları onca kartvizite karşın kimsenin onları aramadığını göreceklerdir. Son olarak, yukarıların pek rüzgârlı olduğunu, güçlü bir esintinin onları uçuruma yuvarlayacağını bilerek zirvenin çevresinde dolananlar gelir.</p>

  <p>İnsanlar onunla konuşmak için yanma gelip duruyor, ama kimsenin cinayetten söz ettiği yok; ya böyle şeylerin olmadığı bir dünyada yaşadıkları için haberleri olmadı ya da konuyu nezaketlerinden açmıyorlar, ama bu da pek inandırıcı gelmiyor. Çevresine bakınırken, moda&nbsp;dünyasında en çok nefret ettiği şeyi görüyor: hâlâ yirmi&nbsp;yaşındaymış gibi giyinen orta yaşlı kadınlar. Artık giyim&nbsp;tarzlarını değiştirme zamanının geldiğini ayırt edemiyorlar mı? Biriyle konuşuyor, bir başkasına gülümsüyor, di-gerine nazik sözleri için teşekkür ediyor, Ewa’yı hâlâ tanımayan birkaç kişiye onu takdim ediyor. Tüm bunlar sırasında aklında tek bir şey var: beş dakika içinde Jasmine’i&nbsp;bulmak ve fotoğrafçılara poz vermek.</p>

  <p>Bir sanayici ve karısı son karşılaşmalarını ayrıntılarıyla anlatıyorlar, ama başını son derece emin bir tavırla sallıyor olsa da, Hamid’in bu karşılaşmayla ilgili en ufak&nbsp;bir fikri bile yok. Yaptıkları seyahatlerden, tanıdıkları insanlardan, ilgilendikleri projelerden söz ediyorlar. “Mutlu&nbsp;musunuz?” ya da “Yaşadığımız bunca şeyden sonra, zafer aslında nasıl bir duygu?” gibi gerçekten ilginç konulara girmeye hiç kimsenin niyeti yok. Onlar Süpersınıfın&nbsp;bir parçası, o yüzden kendi kendilerine, “Düşlediğim her&nbsp;şeye sahip oldum artık, peki nasıl bir gelecek bekliyor&nbsp;beni?” diye soruyor olsalar da, tatmin olmuş ve görevini&nbsp;yerine getirmiş gibi davranmak zorundalar.</p>

  <p>Daracık pantolon ve Hint tuniği giymiş, çizgi roman kahramanı gibi görünen sefil bir yaratık yanma yaklaşıyor.</p>

  <p>“Bay Hamid, çok üzgünüm...”</p>

  <p>“Kimsiniz siz?”</p>

  <p>“Sizin için çalışıyorum, efendim.”</p>

  <p>Ne saçma.</p>

  <p>“Bakın, şimdi meşgulüm. Ayrıca da bu geceki üzücü olaylar konusunda bilinmesi gereken her şeyden haberim&nbsp;var; dolayısıyla endişe etmenize gerek yok.”</p>

  <p>Yaratık yine de yerinden kımıldamıyor. Hamid adamın varlığından tedirgin olmaya başlıyor. Özellikle yakınındaki dostların o dehşet verici “sizin için çalışıyorum, efendim” laflarını duymuş olmaları yüzünden. Ne düşünecekler şimdi?</p>

  <p>“Bay Hamid, filminizde oynayacak aktrisi getirecektim size. Bir telefon görüşmesi için onu yalnız bırakmak zorunda kaldım, ama...”</p>

  <p>“Sonra. Şu sırada Jasmine Tiger’la buluşmak üzereyim.”</p>

  <p>Tuhaf yaratık uzaklaşıyor. Filminde oynayacak aktrismiş! Zavallı kız! Aynı gün içinde hem işe girdi hem de aynı işten kovuldu.</p>

  <p>Ewa bir elinde şampanya kadehini, öteki elinde sönmüş sigarasıyla cep telefonunu tutuyor. Sanayici cebinden altın bir çakmak çıkarıp Ewa’nin sigarasını yakmak istiyor.</p>

  <p>“Hayır, teşekkür ederim. Kendim yakarım,” diyor. “Daha az sigara içebilmek için özellikle iki elimi de dolu&nbsp;tutuyorum.”</p>

  <p>Aslında, “Bana inanmamakta direnen, hayatımla, başımdan neler geçtiğiyle şu kadarcık bile ilgilenmemiş&nbsp;olan bu geri zekâlıyı korumak için cep telefonum elimin&nbsp;altında olsun istiyorum. Bir mesaj daha gelecek olursa&nbsp;olay çıkaracağım; o zaman ister istemez beni de alıp partiyi terk etmek zorunda kalacak. Sonradan beni azarlasa&nbsp;bile, hiç olmazsa hayatını kurtardığımı düşünerek avutabilirim kendimi. Katilin kim olduğunu biliyorum. Mutlak&nbsp;Şeytan’ın varlığını çok yakından hissedebiliyorum,” demek istiyor.</p>

  <p>Bir görevli, konuklara yemek salonuna geçmelerini söylemeye başlıyor. Hamid Hussein kaderini sızlanmadan&nbsp;kabullenmeye hazır. Fotoğraf çekimi, kızla birlikte merdivenlerden çıkacağı yarına kadar bekleyebilir. O sırada&nbsp;asistanlarından biri beliriyor.</p>

  <p>“Jasmine Tiger burada değil. Gitmiş olmalı.”</p>

  <p>“Zararı yok. Burada buluşacağımızı söylemeyi unutmuşlardır belki.”</p>

  <p>Bu tür durumlarla uğraşmaya alışık biriymiş gibi, çok sakin görünüyor. Oysa içten içe öfkeden köpürüyor. Partiyi terk etmiş, öyle mi? Kendini ne zannediyor bu kız?</p>

  <p>Ölmek o kadar kolay ki. İnsan bedeni yaratılış olarak dünyanın en etkileyici mekanizmalarından biri olabilir, ama küçücük bir mermi belirli bir hızla girip bir kesik attı mı, işi bitirir.</p>

  <p>Sözlüklerdeki tanımına göre ölüm, yaşamın sonu (ayrıca yaşamın da düzgün bir tanımı yapılmalı); beynin çalışması, soluk alma, kalbe giren ve çıkan kanın dolaşımı gibi, bedenin yaşamsal işlevlerinin kalıcı olarak felce uğraması demektir. Bu kalıcı felce yalnızca iki şey direnir:&nbsp;birkaç gün, bazen de birkaç hafta uzamayı sürdüren tırnaklar ile saçlar.</p>

  <p>İş dinlere gelince, bu tanım değişir. Bazıları için ölüm daha üstün bir duruma geçiştir; kimileri içinse geçici bir&nbsp;durumdur ve bedende meskûn olan ruh ileride, ya günahlarının kefaretini ödemek ya da önceki yaşamında ona layık görülmeyen hazları yeni yaşamında tatmak üzere geri&nbsp;gelecektir.</p>

  <p>Yanındaki genç kadın son derece hareketsiz bir halde duruyor. Ya şampanya iyice çarptı ya da etkisi tümüyle geçince, artık orada kimseleri tanımadığının, böyle bir partiye ilk ve son kez davetli olabileceğinin, düşlerin bazen karabasana dönüştüğünün ayırdına vardı. Daha hüzünlü görünen öteki kızla birlikte uzaklaştığında, birkaç&nbsp;adamın aktrise yanaştığını, ama kızın hepsinden rahatsız&nbsp;olduğunu fark etmişti. Kız onu yeniden karşısında görünce, partinin geri kalanı boyunca kendisiyle kalmasını rica&nbsp;etti. İgor’a arabası olup olmadığını da sordu, çünkü cebinde beş kuruş yoktu, yanındaki adamın da geri döneceği&nbsp;yok gibiydi.</p>

  <p>“Evet, elbette. Sizi memnuniyetle götürürüm evinize.”</p>

  <p>Bunu planlamamıştı, ama konukları izleyen polisi gördüğünden, biriyle birlikteymiş gibi görünmenin daha iyi olacağını biliyordu. Oradaki, kimliği belirsiz ama&nbsp;önemli kişilerden biri, yanında kendinden çok daha genç&nbsp;bir kadınla dolaştığı için gururlu bir adam gibi görünecekti; bu da öyle bir yerin kurallarına mükemmel bir biçimde uyuyordu.</p>

  <p>“Sizce içeri girsek mi artık?”</p>

  <p>“Evet, ama ben bu işleri bilirim. En iyisi herkes oturana kadar beklemek. Bazı masalarda belirli kişiler için ayrılmış yerler olur. Oturmamamız gereken bir yere oturarak kendimizi utanç verici bir duruma düşürmeyelim, değil mi?”</p>

  <p>Kızın, bir an için, o ayrılmış yerlerden birine sahip olmayan bir adamla birlikte olduğu için azıcık hayal kırıklığına uğradığını fark ediyor.</p>

  <p>Garsonlar bahçenin dört bir yanma dağılmış boş kadehleri topluyorlar. Kıvırtıp durarak partideki erkek konuklara hayatın hâlâ ilgi çekici olabileceğini, kadın konuklara ise biraz daha yağ aldırma, botoks, silikon ya da estetik cerrahi yaptırmaları gerektiğini anımsatan mankenler, üstünde durdukları o gülünç yerlerden iniyorlar.</p>

  <p>“Lütfen içeri girelim. Yemek yemem lazım. Yemezsem hasta olacağım.”</p>

  <p>Kız koluna giriyor ve üst kattaki salona doğru yürüyorlar. Ewa’ya gönderdiği son mesajın alınıp bir kenara atıldığı sanılabilir, ama eski karısı kadar kokuşmuş bir&nbsp;kadından neler beklenebileceğini artık biliyor. Kara kaşlı&nbsp;melek yanı başında hâlâ; teorik olarak ünlü modacının gelişine odaklanmış olması gerekirken, tam zamanında dönüp sivil polisi fark etmesini sağlayan da o oldu.</p>

  <p>“Tamam, içeri gireceğiz.”</p>

  <p>Merdivenlerden çıkıp yemek salonuna giriyorlar. Bunu yaparlarken, kıza kolundan çıkmasını, kimi arkadaşlarının durumu yanlış yorumlayabileceklerini nezaketle söylüyor.</p>

  <p>“Yani evli misiniz?”</p>

  <p>“Hayır, boşandım.”</p>

  <p>Evet, diye düşünüyor Ewa; haklıydı, önsezileri doğruydu; o gece boyunca karşılaştıkları sorunlar az önce gördüğü şeyle kıyaslanamaz bile. İgor’un bir film festivalinde bulunması için mesleki bir nedeni olmadığına göre,&nbsp;buradaki varlığının yalnızca bir tek olası gerekçesi bulunabilir.</p>

  <p>Hamid, “İgor!” diyor.</p>

  <p>Kendinden çok genç bir kadının eşliğindeki adam doğrudan Hamid’e bakıyor. Ewa’nin kalbi hızla çarpmaya&nbsp;başlıyor. Hamid’e, “Ne yapıyorsun?” diyor.</p>

  <p>Hamid masadan kalkmış bile. Ne yaptığından ha-</p>

  <p>beri bile yok. Her şeyi yapabilecek olan Mutlak Sınırsız Şeytan’a doğru yürüyor. Hamid, İgor’un sıradan bir yetişkin olduğunu, onunla gerek fiziksel güç kullanarak gerekse de mantıklı bir tartışmaya girerek baş edebileceğini&nbsp;sanıyor. Mutlak Şeytan’ın bir çocuk yüreği taşıdığını, eylemlerinin sorumluluğunu üstlenmediğini ve haklı olduğuna inandığını bilmiyor. İstediğini alamadığı zaman da,&nbsp;bu yaratık arzularını tatmin etmek için her yolu kullanabilir. Ewa artık Melek’in nasıl bu kadar çabuk Şeytan’a&nbsp;dönüştüğünü anlayabiliyor; çünkü her ne kadar yaşadığı travmaları atlattığını ve büyüdüğünü söylese de, yüreğinde hep hınç ve intikam duygularını besleyip büyüttü;&nbsp;çünkü iş hayatta kalmaya gelince yenilmez biri, bu da her&nbsp;şeye gücünün yettiğine olan inancını pekiştiriyor; çünkü vazgeçmeyi bilmiyor, ardına bakmadan içinden geçtiği tüm sıkıntıları atlatırken kendi kendine hep aynı şeyi&nbsp;tekrarlamış: “Bir gün geri geleceğim ve neler yapabileceğimi o zaman göreceksiniz.”</p>

  <p>“Anlaşılan, sohbet etmek için bizden daha ilginç birini buldu,” diyor, masanın bir ucunda, başka iki şöhret ve partinin ev sahibiyle birlikte oturan eski bir Avrupa Güzellik Kraliçesi.</p>

  <p>Ewa huzursuzluğunu gizlemeye çalışıyor, ama ne yapacağını da bilemiyor. Davet sahibi neredeyse eğlenmiş görünüyor ve bir açıklama bekliyor.</p>

  <p>“Özür dilerim. Eski bir arkadaşımdır.”</p>

  <p>Hamid, ansızın tereddüde düşmüş görünen İor’un yanma gidiyor. Yanındaki kız yüksek sesle, “Merhaba,&nbsp;Bay Hamid! Ben sizin yeni oyuncunuzum,” diyor.</p>

  <p>Diğer masalardaki insanlar ne olduğunu görmek için dönüp bakıyorlar. Davet sahibi gülümsüyor. Bir partide&nbsp;olağandışı bir şeyler olması her zaman hoştur; konuklara&nbsp;konuşulacak malzeme verir. Hamid şimdi adamın önünde duruyor; davet sahibi ise her şeyin pek de yolunda gitmediğini fark ederek Ewa’ya dönüyor:</p>

  <p>“Sanırım Hamid’i çağırsanız iyi olur, ya da, isterseniz, dostunuz için bir koltuk koyabiliriz. Korkarım yanındakini başka bir yere oturması gerekecek.”</p>

  <p>Konukların ilgisi tekrar yemeklerine döndü; yatlar, özel uçaklar ve borsa üzerine konuşmaya başladılar. Olan&nbsp;bitenleri yalnızca davet sahibi dikkatle izliyor.</p>

  <p>“Gidip konuşun onlarla,” diyor.</p>

  <p>Gelgelelim, Ewa orada değil. Aklı binlerce kilometre uzakta, Baykal Gölü yakınlarındaki İrkutsk’ta, bir restoranda. O zaman sahne farklıydı; İgor bir adamı dışarı sürüklüyordu. Büyük bir çaba göstererek ayağa kalkıp iki&nbsp;adamın yanma gidiyor.</p>

  <p>Hamid sakin bir sesle, “Masaya dön,” diyor. “Biz dışarı çıkıp konuşacağız.”</p>

  <p>Yapabileceği en budalaca şey bu. Ewa onun koluna yapışıyor, uzun zamandır görmediği biriyle karşılaştığı&nbsp;için pek mutlu olmuş gibi gülümsüyor. Olağanüstü bir soğukkanlılıkla konuşuyor:</p>

  <p>“Ama yemek daha yeni başlıyor!”</p>

  <p>“Sevgilim” diye eklemiyor; cehennemin kapılarını açmaya niyeti yok.</p>

  <p>“Haklı. Burada konuşsak daha iyi olacak.”</p>

  <p>İgor mu dedi bunu? Belki de her şey Ewa’nin hayal gücünün ürünüdür ve hiçbir şey zannettiği gibi değildir... Yoksa çocuk büyüdü de nihayet sorumlu bir yetişkin mi oldu? Kibirli şeytan affedildi ve cennetin krallığına mı döndü?</p>

  <p>Yanılmış olmayı çok istiyor, ama iki adam birbirini süzmeye devam ediyor. Hamid o mavi gözlerin gerisinde derin bir sapkınlık görebiliyor ve bir an için ürperiyor.&nbsp;Genç kadın elini uzatıyor.</p>

  <p>“Tanıştığımıza memnun oldum. Adım Gabriela...”</p>

  <p>Adam onun selamına karşılık vermiyor. Öteki adamın gözleri parlıyor.</p>

  <p>Ewa, “Köşede bir masa var. Neden hep birlikte gidip oraya oturmuyoruz?” diyor.</p>

  <p>Köşede bir masa mı? Karısı en itibarlı masadaki şeref koltuğunu bırakıp köşedeki masada mı oturacak? Ewa,&nbsp;iki adamın koluna girerek, garsonların gelip giderken kullandıkları kapının yanında duran, salonun tek boş masasına yönelmiş bile. “Aktris” de geriden geliyor. Hamid kısa&nbsp;bir süre için ayrılıyor, davet sahibine gidip özür diliyor.</p>

  <p>“Az önce bir çocukluk arkadaşımla karşılaştım. Yarın gidiyormuş; ben de onunla konuşmak için bu şansı kaçırmak istemem. Lütfen bizi beklemeyin. Ne zaman döneriz, bilmem.”</p>

  <p>İki sandalyenin boş kalacağını gayet iyi bilen davet sahibi gülümseyerek, “Kimse yerinizi çalamaz,” diye yanıtlıyor.</p>

  <p>Eski Avrupa güzeli ise kinayeli bir şekilde, “O, <span style="font-style:italic;">karınızın</span> çocukluk arkadaşı sanıyordum,” diyor.</p>

  <p>Ama Hamid, oradaki şöhretlerin, her önleme rağmen sıvışıp bulunmamaları gereken yerlere giden yardımcıları için ayrılmış, salondaki en berbat masaya doğru yürümeye başlamış bile.</p>

  <p>Başı dik yürüyen modacıyı izlerken, “Hamid iyi bir adam,” diye düşünüyor davet sahibi. “Ama galiba bu gece&nbsp;onun açısından pek de iyi başlamadı.”</p>

  <p>Hepsi birden köşedeki masaya oturuyorlar. Gabriela, o gece karşısına çıkan birçok fırsat gibi, bunun da ancak&nbsp;bir kez karşılaşılan bir şans olduğunun ayırdında. Filmde&nbsp;oynamak için çağrılmış olmaktan ne denli memnun olduğunu, hayal kırıklığı yaratmamak için elinden geleni yapacağını söylüyor.</p>

  <p>“Size güveniyorum,” diyor. “Hatta sözleşmeyi okumadan imzaladım.”</p>

  <p>Öteki üç kişi tek kelime etmiyor, yalnızca birbirlerine bakıyorlar. Bir sorun mu var? Şampanyanın etkisi olabilir mi? En iyisi konuşmaya devam etmek.</p>

  <p>“Özellikle mutluyum, çünkü herkesin söylediğinin aksine, seçme süreci son derece adaletliydi. Ne özel istekler ne de kayırmalar oldu. Bu sabah denemeye girdim;&nbsp;bana verdikleri metni bitirmemi bile beklemediler. Sadece, bir yata gidip yönetmenle konuşmamı istediler. Bu&nbsp;mükemmel bir örnek oluşturuyor, Bay Hamid; yani birlikte çalışacağınız kişileri seçerken onlara dürüst ve saygın&nbsp;bir biçimde davranmak. Herkes sinema dünyasında geçerli olan tek şeyin...”</p>

  <p>Az kalsın “yapımcıyla yatmak” diyecekti, ama yapımcı karısıyla birlikte yanında oturuyor.</p>

  <p>“... insanın dış görünüşü olduğunu sanıyor.”</p>

  <p>Garson ilk yemeği getiriyor ve her zamanki monologa başlıyor:</p>

  <p>“Bu akşamın başlangıç yemeği, az zeytinyağında sote edilmiş, <span style="font-style:italic;">fines herbes<a id="footnote1"></a><sup><a href="#bookmark1">1</a></sup></span> ile tatlandırılmış, Pirene keçi peyniri dilimleriyle birlikte sunulan, Djion hardalı soslu enginar göbeği...”</p>

  <p>Garsonun söylediklerini yalnızca genç kadın gülümseyerek dinliyor. Adam hoş karşılanmadığını fark edip uzaklaşıyor.</p>

  <p>Gabriela, “Çok lezzetli görünüyor!” diyerek çevresindekilere bakıyor; hiçbiri çatalı ya da bıçağı almak için davranmamış. Burada ciddi bir sorun var.</p>

  <p>“Bakın, belli ki konuşacaklarınız var. Başka yerde otursam belki daha iyi olacak.”</p>

  <p>“Evet,” diyor Hamid.</p>

  <p>“Hayır, burada kalın,” diyor kadın.</p>

  <p>Ne yapması lazım şimdi?</p>

  <p>Kadın, “Yanmızdakinden hoşlanıyor musunuz?” diye soruyor.</p>

  <p>“Gunther’le daha yeni tanıştım.”</p>

  <p>Günther. Hamid ile Ewa genç kadının yanında kayıtsız bir tavırla oturan İgor’a bakıyorlar.</p>

  <p>“Peki, Günther ne iş yapıyor?”</p>

  <p>“Siz onun arkadaşı değil misiniz?”</p>

  <p>“Evet ve ne yaptığını biliyoruz. Ama hayatı hakkında sizin neler bildiğinizi bilmiyoruz.”</p>

  <p>Gabriela, İgor’a dönüyor. Neden yardım etmiyor bu adam?</p>

  <p>Hangi şarabı içeceklerini sormak için bir garson geliyor.</p>

  <p>“Kırmızı mı beyaz mı?”</p>

  <p>Bir yabancı tarafından kurtarıldı!</p>

  <p>Hamid, “Herkese kırmızı getir,” diyor.</p>

  <p>“Gunther’in ne iş yaptığını hâlâ söylemediniz bize.”</p>

  <p>Kurtarılmamış.</p>

  <p>“Ağır makine işinde sanırım. Gerçekten de çok az tanıyoruz birbirimizi. Tek ortak noktamız, beklediğimiz&nbsp;dostların ortalıkta görünmemeleri.”</p>

  <p>İyi bir yanıt, diye düşünüyor Gabriela. Belki de kadın “yanmdaki”yle gizli bir aşk macerası ya da kocasının yeni keşfettiği bir ilişki yaşıyor - havadaki gerginlik böyle açıklanabilir.</p>

  <p>Kadın, “Onun adı İgor,” diye ilan ediyor. “Rusya’daki en büyük cep telefonu şirketlerinden birinin sahibidir.&nbsp;Ağır makineler satmaktan çok daha önemli bir iştir.”</p>

  <p>Bu doğruysa, adam niye yalan söyledi ona? Hiçbir şey söylememeye karar veriyor.</p>

  <p>Kadın bu kez Gunther’e dönerek, “Seninle burada karşılaşmayı umuyordum, İgor,” diyor.</p>

  <p>“Ben de seni aramaya gelmiştim, ama artık fikrimi değiştirdim,” diye kaba bir yanıt alıyor.</p>

  <p>Gabriela birden, içi kâğıt dolu çantasını sıkıştırarak şaşırmış bir ifade takınıyor.</p>

  <p>“Ah, telefonum çalıyor. Arkadaşım gelmiş herhalde; gidip onu bulsam iyi olacak. Kusura bakmayın ama benimle buluşmak için onca yoldan geldi; buralarda kimseyi&nbsp;tanımadığından, kendimi sorumlu hissediyorum.”</p>

  <p>Ayağa kalkıyor. Nezaket kurallarına göre, yemek yiyen biriyle el sıkışılmaz; oysa kimse yemeğine dokunmamış bile. Şarap kadehleri ise çoktan boşalmış. İki dakika öncesine kadar adı Günther olan adam bir şişe şarap daha&nbsp;ısmarladı.</p>

  <p>İgor, “Umarım mesajlarımı almışsındır,” diyor.</p>

  <p>“Üç tanesini aldım. Belki buradaki telefon ağı senin kurduğundan kötüdür.”</p>

  <p>“Telefondan söz etmiyorum.”</p>

  <p>Ewa, “O zaman neden söz ettiğini bilmiyorum,” diyor, ama içinden, “Biliyorum, onu demek istemiyorsun,” diye geçiriyor.</p>

  <p>İgor da biliyor olmalı: Hamid’le birlikte olduğu ilk yıl boyunca, ondan bir telefon ya da ortak arkadaşlarından&nbsp;biri aracılığıyla gönderilen, İgor’un onu ne kadar özlediğine ilişkin bir mesaj bekledi. Onun yanına yaklaşmasını&nbsp;istemiyordu, ama İgor’u kırmanın yapılabilecek en kötü&nbsp;şey olacağını da biliyordu. Kendi öfkesini yatıştırıp günün birinde iyi dost olacaklarmış gibi davranması gerekiyordu. Azıcık içtiği ve nihayet onu arayacak cesareti toplayabildiği bir akşamüstü, İgor’un cep numarasını değiştirdiğini fark etti. İşyerinden aradığında, toplantıda olduğunu söylediler. Sonra -o küçük Hollandall cesaretiyle-peş peşe birkaç kez aradığında, İgor’un ya seyahatte olduğu ya da onu ilk fırsatta arayacağı söylendi, ama tabii ki&nbsp;hiç aramadı.</p>

  <p>Ve böylece her yerde hayaletler görmeye başladı; gözetlendiğini, İgor’un yorumuyla “daha iyi bir yaşama kavuşturulan” dilenci ve başkalarıyla yakında aynı kaderi paylaşacağını hissediyordu. O sırada Hamid, herkesin kendi hayatını belleğin yeraltı tünellerine gömerek saklı&nbsp;tutma hakkına sahip olduğunu ileri sürerek, Ewa’nin geçmişiyle ilgili hiçbir şey sormuyordu. Ewa’nin kendini güvende ve korunuyor hissetmesi, mutluluğu bulması için&nbsp;elinden geleni yapıyordu. Hayatının, onunla karşılaşalı&nbsp;beri bir anlam taşımaya başladığını bile söylemişti.</p>

  <p>Derken bir gün, Mutlak Şeytan, Londra’daki evlerinin kapısını çalıverdi. Hamid evdeydi ve onu uzaklaştırdı. Bunu izleyen aylarda hiçbir şey olmadı.</p>

  <p>Ewa yavaş yavaş kendini aldatmayı başardı. Evet, doğru bir seçim yapmıştı; zaten bir yolu seçtiğimizde, öteki yollar gözden kaybolur. Adamın biriyle evli olup da&nbsp;eski kocasıyla dost kalacağını düşünmek çocukçaydı. Bu&nbsp;ancak dengeli insanlar arasında mümkün olabilirdi; İgor&nbsp;ise dengeli değildi. En iyisi, görünmez bir elin onu Mutlak Şeytan’dan kurtardığına inanmak olacaktı. Yanındaki&nbsp;yeni erkeğin kendini ona bağlı hissetmesini sağlayabilecek, âşığı, danışmanı, karısı ve ablası olarak elinden geldiğince erkeğe yardımcı olabilecek güçte bir kadındı o; böylece tüm enerjisini o yöne çevirdi.</p>

  <p>Bu dönemde tek bir gerçek dostu olmuştu; o da belirdiği gibi ansızın kaybolup gitti. Bir Rus kadınıydı, ama Ewa’nın tersine, kocası onu terk etmişti ve İngiltere’de&nbsp;gerçekten ne yaptığını bilmiyordu. Neredeyse her gün konuşuyorlardı.</p>

  <p>Bir keresinde Ewa ona, “Her şeyi arkamda bıraktım,” demişti. “Ve şu kadarcık pişman değilim. Hamid -istemediğim halde- İspanya’daki o güzelim malikâneyi alıp tapuyu üstüme yapmasaydı da aynı şeyi yapardım. Eski kocam İgor servetinin yarısını teklif etseydi bile aynı kararı verirdim. Aynı kararı verirdim, çünkü korkmadan yaşamak istiyorum. Dünyanın en çok arzu edilen adamlarından biri benimle birlikte olmak istiyorsa, demek ki düşündüğümden daha iyi biriyim.”</p>

  <p>Hepsi yalandı. Tek sırdaşını değil, kendini ikna etmeye çalışıyordu. Hepsi gösterişten ibaretti. Nüfuzlu ve önemli iki erkekle şu masada oturan güçlü kadının içinde,&nbsp;yalnız ve yoksul kalmaktan ürken, anne olma deneyimini&nbsp;hiç tatmamış küçük bir kız vardı. Bütün mesele lükse ve&nbsp;gösterişe alışmış olması mıydı? Hayır. Şimdiki eşi onun&nbsp;zannettiği gibi biri olmadığını, başkalarının beklentilerini karşılayacak gücü bulunmadığını sonunda fark edene&nbsp;dek, bir günden ötekine her şeyi kaybedebileceği fikrine&nbsp;hep hazırlanmaktaydı.</p>

  <p>Erkekleri nasıl idare edeceğini biliyor muydu? Evet. Hepsi onun güçlü, kendinden emin, kendi kaderini tayin&nbsp;edebilecek, ne denli önemli ve seçkin olursa olsun herhangi bir erkeği bırakıp gidebilecek bir kadın olduğunu&nbsp;sanıyordu. En kötüsü de, erkeklerin buna inanmalarıydı. İgor ve Hamid gibi erkeklerin. Çünkü rol yapmayı biliyordu, çünkü tam olarak ne düşündüğünü asla söylemezdi, çünkü dünyanın en iyi oyuncusuydu ve kırılgan yanını gizlemeyi herkesten iyi biliyordu.</p>

  <p>İgor, Rusça, “Ne istiyorsun?” diye soruyor.</p>

  <p>“Biraz daha şarap.”</p>

  <p>Kadının ne yanıt vereceğine aldırmıyor gibi konuşuyor; kendisi zaten ne istediğini söylemiş.</p>

  <p>“Sen çekip gitmeden önce sana bir şey söylemiştim, ama sanırım unutmuşsun.”</p>

  <p>O kadar çok şey söylemişti ki: “Söz veriyorum, değişeceğim, daha az çalışacağım”, “Sevdiğim tek kadın sensin”, “Beni terk edersen mahvolurum” gibi, herkesin bildiği, içi boş laflar.</p>

  <p>“Beni terk edersen bir dünyayı yok ederim, demiştim.”</p>

  <p>Ewa böyle söylediğini anımsamıyor, ama pekâlâ da mümkün. İgor her zaman kaybetmeye karşı tahammülsüz olmuştur.</p>

  <p>Rusça, “Ne demek oluyor bu?” diye soruyor.</p>

  <p>Hamid, “Hiç olmazsa İngilizce konuşma nezaketini gösterin,” diyor.</p>

  <p>İgor yüzünü ona çeviriyor.</p>

  <p>“İngilizce konuşacağım, ama nezaketten değil, senin de anlamanı istediğim için.”</p>

  <p>Tekrar Ewa’ya dönüyor.</p>

  <p>“Seni geri almak için bütün bir dünyayı yok edeceğimi söylemiştim. Bunu yapmaya da başladım, ama bir melek beni kurtardı. Senin buna layık olmadığını anladım. Sen daha fazla şöhretten, daha fazla paradan başka bir şey&nbsp;düşünmeyen, bencil, acımasız bir kadınsın. Sana sunduğum tüm güzel şeyleri reddettin, çünkü Rusya’nın kırlarında bir ev senin hayal dünyanla örtüşmüyordu; ayrıca, o&nbsp;dünyaya ait değilsin, asla da olmayacaksın.</p>

  <p>“Kendimi ve başkalarını senin uğruna feda ettim, ama doğru değildi bu yaptığım. Sonuna kadar gitmek zorundayım artık; o zaman, görevimi tamamlamış olmanın,&nbsp;misyonumu yerine getirmenin huzuru içinde, yaşayanların dünyasına dönebileceğim. Şimdi, burada sizlerle konuşurken, ölülerin dünyasındayım ben.”</p>

  <p>Hamid uzun duraklamalarla dolu bu zırvalamayı dinlerken, adamın gözleri Mutlak Şeytan’ın bakışlarıyla dolu, diye düşünüyor. Öyle olsun, İgor’un istediği gibi, sonuna&nbsp;kadar gitsin; yeter ki bu, sevdiği kadını kaybedeceği anlamına gelmesin. Daha da iyi oldu; Ewa’nin eski kocası yanında bayağı bir kadınla çıkıp gelmekle kalmadı, bir de&nbsp;Ewa’ya hakaret etti. Biraz daha ileri gitmesine izin verecek ve gerektiği zaman, İgor’un özür dilemesine ya da bağışlanmak için yalvarmasına artık imkân kalmadığında,&nbsp;bu konuşmayı bitirecek.</p>

  <p>Ewa da aynı şeyi görüyor olmalı: sırf biri onun istediği gibi davranmadı diye, herkese ve her şeye karşı kör bir nefret. Sevdiği kadın için mücadele veren erkek kendisi&nbsp;olsaydı acaba ne yapardı diye de merak ediyor.</p>

  <p>Onun için adam öldürebileceğini düşünüyor.</p>

  <p>Garson yeniden ortaya çıkıyor ve tabaklara dokunulmamış olduğunu görüyor.</p>

  <p>“Yemekleri beğenmediniz mi?” diye soruyor.</p>

  <p>Kimse yanıtlamıyor. Garson meseleyi anlıyor: Koca, karısını sevgilisiyle Cannes’da yakalamış olmalı, bu da&nbsp;son hesaplaşma. Daha önce böyle vakalarla karşılaşmıştı;&nbsp;genellikle ağız dalaşıyla ya da dövüşle biter.</p>

  <p>Adamlardan biri, “Bir şişe şarap daha,” diyor.</p>

  <p>Bakışlarını kadından ayırmayan öteki adam ise, “Sen hiçbir şeye layık değilsin,” diyor. “Şu yanındaki salağı&nbsp;şimdi nasıl kullanıyorsan, beni de öyle kullandın. Hayatımın en büyük hatasısın sen.”</p>

  <p>Garson onlara bir şişe şarap daha getirmeden önce davet sahibine danışmaya karar veriyor, ama adamlardan biri ayağa kalkıyor ve kadına, “Yeter artık! Gidiyoruz,” diyor.</p>

  <p>Öteki adam, “Evet, hepimiz gidelim, dışarı çıkalım,” diyor. “Doğrusu görmek isterim, bakalım ‘şeref, ‘namus’&nbsp;gibi sözlerin anlamını bilmeyen birini acaba nereye kadar&nbsp;savunabileceksin?”</p>

  <p>İki erkek bir kadın için kavga ediyor. Kadın dışarı çıkmamalarını, masaya dönmelerini istiyor. Oysa yanındaki adam hakarete karşılık vermeye hazır gibi. Garson bir kavganın başlayabileceğini söyleyerek güvenlikçileri uyarmayı düşünüyor, ama şef garson zaten servisin çok ağır yürüdüğünü söylerken bunların yanında işi ne?&nbsp;Servis bekleyen başka masalar var. Tabii ki haklı. Dışarıda olup bitenler onun sorunu değil. Ayrıca, konuşmalarını dinlediğini kabul ederse, bir de azar işitmek var. Masalara servis yapmak için para alıyor o, dünyayı kurtarmak&nbsp;için değil.</p>

  <p>Üçü, kokteyl servisinin yapıldığı ve şu anda hızlı bir dönüşümün yaşanmakta olduğu bahçeden geçiyor. Konuklar akşam yemeğinden indiklerinde, özel olarak aydınlatılmış bir dans pisti, koltuklar yerleştirilmiş bir oturma alanı ve içki verilen küçük barlar bulacaklar burada.</p>

  <p>İgor sessizce önden yürüyor. Arkasından Ewa, en arkadan da Hamid geliyor. Plaja inen merdivenlerin başında küçük bir metal kapı var. İgor kapıyı açıp onları önden buyur ediyor. Ewa’nin reddetmesine aldırmadan aşağıya,&nbsp;denize inen kat kat merdivenleri iniyor. Hamid’in korkaklık göstermeyeceğinin farkında. Hamid’le partide tanışıncaya kadar, onun evli kadınları baştan çıkaran, insanların&nbsp;gösteriş düşkünlüğüne yön veren ilkesiz bir modacıdan&nbsp;başka bir şey olmadığı kanısındaydı. Oysa artık ona gizliden gizliye hayranlık duyuyor. Gerçi İgor, Ewa’nin, bu&nbsp;gece tanıştığı genç aktrisin tırnağı bile olamayacağını biliyor, ama Hamid önemli olduğuna inandığı biri uğruna sonuna kadar savaşabilecek sahici bir adam. Ewa duygularını hiç gizleyemez; İgor onun ne kadar korktuğunun farkında, terlediğini, kimi arayacağını, nasıl yardım isteyeceğini bilemediğini biliyor.</p>

  <p>Kumsala vardıklarında, İgor plajın sağ tarafına yürüyor ve kayaların orada bir yere oturuyor. Onlara da oturmalarını söylüyor. Ewa’nin, ödü kopmasına karşın akimdan ne geçtiğini biliyor: “Elbisem buruşacak şimdi. Ayakkabılarım kirlenecek.” Ama Ewa yine de İgor’un yanma oturuyor. Hamid oturabilmek için biraz yana kaymasını&nbsp;istiyor, ama Ewa yerinden kımıldamıyor.</p>

  <p>O da ısrar etmiyor. İşte şimdi üçü de orada; dolunayın doğuşunu doya doya seyrederek biraz huzur bulmaya çalışan üç eski dost sanki, biraz sonra merdivenlerden çıkıp&nbsp;diskoteğin cehennemi gürültüsüne geri dönecekler.</p>

  <p>Hamid, İgor’a on dakika vereyim diye geçiriyor içinden, içinde ne varsa döksün, bütün öfkesini kussun, sonra da geldiği yere geri dönsün. İşi şiddete dökerse kendisi zararlı çıkar, çünkü Hamid bedenen daha güçlü ve bir Bedevi olarak her türlü saldırıya çabucak ve kusursuzca karşılık verecek biçimde eğitilmiş. Partide olay çıkarmak istemiyor, ama Rus da hayale kapılmamalı: Hamid her şeye&nbsp;karşı hazırlıklı.</p>

  <p>Yukarıya döndüklerinde, parti sahibinden özür dileyecek ve sorunun çözüldüğünü açıklayacak. Ona her şeyi açık açık anlatabileceğini biliyor. Karısının eski kocasının haber vermeden karşılarına çıktığını ve olay çıkarmadan onu oradan uzaklaştırmanın en iyisi olacağını düşündüğünü söyleyecek. Eğer partiye geri döndüklerinde orayı terk etmeye yanaşmazsa, korumalarından birini çağırıp&nbsp;onu dışarı attıracak. İgor zengin olabilir, Rusya’nın en büyük cep telefonu şirketlerinden birinin sahibi de olabilir,&nbsp;ama fena halde can sıkıyor.</p>

  <p>“Yalnızca bu adamla yaşadığın iki yıl boyunca değil, birlikte olduğumuz yıllarda da bana ihanet ettin.”</p>

  <p>Ewa hiçbir şey söylemiyor.</p>

  <p>“Onunla beraber olmayı sürdürmek için neleri göze alabilirsin?” diye soruyor İgor, Hamid’e.</p>

  <p>Hamid cevap vereyim mi, vermeyeyim mi diye düşünüyor. Ewa, üzerinde pazarlık edilecek bir mal değil ki.</p>

  <p>“Soruyu başka türlü sorabilir misin?”</p>

  <p>“Tamam. Yanındaki kadın uğruna canını verir misin?”</p>

  <p>Adamın gözlerinden katıksız kötülük okunuyor. İgor restorandan bir bıçak çalmış da olsa (Hamid böyle bir şey&nbsp;yaptığını fark etmemişti, ama her türlü olasılığı düşünmeli), bıçağı kolayca elinden alabilir. Hayır, Tanrı ve kabilesinin reisinden başka kimsenin uğruna canını vermezdi,&nbsp;ama bir şey söylemesi gerekiyor.</p>

  <p>“Onun uğruna dövüşürüm ve iş o noktaya gelirse, sanırım onun uğruna öldürebilirim.”</p>

  <p>Ewa artık baskıya dayanamıyor, sağında oturan adam hakkında bildiği her şeyi anlatmayı geçiriyor içinden.&nbsp;İgor’un aktörü öldürdüğünden ve kendisinin yeni eşinin&nbsp;nicedir gerçekleştirmek istediği, film yapımcısı olma hayalini yerle bir ettiğinden en küçük bir kuşkusu yok.</p>

  <p>“Haydi, yukarıya dönelim.”</p>

  <p>Aslında söylemek istediği şu: “Lütfen, gidelim buradan. Psikopatın tekiyle konuşuyorsun.”</p>

  <p>İgor, Ewa’nin ne dediğini duymamış gibi.</p>

  <p>“Onun uğruna öldürebilirsin, öyle mi? Demek onun uğruna ölebilirsin de.”</p>

  <p>“Dövüşüp yenik düşersem, evet, sanırım ölebilirim. Ama plajın ortasında kapışmayalım bence.”</p>

  <p>Ewa, “Ben partiye dönmek istiyorum,” diyor yeniden.</p>

  <p>Hamid ise erkeklik gururunun söz konusu olduğunu düşünüyor. Oradan bir korkak gibi çekip gidemez. Antikçağda, insanlar ve hayvanların erkeklerinin dişiyi etkilemek için yaptıkları dans başlamak üzere.</p>

  <p>İgor, plajda tek başınaymışçasına, “Sen gittikten sonra bir türlü kendime gelemedim,” diyor. “İşlerim gittikçe büyüdüğü için gündüzleri kendimi kontrol edebiliyordum, ama geceleri kopkoyu bir bunalıma giriyordum. Bir parçamı kaybetmiştim, asla toparlanamıyordum. Buraya, Cannes’a gelirsem toparlanabilirim sandım, ama geldiğimde, ölen yanımın bir daha dirilemeyeceğini, dirilmemesi gerektiğini anladım. Diz çöküp bana gelsen de, af dileyip canına kıyacağını söylesen de, seni asla geri almayacağım.”</p>

  <p>Ewa rahat bir nefes aldı - hiç değilse kavga çıkmayacaktı.</p>

  <p>“Mesajlarımı anlamadın. Dünyaları yok edebileceğimi söyledim, ama sen mesajı almadın. Aldınsa da inanamadın. Bir dünyayı yok etmek ne demek?”</p>

  <p>Elini pantolonunun cebine sokup küçük bir tabanca çıkarıyor. Ama kimseye doğrultmuyor; gözlerini deniz ve&nbsp;aydan ayırmıyor. Hamid’in damarlarındaki kan daha hızlı akmaya başlıyor. İgor ya onları korkutmak ve aşağılamak istiyor ya da gerçekten ölümüne bir kavga bu. Peki,&nbsp;yukarıya çıkar çıkmaz tutuklanacağını bile bile partinin&nbsp;orta yerinde öldürecek mi onları? O kadar çılgın olamaz;&nbsp;öyle olsaydı, hayatı boyunca elde ettiklerini asla elde edemezdi.</p>

  <p>Zihni dağılmamalı. Kendini savunmak ve saldırmak için yetiştirilmiş bir savaşçı o. Hiç kımıldamadan öyle&nbsp;kalmalı, çünkü doğrudan kendisine bakmıyor olsa da, bu&nbsp;adamın en küçük bir harekette kendini tutamayacağının&nbsp;farkında.</p>

  <p>Bir tek gözlerini tehlikesizce oynatabiliyor ve plajda başka hiç kimse olmadığını görebiliyor. Yukarıda, çalgılarını akort etmeye başlayan müzisyenler partinin en neşeli&nbsp;bölümüne hazırlanıyorlar. Hamid düşünmüyor, içgüdüleri beynini işe karıştırmadan hareket etmeye odaklanmış.</p>

  <p>Onunla İgor’un arasında oturan Ewa, tabancanın karşısında hipnotize olmuş gibi. Hamid bir şey yapmaya kalkışırsa, İgor dönüp ateş edebilir ve Ewa vurulabilir.</p>

  <p>Evet, belki de ilk tahmini doğrudur. İgor yalnızca onları korkutmak, Hamid’i korkak durumuna düşürmek ve onurunu kırmak istiyordur. Gerçekten onları vurmak istiyor olsaydı, tabancayı öyle rasgele tutmazdı. En iyisi&nbsp;onunla konuşmak ve biraz gevşetmeye çalışmaktı, bu arada bir çözüm düşünebilirdi.</p>

  <p>“Sahi, bir dünyayı yok etmek ne demek?” diye soruyor Hamid.</p>

  <p>“Bir hayatı yok etmek. Koca bir evrenin yok olması. O insanın gördüğü ve yaşadığı her şeyin; hayatı boyunca&nbsp;karşılaştığı tüm iyilik ve kötülüklerin; tüm hayallerinin,&nbsp;umutlarının, yenilgilerinin ve zaferlerinin silinip gitmesi.&nbsp;Çocukluğumuzda, sonradan Protestan bir rahibin söylediğini öğrendiğim bir sözü ezberletmişlerdi. Şöyle bir şey&nbsp;demişti: ‘Deniz bir tek kum taneciğini yutmayagörsün,&nbsp;bütün bir Avrupa küçülür. Kuşkusuz, farkına bile varmayız. Belki yalnızca bir kum taneciğidir yok olan, ama o&nbsp;anda koca kıta ufalır. ’”</p>

  <p>İgor bir an duruyor. Yukarıdan gelen gürültü sinirini bozmaya başlıyor; oysa dalgaların sesi o kadar yatıştırıcıydı ki, yaşanan ana hak ettiği saygıyı göstermesini mümkün kılıyordu. Kara kaşlı melek olup biteni seyrediyor,&nbsp;gördüklerinden memnun.</p>

  <p>“Güya, mükemmel toplumu, yani Komünizm’i yaratmaktan hepimizin sorumlu olduğu öğretilmişti bize,” diye devam ediyor İgor. “Söylediklerine bakılırsa hepimiz kardeştik, oysa birbirimizi ele vermek üzere yetiştirilmiş casuslardık.”</p>

  <p>Sakinleşiyor, yeniden düşüncelere dalıyor.</p>

  <p>“Seni doğru dürüst duyamıyorum.”</p>

  <p>Hamid böylece harekete geçmek için bir neden bulmuş olacak.</p>

  <p>“Pekâlâ duyabiliyorsun. Elimde bir tabanca olduğunu biliyorsun, belki de elimden kapabilirsin diye yaklaşmak istiyorsun. Beni konuşturup zihnimi dağıtırken, ne yapacağını düşünmeye çalışıyorsun. Lütfen, yerinden kımıldama. O an gelmedi henüz.”</p>

  <p>Ewa, Rusça, “İgor, haydi vazgeçelim şu işten,” diyor. “Seni seviyorum. Birlikte gidelim buradan.”</p>

  <p>“İngilizce konuş. Ne dediğini eşin de anlasın.”</p>

  <p>Evet, anlayacak ve daha sonra bunun için ona teşekkür edecekti.</p>

  <p>Ewa, bu kez İngilizce, “Seni seviyorum,” diyor. “Mesajlarını hiç almadım. Alsaydım, koşa koşa gelirdim. Kaç kez sana telefon etmeye çalıştım, ama bir türlü ulaşamadım. Sekreterine bir sürü mesaj bıraktım, ama beni hiç&nbsp;aramadın.”</p>

  <p>“Doğru.”</p>

  <p>“Bugün mesajlarını almaya başladığımdan beri, seni yeniden görmek için yanıp tutuşuyorum. Nerede olduğunu bilmiyordum, ama gelip beni bulacağını biliyordum.&nbsp;Biliyorum, beni bağışlamak istemiyorsun, ama hiç olmazsa yanı başında olmama izin ver. Kulun kölen olurum,&nbsp;sana bakarım, âşığın olurum, yeter ki sen iste. Tek istediğim, seninle birlikte olmak.”</p>

  <p>Daha sonra Hamid’e her şeyi açıklayacak. Ama şimdi, oradan kurtulmalarını, merdivenlerden çıkarak gerçek dünyaya dönmelerini sağlamak için bir şeyler söylemeli;&nbsp;yukarıda polisler var nasıl olsa, Mutlak Şeytan’ın nefretini kusmasını önleyebilirler.</p>

  <p>“Bu dediklerine inanmak isterdim, daha doğrusu benim de seni sevdiğime ve geri istediğime inanmak isterdim, ama inanmıyorum. Kaldı ki, bence sen yalan söylüyorsun, hep yalan söyledin zaten.”</p>

  <p>Hamid, ikisinin de söylediklerini dinlemiyor; onun aklı çok uzaklarda, savaşçı atalarında; doğru hamleyi yapabilmek için esin bekliyor onlardan.</p>

  <p>“Evliliğimizin umduğumuz gibi yürümediğini söyleyebilirdin bana. Birlikte neler yapmıştık; bir çözüm bulamaz mıydık? Mutluluğu bulmanın her zaman bir yolu vardır, ama bunun için, sorun olduğunu her iki tarafın da anlaması gerekir. Seni dinlerdim. Evliliğimiz ilk baştaki heyecan ve coşkuya yeniden kavuşurdu. Ama sen bunu istemedin, kolay yolu seçtin.”</p>

  <p>“Her zaman korktum senden; şimdi, elindeki şu tabancayı gördükçe daha çok korkuyorum.”</p>

  <p>Ewa’nin bu son sözü, Hamid’i birden gerçek dünyaya geri döndürüyor. Artık ruhu uzaklarda bir yerde değil, ne&nbsp;yapması gerektiğine karar vermek için çöl savaşçılarından esin beklemiyor.</p>

  <p>Ewa bunu söylemiş olamaz. Gücü düşmana teslim ediyor; artık İgor onu dehşete düşürebileceğini bilecek.</p>

  <p>“Bir akşam yemek yiyelim de, bütün o davetlere, mücevherlere, seyahatlere, krallar ve devlet başkanlarıyla buluşmalara rağmen kendimi ne kadar yalnız hissettiğimi&nbsp;anlatayım sana,” diyor Ewa. “Bir şey daha var. Bana her&nbsp;zaman çok pahalı hediyeler aldın, ama en basit hediyeyi&nbsp;hiçbir zaman almadın, bir gün olsun çiçek getirmedin.”&nbsp;Bu iş karıkoca kavgasına dönüyor.</p>

  <p>“Sizi baş başa bırakayım da konuşun.”</p>

  <p>İgor sesini çıkarmıyor. Gözlerini hâlâ denizden ayırmıyor, ama yerinden kıpırdamamasını tembihlercesine tabancayı Hamid’e doğrultmuş. Bu adam deli, sakin görünüşü bağırıp çağırarak tehditler savurmasından daha&nbsp;tehlikeli.</p>

  <p>Ewa’nın söylediklerinden de, Hamid’in harekete geçme çabasından da hiç etkilenmemişçesine, “Her neyse,” diyor İgor, “en kolay yolu seçtin. Beni terk ettin. Hiç şans&nbsp;tanımadın bana; ne yaptımsa senin için ve senin yüzünden yaptığımı anlamadın.</p>

  <p>“Yine de, bütün haksızlıklara ve aşağılamalara rağmen, seni yeniden elde etmek için her şeyi yapardım - ta ki bugüne kadar. Sana gönderdiğim o mesajları almamış&nbsp;gibi yaptın ya... Diyeceğim, başkalarının kurban edilmesi bile seni etkilemedi; demek onca güç ve lüks yetmemiş sana.”</p>

  <p>Zehirlenerek öldürülen Yıldız ve hayatı hâlâ pamuk ipliğine bağlı olan film yönetmeni: Yoksa Hamid olmayacak şeyler mi hayal ediyor? Sonra birden daha da ciddi&nbsp;bir şeyin farkına varıyor: yanı başlarında duran adamın,&nbsp;az önceki bu itirafıyla, onların ölüm emrini imzalamış olduğunu. Ya oracıkta intihar edecek ya da artık çok şey bilen ikisinin hayatına son verecek.</p>

  <p>Hamid, belki de kendisinin delirdiğini ya da durumu yanlış anladığını düşünüyor, ama zamanın daraldığını biliyor.</p>

  <p>Adamın elindeki silaha bakıyor. Düşük kalibreli bir tabanca. Kurşun vücudun can alıcı yerlerine gelmezse çok&nbsp;fazla zarar vermez. Bu adam bu konuda çok deneyimli olmasa gerek; olsaydı, daha güçlü bir silah seçerdi. Belli ki&nbsp;ne yaptığını bilmiyor; kendisine sunulan ilk şeyi, kurşun&nbsp;atan ve öldürebilen bir şeyi satın almış.</p>

  <p>Yukarıda orkestra çalmaya başladı. Müziğin gürültüsünün kurşunun sesini bastıracağını bilmiyorlar mı? Ayrıca, silah sesini, şu anda çevreyi saran -evet, böyle demeli, saran, kirleten, mahveden- o yapay seslerin birinden ayırt edebilirler mi ki?</p>

  <p>İgor yine suskunlaştı; bu, konuşmaya devam etmesinden, yüreğindeki acıyı ve ezikliği dile getirerek içini dökmesinden çok daha tehlikeli. Hamid bir kez daha olasılıkları hesaplıyor; bir şey yapacaksa, birkaç saniye içinde yapmak zorunda. Tabanca İgor’un kucağında öylece&nbsp;duruyor, gerçi parmağı tetikte ama, Hamid Ewa’nin üstünden atılıp tabancaya yapışabilir. İgor’un üstüne atlayıp&nbsp;onun korkuyla geri çekilmesini sağlayabilir, o zaman Ewa&nbsp;hedef olmaktan çıkar. İgor tabancayı Hamid’e doğrultur,&nbsp;ama Hamid o kadar yakınken onun bileğini yakalayabilir.&nbsp;Hepsi bir saniye alır.</p>

  <p>Şimdi.</p>

  <p>Bu sessizlik belki de olumlu bir işaret; İgor’un dikkati dağıldı belki de. Ya da sonun başlangıcı olabilir, söyleyeceğini söylemiş demektir.</p>

  <p>Şimdi.</p>

  <p>Saniyenin onda biri kadar bir zamanda sol uyluğundaki kas geriliyor, Hamid’i şiddetle Mutlak Şeytan’a doğru fırlatıyor; kollarını ileri uzatarak Ewa’nin dizlerinin üstünden fırlarken vücudu dertop oluyor. Daha o ilk saniye sürerken, Hamid, tabancanın kafasına doğrultulduğunu&nbsp;görüyor; adam sandığından daha çabuk davranıyor.</p>

  <p>Hamid’in bedeni hâlâ silaha doğru uçuyor. Daha önce konuşmalıydılar. Ewa, hatırlamak bile istemediği bir geçmişe aitmişçesine, eski kocasından hiçbir zaman fazla söz&nbsp;etmemişti. Her şey ağır çekimde olsa da, adam kedi çevikliğiyle geri çekiliyor. Tabancayı tutan eli hiç titremiyor.</p>

  <p>O ilk saniye tam sona ererken, Hamid bir parmağın kımıldadığını görüyor, ama hiçbir ses çıkmıyor, yalnızca bir şeyin alnının ortasındaki kemiği parçaladığını hissediyor. Dünyası kararıyor ve günün birinde “birisi” olmayı hayal eden delikanlının anıları, Paris’e gidişi, babasının dükkânı, şeyh, zirveye tırmanmak için verdiği savaş, defileler, yurtdışı seyahatleri, sevdiği kadınla tanışması, o mutlu günler, kahkahalar ve gözyaşları, son dolunay, Mutlak Şeytan’ın gözleri, karısının bakışındaki dehşet, hepsi silinip gidiyor.</p>

  <p>“Ağlama. Hiçbir şey söyleme. Sakin ol.”</p>

  <p>Ewa elbette ağlamayacak, ona sakin ol denmesine de gerek yok. O güzelim mücevherleri ve pahalı giysisiyle, aklı başından gitmiş, donakalmış. Kan dolaşımı yavaşlıyor, yüzü bembeyaz kesiliyor, sesi çıkmaz oluyor, tansiyonu dibe vuruyor. İgor onun ne hissettiğini çok iyi biliyor; bir zamanlar bir Afgan savaşçının tüfeğini göğsüne&nbsp;doğrulttuğunu gördüğünde o da aynı şeyi yaşamıştı. Yerinden kıpırdayamamış, en küçük bir tepki gösterememiş, bir arkadaşının önce davranıp ateş etmesiyle kurtulmuştu. Hayatını kurtaran adama hâlâ minnettardı; herkes onu İgor’un şoförü sanıyordu, oysa şirkette hisse sahibiydi, İgor’la sık sık konuşurlardı; İgor o gün öğleden&nbsp;sonra, Ewa’nin, mesajlarını aldığına dair bir belirti gösterip göstermediğini sormak için telefon ettiğinde de konuşmuşlardı.</p>

  <p>Ewa, zavallı Ewa, kucağında ölmekte olan bir adam, öylece oturuyor orada. İnsanların ne yapacağı hiç belli olmaz; bazen, onu alt edemeyeceğini bilen bu aptal gibi davranırlar. Silahların da ne yapacağı hiç belli olmaz. İgor,&nbsp;kurşunun, adamın beyninin üst kısmını uçurarak kafasının öbür tarafından çıkmasını bekliyordu, ama menzilin&nbsp;açısı yüzünden beyni parçalamış, bir kemikten sekmiş ve&nbsp;toraksa girmiş olmalı, çünkü Hamid ıspazmoza tutulmuşçasına titriyor, ama ortalıkta hiç kan yok.</p>

  <p>Ewa’yı böylesine şoka sokan da, tabancanın ateşlenmesi değil, bu titreme olsa gerek. İgor, adamı bir ayağıyla yere itiyor ve ensesine bir kurşun sıkıyor. Çırpınmalar son buluyor. Adam onurlu bir ölümü hak etti; ne de olsa,&nbsp;sonuna kadar cesurca davrandı.</p>

  <p>Artık plajda yalnızlar. İgor, Ewa’nın önünde diz çöküyor ve tabancanın namlusunu onun göğsüne dayıyor. Ewa kımıldamıyor.</p>

  <p>İgor, bu hikâyenin çok farklı biteceğini, Ewa’nın onun mesajlarını anlayıp mutlu olmaları için yeni bir şans&nbsp;tanıyacağını hayal etmişti. En sonunda yeniden böyle yanız kaldıklarında, Akdeniz’in sakin sularına bakarak gülüp sohbet ederlerken söyleyeceği her şeyi düşünmüştü.</p>

  <p>Artık hiçbir işe yaramasalar da, o kelimeleri söyleyemeden yaşamak istemiyor.</p>

  <p>“Bir gün bir parkta ya da deniz kıyısında yine el ele yürüyeceğimizi, nicedir ertelenmiş aşk sözlerini söyleyeceğimizi düşünmüştüm hep. Haftada bir yemeğe çıkacak,&nbsp;sırf birlikteliğimizde yepyeni şeyler keşfetmenin hazzını yaşamak için, daha önce hiç gitmediğimiz yerlere gidecektik.</p>

  <p>“Benden uzaklarda olduğun günlerde, sen uyurken sana fısıldayabilmek için bir kitaptaki şiirleri kopya ediyordum. Neler hissettiğimi anlattığım mektuplar yazdım&nbsp;sana, bulabileceğin yerlere bırakacağım mektuplar, o zaman seni asla unutmadığımı, bir gün, bir an bile unutmadığımı anlayacaktın. Baykal Gölü kıyısında istediğin o ev&nbsp;için, baş başa yaşayacağımız o ev için planlar yapacaktık.&nbsp;O konuda pek çok şey düşünüyordun, biliyorum. Oraya&nbsp;özel bir havaalanı yaptırmayı tasarlamıştım; evin dekorasyonunu ise tabii ki senin ince zevkine, sana, hayatımı doğrulayan, hayatıma anlam veren kadına bırakacaktım/’</p>

  <p>Ewa hiçbir şey söylemiyor, karşısındaki denize bakıyor.</p>

  <p>“Buraya senin yüzünden geldim, sırf bütün bunların boşuna olduğunu anlamak için.”</p>

  <p>Tetiğe basıyor.</p>

  <p>Tabancanın namlusu Ewa’nın vücuduna dayalı olduğundan, neredeyse hiç ses çıkmadı. Kurşun tam doğru yere girdi ve Ewa’nın kalbi o anda durdu. Kendisine onca acı vermiş olmasına karşın, İgor onun acı çekmesini istemedi.</p>

  <p>Eğer ölümden sonra bir hayat varsa, şimdi ikisi -erkeğe ihanet eden kadın ve kadını teşvik eden erkek- el ele, deniz kıyısını aydınlatan ay ışığında yürüyordu. Kara&nbsp;kaşlı melekle buluşacaklar, o da onlara olup biten her şeyi&nbsp;anlatacak, tüm kin ve nefret duygularına son verecekti;&nbsp;eninde sonunda herkes Dünya diye bilinen bu gezegenden ayrılmak zorundadır. Dahası, aşk, onun yaşadığını yaşamamış sıradan insanların hiç anlayamayacakları davranışları haklı çıkarır.</p>

  <p>Ewa’nın gözleri açık, bedeni ise gevşeyip kumların üstüne düşüyor. İgor iki cesedi orada bırakıp kayaların&nbsp;oraya gidiyor, tabancadaki parmak izlerini özenle temizliyor ve tabancayı denize, oturup ayı seyretmiş oldukları&nbsp;yerden mümkün olduğu kadar uzağa atıyor. Merdivenlerden yukarıya çıkıyor, bir çöp tenekesi bulup susturucuyu&nbsp;içine atıyor. Aslında susturucuya hiç gerek kalmamıştı;&nbsp;tam doğru anda müziğin sesi doruğa yükselmişti.</p>

  <p><a id="bookmark1"></a><a href="#footnote1">1</a></p>

  <p><span style="font-weight:bold;">(Fr. ) İnce kıyılmış yeşilliklerden oluşan bir karışım. (Y. N. )</span></p>
</body>
</html>
