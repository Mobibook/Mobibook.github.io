<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1><span style="font-weight:bold;font-style:italic;">20:21</span></h1>

  <p>Adli tıp uzmanı, şube müdürü, Savoy ve dördüncü biri -tanıştırılmadı, ama şube müdürüyle birlikte geldi- bir masanın çevresinde oturuyorlar.</p>

  <p>Görevleri son cinayeti tartışmak değil, dışarıda toplanmış olan gazetecilere ortak bir bildiri hazırlamak. Bu sefer gerçekten büyük bir Yıldız öldü; tanınmış bir yönetmen yoğun bakımda ve dünyanın dört bir yanındaki haber ajansları muhabirlerine sert bir mesaj göndermiş olmalı: Yayımlamaya değer bir haber getirmezseniz kovuldunuz.</p>

  <p>“Adli tıp en eski bilim dallarından biridir; şimdi olduğu gibi zehirlerin cinsini tayin etmiş ve panzehirler bulmuştur. Yine de, geçmişte, doktorların gözünden kaçan bir sürprizle karşılaşmamak isteyen kraliyet ve asiller sınıfı her zaman resmî bir ‘çeşnicibaşı’ tutardı.”</p>

  <p>Savoy bu “bilge”yle günün erken saatlerinde karşılaşmıştı. Bu kez, şube müdürünün işe karışıp adli tıp uzmanının çokbilmiş nutkuna son vermesini bekliyor.</p>

  <p>“Bu kadar gösteriş yeter, doktor. Cannes’da başıboş bir suçlu dolaşıyor.”</p>

  <p>Adli tıp uzmanı oralı olmuyor.</p>

  <p>“Bir adli tıp uzmanı olarak, cinayetin işlendiği koşulları belirlemeye yetkim yok. Bu konuda fikir de veremem; sadece ölüm nedenini, kullanılan silahı, kurbanın kimliğini ve cinayetin işlendiği yaklaşık saati belirleyebilirim.”</p>

  <p>“İki ölüm arasında herhangi bir bağlantı görüyor musunuz? Aktör ile film dağıtımcısının cinayetlerini birbirine bağlayan herhangi bir şey var mı?”</p>

  <p>“Elbette var. İkisi de film işindeydi.”</p>

  <p>Kıkırdıyor, ama kimsenin kılı kıpırdamıyor. Şaka kaldıracak halde olmadıkları kesin.</p>

  <p>“Tek bağlantı, her iki vakada da, organizmaya hızla etki eden zehirli maddeler kullanılmış olması. İkinci cinayetteki en ilginç yan ise, hidrojen siyanürün paketlenme biçimi. Zarfın içinde vakumlu olarak kapatılmış, ince&nbsp;plastikten bir zar vardı ve zarf açıldığında kolayca yırtılıyordu.”</p>

  <p>“Burada yapılmış olabilir mi?” diye soruyor dördüncü adam, belirgin bir yabancı aksanla.</p>

  <p>“Olabilir, ama bu konuda kuşkuluyum, çünkü bunu yapmak çok karmaşık bir süreçtir; ayrıca, yapan kişi birini öldürmek üzere kullanılacağını biliyormuş.”</p>

  <p>“Yani katil yapmamış mı?”</p>

  <p>“Kuşkum var. Bu konuda uzman bir ekip görevlendirilmiş olmalı. Kürar olsaydı, suçlunun kendisi iğneyi zehre batırmış olabilirdi, ama hidrojen siyanür için özel bir teknik kullanmak gerekir.”</p>

  <p>Savoy’un aklına hemen Marsilya, Korsika, Sicilya, bazı Doğu Avrupa ülkeleri ve Ortadoğu’daki terörist gruplar geliyor. Odadan çıkıp Europol’ü arıyor. Durumun ciddiyetini anlatıyor ve bu tür kimyasal silah üretimi için donanımlı laboratuvarların tam bir listesini istiyor.</p>

  <p>Savoy’un bağlandığı kişi, az önce Amerikan haber alma örgütünden aradıklarını ve onların da aynı şeyi sorduklarını söylüyor. Neler oluyor?</p>

  <p>“Hiçbir şey olduğu yok. Ama lütfen, bir haber alır almaz beni arayın, en geç on dakika içinde.”</p>

  <p>Telefondaki ses, “İmkânsız,” diyor. “Bilgi alınca cevap veririz. Dilekçe vermemiz gerekecek...”</p>

  <p>Savoy telefonu kapatıp öbürlerinin yanına dönüyor. Yine bürokrasi.</p>

  <p>Öyle görünüyor ki, bu, kamu güvenliği alanında çalışan herkesin ortak takıntısı. Hiç kimse, üstlerinin onayını güvence altına almadan kendi başına bir iş yapmayı göze almaya yanaşmıyor. Bir zamanlar kendilerini parlak&nbsp;bir kariyer bekleyen ve yaratıcılık ve coşkuyla çalışmaya başlamış olan adamlar, şimdi karşılarına dikilen muazzam sorunları bildikleri için bir kenara siniyorlar: Çok çabuk hareket etmeleri gerekiyor, ama aynı zamanda emir-komuta zincirine saygı göstermek zorundalar; medya ilk&nbsp;fırsatta polisi zorbalıkla suçlarken, vergi ödeyenler de işlenen suçların hiçbir zaman çözülmediğinden yakınıyorlar. Bütün bu nedenlerden ötürü de, en iyisi, sorumluluğu&nbsp;daha üst düzeyde birinin omuzlarına yıkmak.</p>

  <p>Savoy’un telefon konuşması aslında küçük bir oyundan başka bir şey değildi. Katilin kim olduğunu biliyor ve onu yalnız başına yakalayacak; Cannes tarihinin en büyük cinayet davasını çözmenin onurunu kimseye kaptırmaya niyeti yok. Sakinliğini korumalı, ama yine de bu&nbsp;toplantının bir an önce bitmesi için sabırsızlanıyor.</p>

  <p>Odaya döndüğünde, şube müdürü, bir zamanlar Scotland Yard’da çalışmış olan Stanley Morris’in az önce Monte Carlo’dan telefon ettiğini, caninin aynı silahı bir daha kullanacağından çok kuşkulu olduğu için endişe etmemeleri gerektiğini söylediğini bildiriyor.</p>

  <p>“Yeni bir terör tehdidiyle karşı karşıya olabiliriz,” diyor yabancı.</p>

  <p>Şube müdürü, “Evet, muhtemelen,” diye karşılık veriyor, “ama sizin aksinize, halka korku salmak bizim hiç yapmak istemeyeceğimiz bir şey. Bizim yapmamız gereken, gazetecilerin kendi başlarına birtakım sonuçlara varmalarını ve bunları bu geceki TV haberlerinde yayınlamalarını önlemek için bir basın açıklaması hazırlamak.&nbsp;Bu münferit bir terörist vaka ve işin içinde bir seri katil&nbsp;olabilir.”</p>

  <p>“Ama...”</p>

  <p>“Aması maması yok.” Şube müdürünün sesi sert ve buyurgan. “Sizin büyükelçiliğinizle temasa geçtik, çünkü&nbsp;ölen adam sizin ülkenizden. Sizi buraya biz davet ettik.</p>

  <p>Öteki iki Amerikalı öldürüldüğünde, ilgi gösterip de bir temsilci bile göndermediniz, oysa o cinayetlerden birinde&nbsp;de zehir kullanılmıştı. Bakın, biyolojik silahların kullanıldığı ortak bir tehditle karşı karşıya olduğumuzu ima etmeye çalışıyorsanız, hemen çekip gidebilirsiniz. Cinai bir&nbsp;meseleyi politik bir mesele haline getirmeye hiç niyetimiz&nbsp;yok. Festival’i seneye de bütün ihtişamıyla yapmak istiyoruz, onun için Dr. Morris’in tavsiyesine uyup o doğrultuda&nbsp;bir açıklama yapacağız.”</p>

  <p>Yabancı, sesini çıkarmıyor.</p>

  <p>Şube müdürü, yardımcılarından birini çağırıp dışarıda bekleyen gazetecilere on dakikaya kadar bir açıklama yapılacağını bildirmesini istiyor. Adli tıp uzmanı, şube müdürüne, bir tür “imza” bıraktığı için hidrojen siyanürün kaynağını bulmanın her zaman mümkün olduğunu,&nbsp;fakat bunun on dakika değil, bir hafta alacağını söylüyor.</p>

  <p>“Cesette alkol kalıntıları vardı. Deri kızarmıştı ve ölüm ani olmuştu. Hangi zehrin kullanıldığı konusunda şüphe yok. Asit olsaydı, burnun ve ağzın etrafında yanıklara rastlardık; belladon olsa, gözbebekleri büyür, sonra...”</p>

  <p>“Lütfen, doktor, üniversitede okuduğunuzu, onun için de bize ölüm nedenini söyleyecek kadar donanımlı&nbsp;olduğunuzu biliyoruz, üstelik mesleğinizde ne kadar yetenekli olduğundan hiçbir kuşkumuz yok. Hidrojen siyanür diyelim de, olsun bitsin.”</p>

  <p>Doktor, öfkesini bastırarak başıyla onaylarken dudağını ısırıyor.</p>

  <p>“Ya şimdi hastanede olan öteki adam? Film yönetmeni...”</p>

  <p>“Ona saf oksijen ve on beş dakikada bir damardan Kelocyanor veriliyor; bu da işe yaramazsa, yüzde yirmi&nbsp;beş inceltilmiş sodyum triosülfat ekleyebiliriz...”</p>

  <p>Odada derin bir sessizlik.</p>

  <p>“... Özür dilerim. Cevap, evet, yaşayacak.”</p>

  <p>Şube müdürü sarı bir kâğıda notlar alıyor. Vaktin dolduğunun farkında. Herkese teşekkür ettikten sonra, daha fazla gereksiz spekülasyona yol açmamak için, yabancıdan onlarla birlikte dışarıya çıkmamasını istiyor. Banyoya gidip kravatını düzeltirken, Savoy’dan da kravatını düzeltmesini rica ediyor.</p>

  <p>“Morris, katilin bir daha sefere zehir kullanmayacağını söylüyor. Anladığım kadarıyla, cani bilinçsizce de olsa belirli bir model izliyor. Bunun ne olduğunu biliyor musunuz?”</p>

  <p>Savoy, Monte Carlo’dan dönerken arabada bunu düşünmüştü. Evet, muhtemelen müthiş Scotland Yard müfettişinin bile fark etmediği bir model vardı. Şöyle:</p>

  <p>Banktaki kurban: Katil yakınındaydı.</p>

  <p>Öğle yemeğindeki kurban: Katil uzağındaydı.</p>

  <p>Plajdaki kurban: Katil yakınındaydı.</p>

  <p>Oteldeki kurban: Katil uzağındaydı.</p>

  <p>O yüzden, bir sonraki cinayette katil kurbanın yanı başında bulunacak ya da en azından planı böyle olacak,&nbsp;yarım saat içinde yakalanmazsa. Bütün bunları, hiçbir&nbsp;önem taşımıyormuşçasına kendisine aktaran, emniyet&nbsp;merkezindeki meslektaşlarından öğrenmişti. Aslında Savoy kendisi de başlangıçta bununla cinayetler arasında&nbsp;bir bağlantı görememişti, ama hiç kuşkusuz öyle değildi;&nbsp;kayıp halka, can alıcı ipucu, yapbozu tamamlamak için&nbsp;gerekli tek parçaydı bu.</p>

  <p>Savoy’un kalbi küt küt atıyor. Hayatı boyunca böyle bir fırsatın hayalini kurduğu için, uzayıp giden bu toplantının bir an önce sona ermesini istiyor.</p>

  <p>“Dinliyor musunuz?”</p>

  <p>“Evet, efendim.”</p>

  <p>“Bakın, dışarıdaki insanlar, sorularına kesin cevaplar getirecek resmî ve teknik bir açıklama beklemiyorlar. Bize, ne duymak istiyorlarsa onu söyletmek için ellerinden geleni yapacaklardır; ama bu tuzağa düşmemeliyiz. Buraya bizi dinlemek için değil, bize bakmak için, izleyicileri ve okurlarının da bizi görmelerini sağlamak için geldiler.”</p>

  <p>Şube müdürü, bu dünyada ondan daha bilgilisi yokmuşçasına tepeden bakıyor Savoy’a. Öyle anlaşılıyor ki, bilgiçlik yapmaktan hoşlananlar yalnızca Morris ve adli&nbsp;tıp uzmanı değil; herkesin, “ben işimi iyi bilirim” demenin kendince bir biçimi var.</p>

  <p>“Görsel düşünün, yani yüzünüz ve vücudunuzun kelimelerden daha çok şey söylediğini unutmayın. Dosdoğru ileriye bakın, başınızı dik tutun, omuzlarınızı serbest bırakın ve hafifçe geriye çekin. Omuzları dikleştirmek,&nbsp;gergin olduğumuz ve olup biten hakkında en küçük bir&nbsp;fikrimiz olmadığı hissini verir.”</p>

  <p>“Evet, efendim.”</p>

  <p>Adli Tıp Enstitüsü’nün önüne çıkıyorlar. Spotlar patlıyor, mikrofonlar uzatılıyor, millet itişmeye başlıyor. Birkaç dakika sonra kargaşa biraz düzene giriyor. Şube müdürü cebinden kâğıdı çıkartıyor.</p>

  <p>“Aktör, çeşitli yollardan verilebilen öldürücü bir zehir olan hidrojen siyanürle öldürülmüş, ama bu vakada hidrojen siyanür gaz halinde verilmiştir. Film yönetmeni saldırıdan kurtulmuştur. Onun bu işe karışması kesinlikle&nbsp;rastlantısaldır. Gazın kalıntıları hâlâ havadayken tesadüfen odaya girmiştir. Güvenlik kameralarının çekimlerinde, bir adamın koridordan geçerek odalardan birine girdiği, beş dakika sonra odadan çıktığı ve yere yıkıldığı görülmektedir.”</p>

  <p>Söz konusu odanın kameradan görünmediğini söylemiyor. Söylememek yalan sayılmaz.</p>

  <p>“Güvenlikçiler hemen harekete geçerek doktor çağırmışlardır. Doktor da, o sırada artık hiçbir zarar veremeyecek kadar hafiflemiş olan badem kokusunu hemen fark etmiştir. Polise haber verilmiş, beş dakikadan kısa bir&nbsp;süre içinde olay yerine varan polis bölgeyi kordon altına&nbsp;almıştır. Ambulans gelmiş, doktorlar oksijen vererek yönetmenin hayatını kurtarmışlardır.”</p>

  <p>Savoy, şube müdürünün rahat tavrından gerçekten etkilendiğini fark ediyor. Acaba tüm şube müdürleri bir&nbsp;halkla ilişkiler kursundan mı geçmek zorunda, diye düşünüyor.</p>

  <p>“Zehir bir zarfın içine bırakılmıştır, ama zarfın üstündeki yazının bir erkeğe mi, yoksa bir kadına mı ait olduğunu henüz tespit edebilmiş değiliz. Zarfın içinden bir kâğıt çıkmıştır.”</p>

  <p>Zarfın son derece incelikli bir teknikle kapatılmış olduğundan söz etmiyor. Oradaki gazetecilerden birinin bunu bilme olasılığı milyonda bir, yine de bu konuyla ilgili bir soru daha sonra kaçınılmaz olabilir. O gün öğleden sonra film endüstrisinden başka bir adamın daha zehirlenmiş olduğundan da söz etmiyor. Görünen o ki, bu&nbsp;konuda kimse onlara bir şey söylememiş olmasına karşın,&nbsp;herkes adamın kalp krizinden öldüğünü sanıyor. Bazen&nbsp;basının -tembellik ya da özensizlikten- polisi uğraştırmadan kendi sonuçlarını çıkarması işe yarar.</p>

  <p>İlk soru geliyor: “Kağıtta ne yazıyordu?”</p>

  <p>Şube müdürü, soruşturmayı köstekleyeceği için bu konuda şimdilik bir açıklama yapamayacağını söylüyor.&nbsp;Savoy, onun basın toplantısını nereye yönlendirdiği görmeye başlıyor ve hayranlık duyuyor; şube müdürlüğünü&nbsp;gerçekten hak ettiğini düşünüyor.</p>

  <p>Başka biri, “Aşk cinayeti olabilir mi?” diye soruyor. “Şu anda her şey mümkün. Evet, hanımlar beyler,&nbsp;izin verirseniz biz işimizin başına dönelim.”</p>

  <p>Arabasına biniyor, sireni açıyor ve hızla uzaklaşıyor. Savoy, patronuyla övünç duyarak, kendi arabasına yöneliyor. Ne kadar müthiş! Başlıkları şimdiden tahmin edebiliyor: “Yıldızın aşk cinayetine kurban gittiği sanılıyor.”</p>

  <p>Bu hiç kuşkusuz halkın ilgisini çekecek. Şöhretin gücü o kadar büyük ki, öteki cinayetler gözden kaçacak.&nbsp;Muhtemelen uyuşturucudan ölen ve plajın yakınındaki&nbsp;bir bankta bulunan zavallı bir genç kızı kim umursar ki?&nbsp;Kınalı saçlı bir film dağıtımcısının öğle yemeğinde kalp&nbsp;krizi geçirmiş olmasının ne önemi var ki? Festival’in tüm&nbsp;tantanasından uzak bir plajda, kimselerin tanımadığı iki&nbsp;kişiyle ilgili bir cinayet -bir başka aşk cinayeti- hakkında&nbsp;ne söylenebilir ki? Her akşam televizyon haberlerinde ekranlara gelen türden bir olay, ama işin içinde büyük şöh-</p>

  <p>retlerden biri varsa, medya olayı orasından burasından çekiştirmeye devam eder! Üstelik bir zarf bulunmuş! Hem de zarfın içindeki kâğıtta bir şeyler yazılı!</p>

  <p>Savoy sireni çalıştırıyor ve polis merkezinden ters yöne sürüyor arabayı. Kuşku uyandırmamak için arabanın telsizini kullanıyor. Şube müdürünün frekansını buluyor.</p>

  <p>“Tebrikler!”</p>

  <p>Şube müdürü de yaptığı işten memnun. Birkaç saat, belki de birkaç gün kazandılar, ama ikisi de bir seri katille&nbsp;uğraştıklarını biliyorlar: erkek, iyi giyimli, kır saçlı, kırk&nbsp;yaşlarında ve ustalıklı silahlarla donatılmış. Öldürme sanatında deneyimli bir adam; şimdiye kadar işlediği cinayetler onu tatmin etmiş olsa bile, her an kolaylıkla yeni bir&nbsp;cinayet işleyebilir.</p>

  <p>Şube müdürü, “Festival kapsamında düzenlenen bütün partilere görevli yollat,” diye emir veriyor. “Hepsi bu tarife uyan erkekleri arasın. Bütün şüphelileri gözaltına&nbsp;almalarını söyle. Takviye iste. Blucin ya da gece giysisi&nbsp;giymiş, çevreyle uyumlu, sivil polisler istiyorum. Tekrar&nbsp;ediyorum, bütün partilere gitsinler, trafik polislerini kullanmak gerekse bile.”</p>

  <p>Savoy söyleneni hemen yapıyor. Az önce cep telefonuna bir mesaj geldi. Europol, laboratuvarları araştırmak için biraz daha vakit istiyor, en az üç gün.</p>

  <p>“Bunu bana yazılı olarak bildirin, tamam mı? Burada işler ters giderse beni sorumlu tutmalarını istemem.”</p>

  <p>Bir yandan da, içinden gülüyor. Artık olayla kendisinin ilgilenmediğini söyleyerek bir kopyasını da yabancı ajana göndermelerini istiyor. Hızla Hotel Martinez’e varıp arabasını başkalarının araçlarını engelleyecek biçimde girişe bırakıyor. Kapıdaki görevli itiraz etmeye kalkınca, polis kimliğini gösteriyor, arabayı başka bir yere park etmesi için anahtarları adama fırlatıyor ve koşarak otelden içeri giriyor.</p>

  <p>Doğruca birinci kattaki özel bir odaya çıkıyor; bir polis memuru kendisini bekliyor, yanında da nöbetçi müdür ve bir garson.</p>

  <p>Nöbetçi müdür, “Burada daha ne kadar bekleyeceğiz?” diye soruyor. Savoy, kadını duymazdan gelerek garsona dönüyor.</p>

  <p>“Fotoğrafı haberlerde çıkan, öldürülen kadının, bugün öğleden sonra terasta oturan kadın olduğuna emin misin?”</p>

  <p>“Evet, efendim, tamamen eminim. Boyalı saçlı fotoğrafında daha genç görünüyor, ama müşterilerin yüzlerini iyi hatırlarım, hesabı ödemeden kaçmasınlar diye.”</p>

  <p>“Peki, önceden masayı ayırtan erkek müşteriyle birlikte olduğundan da emin misin?”</p>

  <p>“Kesinlikle. Kırk yaşlarında yakışıklı bir adam, kır saçlı.”</p>

  <p>Savoy’un kalbi yerinden oynuyor. Müdür ile polise dönüyor.</p>

  <p>“Hemen odasına çıkalım.”</p>

  <p>“Arama izniniz var mı?” diye soruyor müdür.</p>

  <p>Savoy’un kan beynine sıçrıyor:</p>

  <p>“<span style="font-style:italic;">Hayır, yok!</span> Ayrıca, yeniden birtakım formlar doldurmaya niyetim de yok! Bu ülkenin sorunu nedir, biliyor musunuz, madam? Hepimiz çok uysalız! Aslında, bu bize&nbsp;özgü bir sorun da değil, bütün dünya için geçerli! Oğlunuzu savaşa göndermek isteseler sesinizi çıkarır mısınız?&nbsp;Oğlunuz karşı çıkar mı? Tabii ki hayır! Eh, madem uysal&nbsp;bir vatandaşsınız, o zaman beni o odaya götürün, yoksa cinayete yardım ve yataklık etmekten tutuklatırım sizi!”</p>

  <p>Kadın gerçekten korkmuş görünüyor. Öteki polisle birlikte asansöre yöneliyorlar; asansör her katta dura dura&nbsp;aşağıya geliyor, bir insan hayatının, kendisini bekleyenlerin ne kadar çabuk davranacaklarına bağlı olabileceğinin&nbsp;farkında değil.</p>

  <p>Bu durumda merdivenden çıkmaya karar veriyorlar. Müdür yüksek topuklu ayakkabılarından şikâyetçi; Savoy ayakkabılarını çıkarıp merdivenleri yalınayak çıkmasını söylüyor. Düşmemek için bronz tırabzana tutunarak&nbsp;ve aradaki şık bekleme alanlarından geçerek hızla mermer merdiveni tırmanıyorlar. Oralardaki insanlar, bu yalınayak kadın da kim, merdiveni böyle tırmanan üniformalı&nbsp;bir polisin otelde ne işi var, diye şaşkınlık içinde bakıyorlar. Yoksa kötü bir şey mi oldu? Öyleyse, neden asansörle çıkmıyorlar? Artık Festival’in standartları iyice düştü,&nbsp;diye geçiriyorlar içlerinden; oteller konukları konusunda&nbsp;eskisi kadar seçici değil; polisler de randevuevi basar gibi&nbsp;dalıyorlar otele. En kısa zamanda müdüre şikâyette bulunacaklar; az önce merdiveni yalınayak tırmanırken gördükleri kadının müdürden başkası olmadığından habersizler.</p>

  <p>Savoy ve nöbetçi müdür en sonunda, katilin kaldığı süitin kapısına ulaşıyorlar. “Güvenlik timi”nin bir üyesi,&nbsp;neler olup bittiğini anlamak için yukarıya birini göndermiş bile. Müdürü tanıyınca, yardıma ihtiyaçları olup olmadığını soruyor.</p>

  <p>Savoy adama daha alçak sesle konuşmasını tembihliyor, ama evet, yardım edebilir. Üstünde silah var mı? Güvenlikçi silahlı olduğunu söylüyor.</p>

  <p>“O zaman burada kalsan iyi olur.”</p>

  <p>Fısıldayarak konuşuyorlar. Müdür kapıyı vuracak, üç adam ise -Savoy, polis ve güvenlikçi- yana çekilip sırtlarını duvara vermişler. Savoy tabancasını kılıfından çıkarıyor. Öteki polis de. Müdür kapıya birkaç kez vuruyor,&nbsp;ama ses yok.</p>

  <p>“Gitmiş olmalı.”</p>

  <p>Savoy müdürden master anahtarı kullanmasını istiyor. Kadın master anahtarın yanında olmadığını, ama olsa bile, kapıyı açmak için idari müdürden izin alması gerektiğini söylüyor.</p>

  <p>Savoy bu kez kibarca yanıtlıyor:</p>

  <p>“Sorun değil. Ben aşağı iner, güvenlik ekibiyle birlikte denetim odasında beklerim. Nasıl olsa gelecek, onu ilk sorgulayan ben olmak istiyorum.”</p>

  <p>“Aşağıda pasaportunun fotokopisi ile kredi kartı numarası var. Onunla neden bu kadar ilgileniyorsunuz?”</p>

  <p>“Bir şey yok, önemli değil.”</p>

  <h1 id="sigil_toc_id_2"><span style="font-weight:bold;font-style:italic;">21:0<a id="bookmark1"></a>2</span></h1>

  <p>Cannes’dan arabayla yarım saat uzaklıkta, aynı dilin konuşulduğu, aynı paranın kullanıldığı, gümrük denetiminin uygulanmadığı, ama Fransa’dan tamamen farklı bir politik düzenin hüküm sürdüğü -eski günlerde olduğu gibi, bir prens tarafından yönetiliyor- başka bir ülkede, bir adam bilgisayarın başında oturuyor. On beş dakika önce, ünlü bir aktörün öldürüldüğünü bildiren bir e-posta aldı.</p>

  <p>Morris, kurbanın fotoğrafını inceliyor. Yıllardır sinemaya gitmediği için, adamın kim olduğuna dair hiçbir fikri yok. Yine de, önemli biri olmalı, çünkü haber portallarından birinde ölümüyle ilgili bilgiler var.</p>

  <p>Morris emekliye ayrılmış olabilir, ama bu tür olayların onun gözünde bir satranç oyunundan, rakibinin kazanmasına pek izin vermediği bir oyundan farkı yok. Burada tehlikede olan, kariyeri değil, özsaygısı.</p>

  <p>Scotland Yard günlerinde uymaktan her zaman hoşlandığı bazı kurallar vardı; bunlardan biri de, yarım yamalak da olsa mümkün olduğu kadar çok varsayımda bulunmaktı. İlle de doğru olmasını beklemediği için zihni açılıyordu insanın. Değerlendirme kurullarıyla yapılan o&nbsp;gergin toplantılarda, oradakileri kışkırtmaktan zevk alırdı: “Bildiğiniz her şey, uzun yılların çalışmalarından doğan deneyimlerden geliyor. Ama bu eski çözümler yalnızca eski sorunlara uygulandığında geçerlidir. Yaratıcı olmak istiyorsanız, bütün o deneyimlerden öğrendiklerinizi unutmaya çalışın.”</p>

  <p>Bu tür kurulların yaşlıca üyeleri not alıyormuş gibi yaparlar, gençler ise dehşet içinde ona bakarlardı; toplantı da, o hiçbir şey dememiş gibi sürüp giderdi. Ama Morris mesajın yerine gittiğini bilirdi; çok geçmeden de, üstleri -tabii onun bu işteki payından hiç söz etmeden- daha&nbsp;fazla yeni fikir istemeye başlarlardı.</p>

  <p>Morris, Cannes polisinin gönderdiği dosyalardan çıkış alıyor. Ağaçları yok eden bir seri katil olarak suçlanmak istemediği için genellikle kâğıt kullanmaktan kaçınmaya çalışır, ama bazen gerekiyor.</p>

  <p>Cinayetlerin nasıl işlendiğini incelemeye koyuluyor. Günün hangi saatinde olduğu (sabah, öğleden sonra ve&nbsp;gece), kullanılan silahlar (eller, zehir, hançer), kurbanın&nbsp;tipi (farklı yaşlardan erkekler ve kadınlar), kurbana yakınlık (ikisinde doğrudan fiziksel temas, ikisinde hiç temas yok), kurbanların saldırgana karşı tepkisi (hiçbirinde tepki yok).</p>

  <p>Çözümsüz bir durumla karşı karşıya olduğunu hissettiğinde, en iyisi düşüncelerini bir süre serbest bırakmak, bu arada bilinçaltının çalışmasını sağlamak. Bilgisayarda, New York Borsası’ın gösteren yeni bir ekran açıyor. Hisse senetlerine yatırılmış parası olmadığı için çok sıkıcı bir durum, ama böyle çalışıyor işte: Yılların deneyimiyle, o ana kadar edindiği tüm bilgileri çözümlüyor ve&nbsp;sezgileri yeni, yaratıcı tepkiler çıkarıyor ortaya. Yirmi dakika sonra dosyalara geri dönüyor, kafası yeniden boşalmış durumda.</p>

  <p>Yöntem işe yaradı. Cinayetlerin ortak yanları var.</p>

  <p>Katil eğitimli bir adam. Kütüphanede epeyce zaman geçirmiş, işini en iyi nasıl yapabileceğini incelemiş olmalı. Zehirleri nasıl kullanacağını iyi biliyor ve hidrojen siyanüre dokunmadığı açık. Bıçağı kemiğe rastlamadan doğru&nbsp;yere sokabildiğine ve bir insanı yalnızca ellerini kullanarak öldürebildiğine göre, anatomi bilgisi yeterli. Kürar ve&nbsp;onun öldürücü gücü hakkında bilgi sahibi. Seri cinayetler hakkında epey okumuş olabilir, bırakılacak herhangi&nbsp;bir “imza”nın her zaman polisi saldırgana ulaştıracağının&nbsp;farkında, o yüzden cinayetleri tamamen gelişigüzel bir biçimde, belirli bir hareket tarzı izlemeden işlemiş.</p>

  <p>Ama bu olanaksız. Katil, bilinçsizce de olsa, bir imza bırakmış olmak zorunda, ama Morris bunu henüz çözebilmiş değil.</p>

  <p>Daha da önemli bir şey var: Kurbanını felç edebilmek için vücudunun hangi noktalarına bastırması gerektiğini&nbsp;çok iyi bildiğine bakılırsa, katil, Sambo dersleri alabilecek kadar paralı bir adam. Bağlantıları da var: Belli ki, bu&nbsp;zehirleri köşe başındaki eczaneden, hatta oraların suç örgütlerinden almamış. Kullanılırken ve uygulanırken büyük bir dikkat gerektiren, son derece karmaşık biyolojik&nbsp;silahlar. Onları kendisi için başkalarının edinmesini sağlamış olsa gerek.</p>

  <p>Son olarak, çok hızlı çalışıyor, bu da Morris’in katilin oralarda uzun süre kalmayacağı sonucuna varmasına yol&nbsp;açıyor. Belki bir hafta, muhtemelen birkaç gün daha.</p>

  <p>Bütün bunlar onu nereye götürüyor?</p>

  <p>Morris’in o anda bir sonuca varamamasının nedeni, oyunun kurallarına alışık olması. Astlarından her zaman istediği saflığı yitirmiş. Bu dünya böyledir işte; yıllar içinde yavaş yavaş sıradan insanlar haline geliriz, yalnızca tuhaf ya da aşırı coşkulu biri gibi görünmemek ilgilendirir bizi. Yaşlılık bir bilgelik işareti olarak değil de, bir kusur olarak kabul edilir. Ellisinin üstündeki hiç kimsenin günümüzün değişim hızına ayak uyduramayacağı&nbsp;düşünülür.</p>

  <p>Doğru, artık eskisi kadar hızlı koşamıyor ve okuma gözlüğü takıyor, ama kafası eskisi kadar iyi çalışıyor ya da&nbsp;en azından böyle olduğuna inanmak istiyor.</p>

  <p>Peki, bu cinayetlerde sorun ne? Sandığı kadar zekiyse, bu kadar kolay görünen bir şeyi neden çözemiyor?</p>

  <p>Artık daha ileriye gidemiyor. Bir sonraki kurban ortaya çıkıncaya kadar beklemesi gerekecek.</p>

  <h1 id="sigil_toc_id_3"><span style="font-weight:bold;font-style:italic;">21:1<a id="bookmark2"></a>1</span></h1>

  <p>Yanlarından geçmekte olan bir çift, yanında bu kadar güzel iki kadın olduğu için gülümseyerek kutluyor onu.</p>

  <p>İgor teşekkür ediyor, zihnini başka şeylere yöneltmeye gerçekten ihtiyacı var. Birazdan, çoktandır beklenen buluşma gerçekleşecek; her türlü baskıya alışık olmasına&nbsp;karşın, Kabil yakınlarında devriye gezdiği günleri geçiriyor akimdan. Çok tehlikeli görevlere çıkmadan önce arkadaşlarıyla nasıl içtiklerini, nasıl kadınlar ve spordan konuştuklarını, Afganistan’da değil de memleketteymişler,&nbsp;aileleri ve dostlarıyla bir masanın başındaymışlar gibi nasıl sohbet ettiklerini hatırlıyor. Sinirlerini yatıştırmanın,&nbsp;gerçek kimliklerine geri dönmenin, böylece ertesi gün&nbsp;karşılaşacakları zorluklara karşı kendilerini daha hazırlıklı hissetmenin bir yoluydu bu.</p>

  <p>İgor, her iyi asker gibi, savaşların, çarpışmanın kendisinden çok amaçlar ve hedeflerle ilgili olduğunu biliyor. Her iyi strateji uzmanı gibi -ne de olsa, kendi bölüğünü yoktan var ederek Rusya’nın en saygı duyulan bölüklerinden biri yaptı-, ardında yatan dürtü zamanla değişse de, insanın hedefinin hep aynı kalması gerektiğini biliyor. Bugün olan da bu: Cannes’a belirli bir nedenle geldi, ama yaptığının ardında yatan gerçek güdüleri ancak harekete geçtiği zaman anladı. Bütün o yıllar boyunca gözleri kör olmuştu, ama şimdi ışığı görebiliyor; en sonunda&nbsp;aydınlandı.</p>

  <p>Ve sırf bu nedenle, durmaması gerekiyor. Aldığı kararlar cesur olmayı, bir ölçüde uçuk olmayı, dahası, zaman zaman çılgınlığı gerektiriyordu, ama yok eden cinsten bir&nbsp;çılgınlığı değil de, insanın sınırlarını aşmasını sağlayan&nbsp;cinsten bir çılgınlığı. Ne zaman bir karar vermesi gerekse o kontrollü çılgınlığı nasıl kullanacağını iyi bildiği için&nbsp;hep aynı kaldı ve sonuca ulaştı. “Bu çok riskli/’ diyen arkadaşları, çok geçmeden “Doğru yaptığını biliyordum zaten,” demek zorunda kaldılar. İnsanları şaşırtabiliyor, ortaya yepyeni fikirlerle çıkabiliyor ve hepsinden önemlisi,&nbsp;gerektiğinde her türlü riski göze alabiliyordu.</p>

  <p>Ama burada, Cannes’da -belki de iyi bilmediği bir yerde bulunduğu ve uykusuzluktan sersem gibi olduğu&nbsp;için- hiç de gerekli olmayan risklere, planını umduğundan daha erken sonlandırmasına yol açabilecek risklere&nbsp;girdi. Böyle olsaydı, şimdiki açık seçikliğe, sevgilisi olarak gördüğü ve hem fedakârlığı hem de uğrunda ölmeyi&nbsp;hak ettiğine inandığı kadına bambaşka bir ışık tutan açık&nbsp;seçikliğe hiçbir zaman ulaşamayacaktı. Suçunu itiraf etmek üzere polisin yanına gittiği anı hatırlıyor. Değişim o&nbsp;zaman başlamıştı. Kara kaşlı kızın ruhu onu korumaya ve&nbsp;yanlış nedenlerle doğru şeyler yaptığını açıklamaya o zaman başlamıştı. Büyüyen sevgi şans getirir, büyüyen nefret ise felaket. Sorunlarla karşı karşıya olan ve bunun farkına varmayan herkes sonunda o sorunların altında kalabilir ve facialarla karşılaşabilir.</p>

  <p>İgor, genç kızın sevgisini kabul etmişti. Tanrı’nın, kızı karanlık bir gelecekten kurtarmak için gönderdiği&nbsp;aracı olmuştu; şimdi de genç kız yoluna devam etmesi için&nbsp;ona yardım ediyordu.</p>

  <p>İgor, alabileceği birçok önleme karşın, her şeyi düşünmesinin olanaksız olduğunun ve misyonunun, amacına varmadan yarıda kesilebileceğinin de farkında. Ne ki, pişmanlık duymak ya da korkmak için bir neden yok;&nbsp;elinden geleni yaptı, hatasız davrandı, bundan sonra Tanrı görevini tamamlamasını istemezse, O’nun kararlarına&nbsp;boyun eğmek zorunda.</p>

  <p>Gevşe, diyor kendi kendine. Yanındaki genç kadın-larla konuş. Son darbeden önce bırak kasların biraz dinlensin; o zaman daha hazır olurlar. Gabriela -İgor geldiğinde barda bir başına oturan genç kadın- çok heyecanlı görünüyor ve garsonun yeni içkilerle her gelişinde, bitmemiş bile olsa elindeki kadehi verip yenisini alıyor.</p>

  <p>“Buzlusuna bayılıyorum!” diyor.</p>

  <p>Gabriela’nın mutluluğu biraz İgor’a da bulaşıyor. Anlaşılan, kısa bir süre önce, bir filmde oynamak üzere sözleşme imzalamış; gerçi ne filmin adını biliyor ne de hangi rolde oynayacağını, ama kendi deyişiyle “baş kadın oyuncu” olacak. Filmin yönetmeni, iyi aktörler ve iyi senaryolar seçme becerisiyle tanınıyor; İgor’un bildiği ve hayranı&nbsp;olduğu baş aktör de hiç kuşkusuz saygıdeğer bir oyuncu.&nbsp;Gabriela yapımcının adını söylediğinde, İgor, “Evet, tabii,&nbsp;kim olduğunu biliyorum,” dercesine bilgiççe başını sallıyor, fakat Gabriela’nın bunu, “Kim olduğu hakkında en&nbsp;küçük bir fikrim yok, ama cahil görünmek istemiyorum,”&nbsp;diye yorumlayacağının farkında. Gabriela, armağanlarla&nbsp;dolu odalardan, kırmızı halıdan, yattaki buluşmadan, geçtiği zorlu seçim sınavından, gelecekle ilgili projelerinden&nbsp;konuşup duruyor...</p>

  <p>“Şu anda, bu gece burada sizinle konuşuyor ve bütün bunları anlatıyor olmak isteyen, Cannes’da binlerce, dünyanın dört bir yanında milyonlarca genç kadın var. Dualarım kabul oldu, çabalarım ödüllendirildi.”</p>

  <p>Öteki genç kadının daha temkinli bir hali var, ama aynı zamanda daha dertli, belki de genç ve deneyimsiz olduğu için. Genç kadın koridorda ilerlerken İgor oradaydı&nbsp;ve fotoğrafçıların ona adıyla seslendiklerini, bağıra çağıra&nbsp;sorular sormaya çalıştıklarını duymuştu. Ne var ki, partideki öteki insanlar genç kadının kim olduğundan habersizdiler; başlangıçta herkes peşinden koşarken, sonradan,&nbsp;sanki birden bırakılıvermişti.</p>

  <p>Yanına gelip orada ne aradığını sormaya karar veren, herhalde o geveze genç kadındı. İgor başlangıçta kendini biraz gergin hissetmişti, ama biliyordu ki onlar yanına&nbsp;gelmeseler, partide bir başlarına kaldıkları, kimseyi tanımadıkları anlaşılmasın diye öteki yalnız insanlar geleceklerdi. O yüzden, kafası başka yerde olduğu halde, genç kadınların sohbetini, kendisine eşlik etmelerini memnunlukla karşılamıştı. Onlara adının Gunther olduğunu söylemişti, ağır makine endüstrisi alanında (kimsenin kesinlikle ilgilenmeyeceği bir konu) çalışan bir Alman sanayiciydi ve oraya arkadaşları tarafından davet edilmişti. Ertesi gün ayrılıyordu (aslında bunun doğru olmasını çok isterdi, ama Tanrı’nın ne yapacağı belli olmaz).</p>

  <p>Aktris, İgor’un film işinde olmadığını ve Festival’de fazla kalmayacağını öğrendiğinde, az kalsın kalkıp gidiyordu; ne ki, öteki kız yeni insanlarla tanışmanın her zaman iyi bir şey olduğunu söyleyerek engel olmuştu. Ve&nbsp;şimdi oradaydılar işte: İgor bir türlü gelmeyen arkadaşını, aktris ortalıktan kaybolan asistanını bekliyordu, suskun kız ise hiçbir şey beklemiyordu, biraz huzur arıyordu yalnızca.</p>

  <p>Aktris birden İgor’un smokininde birkaç iplik olduğunu fark ediyor ve İgor’un karşı koymasına kalmadan, eliyle almaya kalkıyor.</p>

  <p>“Oo,” diyor, “puro mu içiyorsunuz?”</p>

  <p>Neyse ki, ceketin iç cebindekinin puro olduğunu sanıyor.</p>

  <p>“Evet, ama sadece akşam yemeklerinden sonra.”</p>

  <p>“İsterseniz, ikinizi de bu geceki bir yat partisine davet edebilirim. Ama önce asistanımı bulmalıyım.”</p>

  <p>Öteki kız, aktrisin belki biraz aceleci olduğunu söylüyor. Henüz sadece bir film için sözleşme imzalamış, çevresine dostlar (ya da şöhretlerin etrafında dolanıp duran asalaklar anlamında bir “maiyet”) toplaması için önünde&nbsp;uzun bir yol varmış. Kurallara saygı göstermeli ve partiye&nbsp;yalnız gitmeliymiş.</p>

  <p>Aktris, nasihati için genç kadına teşekkür ediyor. Az sonra bir garsonun geldiğini görünce, yarılanmış şampanya kadehini yine tepsiye bırakıp dolusunu alıyor.</p>

  <p>İgor/Gunther, “Bence bu kadar hızlı içmemelisiniz,” diyerek kadehi nazikçe elinden alıp yan tarafa döküyor.</p>

  <p>Aktris ilkin tepki gösterecek gibi oluyorsa da, adamın kendisine içten bir ilgi gösterdiğini fark edince, haklı olduğunu kabulleniyor.</p>

  <p>“O kadar heyecanlıyım ki,” diyor. “Biraz sakinleşmeliyim. Bir puronuzu alabilir miyim?”</p>

  <p>“Ne yazık ki, bir tane var yanımda. Kaldı ki, nikotinin yatıştırıcı değil, uyarıcı olduğu bilimsel olarak kanıtlanmıştır.”</p>

  <p>Puro. Eh, ikisi biçim olarak benzer birbirine, ama tek ortak yanları da bu. İgor’un ceketinin iç cebinde bir&nbsp;ses bastırıcı ya da daha yaygın adıyla bir susturucu var.&nbsp;Uzunluğu yaklaşık on santim, İgor’un pantolon cebindeki Beretta’nın namlusuna takıldı mı mucizeler yaratabilir, GÜM! diye patlayan bir tabancanın sesini <span style="font-style:italic;">ffft</span> sesine&nbsp;dönüştürebilir.</p>

  <p>Sesin bastırılmasının nedeni, silah ateşlendiğinde birkaç basit fizik kuralının gerçekleşmesidir. Tabancadaki merminin fırlatılabilmesi için, merminin arkasındaki&nbsp;barut ateşlenir. Barutun yanmasıyla sıcak gaz basınç yapar ve mermi ileriye doğru fırlatılır. Mermi ateşlendiğinde&nbsp;çıkan yüksek ses de, merminin ardındaki büyük basınçtan kaynaklanır. Susturucu takıldığında, namludan çıkan&nbsp;basınç susturucu içinde birikir, sıcak gazın basıncı düşer,&nbsp;böylece tabancadan çıkan ses azalır. Susturucu, mermi&nbsp;yolunu etkilediği için, uzun menzilli atışlarda yararsızdır,&nbsp;ama yakından atışlar için biçilmiş kaftandır.</p>

  <p>İgor sabırsızlanmaya başlıyor. Ewa ile kocası davetlerini iptal etmiş olabilirler mi? Ya da -bir an başı döner gibi oluyor- zarfı onların kaldığı süitin kapısının altından&nbsp;atmış olabilir mi?</p>

  <p>Hayır, mümkün değil; çok büyük bir talihsizlik olur bu. Ölenlerin ailelerini düşünüyor. Eğer biricik amacı&nbsp;hâlâ, ona hiç layık olmayan bir adam uğruna kendisini&nbsp;terk eden kadını yeniden elde etmek olsaydı, tüm yaptıkları boşa gitmiş olurdu.</p>

  <p>Soğukkanlılığını yitirmeye başlıyor. Ona gönderdiği tüm mesajlara karşın, Ewa bu yüzden onunla bağlantı kurmaya kalkışmamış olabilir mi? Ortak dostlarını şimdiye kadar iki kere aradı, ama hiçbir haber olmadığını öğrendi.</p>

  <p>Kuşkusu kesinlik kazanmaya başlıyor. Evet, ikisi de ölmüş olmalı. Bu, aktrisin “asistanımın ani ayrılışını ve&nbsp;büyük modacının yanında görünmesi beklenen on dokuz yaşındaki mankenle neden kimsenin ilgilenmediğini açıklıyor.</p>

  <p>Tanrı, onu, hak etmediği bir kadını sevdiği, hem de çok sevdiği için cezalandırıyor muydu? Eski karısı, önünde koca bir hayat olan, belki de kansere bir tedavi bulacak&nbsp;ya da insanların gezegeni yok etmekte olduklarını kavramalarını sağlayacak genç bir kadını boğmak için onun ellerini kullanmıştı. Ewa cinayetle ilgili hiçbir şey bilmiyor&nbsp;olabilirdi, ama İgor’a o zehirleri kullandırtan o olmuştu.&nbsp;İgor, yalnızca bir tek dünyayı yok etmek zorunda kalacağından ve mesajın alıcısına ulaşacağından kuşku duymamıştı. Yanma küçük bir cephane aldığında, bunun sadece&nbsp;bir oyun olduğunu düşünüyordu; Ewa’nin, ilk gece partiye gitmeden önce bir kadeh şampanya almak için bara&nbsp;uğrayacağından, onun oradaki varlığını sezeceğinden ve&nbsp;çevresinde yol açtığı tüm kötülük ve felaketlerden ötürü&nbsp;bağışlanmış olduğunu anlayacağından emindi. İgor, bilimsel araştırmaların, uzun süre birlikte olmuş insanların, birbirlerinin tam olarak nerede olduğunu bilmeseler&nbsp;bile, birbirlerinin varlığını hissedebildiklerini ortaya koyduğunu biliyor.</p>

  <p>Ama öyle olmadı. Ewa’nin geçen geceki kayıtsızlığı -ya da belki de ona yaptıklarından ötürü duyduğu suçluluk- sütunun arkasına saklanmaya çalışan, ama masanın&nbsp;üstüne yeterince ipucu verecek kadar Rusça ekonomi dergileri bırakmış olan adamı fark etmesini önlemişti. Âşık&nbsp;olduğunuz zaman hayatınızın aşkını her yerde -sokakta,&nbsp;bir partide ya da tiyatroda- göreceğinizi hayal edersiniz,&nbsp;fakat Ewa ışıltılı bir yaşamı aşka tercih etmişti belki de.</p>

  <p>İgor artık sakinleşmeye başlıyor. Ewa yeryüzünün en güçlü zehriydi, hidrojen siyanürle öldürülmesi hiçbir şey&nbsp;değildi. Çok daha kötüsünü hak ediyordu.</p>

  <p>İki genç kadın konuşmaya devam ediyorlar; İgor onlardan uzaklaşıyor; yaptığı işi kendi eliyle mahvetmiş olmanın korkusuyla paniğe kapılmak istemiyor. Yalnız kalmaya, sükûnete ve bu ani yön değişikliği karşısında hızla harekete geçebilmeye ihtiyacı var.</p>

  <p>Başka bir grubun yanma gidiyor; sigarayı nasıl bırakacaklarını heyecanlı heyecanlı tartışıyorlar. Bu, o dünyanın en gözde konularından biri: dostlarınıza, düşmanı yenmek için gerekli irade gücüne sahip olduğunuzu göstermek. İgor, zihnini biraz olsun dağıtabilmek için, kışkırtıcı bir davranış olduğunu bile bile bir sigara yakıyor.</p>

  <p>Elinde bir bardak portakal suyu bulunan, pırlantalara boğulmuş, iskelet gibi bir kadın, “Biliyorsunuz, sağlığınız için çok zararlı,” diyor.</p>

  <p>İgor, “Yaşamak bile sağlığa zararlı,” diye cevap veriyor. “Eninde sonunda ölüyor insan.”</p>

  <p>Erkekler gülüyorlar. Kadınlar bu yeni gelen adamı merakla süzüyorlar. Ama tam o sırada, koridorda -İgor’un&nbsp;durduğu yerden on beş metre kadar ötede- fotoğrafçılar&nbsp;bağrışmaya başlıyorlar:</p>

  <p>“Hamid! Hamid!”</p>

  <p>Bahçede dolaşanların araya girmesine karşın, uzaktan bile, modacı ile yanındaki kadını, dünyanın başka yerlerinde birlikte salonlara girdikleri, bir zamanlar aynı tutku ve zarafetle elini tutan o kadını görebiliyor.</p>

  <p>Rahat bir nefes almasına kalmadan, İgor’un dikkatini çeken ve başını çevirmesine yol açan başka bir şey oluyor: Az önce bir adam bahçenin öbür tarafından içeri girdi ve güvenlikçiler tarafından durdurulmadı. Adam birini arıyormuş gibi çevreye bakınıyor, ama kalabalıkta bir dostunu aramadığı çok açık.</p>

  <p>İgor, yanma gittiği gruba veda etmeden, hâlâ konuşup durmakta olan iki genç kadının yanına dönüyor. Aktrisin elini eline alıyor ve kara kaşlı kıza sessizce dua ediyor. Kuşku duyduğu için bağışlanmasını istiyor; biz insanlar saflıktan o kadar uzağız, bize cömertçe sunulan mutlulukları anlamakta o kadar yetersiziz ki.</p>

  <p>Aktris, elini çekmeksizin, “Biraz fazla hızlı değil misiniz?” diyor.</p>

  <p>“Evet, öyleyim, ama bana anlattıklarına bakılırsa, bugün hayatında her şey biraz fazla hızlı.”</p>

  <p>Genç kadın gülüyor. Dertli kız da gülüyor. Polis, İgor’u fark etmeksizin yanlarından geçiyor. Kendisine,&nbsp;kırk yaşlarında, kır saçlı, ama yalnız başına olan erkekleri araması söylenmiş.</p>

  <h1 id="sigil_toc_id_4"><span style="font-weight:bold;font-style:italic;">21:2<a id="bookmark3"></a>0</span></h1>

  <p>Doktorlar, tahlil sonuçlarının düşündükleri gerçek hastalıktan tamamen farklı olduğunu gördükçe, bilime&nbsp;mi, yoksa kendilerine mi güveneceklerine bir türlü karar veremezler. Giderek deneyim kazandıkça içgüdülerine ağırlık vermeyi öğrenirler ve hastalarının gittikçe düzelmekte olduğunu görürler.</p>

  <p>Başarılı işadamları, grafikler ve diyagramlar üstünde uzun uzun çalıştıktan sonra piyasanın eğiliminin tam tersi yönde davranırlar ve daha da zenginleşirler.</p>

  <p>Sanatçılar, herkesin, “Bu iş olmaz. Böyle şeylerle kimse ilgilenmez/’ dediği kitaplar yazıp filmler çekerler&nbsp;ve sonunda popüler kültürün ikonları olurlar.</p>

  <p>Dinî önderler, vaazlarında, kuramsal olarak dünyanın en önemli şeyi olması gereken sevgi yerine, korku ve suçtan söz ederler ve toplantıları dolup taşar.</p>

  <p>Var olan eğilime bir türlü karşı çıkamayan tek bir grup vardır: politikacılar. Herkesi memnun etmek isterler ve politik doğruluk kurallarına katı bir biçimde bağlı&nbsp;kalırlar. Sonunda istifa etmek, özür dilemek ya da kendilerine ters düşmek zorunda kalırlar.</p>

  <p>Morris, bilgisayarında pencere üstüne pencere açıyor. Bunun teknolojiyle hiçbir ilgisi yok, sezgiyle ilgili bir şey.&nbsp;Dow Jones endeksiyle zihnini dağıtmaya çalıştıysa da, sonuçlardan hoşlanmadı. Galiba en iyisi, hayatının büyük&nbsp;bölümünü birlikte geçirdiği bazı karakterlere odaklanmak biraz.</p>

  <p>Bir kez daha, Green River Canavarı Gary Ridgway’in, çoğu fahişe olan 48 kadını nasıl öldürdüğünü sakin sakin&nbsp;anlattığı videoya bakıyor. Ridgway, bunu, günahlarını bağışlatmak ya da vicdanını rahatlatmak istediği için yapmıyor; savcı, eğer suçunu itiraf ederse idam cezasının ömür&nbsp;boyu hapse çevrilmesini istemişti, çünkü Ridgway uzun&nbsp;süre elini kolunu sallaya sallaya cinayetlerini işlemesine&nbsp;karşın, ardında kendisini mahkûm ettirmeye yetecek kadar kanıt bırakmamıştı. Ya da belki de giriştiği bu dehşetengiz işlerden yorulmuştu, o kadar.</p>

  <p>Ridgway’in düzenli bir işi vardı, püskürtme tabancasıyla kamyonları boyuyordu; kurbanlarını, o gün çalışıp çalışmadığına bağlı olarak hatırlayabiliyordu ancak. Peşinde bazen elliden fazla dedektif olmasına karşın, yirmi&nbsp;yıl boyunca ardında hiçbir imza ya da ipucu bırakmadan&nbsp;cinayet üstüne cinayet işlemeyi başarmıştı. Kayıttaki dedektiflerden biri, Ridgway’in çok zeki, işinin erbabı ya da&nbsp;iyi eğitim görmüş biri olmadığını, ama mükemmel bir katil olduğunu anlatıyor.</p>

  <p>Sözün kısası, Ridgway hep aynı yerde yaşamış olduğu halde, bu dünyaya katil olmak için gelmişti. Dosyası, bir noktadan sonra, çözülemiyor diye rafa kaldırılmıştı.</p>

  <p>Morris’in yüzlerce kez seyrettiği bu video, geçmişte başka olayları çözmesi için ona esin vermişti, ama bugün&nbsp;öyle değil. O pencereyi de kapatıyor, 1978 ile 1991 arasında on yedi erkeği öldürüp parçalara ayırmış olan “Milwaukee Yamyamı” Jeffrey Dahmer’in babasının yazdığı bir&nbsp;mektubu gösteren başka bir pencere açıyor:</p>

  <p><span style="font-style:italic;">Başlangıçta, tabii ki, polisin kendisini suçladığı bütün o şeyleri Jeff in gerçekten yaptığına inanamadım. Kim oğlunun böyle şeyler yapmış olabileceğine inanabilir ki? Jeff in bütün o şeyleri yaptığını söyledikleri yerlerde bulunmuştum. Polise göre mezbahaya dönmüş olan o&nbsp;odalarda ve bodrum katlarında bulunmuştum. Oğlumun&nbsp;buzdolabına bakmış ve karton süt kutularıyla teneke soda&nbsp;kutularından başka bir şey görmemiştim. Jeff in bir teş-rıh masası ve ürkünç bir satanik sunak olarak kullandığını ileri sürdükleri o siyah masaya farkında olmadan dayanmıştım. Nasıl oldu da, bütün bunlar gizlenebildi benden - yalnızca oğlumun işlediği suçların o korkunç fiziksel kanıtlan değil, bu suçlan işleyen adamın, binlerce kez&nbsp;kucağıma aldığım çocuğun, gazetelere baktığımda yüzünün bana benzediğini gördüğüm insanın karanlık kişiliği&nbsp;de? Polis bana oğlumun öldüğünü söyleseydi, onun hakkında çok farklı şeyler düşünecektim. Acayip bir adamın&nbsp;oğlumu kandırarak izbe bir apartman katma götürdüğü,&nbsp;birkaç dakika sonra da ilaç verip uyuttuğu, boğup tecavüz ettikten sonra cesedini parçalara ayırdığı söylenseydi -yani 1991 Temmuz’unda birçok anne ve babaya söylemek zorunda kaldıkları o korkunç şeyleri bana söyleselerdi- ben de onlar gibi yapardım. Oğlumun yasını tutar ve&nbsp;onu öldüren adamın en ağır biçimde cezalandırılmasını&nbsp;isterdim. İdam edilmesini, edilmiyorsa da bizlerden sonsuza kadar ayrı tutulmasını isterdim. Sonra da oğlumu&nbsp;sevgiyle anmaya çalışırdım. Mezarını sık sık ziyaret eder,&nbsp;ondan acı ve sevgiyle söz eder, anısını elimden geldiğince&nbsp;yaşatmaya çalışırdım. Ama o anne ve babalara söylenen&nbsp;söylenmedi bana, oğlumun bir cani tarafından katledildiği söylenmedi. Onların oğullarını katledenin benim oğlum&nbsp;olduğu söylendi.</span></p>

  <p>Satanik bir sunak. Charles Manşon ve “aile”si. 1969’da üç kişi bir film yıldızının oturduğu eve girerek, evin oradan arabasıyla uzaklaşmakta olan genç bir adamın da aralarında bulunduğu üç kişiyi öldürdü. Ertesi gün iki cinayet daha işlendi: İkisi de iş dünyasından, evli bir çift öldürüldü. Manşon bütün insanları öldürebilecek güçte olduğunu ileri sürdü.</p>

  <p>Morris, kim bilir kaçıncı kez, bu cinayetlerin arkasındaki adamın fotoğrafına bakıyor; adam, o günlerin ünlü bir pop müzisyeninin de bulunduğu hippi arkadaşlarının&nbsp;arasında, kameraya gülümsemiş. Barıştan ve aşktan söz&nbsp;ediyorlar, hepsi de son derece zararsız görünüyor.</p>

  <p>Morris açtığı tüm pencereleri kapatıyor. Manşon olayı, sinema ve ünlü kurbanlarla bağlantısı düşünüldüğünde, şu anda olup bitenlere çok yakın gibi. Lükse, tüketim toplumuna ve şöhrete karşı politik bir protesto sanki. Ama Manşon o cinayetlerin arkasındaki beyindi yalnızca; kendisi hiç kimseyi öldürmemiş, bu işi müritlerine bırakmıştı.</p>

  <p>Yok, bu olay öyle değil. Morris, bu kadar kısa zamanda çözüm bulamayacağını bildiren e-postalar göndermiş olmasına karşın, dedektiflerin seri katillerle ilgili her zaman kapıldıkları duyguyu yaşamaya başlıyor: Olay kişisel&nbsp;bir meseleye dönüşüyor.</p>

  <p>Bir yanda, kuşkusuz bir başka meslekten bir adam var; kullandığı silahlara bakılırsa, cinayetleri önceden&nbsp;planladığı belli, ama tamamen yabancısı olduğu bir yörede, yerel polisin gücü ve yeteneğinden bütünüyle habersiz. Bu bakımdan zaafları olan bir adam. Öte yanda, toplumdaki sapkınlarla uğraşmaya alışkın tüm güvenlik örgütlerinin birikmiş deneyimi var, ama öyle görünüyor ki&nbsp;bu becerikli amatörün işlediği cinayetleri durduramıyorlar.</p>

  <p>Keşke şube müdürünün çağrısını kabul etmeseydi. İklimi daha iyi olduğu için Akdeniz’de yaşamaya karar&nbsp;vermişti, Akdeniz insanları daha neşeliydi, deniz yakındı,&nbsp;önünde uzun yıllar vardı, hayatın tadını çıkaracaktı.</p>

  <p>Londra’daki görevinden, bu işin en iyisiyken ayrılmıştı. Şimdi uğrayacağı bir tek başarısızlık, hiç kuşkusuz meslektaşlarının kulağına gidecek, zorlu uğraşlar ve büyük özverilerle kazandığı ününü yitirecekti. Şöyle diyeceklerdi: “Morris, bölümümüze modern bilgisayarların&nbsp;alınması için direten ilk kişiydi, ama elinin altındaki bütün o teknolojiye rağmen, yeni bir çağın zorluklarıyla baş&nbsp;edemeyecek kadar yaşlı.”</p>

  <p>Düğmeye basıp bilgisayarı kapatıyor. Yazılım logosu belirdikten sonra ekran kararıyor. Aygıtın içinde, elektronik güçler sabit bellekten kopuyor ve geride hiçbir suçluluk, pişmanlık ya da güçsüzlük duygusu kalmıyor.</p>

  <p>Morris’in bedeninin kapatma düğmesi yok. Beynindeki devreler işlemeye devam ediyor ve doğrulanamazı doğrulamaya çalışarak, özsaygısını yaralayarak, ona meslektaşlarının haklı olduğunu söyleyerek hep aynı sonuçlara varıyor: Belki de yıllar içgüdülerini ve çözümleme yeteneğini <span style="font-style:italic;">aldı götürdü.</span></p>

  <p>Morris mutfağa gidip son zamanlar sorun çıkartan <span style="font-style:italic;">espresso</span> makinesinin düğmesine basıyor. Günümüzün ev aletlerinde bir sorun çıktı mı, genellikle eskisini atıp yenisini almak daha ucuza gelir. Neyse ki makine bu kez çalışmaya karar veriyor da, Morris sakin sakin <span style="font-style:italic;">espresso<sup>1</sup></span> sundan bir yudum alıyor. Gününün büyük bölümü düğmelere; bilgisayarın, yazıcının, telefonun, ışıkların, ocağın, kahve makinesi ve faks makinesinin düğmelerine basmakla geçiyor.</p>

  <p>Ama şimdi beyninin doğru düğmesine basması gerekiyor. Polisten gelen belgeleri yeniden okumanın âlemi yok. Sırayla düşünmeli ve tekrar da olsa bir liste çıkarmalı.</p>

  <p>(a) &nbsp;&nbsp;&nbsp;Katil oldukça iyi eğitim görmüş ve en azından kullandığı silahlar konusunda bilgili. Onları nasıl kullanacağını iyi biliyor.</p>

  <p>(b) &nbsp;&nbsp;&nbsp;Bu yöreden değil; buralı olsaydı, ortalıkta daha az polisin bulunacağı daha elverişli bir zamanı seçerdi.</p>

  <p>(c) &nbsp;&nbsp;&nbsp;Ardında açık seçik bir imza bırakmadığına göre, belli&nbsp;ki kimliğinin anlaşılmasını istemiyor. Bu çok açık görünebilir, ama böylesi “imzalar” çoğu kez, Canavar’ın&nbsp;kötülüklerine son vermeye çalışan Doktor’un çaresizliğinin yansımasıdır; Dr. Jekyll, “Lütfen tutuklayın&nbsp;beni. Ben toplum için bir tehlikeyim, kendimi kontrol&nbsp;edemiyorum,” demektedir sanki.</p>

  <p>(d) &nbsp;&nbsp;&nbsp;Kurbanlarının en azından ikisine iyice yaklaşabilmesi,&nbsp;hiç etkilenmeden gözlerinin içine bakabilmesi, kılı kıpırdamadan adam öldürmeye alışık olduğunu gösteriyor. O yüzden, daha önce bir savaşa katılmış olmalı.</p>

  <p>(e) &nbsp;&nbsp;&nbsp;Paralı, hem de çok paralı biri olmalı; çünkü Festival sırasında Cannes’ın çok pahalı bir yer olması bir yana,&nbsp;içinde hidrojen siyanür bulunan zarf çok pahalıya patlamış olsa gerek. Yaklaşık 5 bin $ ödemiş olmalı - 40 $&nbsp;zehir için, 4 bin $ da paketleme için.</p>

  <p>(f) &nbsp;&nbsp;&nbsp;Uyuşturucu mafyasıyla, silah ticaretiyle ya da bu tür&nbsp;işlerle doğrudan bir ilgisi yok; öyle olsaydı, Europol&nbsp;peşinde olurdu. Bu tür suçluların çoğunun sandığının&nbsp;tersine, hemen yakalanmamalarının tek nedeni, henüz parmaklıkların arkasına konulmalarının vaktinin&nbsp;gelmediğinin düşünülmesidir. Yaptıkları iş için kendilerine büyük paralar ödenen ajanlar, sürekli olarak&nbsp;bunların adamlarının arasına sızarlar.</p>

  <p>(g) &nbsp;&nbsp;&nbsp;Yakalanmak istemediği için çok dikkatli davranıyor.&nbsp;Buna karşılık, bilinçaltını kontrol edemiyor ve istemeyerek de olsa belirli bir düzen içinde hareket ediyor.</p>

  <p>(h) &nbsp;&nbsp;&nbsp;Göründüğü kadarıyla tamamen normal ve kuşku&nbsp;uyandırmayacak biri; ölüme sürüklediği insanların&nbsp;güvenini kazanabilecek, sevecen ve dost canlısı biri&nbsp;bile olabilir. Kurbanlarıyla biraz zaman geçiriyor; bunlardan ikisi kadın ve ona erkeklerden daha çok güvendikleri anlaşılıyor.</p>

  <p>(i) &nbsp;&nbsp;&nbsp;Kurbanlarını seçmiyor. Her yaştan ve her toplumsal sınıftan kadınlar ya da erkekler olabiliyorlar.</p>

  <p>Morris bir an duraksıyor. Bütüne uymayan bir şey</p>

  <p>var.</p>

  <p>Listeyi iki-üç kez yeniden okuyor. Dördüncü okumada, gediği saptıyor.</p>

  <p>(c) Ardında açık seçik bir imza bırakmadığına göre, belli ki kimliğinin anlaşılmasını istemiyor.</p>

  <p>Bu katil, Manşon gibi dünyayı temizlemeye ya da Ridgway gibi kasabasını günahlardan arındırmaya çalışmıyor; Dahmer gibi, tanrılara kurbanlar sunmaya çalışmıyor. Çoğu cani yakalanmak istemez, ama Zodyak ya da&nbsp;Karındeşen Jack gibi bazıları gazetelerin başlıklarına çıkmak, şan şöhret sahibi olmak için teşhis edilmek isterler.&nbsp;Bazıları, belki de, yıllar sonra tavan arasında tozlu bir hatıra defteri bulduklarında torunlarının kendileriyle gurur&nbsp;duyacağını düşünürler. Bazılarının bir misyonu vardır: örneğin, fahişeleri sokaklara çıkmayı göze alamayacak kadar korkutarak onlardan kurtulmak. Psikanalistler, seri&nbsp;katillerin, vermeye çalıştıkları mesajın en sonunda alındığı kanısına vardıkları zaman cinayet işlemekten aniden&nbsp;vazgeçtikleri sonucuna varmışlardır.</p>

  <p>Tamam işte! Bunu neden daha önce düşünemedi ki?</p>

  <p>Çok basit bir nedenle: Çünkü polisi iki farklı yönde soruşturma yapmaya, hem katilin <span style="font-style:italic;">hem de</span> onun mesaj gönderdiği kişinin peşine düşmeye yöneltecekti. Bu Cannes&nbsp;katili insanları çok hızlı öldürüyor. Morris, yakında mesaj&nbsp;alınır alınmaz duracağından emin. En fazla iki-üç güne&nbsp;kadar. Ve kurbanlarının hiçbir ortak yanı olmadığı anlaşılan öteki seri cinayetlerde olduğu gibi, mesajın hedefi tek&nbsp;bir kişi olmalı.</p>

  <p>Morris bilgisayarını yeniden açıyor, şube müdürüne güvence veren bir e-posta gönderiyor.</p>

  <p>“Hiç merak etmeyin, cinayetler pek yakında, Festival sona ermeden duracak.”</p>

  <p>Sırf Fransız yetkililerin işinin erbabı biri olarak kendisine ne kadar saygı duyduklarını, onlara ne kadar yardımcı olduğunu, hâlâ sonradan doğru çıkacak sonuçlara varabildiğini, sandıkları kadar yaşlanmış olmadığını bilsin diye, e-postayı Scotland Yard’daki bir arkadaşına da&nbsp;iletiyor.</p>

  <p>Şöhreti tehlikede, ama vardığı sonucun doğru olduğundan kuşkusu yok.</p>
</body>
</html>
