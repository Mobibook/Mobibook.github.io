<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p><br /></p>

  <h1>BİR ZORLAYICI NEVROZ OLAYI ÜZERİNE GÖRÜŞLER</h1>

  <p>HASTANIN GİZLİ YÖNLERİ</p>

  <p>Aşağı sayfaların içereceği iki şey olacaktır:</p>

  <p>1. Bir zorlayıcı nevroz olayının hastalık tarihinden parça parça bildiriler. Olay, süresine, yol açtığı zararlara ve hastanın öznel değerlendirmesine göre aktarılacaktır. Hastalığın tedavisi bir yıl sürmüştür. Kişiliğin yeni baştan kazanılmasıyla, hastanın engellerinin ortadan kalkmasıyla sonuçlanmıştır.</p>

  <p>2. Zorlama ruhsal süreçlerin duyarlı mekanizması ve doğuşu üzerine, buna ve daha önce çözümlenmiş başka olaylara dayanan öz deyişler. Bu öz deyişler, benim 1896 da yayınladığım ilk açıklamaları sürdürmektedirler. <a href="#n1" id="n1d"><sup>[1]</sup></a></p>

  <p>Böyle bir içerik bildirisi, onu yerinde bulmayı sağlayacak bir kaç söze gerek gösterir. Eğer bu yapılmazsa, benim bildiriyi aktarma biçimim, lekesiz ve örnek bir biçim sayılabilir. Gerçekteyse ben, dışsal ve içsel engelleri dikkate aldım. Daha fazla bilgi edinebilseydim ve verebilseydim, bunu zevkle yapardım.</p>

  <p>Eksiksiz bir tedavi tarihi, hastanın yaşantı koşullarının içine girmeyi gerektirecekti. Özel olarak mesleksel uğraşımı amaç alan büyük bir kentin usandırıcı dikkati, doğruya sıkı sıkıya bağlı bir aktarma yapmamı engelledi. Kaçınılmaz saptırımlar doğruluktan saptırımlar yersiz ve kınanabilecek türdendir. Bunun böyle olduğunu, gitgide daha iyi anlamaktayım. Durum, özel yaşamı ilgilendirmeseydi, davranışım başka türlü olurdu.</p>

  <p>Saptıranlar, yersiz ve kınanacak türden de olsa, hastayı patavatsız bir meraktan koruma amacını yerine getirmezler (yani başkalarının patavatsız merakının hastanın üstüne çekilmesine engel olamazlar. Ç.N.) Onlar daha da ileri giderler, yaşamın küçük gerçeklerine bağlanmış içeriği anlaşılmaz duruma getirerek, büyük bir kıyım nedeni olurlar.</p>

  <p>Bu olaydan çelişkili bir sonuç çıkar. Bir hastanın çok gizli sırları öncelikle ve kolayca açığa vurulabilir. Onun gerçekte açığa vurmak istemediği sırlardır bunlar. Hastanın kişiliğini, en zararsız, en kaba biçimde saptayan öz çizgilerse geri planda kalır. Hastayı herkes bu öz çizgilerle tanır. O kendini herkese böyle tanıtmıştır.</p>

  <p>Hastalık ve tedavi tarihini böylesine enikonu kısaltmamı haklı gösterirsem, zorlama nevrozlarla ilgili psikanaliz sonuçlarından pek azını açıklayabilmemi de yerinde bulunmasını sağlayabilirim.</p>

  <p>Şunu da itiraf edeyim ki, ağır bir zorlama nevroz olayını enine boyuna ele almak, şimdiye kadar nasip olmadı. Psikanalizle öğrenilen veya sezilen bu yapıyı, tedavi yığışımı (tedavi sırasında elde edilen bilgilerin yığışımı Ç.N.) aracılığıyla başkalarının gözü önüne, psikanaliz olarak da çıkartmış değilim. Hastaların direnişleri ve onların kendilerini dışlaştırma biçimleri bu işi son derece güçleştirmektedir. Ancak şurasını da belirtmek gerekir: Zorlama bir nevrozu anlamak bir histeri olayını anlamaktan çok daha güçtür. Gerçekte, bunun tersi beklenirdi. Zorlama nevrozların, gizli düşüncelerini dile getirme araçları, yani onların dili, histeriklerin dilinin bir lehçesi gibidir. Bir şeyler sezinlemenin daha kolay olduğu bir lehçe olması gerekirdi onun aslında. Çünkü, o bilinçli düşüncemize, histeriklerin dilinden daha yakındır.</p>

  <p>Zorlama nevrozların lehçesi, her şeyden önce ruhsal alanın bedensel inervasyona sıçramasını (histerik dönüşümü) içeren bir lehçe değildir. Ruhsal olanı da kendi kavrayışımızla hiç bir zaman izleyemeyiz. Gerçeğin (zorlama nevrozlar konusundaki gerçek Ç.N.) ruhsal olanını bedensel inervasyona sıçrama olayını güçlendirmeyişi (gerçeğin, bu yolda belirmeyişi Ç.N.) belki bizim, zorlama nevrozla ilgili bilgimizin azlığındandır, nevrozu pek tanımayışımızdandır. Ağır zorlama nevrozlar, histeriklere bakıldığında psikanalize çok daha seyrek gelmektedirler. Hastalıklarını çevrelerinden gizlemektedirler, yapabildikleri sürece. Dertlerinin çok ileri bir evresinde tabibe baş vurmaktadırlar. Veremlilerin, artık sanatoryuma kabul edilemeyecek duruma geldikten sonra tedaviye gelmesi gibi.</p>

  <p>Benzetme yerindedir. Çünkü, ağır olsun, hafif olsun, zamanında el atılan zorlama nevrozlar, tıpkı verem gibi, parlak tedavisel sonuçlara konu olur.</p>

  <p>Bu durumda zorlama nevroz konusunu, bildiğimiz ve aktarabildiğimiz ölçüde eksik ve mükemmellikten uzak biçimde aktarmak zorundayız.</p>

  <p>Zorlama nevrozlarla ilgili olarak zar zor gün ışığına çıkarılan bilgi parçaları pek doyurucu bir etki yapmayabilir. Ancak, başka araştırmacıların araştırmaları, onlara eklenebilir ve ortak bir çaba, tek kişinin belki güçlükle yapabileceğini başarır.</p>

  <h1 id="sigil_toc_id_45">HASTALIK TARİHİNDEN</h1>

  <p>Akademik eğitim görmüş bir genç bir gün ziyaretime geldi. Çocukluğundan beri zorlama tasavvurlardan (musallat fikir) şikayetçi olduğunu, bu tasavvurların, son dört yılda çok güçlendiğini anlattı. Şikâyetinin ana içeriği, çok sevdiği iki kişinin başına bir şeyler gelmesinden korkmasıydı. O iki kişiden biri babası, öbürüyse, çok saygı duyduğu bir bayandı.</p>

  <p>Hasta, ayrıca, içinden, boğazını kesme türünden zorlama itkiler ve ufak tefek konularda yasaklamalar geldiğini İleri sürüyordu.</p>

  <p>Bu saplantılarına karşı mücadelede uzun yıllar harcamıştı. Yaşamda bu yüzden geri kalmıştı. Çeşitli kürler bu arada... kentindeki bir kurumda tedavisi sonuç vermemişti. Hasta, bunu, düzenli cinsel ilişki kurduğu bir kadınla tanışmasına veriyordu. Viyana'da böyle bir olanağa sahip olmamıştı. Çok seyrek cinsel ilişki kurabilmiş, onlar da düzensiz aralıklarda olmuştu. Genel kadınlardan iğreniyordu. Cinsel yaşamı, genellikle kötüydü. 16 - 17 yaşlarındayken onaniye baş vurmuştu. Cinsel gücü yerindeydi. İlk cinsel birleşmeyi 26 yaşındayken gerçekleştirmişti.</p>

  <p>Açık ve kesin zekâlı bir insan izlenimi veriyordu hasta.</p>

  <p>Cinsel yaşamını ön plana aldığını sordum ona. Benim öğretilerimin buna yol açtığı cevabım verdi.</p>

  <p>Benim yazılarımı okumamıştı. Ancak, geçende benim bir kitabımı karıştırırken tuhaf söz bağlantılarının açıklamasına rastlamıştı <a href="#n2" id="n2d"><sup>[2]</sup></a>. Kendi «düşünce didinmelerime çok yaklaştırdığı bu bağlantıları açıklayışım, onun bana güvenini sağlamıştı.</p>

  <h1 id="sigil_toc_id_46">a. TEDAVİYE GİRİŞ</h1>

  <p>Ertesi gün hastayı tedavinin tek koşulunu uygulamak zorunda bıraktım. Koşula göre, o, kafasında ne olduğunu, boş olsun olmasın/yerinde veya önemsiz bulsun bulmasın, uygun veya anlamsız olsun olmasın söyleyecekti. Bildirilerini istediği konuda başlatabilecekti.</p>

  <p>Ve şöyle başladı: <a href="#n3" id="n3d"><sup>[3]</sup></a></p>

  <p>«Çok değer verdiğim bir arkadaşım var. Bir suçluluk itkisi yakama yapıştığında, hep ona giderim. Beni suçlu gibi görüp görmediğini sorarım. Arkadaşım beni aklandırır. Benim lekesiz bir insan olduğum konusunda güvence verir. Gençliğimden beri, yaşamımı bu türlü görmeye alıştığımı söylerler.»</p>

  <p>«Başka bir öğrenci eskiden aynı etkiyi yapmıştı bana 14-15 yaşlarındaydım o sıra. O da 19'undaydı. Beni seviyordu. Kendime olan güvenimi aşırı derecede yükseltmişti. Bir dâhi sayıyordum kendimi.»</p>

  <p>«Bu öğrenci, öğretmenim oldu sonradan. Ama davranışını değiştirdi birden. Beni aptal yerine koydu. Sonradan onun, kız kardeşlerimden biriyle ilgilendiğini ve eve girebilmek için bana yaklaştığını fark ettim. Yaşamımın ilk sarsıntısıydı bu.»</p>

  <p>Hastam sonradan şöyle sürdürdü sözlerini:</p>

  <h1 id="sigil_toc_id_47">b. ÇOCUKLUKTAKİ CİNSELLİK</h1>

  <p>«Cinsellik yaşamım erken başlamıştır. 4-5 yaşlarındayken geçen bir sahneyi anımsıyorum. (6 yaşından başlayrak belleğim eksiksiz duruma gelmiştir). Uzun yıllar sonra yeniden yaşamışımdır bu sahneyi:</p>

  <p>«Genç ve güzel bir dadımız vardı. Fraeulein Peter <a href="#n4" id="n4d"><sup>[4]</sup></a>. Frl. Peter'i bir gece, aşağı yukarı çıplak olarak divana uzanıp kitap okurken gördüm. Ben de yanına uzandım, eteğinin altından elimi uzatmak için izin istedim. Kimseye bir şey söylememem koşuluyla izin verdi. Üzerinde hemen hemen bir şey yoktu. Bana tuhaf gelen cinsel organlarına ve vücuduna dokundum.»</p>

  <p>«O zamandan bu yana kadın vücudunu görme yolunda tutuşan ve acı veren bir merak var içimde. Frl. Peter ve kızkardeşlerimle birlikte girebildiğim banyoda, Peter'in soyunup suya girişini nasıl bir gerilimle beklediğimi Tanrı'yla ben bilirim.»</p>

  <p>«6 yaşımdan daha çok şey hatırlıyorum. O zaman da bir Fraeulein'ımız vardı. Yine genç ve güzel biri. Kalçasında bir çıban çıkmıştı. Geceleri onu sıkıp temizliyordu. Merakımı gidermek için gözetlemeye geçerdim o sıra. Bu Fraeulein, eskisinden biraz daha utangaçtı. Ama banyoda da gözetlerdim onu. <a href="#n5" id="n5d"><sup>[5]</sup></a>"</p>

  <p>«Bir sahne daha hatırlıyorum. 7 yaşında olmalıydım o sıra <a href="#n6" id="n6d"><sup>[6]</sup></a>. Gece, Fraeulein, aşçı kadın, başka bir kız, ben ve 2.5 yaş küçük kardeşim birlikte oturmuştuk. Fraeulein Lina'nın şöyle dediğini farkettim birden:</p>

  <p>«Bir çocukla yapılabilir bu. Ama Paul (ben) çok beceriksiz. Başaramayacağım kesin.»</p>

  <p>Fraeulein Lina'nın ne dediğini iyi anlayamamıştım. Ama beni aşağıladığı belliydi. Oturup ağlamaya başladım. Lina yatıştırdı beni. Baktığı çocukla böyle bir şey yapan bir kızın birkaç ay tutuklandığını söyledi. Onun bana böyle yasak şeyler yaptığını sanmıyorum. Ama ondan iyice yüz bulmuştum. Yatağa gidiyor, üstünü açıyor, elliyordum onu. Ses çıkarmadan bunları yapmama izin veriyordu. Çok zeki ve olasılıkla, cinsel açıdan pek doyurulmuş değildi. 23 yaşındaydı. Bir çocuğu vardı. Çocuğunun babasıyla evlendi sonradan. Bugün Bayan Hofrat'tır <a href="#n7" id="n7d"><sup>[7]</sup></a>. Sokakta karşılaşıyoruz kimi zaman.»</p>

  <p>«6 yaşındayken sertleşmelerden şikâyetim vardı. Bir gün anneme gidip yakından iç tedirginliklerimi de yenmeye çalışıyordum. Sertleşmelerin benim tasavvurlarım ve merakımla ilgili olduğunu seziyordum çünkü.»</p>

  <p>«Patolojik bir düşüncem de vardı o sıra. Annemle babamın, düşüncelerimi bildiğini sanıyorum. 'Her halde ben, düşüncelerimi, kendimin değil, başkalarının duyacağı bir biçimde açıklıyorum,' diyordum kendi kendime.»</p>

  <p>Hastalığımın başlangıcı burada olmalı.</p>

  <p>Hoşuma giden kişiler, kızlar (hizmetçiler) vardı. Onları çıplak görmeyi çok istiyordum. Garip bir duygu vardı bu isteklerde. Onu düşündüğümde bir şey olacağını sanıyordum. Onu engellemek için elden geleni yapmam gerektiğini düşünüyordum.</p>

  <p>Bu korkuyu öğrenmek için sorduğum soruya, hasta şu karşılığı verdi:</p>

  <p>«Babamın öleceğinden korkuyordum. Babamın öleceği düşüncesine çok erken yaşta kapıldım. Uzun yıllar sürdü bu. Ve bana çok acı verdi.»</p>

  <p>Onun zorlama korkularına konu olan babasının, çok yıllar önce öldüğünü bu nedenle ve şaşkınlıkla öğrendim.</p>

  <p>Hastamızın, tedavinin daha ilk 6 - 7 yaşının olaylarıyla ilgili olarak söyledikleri hastalığının başlangıcı değil ta kendisidir. Hiçbir ana öğesi eksik olmayan, sonraları ortaya çıkan sorunun çekirdeği ve modeli olan eksiksiz bir nevrozdur o. Bugünkü karmaşık hastalığı bize anlatabilecek ilkel organizmadır.</p>

  <h1 id="sigil_toc_id_48">KADINI ÇIPLAK GÖRME İSTEĞİ</h1>

  <p>Çocuğu, cinsel bir itki öğesinin egemenliği altında görüyoruz. Seyretme zevkidir bu. Onun sonucu, gittikçe daha yoğun olarak ortaya çıkan ve sevilen kadınları çıplak olarak görme isteğidir. Sonraki zorlama (saplantısal) düşünceye yol açan istek budur. Bu isteğin -çocuklukta Ç.N.- bir zorlama karakteri yoksa bu, çocuğun Ben'inin, henüz istekle çelişkiye düşmemiş oluşundandır. Ben'de isteğe karşı bir kıpırdanma "başladı mı, onun ortaya çıkışma acılı bir duygu eşlik eder. <a href="#n8" id="n8d"><sup>[8]</sup></a></p>

  <p>Bu küçük çapkının ruhunda bir çatışma olduğu besbelli. Zorlama istek yanında, bir de zorlama korku var. Birincisine sımsıkı bağlı. İsteğini düşününce, kötü bir şey olacak diye korkuyor, Karakterislik bir belirsizliğe bürünmüş.</p>

  <p>Nevrozların dışlaşmasında eksik değildir bu belirsizlik. Ama, çocukta, o belirsizlik ardına gizlenmiş olanı bulup çıkarmak güç değildir.</p>

  <p>Zorlama nevrozların bu belirsiz genelliklerinden her hangi biri üzerine bilgi sahibi olabilirsek, bu örneğin, genellemenin gizlediği şeyin, kendisi ve kaynağı olduğuna güvenebiliriz. Zorlama korkuyu şu biçimde anlamına göre ele alabiliriz:</p>

  <p>Bir kadını çıplak olarak görme isteğinde bulunduğum zaman, babam ölmeli.</p>

  <p>Acılı duygu, olağanüstü ve boşinansal bir kılık alır açıkça. Ve felâketi savuşturmak için bir şeyler yapma itkileri doğurur. Sonraki korunma önlemlerinde olduğu gibi.</p>

  <p>Bir nevrozun bilançosunu çıkarabiliriz artık:</p>

  <p>Erotik bir itki, ona karşı çıkış, henüz zorlayıcı olmayan bir istek, acılı bir duygu, korunma eylemlerine bir yöneliş.</p>

  <p>Bir şey daha var:</p>

  <p>Nevrozda bir delirium, bir yanılgı da vardır. Özel içerikli. Karşımızdaki olayda, anne baba, hastanın düşüncelerini biliyor. O onları, kendisinin duyamayacağı biçimde açıklıyor başkalarına.</p>

  <p>Bu çocuksu açıklama çabasında, bizim hiçbilinç (bilinçaltı) dediğimiz dikkate değer ruhsal süreçleri bulduğumuzu kabul edersek, yanılmış olmayız.</p>

  <p>'Düşüncelerimi kendim duymadan açıklıyorum.' cümlesi şu demek olur bu durumda:</p>

  <p>'Bilmediğim düşüncelerim var.'</p>

  <p>Bu düşünce dışarı atılıyor gerçekte. Geri itilmiş olanın endopsişik bir algısı var onda. Açıkça tanımaktayız bu olguyu:</p>

  <p>Böyle bir çocuksu ilkel nevroz, yetişkinin karmaşık nevrozu gibi sorun doludur ve görünüşte bir saçmalığa sahiptir.</p>

  <p>Belli bir ruhsal istek duyunca, babanın ölmesini düşünmek ne demek? Sadece bir saçmadan mı ibaret o? Yoksa eski süreç ve olayların zorunlu sonucu gibi anlaşılabilir mi?</p>

  <p>Çocukların nevrozları üzerine başka yerlerden elde ettiğimiz bilgileri toparlarsak, 6 yaşından önce de, travmatik yaşantıların, çatışmaların ve geri itmelerin kendini gösterdiğini anlarız. Onlar gerçi unutulmuşlardır. Ancak, zorlama korkulan, kalıntı olarak geri bırakmışlardır.</p>

  <p>Bu unutulmuş yaşantıları yeniden bulup ortaya çıkarmanın ve az çok güvenlikle yeniden ortaya koymanın ne kadar olanaklı olduğunu göstereceğiz. Bu arada, onu göstermeden, belki rastlantısal olmayan bir uyuşmadan söz edeceğiz. Hastamızın unutkanlığının 6 yaşında bitmesidir bu.</p>

  <p>Böyle cinsel isteği olan, olağanüstü bekleyişleri ve savunma işlerine eğilimin yer aldığı ilk çocukluk yıllarında, kronik zorlama nevrozların böyle başladığını başka pek çok olaydan biliyorum. Tek olanaklı tip değilse de mutlak olarak tipiktir o.</p>

  <p>Hastamızın ilk yaşantısı üzerine bir söz daha söylemek istiyorum; ikinci oturumun (seansın) içeriğini ele almadan önce. Bu yaşantıyı, özellikle zengin ve etkili olarak görmekten kendimizi alamayız. Çözümleyebildiğim, öbür zorlama nevroz olaylarında da durum aynı. Histeriye karşıt olarak, zamansız cinsel işlevlik karakteri, kendini gösteriyor orada. Zorlama nevroz, histeriden daha açık olarak, psikonevrozu biçimleyen koşulların gerçek yaşamda değil, çocukluktaki cinsel yaşamda aranması gerektiğini daha açık gösteriyor.</p>

  <p>Zorlama nevrozların yetişkinliklerindeki yaşantıları, yüzeysel araştırmacılara bütünüyle normal görünebilir. Halbuki onlar, bizim hastamızda olduğundan çok daha fazla patojen koşullar ve anormallikler gösterirler aslında.</p>

  <h1 id="sigil_toc_id_49">c. BÜYÜK ZORLAYICI KORKU</h1>

  <p>«Sanırım, bugün size başvurmama asıl neden olan büyük yaşantıyla başlamalıyım söze:»</p>

  <p>...'daki talim karargâhında başımdan geçti o yaşantı. Bu manevralardan önce çok mutsuzdum ve zorlama düşüncelerden acı çekiyordum. Manevralar sırasında azalmıştı yakınmalarım. Muvazzaf subaylara, sadece bir şeyler öğrendiğimi değil, aynı zamanda, bazı şeylere dayanabileceğimi de göstermek istiyordum.»</p>

  <p>«Bir gün ...'den yürüyüşe çıktık. Mola verdiğimiz sırada, kelebek gözlüğümü yitirdim. Kolayca bulabilirdim onu. Ama, geciktirmek istemedim yürüyüşü. Viyana'daki gözlükçüme telgraf çektim.»</p>

  <p>«Mola sırasında iki muvazzaf subayın arasına oturmuştum. Bir tanesi binbaşıydı ve Çek adı taşıyordu. Önem verdiğim biri olabilirdi. Ondan çekiniyordum. Sert adamdı. Kötü olduğunu söyleyemem. Ama yemekhanede, orduda dayaktan yana olduğunu söylemişti birkaç kez. Şiddetle karşı çıkmıştım bü düşünceye.»</p>

  <p>«Mola verdiğimizde konuştuk. Doğu ülkelerinde verilen feci bir cezadan söz etti.»</p>

  <p>Hasta burada sözünü kesti, ayağa kalktı ve bu cezanın ayrıntılarını sormamamı diledi. Ben de, zalimlik ve eziyet yönünde, hiç bir eğilimim olmadığını ve dolayısıyla, kendisine de eziyet etmek istemediğimi söyledim. Kendimde olmayan şeyi başkasından isteyemezdim. Örneğin, benden iki kuyruklu yıldız da isteyebilirdi. (Freud, burada söz sanatına baş vuruyor. «Ben de zalimliğe eğilim olmadığı için bu konuda bir şeyler anlatılmasını da isteyemem. Benden, böyle bir istekten vazgeçmemi isteyemezsiniz. Çünkü bende böyle bir istek yok. Örneğin, kendisinde kuyruklu yıldız bulunmayan bir kişinin, size kuyruklu yıldız hediye etmesini de isteyemezsiniz,» diyor. Kendisinde zulüm ve eziyet eğilimi bulunmasının, kuyruklu yıldız bulunması kadar olanaksız olduğunu da ima ediyor. Ç.N.)</p>

  <p>Ancak, tedavinin amacı, direnmeleri kırmaktı. Ondan vazgeçemezdik. («Direnme» sözcüğünü, bu oturumun başında kullanmıştım. Yaşantısını aktardığımda, yenmesi gerekli pek çok itkisi olacağını söylediği zaman).</p>

  <p>Anlatacaklarını anlatması için elimden gelen yardımı yapacağımı ekledim. Sordum:</p>

  <p>«Kazığa oturtma cezası mıydı binbaşının kasdettiği?»</p>

  <p>«Hayır, diye» cevapladı. Mahkûmu bağlıyorlar. Öylesine belirsiz konuşuyordu ki, hangi durumda bağladıklarını kestiremedim.) Sonra kaba etlerine, içi farelerle dolu bir lâzımlık oturtuyorlar. Aç farelerle. (Hasta, o sırada yine ayağa kalktı. Yüzünde bir dehşet ve direnme ifadesi vardı.) Ve oyuyorlar.</p>

  <p>«Anüsü oyuyorlar, diye tamamlamak zorunda kaldım.»</p>

  <p>Öyküsünün bütün önemli noktalarında, çok acayip bir görünüm alıyordu yüzü. Bu gürünümü, onun kendisinin de haberli olmadığı bir şehvet önünde duyulan dehşet diye özetleyebilirim.</p>

  <p>Sonra güçlükle sürdürdü sözlerini.</p>

  <p>«O an, sevdiğim bir kişide böyle bir şey olacağı tasavvuru saplandı kafama.» <a href="#n9" id="n9d"><sup>[9]</sup></a></p>

  <p>«Bu cezayı kendinizin mi düzenlediğini düşündünüz diye sordum.»</p>

  <p>«Hayır» diye cevap verdi. «Herhangi bir kişi olabilir.»</p>

  <p>Kısa bir düşünceden sonra, fare işkencesine uğrayacağından korktuğu kişinin, saygı duyduğu bayan olduğunu anladım.</p>

  <p>Bu düşüncenin, kendisine ne kadar garip ve düşmanca göründüğünü ve her şeyin nasıl çabukça o düşünceye bağlandığını anlattı sözünü kesip. Kendi suçsuzluğu üzerine güvence vermek istiyordu bana.</p>

  <p>Bu tasavvurla aynı zamanda bir yaptırım da çıkıyor ortaya. Bir koruma önlemi bu. Fantezinin gerçekleşmemesi yolunda alman bir önlem bu.</p>

  <p>Binbaşı, dehşet verici cezadan söz ettiğinde ve söz konusu düşünceler, hastada uyandığında, o cezayı da, düşünceleri de kendine özgü iki formülle savuşturmağa çalışmıştır. O formüllerden biri «boş ver» anlamına el sallama, öbürü de kendi kendine «daha neler» diye söylenmektir.</p>

  <p>Onun kurtulmak istediği «düşünceler» beni şaşırttı. Okuyucuyu da her halde şaşırtacaktır. Çünkü şimdiye kadar, hep tek düşünceden söz edilmişti. Yani, sevilen bayana uygulanacak cezadan. Hastamız aynı zamanda, babasının da aynı cezaya uğraması gibi bir düşünceye sahip olmuş olmalıydı. Babası çok yıllar önce öldüğünden, o zorlama korku, sevilen kadınla ilgili olan kadar saçmaydı. Bu yüzden bir süre, hastamız itiraf etmek istemedi onu.</p>

  <p>Ertesi gece, aynı binbaşı, hastamıza, postayla ödemeli olarak gönderilmiş bir paket vermiş ve «üsteğmen A... <a href="#n10" id="n10d"><sup>[10]</sup></a> posta ücretini ödemiş» demiş. Pakette, telgrafla sipariş edilmiş kelebek gözlük varmış.</p>

  <p>O an bir «yaptırım» düşüncesi uyanmış hastamızda. Parayı, üsteğmene öderse, korktuğu şeyin, sevdiği kişinin başına geleceğini düşünmeye başlamış. Sonra, kendisine yabancı olmayan bir tipte bu yaptırımla savaşmaya koyulmuş. Yemine benzer bir buyrukmuş bu savaş yöntemi:</p>

  <p>«Üsteğmen A'ya, 3.80 kuronu geri vermelisin.» Kendi kendine yarı yüksek sesle söylüyormuş bunu. İki hafta sonra eğitim bitmiş. O zamana kadar, "üsteğmen A'ya bu parayı geri vermeye çok çalışmış. Ancak o çabalara karşı görünüşten nesnel yapıda bir takım güçlükler çıkmış ortaya. Örneğin bu parayı, postaneye giden başka bir subayla göndermeyi düşünmüş. Ancak o subay, postahanede, üsteğmen A'yı bulamadığını söyleyerek parayı geri getirmiş.</p>

  <p>Fakat, yemini böylece yerine getirmesi doyurmamış onu. Çünkü, hareketi, üsteğmen A'ya, parayı geri vermelisin» buyruğuna karşılık olmuyormuş.</p>

  <p>Sonunda, üsteğmen A'yı görmüş. Ama A, kendisine uzatılan kuronları almamış:</p>

  <p>«Parayı ben vermedim. Üsteğmen B verdi demiş.» Hastamız bu durumdan büyük huzursuzluğa kapılmış. Yeminini tutamadığı için.. Yeminin ilk koşulu yanlış çıkmış çünkü. Sonunda şu tuhaf işleme baş vurmaya karar vermiş:</p>

  <p>A ve B ile birlikte postahaneye gidecek, A, posta memuresine 3.80 kronu verecek, A da onu B'ye aktaracak, böylece, yeminin koşulu yerine gelecek.</p>

  <p>Okuyucu bu noktayı anlamazsa şaşmam. Çünkü, hastanın o günlerin öncesinde geçen olaylara ve kendisinin onlara gösterdiği tepkilerle ilgili olarak bana aktardığı ayrıntılı bilgiler çelişkilerle doludur ve umutsuz biçimde birbirine karışmıştır. Onun bu belirsizlikleri kavraması ve anımsama yanılgılarını ve kaydırmaları bir yana bırakması ancak üçüncü hikâyeden sonra olanaklı olmuştur.</p>

  <p>Bu ayrıntıları yeniden aktarmak istemiyorum. Onun özünü birazdan öğreneceğiz. Şimdilik şurasını belirleyelim: Hasta, bu ikinci oturumun sonunda, tam bir sersemlik ve kargaşa içindeydi. Bana boyuna «binbaşım» deyip durdu. Sanırım bu, benim oturum başında, Binbaşı M. gibi zalim olmadığımı ve gereksiz yere eziyet etmekten hoşlanmadığımı söylememden ileri geliyordu.</p>

  <p>Bu oturumda hastadan şu bilgiyi de sağladım: Sevdiği insanın başına, sadece zaman sınırları içinde değil, zamanın ötesinde, öbür dünyada da bir şeyler gelmesinden korkuyordu o. 14 - 15 yaşına kadar, bir ölçüde dine inanıyordu. Bugün, özgür düşünceliydi. Bu çelişkiyi şöyle dengeliyordu o:</p>

  <p>Öbür dünyadaki yaşam üzerinde ne biliyorsun? Başkaları bu konuda neler biliyorlar? O konuda bir şey bilinemez. Hiçbir şeyi riske etmiyorsun. O halde istediğin gibi düşün.</p>

  <p>Bu zeki adam böyle bir sonucu itirazsız kabul ediyor ve bu türden bir sorunda, anlığın, güvensizliğini bastırılmış, sofuca dünya gürüşü yararına kullanmaktadır.&nbsp;</p>

  <h1 id="sigil_toc_id_50">ÜÇÜNCÜ OTURUM</h1>

  <p>Hastamız, üçüncü oturumda, zorlama yemini (obsesyonel yeminini) yerine getirme yolundaki çok karakteristik çabalarının öyküsünü aktararak kapatmıştır:</p>

  <p>Akşam, askeri eğitimden önceki son subay toplantısı yapılır. «Yedek subaylar onuruna» kaldırılan kadehlere teşekkür etmek hastamıza düşer. Güzel konuşur. Ancak uykuda gibidir. Çünkü kafasında yemini vardır hep. O gece korkunçtur sanki. Kanıtlar ve karşı kanıtlar birbiriyle çarpışır. Ana kanıt doğallıkla, yeminin koşulu, yani üsteğmen A'nın posta ücretini ödemesi koşulu gerçekleşmemişti. Ancak, her şeyin henüz bitmediğini düşünerek kendini teselli etmektedir o. Çünkü, ertesi sabah, P. istasyonuna Üsteğmen A.'yla birlikte gideceklerdir. O zaman, posta ücretini alıp B.'ye vermesini isteyecektir.</p>

  <p>Fakat bu düşündüğünü yapmaz. A.'dan ayrılır. Ama, emir erine, A.'ya gidip, onu aynı gün öğleden sonra ziyaret edeceğini söylemesini buyurur. Sabahleyin 9.30'da istasyona gider. Valizlerini verir. Küçük kasabadan alış veriş yapar. Ayı ziyarete niyetlenir.</p>

  <p>A.'nın oturduğu köy, P kasabasından, trenle bir saat uzaklıktadır. Postahanenin bulunduğu yer, trenle üç saat çekmektedir. Dolayısıyla hastamız, karmaşık planını uyguladıktan sonra, P'den Viyanaya giden akşam trenine yetişebilecektir.</p>

  <p>Hastamızda, bir takım düşünceler çarpışmaktadır. A'dan bu fedakârlığı isteyerek, kendi huzursuzluğundan kurtulacaktır. Ama öte yandan A'nın karşısında deli damgası yiyecektir. Yeminini bu yüzden yerine getirmekten kaçınmaktadır. Huzursuzluktan kurtulmak İsteyişi bir korkaklıktır. Çünkü böylece, zorlama tasavvurlardan kaçmak istemektedir.</p>

  <h1 id="sigil_toc_id_51">BÜYÜK TEREDDÜT</h1>

  <p>Bu çelişkilerin karşılıklı gücü birbirini dengelediğinden, hastamızın kendini Tanrısal yargılar gibi gelişigüzel olayların eline bırakmıştır.</p>

  <p>Bu nedenle istasyon hammalı, «10 trenine mi Teğmenim?» dediğinde.</p>

  <p>«Evet» karşılığını vermiş ve kendisini çok rahatlatan bir olup bitti yaratmıştı.</p>

  <p>Restoran kondüktöründen, tabldot için bir marka almış. İlk istasyonda birden, inip karşıdan gelen trene binebileceğini ve Üsteğmen A'nın köyüne uzanabileceğini düşünür. Ama garsona, restoranda yemek yiyeceğine değin vermiş olduğu söz, kendini bunu yapmaktan alıkoyar. Ama, tasarısını, öbür istasyonda uygulamayı kararlaştırır. Böyle, trenden inmesinin olanaklı olduğu bir istasyona varır. Çünkü o yerde akrabası oturmaktadır.</p>

  <p>Sonunda, Viyana'ya gidip bir arkadaşına danışmayı düşünür. Arkadaşının öğüdüne göre, gece treniyle</p>

  <p>P'ye gidecektir. O sıra sordum:</p>

  <p>«Tren saatleri rast geliyor muydu?»</p>

  <p>«Evet» diye cevapladı. «Ben Viyana'ya indikten yarım saat sonra, P'ye bir tren kalktığını öğrenmiştim.»</p>

  <p>Hasta, Viyana'ya inince, arkadaşını bulacağını umduğu restoranda bulamaz, gece 1l'de onun evine gider.</p>

  <p>Arkadaşı, hastamızın, hâlâ, zorlayıcı tasavvurlardan acı çekmekte kuşkulandığını görüp Onu yatıştırır.</p>

  <p>Ve hastamız, çok iyi bir uykudan sonra, ertesi sabah, postayla gözlük paketinin geldiği postaneye 3.80 kuronu yollar.</p>

  <p>Bu son bildiri, hastanın aktardıklarındaki bozuklukları ayıklama olanağı verdi bana:</p>

  <p>Arkadaşı, hastamızı inandırıp, parayı üsteğmen A'ya ve B'ye değil de doğrudan doğruya postahaneye gönderttiği zaman, hastamız, bu parayı asıl, posta memuresine borçlu olduğunu zaten biliyordu.</p>

  <p>Hastanın, bu paranın postahaneye ödeneceğini, Binbaşı'nın, parayı istemesinden ve kendi yemininden önce bildiğini itiraf etti. Çünkü, zalim binbaşıyla karşılaşmadan birkaç saat önce, bir başka binbaşıyla tanışmış, gerçeği de o binbaşıdan öğrenmişti. Yeni tanıştığı binbaşı, postahaneye uğramış, memur rastlantısal olarak, kendisine şunları söylemişti:</p>

  <p>«Teğmen H'yı tanıyor musunuz? Kendisine ödemeli bir paket geldi de. <a href="#n11" id="n11d"><sup>[11]</sup></a></p>

  <p>Binbaşı hayır cevabını verince, şöyle sürdürmüştü sözlerini memur:</p>

  <p>«Ücreti ben ödeyip paketi aidim. Nasılsa teğmen bana öder diye düşündüm.»</p>

  <p>Hastamız böyle almış kelebek gözlüklerini. Zalim binbaşı, paketi hastamıza verirken, 3.80 kuronun üsteğmen A'ya ödenmesi gerektiğini söylerler bir yanlışlık yapmış. Hastamız, onun bir yanlışlık olduğunu bilmeliydi. Buna karşın, yanlışlığa dayalı ve kendisine acı veren bir yemine girişmişti. Öbür binbaşı olayını ve güven duygusunu taşıyan memuru kendinden ve olayı bana aktarırken benden gizlemişti.</p>

  <p>Bu düzeltmem, onun davranışını anlamlı duruma getirmez, saçmalıktan kurtarmaz.</p>

  <p>Arkadaşından ayrılıp ailesine dönünce, hastamızın kuşkusu yeniden başlamıştır. Arkadaşının usavurması, kendininkinden başka türlü değildir ki. Geçici yatışmasının, arkadaşının kişisel etkinliğinden doğduğunu biliyordu.</p>

  <p>Bir doktora baş vurma kararı da sayıklamasına ustaca kaynaştınlmıştır. Doktordan, Üsteğmen A'yla ilgili olarak uygulamak istediği ve kendisini yatıştıracağını umduğu planı gereksindiğini belirten bir belge alacaktır. Üsteğmen bu belgeye bakarak 3.80 kuronu kabul edecektir. O sırada benim bir kitabım geçer eline rastlantısal olarak. Tabip olarak beni seçer.</p>

  <p>Ancak, benden istediği, böyle bir belge değil, kendisini, zorlama tasavvurlardan kurtarmamdır. Çok aklî olarak ister bunu. Aylar sonra, direncinin doruğuna varınca, yine P."ye gidip, Üsteğmen A'yı ziyaret etmek ve onunla para verme komedisini oynama çabası yeniden baş göstermiştir çünkü.</p>

  <p>d. TEDAVİYİ ANLAMAYA GİRİŞ</p>

  <p>Bu garip, anlamsız zorlama tasavvurları (obsesyonları) hemen açıklamayı beklememeli okuyucu benden. En doğru psikanaliz tekniği, tabibin merakını bastırması ve hastayı anlattıklarını özgürce sıralamaya bırakmasıdır.</p>

  <p>Ben de bu kurala uydum, hastayı dördüncü oturuma kabul ettiğimde sordum:</p>

  <p>«Bugün bize neler anlatacaksınız bakalım?»</p>

  <p>«Çok önemli olduğunu sandığım ve başlangıcından beri bana üzüntü veren bir olayı aktarmak istiyorum,» diye cevap verdi.</p>

  <p>Sonra bunları ekledi:</p>

  <p>«Babam 9 yıl önce amfizemden öldü. Bir gece, babamın kriz geçirdiği düşüncesiyle, doktora, tehlikenin ne zaman savuşturulmuş olacağını sordum. 'Öbür akşam.' dedi doktor. Babamın bu süreyi çıkaramayacağı aklına gelmemişti. O gece 11.30'da yatağa girdim. 0l'de uyandığım zaman, bir doktor arkadaşımdan, babamın ölmüş olduğunu öğrendim. Ölürken onun yanında bulunamadığım için suçlamaya başladım kendimi.</p>

  <p>Bakıcısı, babamın, son günlerinde bir kez beni andığını ve yanına yaklaşan bakıcıya 'Paul siz misiniz?' dediğini söyleyince üzüntüm arttı. Annemle kız kardeşlerimin de, kendilerini aynı biçimde suçlamalarını sanırım. Ama açıklamıyorlardı bunu.</p>

  <p>Başlangıçta acı verici değildi suçlama. Uzun süre, babamın öldüğünü kabullenemedim. Güzel bir fıkra duysam, bunu babama anlatmalıyım diyordum. Kapı çalınsa 'Hah işte babam geldi' diye irkiliyordum. Bir yere gitsem, babamı orada bulabileceğimi sanıyordum. Fantezim hep onunla meşguldü. Ölüm gerçeğini unutmamıştım. Onun hayaletinin ortaya çıkması dehşet vermiyordu. Tersine çok istiyordum onu.</p>

  <p>Ancak 1.5 yıl sonra, babamın eksikliğini fark edince müthiş acı çekmeye başladım. Kendimi bir cani gibi görüyordum. Vicdan azabımın ortaya çıkmasına, bir yengemin ölümü ve benim cenazeye katılmam yol açtı.</p>

  <p>Düşünce yapım, işte o zaman ahirete yönelmeye başladı. Bu krizin ardından, ağır çalışma yeteneksizliği geldi.» <a href="#n12" id="n12d"><sup>[12]</sup></a></p>

  <p>Sadece arkadaşının tesellilerinin kendisini ayağa kaldırdığını söylemiş olduğundan (arkadaşı, suçlamalarını, abartılmış ve gereksiz olarak geri itiyordu onun) bunu, psikanaliz tedavisinin ön koşullarına ilk bakışı sağlayacak bir fırsat olarak kullandım.</p>

  <p>Tasavvurun içeriğiyle, duygu, suçlamanın büyüklüğüyle, suçlama nedeni arasında bir uyuşma olmazsa piskanalize yabancı olanlar, açısından, duygu bu neden için çok büyük tür ve abartımdır. Suçlamadan çıkan, kendini cani sayma sonucunda yanlıştır.</p>

  <p>Psinanalizci tabipse tersini söyler: Duygu yerindedir der. Suçluluk bilincinde, eleştirilecek bir yan yoktur. Ama o, başka bir içeriğe ilişkindir. Bilinmeyen, araştırılma gerekli, hiç bilinçsel bir içeriğe. Bilinen tasavvur içeriği, yanlış bağlanmıştır bu yere.</p>

  <p>Ancak biz, tasavvur içeriği olmaksızın, güçlü duygular duymaya alışmış değilizdir. Tasavvur içeriğinin olmadığı yerde onun yerine, uygun bir başkasını geçirmekteyiz. Tıpkı, polisimizin gerçek katili yakalayamadığı zaman, onun yerine uydurma birini tutuklaması gibi.</p>

  <p>Yanlış bağlantı olgusu, acı veren tasavvura karşı güçsüzlüğü açıklar sadece. Bu yeni anlayış biçimden büyük bir bilmece doğduğunu itiraf ediyorum. Yoksa hastamız, babasına karşı cürüm işlediği isnadını nasıl haklı bulabilirdi. Yaptığının hiç de cürümsel bir yanı olmadığı halde?</p>

  <p>Hastamız, gelecek oturumda, böyle bir ilgi gösterdi yorumlanma. Ancak kuşkular da ileri sürüyordu: Suçlama, suçluluk bilinci nasıl yerinde olabilir, nasıl tedaviye etki yapabilirdi?</p>

  <p>Tedavide yararlı olan, bu bildiri değil, suçlamanın ilişkin olduğu bilinmeyen içeriğin ortaya çıkarılmış olmasıdır. (Onun sorusu, tam bu noktaydaydı.)</p>

  <p>Bilinçsel olanla, hiç bilinçsel olan arasındaki ruhbilimsel ayrım üzerine düşüncelerimi açıkladım ona. Bütün bilinçsel olanın ardındaki yıpranmadan, hiç bilinçsel olanınsa, odamdaki antika eşya gibi görelikte (nispeten) yıpranmaksızın kaldığından söz ettim. Gömüldükleri için korunan, bozulmadan kalan nesnelerin mezarlardaki antikalar olduğunu ekledim. Pompei, asıl, bulunduktan sonra yıkılmıştı. Hastam, hiç bilinçten çıkarılmış düşüncelere karşı davranışın bir güvencesi olup olmadığını sordu. (O düşüncelere karşı, belli kesin davranışın olup olmadığını sordu. Ç.N.)</p>

  <p>«Biri, suçlamayı bastırır, öbürü bastırmayabilir,» dedi.</p>

  <p>«Hayır.» diye cevapladım. «Duygunun, gömülmüş olan düşünceleri ortaya çıkarma çabasında ortadan kalkması, ilişkilerin yapısına bağlıdır. Pompei yıkıntılarına varmak için çabaladıkça, böyle acı veren düşüncelerden uzaklaşılır.</p>

  <p>Hastam devam etti:</p>

  <p>«En kişisel ahlâk yasalarının çiğnenmesiyle vicdan azabı doğabilir. Dış yasaların çiğnenmesiyle doğmayabilir. (Dış yasaları çiğneyenlerin, kendilerini çok kez kahraman saydıklarını belirterek hastamı doğruluyorum.) Böyle bir süreç, ancak, kişiliğin çöküşü durumunda olanaklıdır. O çöküş de, önceden verilmiş olmalıdır. Kişiliğimi bir toplayabilsem daha çok şey başarabilirim. Başkalarından daha çok.</p>

  <p>«Bu kişilik bölünmesi konusunda sizinle uzlaşıyorum. Dürüst bir kişiyle, kötü bir kişi arasındaki karşıtlığı, ancak bilinçli olanla, hiçbilinçsel olanı kaynaştırarak ortadan kaldırabilirsiniz. Dürüst kişi bilinçli, kötü kişi hiçbilinsel (bilinçsizidir.» <a href="#n13" id="n13d"><sup>[13]</sup></a></p>

  <p>Hastamız, kendini çok ahlâklı bir kişi saymasına karşın, çocukluğunda öteki kişiliğinden doğmuş olabilecek şeyler yaptığını kabulleniyordu.</p>

  <p>Bu noktada, o, hiç bilincin (bilinç altının) ana karakterini, onun çocuklukla ilişkisini bulup çıkarmıştı. Hiç bilinç çocuksaldır. Kişiliğimizin, ondan, daha çocukluk çağında kopan, kişiliğimizin gelişmesine sonradan karışmayıp, geriye itilmiş kalan bir parçasıdır. Bu geri itilmiş hiç bilincin türevleri, isteme bağlı olmayan düşünceyi ayakta tutan öğelerdir. Söz konusu öğelerden acı çekmektedir hastamız. Hasta, hiç bilincin başka bir yönünü keşfedebilirdi.</p>

  <p>«Bu konuda size memnuniyetle yardımcı olabilirim,» dedim.</p>

  <p>«Doğrudan doğruya akatarabileceğim başka bir şey bulamıyorum. Uzun zaman boyunca ortaya çıkan değişmeler geriye götürülebilir, hiç ortaya çıkmamışlar gibi, olayların aslına dönülebilir mi bilmem,» dedi.</p>

  <p>«Durumunuzun ciddiliğini ve düşüncenizin önemini yadsımıyorum. Ama yaşınız, uygun bir etmen.</p>

  <p>Kişiliğinizin, dokunulmamış oluşu da öyle,» karşılığını verdim ve kendisini öven bir konuşma yaptım. Adeta gözleri parladı.</p>

  <h1 id="sigil_toc_id_52">DÖRDÜNCÜ OTURUM HASTA ÇOCUKLUĞUNA DÖNÜYOR</h1>

  <p>Bir sonraki oturumda:</p>

  <p>«Size çocukluğumdan bir şeyler anlatmalıyım,» dedi Ve anlattı:</p>

  <p>«Önce de söylediğim gibi, 7 yaşımdanberi, annemle babamın, düşüncelerimi okuduğu kaygısındaydım. (İleri yaşta da sürdüğü anlaşılıyor bu kaygının.) 12 yaşımdayken, küçük bir kız sevdim. Bir arkadaşımın kız kardeşini.»</p>

  <p>«Şehvetle mi?»</p>

  <p>«Hayır, Onu çıplak görme isteği yoktu. O kadar küçüktü ki. Seviyordum. Ama o bana, istediğim gibi davranmıyordu. Ne yapayım da kendimi sevdireyim diye düşünürken bir şey geldi aklıma. Başıma bir felaket gelirse, belki severdi beni. Babamın ölmesi düşüncesine saplandım böylece. Ama şiddetle zihnimden uzaklaştırdım bu düşünceyi. Onun bir «istek» olduğunu değil, sadece bir «düşünce çağrışımı» olduğunu kabullenmek istiyordum. <a href="#n14" id="n14d"><sup>[14]</sup></a></p>

  <p>Söze karıştım burada:</p>

  <p>«O bir istek değildi madem ki, nedendi bu denli çaba, o düşünceden kurtulmak için?»</p>

  <p>«Babamın öleceği tasavvurundan.»</p>

  <p>«Bu tasavvuru bir yurt ihaneti sanıyorsunuz adeta. Ve öyle cezalandırılmasını istiyorsunuz. Kalkıp «imparator eşektir» diyen biri, «imparator eşektir, benimle ilişkisi vardır» diyen biriyle aynı ölçüde mi cezalandırılacaktır? Düşüncenize, öyle bir içerik kazandırabilirim ki, bu düşünceden kurtulma çabanız, artık söz konusu olmaz. Örneğin, «babam ölürse, mezarı başında kendimi öldürürüm» diyebilirsiniz.»</p>

  <h1 id="sigil_toc_id_53">BABA'NIN ÖLÜMÜ</h1>

  <p>Açıkça etkilenmişti hasta. Ama karşı durmaktan da geri kalmadı. Tartışmayı, şöyle kestim:</p>

  <p>«Babanızın ölümü düşüncesi, ilk kez şimdi çıkmış olmuyor ortaya. Önce de vardır. Kaynağım bulmalıyız onun.»</p>

  <p>Bunun üzerine şu anısını aktardı:</p>

  <p>«Babamın ölümünde altı ay kadar önceydi. O kadını <a href="#n15" id="n15d"><sup>[15]</sup></a> seviyordum. Maddi nedenlerle evlenemiyordum. İşte o zaman, "babam ölürse, onunla evlenirim," düşüncesi geçti içimden. Bu düşünceyle mücadele ederken 'keşke babamdan hiç bir şey kalmasa da, onun yitimini giderecek hiç bir kazancım olmasa,' diye geçiriyordum içimden. Aynı düşünce, bu kez çok yumuşak biçimde, babamın öleceği günün öncesinde geldi aklıma. 'En sevgili varlığımı yitirebilirim,' diyordum, ama 'kaybı daha acılı olacak varlıklar da var,' <a href="#n16" id="n16d"><sup>[16]</sup></a> biçiminde bir karşıt düşünce doğuyordu. Bu düşünceler şaşırtıyordu beni. Çünkü babamın ölümünü isteyemeyeceğimden emindim. Sadece korkuyordum ondan.»</p>

  <p>Sözcüklerin üzerine basarak yapılan bu konuşmadan sonra, kuramımın bir bölümünü daha hastaya aktarma zamanı gelmişti.</p>

  <p>Kurama, göre, bu korku, eski ve geri itilmiş bir isteğe dayanmaktadır. Dolayısıyla hastamız, kendi</p>

  <p>kanısının tam tersini kabullenmek zorundadır. Hiçbilinçsel olanın, bilinçselin çelişkili karşıtı olgusunu doğrular bu.</p>

  <p>Sanki heyecanlanmıştı hasta. Böyle bir şeyi nasıl istediğini aklı almıyordu. Yaşamda en sevdiği varlık olan babasının ölümünü nasıl isteyebilirdi? Kuşkusuz, babasının yaşamını kurtarabilmek için, bütün mutluluğunu feda edebilirdi.</p>

  <p>Bunları aktaran hastama şu cevabı verdim:</p>

  <p>«Geri itilmiş nefretin koşuludur bu yoğun sevgi. Normal kişiler için ılımlı bir sevgiyle, ona eş ölçüden nefreti yan yana yaşatabilirsiniz içinizde.»</p>

  <h1 id="sigil_toc_id_54">SEZAR'LA BRÜTÜS</h1>

  <p>Bir memur olsanız örneğin, kalem şefiniz size sevimli bir amir, basit bir hukukçu, insanlık duygusu taşımayan bir yargıç gibi görünebilir. Sezar'ın Brütüs'e göründüğü gibi:</p>

  <p>«Sezar beni sevdiği için ağlıyorum ona. Mutlu olduğu için seviniyorum. Yiğit olduğundan ululuyorum onu. Ama zorbalığa kalktığından hançerledim.» (Shakespeare, III. 2).</p>

  <p>Brütüs'ün böyle konuşması tuhaf karşılanabilir. Onun Sezar karşısındaki duygulanımını daha yoğun biçimde göz önüne getirdiğimiz için. Ama, Brütüs'e daha yakın bir kişiye, örneğin, eşine, karşı çelişik duygularını birleştirebilirdi; onun, kızgınlığına yol açan yanlışlarına göz yumabilirdi; eşinin, gözlerini kamaştırması nedeniyle o yanlışları görmeyebilirdi. Brütüs'ün büyük sevgisi, eşine karşı duyduğu nefretin (abartımlı olarak böyle diyelim), bir kaynağı olması gereken nefretin bilinçli kalmasına elvermezdi.</p>

  <p>Bu nefretin nereden doğduğudur sorun. Anlatımlarınız, anne ve babanızın, düşüncelerinizi okuduğu zamana işaret ediyor. Öte yandan, büyük sevginin, nefreti neden yenemediği de sorulabilir. Karşıt duygularda, çok kez birinin öbürünü yendiğini izliyoruz diyebilirsiniz.</p>

  <p>Bu sorunuza karşılık şunu söylemek isterim:</p>

  <p>Nefretin, yenilememesi için, yıkılamaz bir kaynağa dayanması zorunludur.</p>

  <p>Babaya karşı duyulan nefret böylece yitip gitmekten kurtulduğu gibi öte yandan, yine babaya karşı duyulan sevgi, nefretin bilince çıkmasını da önler. Nefrete, sadece hiç bilinçte (bilinç altı) yaşamak kalır. Oradan, arada bir göz açıp kapamaca baş gösterebilir ancak.</p>

  <p>Hasta, bu konuşmamı, bütünüyle mantıksal buldu. Ama hiç de inanmış görünmedi. <a href="#n17" id="n17d"><sup>[17]</sup></a>. Nasıl olup da, 12 yaşında bir an ortaya çıkan, 20 yaşında ve 22 yaşında yine kendini gösteren, bir daha da görünmeyen düşünce söz konusu olabiliyordu? Nasıl olup da, babaya karşı nefret, bu aralarda, böyle duraklayıp ortaya çıkıyordu? Ama yine de kendi kendimi suçlamalar yoktu, diye konuştu.</p>

  <p>«Biri böyle bir soru sordu mu, cevabı hazırdır onun. Soranı konuşturmak gerekir,» dedim.</p>

  <p>Görünüşte, güçsüz bir bağlam içinde sürdürdü:</p>

  <p>«Çok yakın dostuydum babamın. O da benim yakın dostumdu. Birbirimizden uzak olduğumuz birkaç küçük alan vardı sadece. (Bununla neyi kasdettiğini sordum bu arada). Aramızdaki içtenlik, şimdi en iyi arkadaşımla olduğundan çok daha fazlaydı.</p>

  <p>Babamı, zihnimde geri itmeme neden olan bayanı çok seviyordum. Ama, çocukluk yaşamımı dolduran tensel istek onun karşısında hiç uyanmadı. Tensel uyarımlar, çocukluğumda, ergenliğimde olduğundan daha çoktu.»</p>

  <p>Beklediğimiz karşılığı vermişti başta. Hiç bilincin, üçüncü karakterini bulmuştu.</p>

  <p>Babaya karşı düşmanlığın, yıkılmazlık karakterini türettiği kaynak, tensel tutkulardan doğuyor açıkça. Bu duygulan bozuyor baba, onlara engel oluyor.</p>

  <p>Tensel duygularla, çocukluk sevgisi arasındaki çatışma, baştanbaşa tipiktir. Hastanın, değindiği duraklamalar, tensel duguların zamansız patlak vermesinden ve sonra onların, büyük ölçüde engellenmesinden doğmuştu. Sevgiyle karışık yoğun istekler baş gösterince, benzer durumdan kaynaklanan düşmanlık yeniden baş göstermişti.</p>

  <p>Sordum:</p>

  <p>«Gerek çocukluk, gerekse cinsellik tema'sına ben mi sizi götürmüş oldum?»</p>

  <p>«Hayır. Her ikisine de ben, bağımsız olarak vardım,» dedi. Ve devam etti:</p>

  <p>«Ama neden, o kadını sevdiğim zaman, bu sevginin, babam yönünden engellenmesinden doğan nefret, babama karşı sevgimle dengelenmiyordu? Kendi kendime, böyle bir dengenin olabileceğini neden düşünmedim?»</p>

  <p>«Bir insanı, eğer o karşımızda değilse, hançerlemek çok güçtür. Böyle bir düşünceye varabilmeniz için, yakınılan istek ortaya çıkmalıdır önce.»</p>

  <p>Ancak, çok önceden geri ittiğiniz bir istektir o. Böyle bir isteğe karşı, öncekinden ayrı biçimde davranamazdınız. Babanızı, sizi rahatsız eden biri olarak, öldürme isteği, ilişkilerinizin çok daha başka olduğu zamanlarda ortaya çıkmış olmalı. Babanızı, tensel olarak arzuladığınız kişiden daha çok sevdiğiniz zamanlarda. Açık bir karara varamadığınız zamanlarda. İlk çocukluğunuzda. 6 yaşından önce. Sürekli belleğiniz doğmadan önce.</p>

  <p>Ve bu istek, sürekli olarak kaldı sizde.</p>

  <p>Bu vargıyla, altıncı oturum bitmişti.</p>

  <h1 id="sigil_toc_id_55">YEDİNCİ OTURUM</h1>

  <p>Yedinci oturumda, aynı konuya döndü yine o. Babasına karşı kötü bir istek beslediğine hâlâ inanmıyordu. Sudermann'ın, kendisine çok etki eden bir romanını anımsıyordu. Romanda bir kız, hasta yatağındaki kız kardeşinin ölümünü ister. Onun kocasıyla evlenebilmek için. Sonra, bu derece aşağılandığından, kendini öldürür.</p>

  <p>Hastamız, çok iyi anlamıştır bunu. Düşüncesi nedeniyle mahvolmaya lâyık bulur kendini. Daha iyisini hak etmemiştir. <a href="#n171" id="n17d1"><sup>[17]</sup></a></p>

  <p>«Hastalara, çektikleri acı, bir dereceye kadar doyum duygusu verir. Böylece sanki, ağırlıklarına kavuşmaya kısmen karşı çıkarlar. Benim tedavi yöntemimin, sürekli direnme altında olduğunu, daima gözönünde tutmalısınız. Bunu size hep anımsatacağım,» dedim.</p>

  <p>Şimdi hasta işlediği cürümden söz etmeye koyuldu. Bilmediği, ama hazırladığı, bir cürümdü o.</p>

  <p>Nietzsche'nin bir kaç cümlesini tekrarladı:</p>

  <p>'Onu ben yaptım' dedi belleğim. 'Onu yapmış olamam' dedi onurum. Yakışmak bilmiyen onurum. Sonunda teslim oldu belleğim. <a href="#n18" id="n18d"><sup>[18]</sup></a></p>

  <p>«Benim belleğim teslim olmadı ama.» dedi.</p>

  <p>«Suçlamalarınızda bir doyum duygusu buluyorsunuz da ondan diye,» cevapladım. Konuşmasını sürdürdü:</p>

  <p>«Bir erkek kardeşim var. Aramız çok iyi. Gerçekten iyi. Saçma bulduğum bir isteği var ama. Evlenmek istediği kızı öldüresim geliyor. Çocukken çok hırpalardım kardeşimi. Birbirimizi çok severdik yine de, birbirimizden ayrılmazdık. Kıskanırdım onu. Çünkü, daha güçlü, daha güzel, dolayısıyla, ailenin, daha çok sevilen çocuğuydu.»</p>

  <p>«Fraeulein Lina'yla ilgili olarak da böyle bir kıskançlık sahnesinden söz etmiştiniz.»</p>

  <p>«Evet. Henüz 8 yaşımda yoktum. Daha okula gitmiyordum çünkü. İşte böyle bir ortamda şunu yaptım: Tüfeklerimiz vardı. Bildiğimiz oyuncak tüfeklerden. Tüfeğime harbiyi soktum. Kardeşime, namludan bakmasını söyledim, 'bak içinde ne var' dedim. Namludan bakarken tetiği çektim. Harbi alnına çarptı. Bir zarar vermedi. Ama, acı çektirmek istemiştim ona. Kendimden geçmiştim. Kendimi yere attım.</p>

  <p>'Bunu nasıl yapabildim.' dedim. Ama yapmıştım onu.»</p>

  <p>Hastanın, bu anlattığını, kendi düşüncemi kanıtlamakta kullanmak istedim:</p>

  <p>Size çok yabancı olan bir anıyı sakladığınızdan yine aynı yıllarda geçen, bugün anımsayamadığınız bir olgunun, babanıza karşı düşmanlık duygularının varlığını da yadsıyamazsınız.</p>

  <p>«Öylesine sevdiğim kadından öç almak istediğimi de anımsıyorum. Belki kolay sevmiyordu o. Bütün sevgisini, vakti gelince ait olacağı birine ayırıyordu. Beni sevmiyordu. Onun bu duygularından emin olunca, bilinçli bir fantezi doğdu zihnimde. Zengin olacak, bir başka kadınla evlenecek ve beni bir türlü sevemeyen bu kadını ziyarete gidecek, onu hasta edecektim.</p>

  <p>Ama vazgeçtim bu fanteziden. Çünkü, böyle bir davranışın, evleneceğim kadın açısından bir önemi olmayacaktı.</p>

  <p>Sonuçta, sevdiğim kadının ölmesi gerektiğini düşündüm. Bu düşte de, kardeşime karşı davranışımda olduğu gibi, benim için dehşet verici olan korkaklık söz konusuydu.» <a href="#n19" id="n19d"><sup>[19]</sup></a></p>

  <p>Konuşmanın sonraki bölümünde, kendisini, bu karakterlerden sorumlu tutmamasını, onların çocukluk</p>

  <p>yaşamından doğduğunu ve çocukluk karakterinin, hiç bilinçte yaşamını sürdüren ürünleri olduğunu, çocuklukta, bilindiği gibi, ahlaksal sorumluluğun yüklenemeyeceğini anlattım.</p>

  <p>Çocuğun eğilimlerinden, ahlaksal sorumluluğu olan biri, ancak gelişim sırasında doğabilirdi. <a href="#n20" id="n20d"><sup>[20]</sup></a> Hasta, bütün kötü eğilimlerinin, çocukluğundan geldiğini yine de kabullenmiyordu. Onu tedavi sırasında, kendisine kanıtlayacağıma söz verdim.</p>

  <p>Şunu da ekledi hasta: Hastalığı, babasının ölümünden beri çok ilerlemişti. Ona hak verdim. Çünkü babasının ölümünden duyduğu üzüntüyü hastalığının yoğunlaşmasının ana kaynağı olarak görüyordum. Matemi de hastalıkta, patolojik bir anlatım bulmuştu.</p>

  <p>Normal bir matem 1 - 2 yıl sürerdi. Ama, patolojik matemin sının yoktu.</p>

  <p>Hastalığın, tarihi üzerinde, ayrıntılı ve bir sıraya bağlı olarak söyleyeceğim bu kadar. 11 ay süren tedavinin açıklanmasına karşılık olur.</p>

  <h1 id="sigil_toc_id_56">e. BİR KAÇ ZORLAMA TASAVVUR (OBSESYON) VE ONLARIN ÇEVRİLMESİ</h1>

  <p>Zorlama tasavvurlar, bilindiği gibi, gerekçesiz veya saçma görünürler. Gece gördüğümüz rüyalar gibi. Şimdi, karşımızdaki sorun, onlara, bireyin ruhunda bir anlam ve bir yer vermek, böylece, onları anlaşılır, apaçık duruma getirmektir.</p>

  <p>Bu çevirme (anlaşılır duruma getirme Ç.N.) görevinde, görünüşteki çözülmezlikle yanılgıya düşmemeli.</p>

  <p>En aşırı ve en garip zorlama tasavvurlar bile, yeter ölçüde derinliğe inilirse çözülecektir.</p>

  <p>Zorlama düşünceleri, hastanın yaşantısıyla, zamansal açıdan bağlamlı duruma getirdiğimizde varmış oluruz bu çözüme. Yani, önce, tek tek, zorlama düşüncelerin, önce ne zaman ortaya çıktığı, hangi dış koşullarda kendini tekrarladığı incelendiğinde başarıya ulaşılır.</p>

  <p>Çok kez olduğu gibi, hiç bir sürekli varlığa kavuşturulamayan zorlama düşüncelerde, çözüm işi belli bir oranda kolaydır. Zorlama düşüncenin hastanın yaşantısıyla bağlantısını ortaya koyduktan sonra, patolojik yapıdaki bilmeceli, bilinmeyen yanları, onların anlamını, ortaya çıkışının mekanizmasını ve ilgili, ruhbilimsel güdülerdeki kaynağını kavramak kolay olacaktır.</p>

  <h1 id="sigil_toc_id_57">SAYDAM BİR ÖRNEK</h1>

  <p>Saydam bir örnekle başlamak istiyorum: Hastamızda sık rastlanan, intihar itkisidir bu. Onu aktarırken, aynı zamanda çözümlemiş olacağım.</p>

  <p>Hastamız, ağır hasta büyük annesine bakmaya giden sevgilisini aramak için bir kaç hafta kaybetmişti öğreniminden:</p>

  <p>«Derslerime yoğun biçimde çalışırken aklıma geldi. İlk sınava girme düşüncesinden vazgeçme buyruğunu verebilir miydim kendime? Boğazımı usturayla kesme buyruğunu verseydim ne olacaktı? Bir an, bu buyruğun verildiğindi duyar gibi oldum. Usturanın bulunduğu dolaba koştum. Sonra 'hayır' dedim kendi kendime. 'Gidip, o yaşlı kadını öldürmelisin' <a href="#n21" id="n21d"><sup>[21]</sup></a>. Sonra, dehşetten, yere çökmüştüm.»</p>

  <p>Bu zorlayıcı düşüncenin (obsesyon) yaşamla ilgisine, raporumuzun başında değinmiştik. Hastamızın, sevdiği kadın yoktur ortada. Gerilimli bir durumda, sınavlara hazırlanmaktadır o. Sevgilisine bir an önce kavuşabilmek için:</p>

  <p>«Derslerimi çalışırken, sevdiğim kadını çok özlediğimi fark ettim. Onun ortadan kaybolmasının nedenini düşünmeye koyuldum.»</p>

  <p>Normal bir insanda kızgınlık duygusu biçiminde yorumlanacak bir duygu uyanıyor hastamızda: Tam da hastalanacak zamanı bulmuştur büyük anne. Hastamız, sevdiğini, böylesine özlemişken...</p>

  <p>Bunun benzeri ve daha yoğunu çıkıyor ortaya. Hiçbilinçsel bir kızgınlık nöbeti bu. Özlemle karışınca, şu tutkuya dönüşüyor:</p>

  <p>Gidip, beni sevgilimden eden o yaşlı kadını öldürmeliyim. Ardından şu buyruk geliyor:</p>

  <p>Böyle çılgınlık nöbeti ve öldürme isteğine kapıldığın için kendini öldür daha iyi. Bütün bu süreç, zorlayıcı nevrozun bilincinde, en güçlü duygulanımların eşliğinde, ancak tersine bir süreçle kendini gösterir: Önce ceza, sonra cezalandırılacak isteğin anılması.</p>

  <p>Bu açıklama çabasının, zorla olacağını veya onun çok sayıda varsayımsal öğeler içerebileceğini sanmam.</p>

  <p>Benzer, dolaysız bir intihar düşüncesine götüren bir başka ve daha uzun zaman kalıcı bir itkiyi, bu kadar kolay açıklayamazdık. Çünkü o, dış çağrışımlar (bilincimize çok çarpıcı görünür onlar) ardındaki yaşantıyla ilişkisini gizleyebilirdi:</p>

  <p>Hastamız bir gün yazlıktayken, aşın şişman olduğu kanısına kapılır. Hamur işi yemez olur. Ağustos güneşi altında başı açık yürür. Tepelere koşarak tırmanır, nefessiz kalıncaya kadar.</p>

  <p>Bu zayıflama çabası altında intihar niyeti, çırılçıplak gösterir kendini. Bir gün, bir yamaçtan atlama düşüncesi gelir birden aklına. O zaman ölüm garantidir.</p>

  <h1 id="sigil_toc_id_58">ADLARIN ÇAĞRIŞIMI</h1>

  <p>Bu anlamsız, zorlayıcı sorunun çözümüne şöyle varır hastamız:</p>

  <p>O sıra, sevgilisi de yazlıkta olmalıdır. Hem de aynı yerde. Birden bu aklıma gelir. Sevgili, İngiliz yeğeniyle birliktedir. Yeğen kıza kur yapmaktadır. Hastamız da büyük kıskançlık duymaktadır bundan. Richard adı yeğene, İngiltere'de Dick denmektedir. Bu Dick'i öldürmek istemektedir hastamız. Onu kıskanmakta ve ona kızmaktadır. Kafasına saplanan bu düşünce nedeniyle, zayıflama kürü yaparak, kendini adeta cezalandırmaktadır.</p>

  <p>Bu zorlama itki, önceki intihar isteğinden çok değişik görünüyor. İkisinin de önemli bir özelliği vardır.</p>

  <p>O da, sevgiyi bozan kişiye karşı, bilincin kavrayamadığı, bilince sığmayan, olağanüstü kızgınlıktır. <a href="#n22" id="n22d"><sup>[22]</sup></a></p>

  <h1 id="sigil_toc_id_59">SAPLANTILAR</h1>

  <p>Sevilen kişiye yöneltilen, öbür zorlayıcı tasavvurlar, başka mekanizmaları ve başka itki kaynağını da tanıtmaktadır bize. Hasta, sevgilisinin yazlıkta bulunduğu sırada zayıflama küründen ayrı olarak, sevgilisinin kişiliğiyle hiç değilse kısmen ilgili olarak, bir dizi zorlayıcı işlevlik göstermiştir.</p>

  <p>Örneğin, bir gün, onunla vapur yolculuğu yaparken şiddetli rüzgâr olduğundan, sevgilisini, pelerinini giymeye zorlamış. Çünkü, ona bir şey olmasını istemiyormuş. <a href="#n23" id="n23d"><sup>[23]</sup></a> Koruma zorlamasıdır o. Başka örnekleri de vardır:</p>

  <p>Bir gün sevgilisiyle bir arada bulunurken fırtına çıkmış. Hastamızın, zihnine, yıldırımla, gök görültüsü arasında, 40'tan 50'ye kadar sayma tutkusu saplanmış. Neden olduğunu bilmiyor.</p>

  <p>Sevgilisinin yazlıktan ayrıldığı gün, caddede ayağını taşa çarpmış. Sonra taşı kenara kaldırmış. Sevgilisinin bindiği araba geçerse zarar görmesin diye. Ama bir kaç dakika sonra, bu düşüncenin saçma olduğu kanısına varmış. Geri gidip taşı yine yola koymak istemiş.</p>

  <p>Sevgilisi gittikten sonra, kendisini çevresindekilere çekilmez duruma getirenleri anlamaya çalışmış.</p>

  <p>Herhangi birinin ağzından çıkan her sözcüğü, her heceyi iyice anlamaya çalışmış. Sanki o sözcüğü anlamasa bir hazine yitirecekmiş gibi davranmış.</p>

  <p>Hep şunu sorarmış:</p>

  <p>«Ne dedin?»</p>

  <p>Karşısındaki, söylediğini tekrarlayınca:</p>

  <p>«Önce başka türlü söylediniz ama,» der ve inanmazmış.</p>

  <p>Hastalığın bütün bu ürünleri, hastanın sevgilisiyle ilişkilerinde egemen bir olguya dayanmaktadır: Hastamız, yaz gelmeden, Viyana'da sevgilisine veda ederken, onun bir sözünden, kendisini çevredeki insanlar önünde yok saydığı kanısına kapılmış. Ve bu yüzden çok mutsuzluk duymuş. Yazın birlikte konuşma olanakları doğunca, sevgilisi, hastamızın yanlış anladığı sözcüklerin, aslında onu gülünç durumdan kurtarmaya yönelik olduğunu belirtmiş.</p>

  <p>Hastanın her şeyi iyicene anlamak istemesi, bu olaydan ileri geliyordu. Kendi kendine, sanki şöyle demişti hastamız:</p>

  <p>«Bu dersten sonra, kimseyi yanlış anlamazsın artık, kendine gereksiz yere eziyet etmezsin.» Mutlu olmuştu sevgilisinin açıklamasından.</p>

  <p>Ancak, bu karar sadece, söz konusu olaydan sonra genelleşmekle kalmamış, belki de sevgilinin yokluğu nedeniyle, ikinci derecedeki kişilere de uzanmıştır.</p>

  <p>Her şeyi anlama çabası, sadece, sevgilinin yapmış olduğu açıklamadan doğmuş olmaz. Başka bir şey de dile getirmeli o. Çünkü, söylenenlerin tekrarlanmasından da tatmin olmuyor hastamız.</p>

  <p>Öbür zorlayıcı istekler (sevgilisiyle konuşmasından doğan istekler Ç.N.), bizi, aradığımız öbür öğeye götürmektedir. Koruma zorlaması, karşıt ve düşmanca heyecana (bu heyecanı hastamız, sevgilisinin, kendisine yaptığı açıklama sırasında göstemiştir) karşı tepkidir. Pişmanlık ve kefaret türünden bir şeydir bu.</p>

  <p>Fırtınada sayı saymaya başlamak, yaşamsal tehlike yaratan tehditlere karşı korunma gerecidir.</p>

  <p>İlk anılan zorlayıcı tasavvurlarda hastamızın düşmanlık duygularını, özellikle şiddetli ve çılgın olarak değerlendirmiştik. Sevgiliye karşı duyulan bu kızgınlık, onunla barışıldıktan sonra bile, zorlama tasavvurların kuruluşuna katkıda bulunmuştur.</p>

  <p>Hastanın duyduğunu, yanlış duyup duymadığını öğrenme yolunda yakalandığı kuşkusal araştırma bu kez, sevgilisinin yaptığı açıklamayı doğru anlayıp anlamadığından ve onun sözlerini haklı olarak, sevecenli eğiliminin kanıtı olarak alıp alamıyacağından kuşkulanmak biçiminde sürüyor.</p>

  <p>SEVGİYLE NEFRETİN KAVGASI</p>

  <p>Anlama çabasındaki kuşku, sevgilinin sevgisinden kuşkudur. Hastamızda, sevgiyle nefret kaynaşıyor. Aynı kişiye karşı duyulan sevgi ve nefrettir bu.</p>

  <p>Sevgiyle nefretin bu kavgası, zorlayıcı ve simgesel olarak anlamlı bir işlemle dile getiriliyor. Hastamız yoldan taşı kaldırıyor. Sevgilisinin arabası geçerse zarar görmesin diye. Biraz sonra, bu sevecenliğin tersini yapmak istiyor.</p>

  <p>Bu zorlama işlemin ikinci bölümünü, eğer onu hastanın, kendi patolojik işlemlerine karşı savaşından doğmuş eleştirsel anlamda ele alırsak, iyi anlayamayız. (Bu işlemleri, «patolojik» olarak nitelendiren, yine kendisidir.) Taşı yeniden sokağın ortasına bırakmak, yine zorlayıcı bir düşünceyle ortaya çıktığından, patolojik bir edimin parçasıdır o da. Ve zorlama, eylemin ilk bölümünü ortaya koyan gerekçenin tersi bir gerekçeyle koşullanmıştır (belirlenmiştir Ç.N.)</p>

  <p>Böyle iki yanlı yozlayıcı işlemleri (ikinci zamanları, birincileri ortadan kaldırır onlarda), zorlayıcı nevrozlardan tipiktir. Hastanın bilinçli düşüncesinde, doğallıkla yanlış anlaşılır bu işlemler ve ikincil bir gerekçeyle donatılırlar, rasyonelleştirillrler. <a href="#n24" id="n24d"><sup>[24]</sup></a></p>

  <p>Ama onların gerçek yorumu, aşağı yukarı benzer iki karşıt eğilimin şimdiye değin yapmış olduğum deneylerden çıkan sonuca göre, sevgiyle nefret dikkate alınmasıyla gerçekleştirilebilir. Yeni bir semptom biçimlenmesi getirdikleri için karşımıza, özel İlgiye değer sevgiyle nefret.</p>

  <p>Nevrozda, histeride olduğu gibi iki karşıt uzlaşmaz, ikisi de dile getirilmez. Bir taşla iki kuş vurulmaz.<a href="#n25" id="n25d"><sup>[25]</sup></a> Tersine, sevgi olsun, nefret olsun, tatmin edilir. Bu düşman kardeşler arasında bir tür, mantıksal bir bağ kurulur. Dahası, mantığa karşın, böyle bir bağ kurulur.</p>

  <p>Sevgiyle nefret arasındaki çatışma, hastamızda, başka nedenlerle de kendini belli ediyor; Hastamızın sofuluğu yeniden uyanmıştır. Yavaş yavaş, günde 1.5 saate çıkan ibadeti söz konusudur. Çünkü dualarda, Bileam'ın tersine <a href="#n26" id="n26d"><sup>[26]</sup></a>, onları adeta tersine çeviren düşünceler akın etmektedir. Söz gelimi, «Tanrı korusun» mu diyecek, hemen «korumasın» sözcüğü gelmektedir aklına. <a href="#n27" id="n27d"><sup>[27]</sup></a></p>

  <p>Bir gün, lanet okumak gelir içinden, onun çelişiğinin de ortaya çıkacağını sanır. Burada, kökel olarak ve ibadetle geri itilmiş bir niyet yol bulup çıkar. Böylece hastamız, duaları bırakıp, onların yerine kısa formüller koyar. Harflerden, hecelerden kurulu formüller. Belli duaların ilk harflerinden örneğin, formülleri çok çabuk tekrarlayabildiğinden, onlara başka şeyler karışmamaktadır.</p>

  <p>Bir keresinde bir rüyasını aktarmıştı bana. İçindeki çatışmayı, doktoruna aktarmış oluyordu.</p>

  <p>«Rüyaya göre, annem ölmüş, o da baş sağlığı dilemek istiyormuş. Ama, bu gibi durumlarda kendisine gelip çatan gereksiz bir gülmeden çekiniyormuş. Bunun için bir kart yazmak istemiş bana «p.c.» (pour condoleance, yani baş sağlığı dilerim anlamın gelen sözcüklerin baş harfleri Ç.N.) Ama o sözcükler «p.f.» biçimini almış. (Pour feliciter, yani kutlarım, anlamına gelen sözcüklerin baş harfleri. Ç.N.). <a href="#n28" id="n28d"><sup>[28]</sup></a></p>

  <p>Hastamızın, sevgilisi karşısındaki duyguların çatışması çok açıktır. Dolayısıyla çatışma, bilinçli algılama dışında tutulamaz bütünüyle. Yine de, hastalığın, olumsuz eğilimlerinin derinliği üzerine doğru bilgi edindiğimiz söylenemez.</p>

  <p>Sevgili, ilk evlenme önerisini, 10 yıl önce «hayır»la yanıtlamıştır. O zamandan beri, hastamızın, kızı çok sevdiği kanısında olduğu zamanlar, ona karşı kayıtsız olduğunu duyduğu zamanlarla yer değiştirmiştir. Bilerek uygulanan bir kayıtsızlıktır o.</p>

  <p>Tedavi sırasında, isteklerini gerçekleştirme yolunda ileri bir adım attığından direnmesi önce, her zamanki kanısıyla (kızı artık hiç sevmediği kanısıyla) açığa çıktı ve bu hemen ortadan kaldırıldı. Sevgili bir gün hasta yatarken, büyük üzüntüye düşeceğine, onun bir daha yataktan kalkmamasını dilemişti. Kıza bakar bakmaz gelmişti bu istek aklına. Birden zihnine gelen bu isteği şu ince yanlış anlamayla yorumlamıştı: «Sevgilimin sürekli olarak hasta kalmasını istiyorum. Çünkü onun arada bir hasta olmasıyla, her an yeniden üzülmek istemiyorum.» <a href="#n29" id="n29d"><sup>[29]</sup></a></p>

  <h1 id="sigil_toc_id_60">ÖÇ FANTEZİLERİ</h1>

  <p>Kimi zaman, «öç fantezileri» adını verdiği ve zihnine geldiği için utanç duyduğu hayaller kurmaktadır. Öç fantezilerinin nedenini, sevgilisinin, kendisine talip olan birinin toplumsal işlevine aşın değer verebileceğini ve onunla evlenebileceğini düşünmek biçimliyordu.</p>

  <p>fanteziye göre, hastamız, o adamla aynı resmi daireye, giriyor, ondan çabuk ilerleyerek rakibinin amiri oluyordu. Rakibi bir gün yasa dışı bir iş yapınca, şimdi onun eşi olan ve bir zamanlar sevdiği kadın, gelip önünde diz çöküyor ve kocasını kurtarmasını diliyordu.</p>

  <p>Hastamız, kadına, kocasını kurtaracağına söz veriyor. Ancak bunu, ona karşı sevgisinden yaptığını, daireye ona karşı sevgisinden girdiğini ve hep bu anı beklediğini itiraf ediyordu.</p>

  <p>Sevdiği kadının kocasını kurtarmakla görevini bitirmiş oluyordu ve istifa ediyordu.</p>

  <p>Başka fantezilerdeyse, farkında olmadan büyük işler yapıyor. Sadece şefkatli davranan bir kişi oluyor. Dumas'nın Monte - Cristo Kontu gibi, öç alma duygusuna kapılmayan bir yüce ruhluluk gösteriyor ve bu eğilimin kökenini anlayamıyordu.</p>

  <p>Dahası, arada bir, sevdiği kadına kötülük yapmak geliyordu içinden. Bu itkiler, sevgilisinin yanında ortadan kalkıyor, ondan uzaklaşınca, yeniden baş gösteriyordu.</p>

  <h1 id="sigil_toc_id_61">f. ARADA BİR ORTAYA ÇIKAN HASTALIK NEDENİ</h1>

  <p>Hastam bir olaydan söz etti. Şöyle bir dokundu daha doğrusu. Anlattığında, hemen, bugünkü hastalığına yol açan son olayın 6 yıl önce ortaya çıktığını fark ettim.</p>

  <p>Ne kadar önemli bir şey anlattığının bilincinde değildi hasta. Unutmadığı bu olaya büyük bir değer vermiyordu. Bu durum, kuramsal bir değerlendirmeyi gerekli buldu.</p>

  <p>Histeride, hastalığın son nedeninin, çocukluktaki yaşantılar gibi unutulması kuraldır. Oysa, son olaylar, çocukluktaki yaşantılar yardımıyla, duygusal enerjiklerini semptomlara çevirirler.</p>

  <p>Tam bir unutma olanaksızsa da, son travmatik nedene amnezi zarar verir, en azından onun en önemli bölümünü ortadan kaldırır. Böyle bir amnezide geri itmenin kanıtını yakalarız.</p>

  <p>Zorlayıcı nevrozlarda değişiktir durum. Nevrozun çocukluktaki kaynakları çok kez unutulur. Ama tam bir unutma da değildir bu. Son hastalık nedeni bellekte saklanır. Burada geri itmeye, bir başka ve daha basit mekanizma yardımcı olmuştur. Travmayı unutturmak yerine, geri itme, duygusal yükünden sıyırır onu. Böylece, tavırsız ve önemsiz görünen bir tasavvur içeriği kalır bilinçte.</p>

  <p>Ayrım, varlıklarını görünümler arkasında saptayabileceğimiz ruhsal olgulardadır. Tarafsız anı içeriğinin çok seyrek ortaya çıkışı ve bilinçli zihin işlevliğin de hiçbir rol oynamayışı, bu sürecin başarısıdır.</p>

  <p>İki geri itme türünü ayırt etmek için sadece hastanın, bu geri itmelerden birini hep bilincinde tuttuğu, öbürünüyse unuttuğu yolundaki savına dayanmak durumundayız.</p>

  <p>Kendilerini suçlamaktan acı çeken ve duygularını yanlış nedenlere bağlayan zorlayıcı nevrozların, tabibe, suçlamalarının bu nedenlerden doğduğunu hesaba katmadan, gerçek nedenlerden söz etmeleri ender değildir. Onlar, hastalıklarının gerçek nedenlerini (kendilerine göre gerçek nedenlerini Ç.N.) şaşkınlık ve övünçle aktarırlar:</p>

  <p>«Benim elimde olan bir şey değil ki.»</p>

  <p>Çok yıllar önce, bana derdini açan bir zorlayıcı nevrozun sözleridir bunlar. Çeşitli kuruntulardan yakınan bir devlet memuru olan bu hasta, Schönbrunn Parkı'ndaki dalı, yoldan geri dönüp eski yerine koyan hastadır. Onun vizite ücretini, hep gıcır gıcır kâğıt paralarla ödeyişi dikkatimi çekmişti. (O sıralar Avsturalya'da gümüş para yoktu henüz.) <a href="#n30" id="n30d"><sup>[30]</sup></a></p>

  <p>Bir gün, devlet memurlarının, verdikleri gıcır gıcır paralardan tanınabileceğini söyledim:</p>

  <p>«Tabii» dedim. «Devlet kasası onlara çalışıyor.»</p>

  <p>«Hayır,» diye cevap verdi hastam. «Paralar aslında yeni değil, Evde ütületiyorum onları. Kirli para vermek istemiyorum kimseye. Bende bir kuruntu bu. En tehlikeli bakteriler yapışıyor paraların üstüne.»</p>

  <h1 id="sigil_toc_id_62">GENÇ KIZLARI AYARTMA</h1>

  <p>Nevrozların cinsel yaşamlarıyla ilişkilerini, şöyle böyle sezinliyorum. Hastaya sordum:</p>

  <p>«Cinsel yaşamınız nasıl?»</p>

  <p>«Oh. Her şey yolunda. Hiç bir yakınmam yok,» diye karşılık verdi. Sonra da konuşmasını sürdürdü.»</p>

  <p>«Pek çok evde, yaşlı amca rolündeyim. Bundan yararlanıp, zaman zaman, genç bir kızı kır partisine çağırdığım oluyor. İşi öyle ayarlıyorum ki, treni kaçırıp kırda bir pansiyonda geceliyoruz. Hep iki oda tutuyorum. Ama, kız yatağa girince, odasına gidip, parmaklarımla ona mastürbasyon yaptırıyorum.»</p>

  <p>«Demek parmaklarınızın, kızın cinsel organlarına zarar vereceğini düşünmüyorsunuz?»</p>

  <p>«Neden?»</p>

  <p>«Kirli oldukları için.»</p>

  <p>«Niçin korkayım? Şimdiye kadar kimseye zararı dokunmadı. O kızlardan kimi evlendi. Hiçbiri de zarar görmedi bu işten.»</p>

  <p>Görüşümü yanlış yorumlamıştı. Konuya dönmedi. Ama ben kendi kendime, kağıt para karşısındaki düşünceli davranışla, kendisine emanet edilmiş bir genç kızı kötüye kullanması arasındaki karşıtlığı, suçlama duygusunun kaydırılmasıyla açıkladım.</p>

  <p>Kaydırma eğilimi yeter ölçüde açıktı. Eğer suçlamayı, ilişkin olduğu yerde (kızlar karşısında da kendini kınamış olsaydı Ç.N.) cinsel doyumdan vazgeçmiş olacaktı. Oysa, çocukluktan gelme güçlü belirleyiciler nedeniyle cinsel doyumdan vazgeçemezdi. Dolayısıyla, duygularını kaydırarak (temizlik konusundaki düşüncesini, kızların cinsel organlarından, paraya kaydırarak Ç.N.) bir hastalık kazanmıştı. (!)</p>

  <p>Bu hastalık nedenine daha yakın eğilmeliyiz.</p>

  <p>Annesi uzak bir akraba olarak, zengin bir aile içinde büyümüştür. Aile, büyük bir endüstri kuruluşunun başındadır. Hastamızın babası, evlendikten sonra, burada çalışmaya başlamıştır. Ve evlilik nedeniyle refaha kavuşmuştur.</p>

  <h1 id="sigil_toc_id_63">SEVGİLİYLE BABA ARASINDAKİ ÇATIŞMA</h1>

  <p>Aile genellikle uyum içindedir. Fakat çocuk hastamız, ufak geçimsizlikler atışmalar arasında, babasının, annesini tanımadan önce, orta halli bir ailenin, yoksul, ancak güzel kızıyla flört etmiş olduğunu öğrenir.</p>

  <p>Babasının ölümünden sonra annesi, zengin akrabalarıyla, geleceği üzerine bir konuşma yaptığını söyler oğluna. Kuzenlerinden biri, öğrenimini bitirince kızını vermeye hazır olduğunu belirtmiştir. Firmayla iş bağlantısı, parlak ufuklar açacaktır mesleğinde.</p>

  <p>Ailenin bu planı bir çatışmaya yol açmış onda. Yoksul sevgilisine bağlı kalmakla babasının izinden yürüyerek, zengin, güzel ve seçkin kızı seçmek arasındaki çatışmadır bu. Sonunda, sevgisiyle, babasının süregelen isteği arasındaki çatışmayı, hastalıkla çözümlüyor. Onu gerçeklikle çözümleme görevinden kaçıyor. <a href="#n31" id="n31d"><sup>[31]</sup></a></p>

  <p>Öğrenimini, uzun yıllar geciktiren inatçı çalışma yeteneksizliğinin, hastalığının akış noktaları olması bu görüşümüzün kanıtıdır. Bir hastalığın başarısı onun niyetindedir. Güttüğü amaçtadır. Hastalığının görünüşteki sonucu, gerçekte hasta olmanın gerekçesi ve nedenidir.</p>

  <p>Açıklamamı hiç kabullenmedi hastam başlangıçta. Evlilik plânının böyle bir etkisi olamazdı ona göre.</p>

  <p>En küçük izlenim bile bırakmamıştı bu onda.</p>

  <p>Ama tedavi ilerledikçe, kanımın doğruluğuna, özel bir yolda inanmaya başladı:</p>

  <p>Geçmişten unuttuğunu, sadece hiç bilinçsel varlığı olan şeyi bir aktarım fantezisi aracılığıyla yeni ve şimdiymiş gibi yaşamaya başladı. Güç ve karanlık bir tedavi döneminde şöyle bir olay oldu:</p>

  <p>Hastam, evimin merdiveninde rastladığı genç bir kızı benim kızım sanmıştı. İyi bir kuruntuya yol açmıştı bu olay. Ben hastama sözüm ona damat yapabilmek için çok candan ve sabırlı davranıyormuşum. Bu nedenle o, evimin zenginlik ve seçkinliğini, kendisi için örnek olan bir aşamaya yükseltmiş.</p>

  <p>Bu çabaya karşı bile, onun sevdiği kadına sönmez sevgisi karşı çıkıyordu. Bana yönelttiği hakaret tufanını ortadan kaldırtan ve ağır direnmeleri yendikten sonra, bile tasarladığı aktarımla (Freud'u kaynatası yerine koyması Ç.N.) bir zamanlar gerçek olan (ailenin, zengin bir kız önermesi) arasındaki tam benzerliğin inandırıcı etkisinden kurtaramamıştım onu.</p>

  <p>Onun, bu zaman rüyalarından birini, duygularını nasıl dile getirdiğini iyice anlatabilmek için aktarayım:</p>

  <p>Rüyasında, kızımı görmüş. Ancak kızımın gözlerinin yerinde iki gübre parçası varmış. Rüyaların dilinden anlayan için bunun açıklaması kolay:</p>

  <p>Kızımla güzel gözleri için değil, onun parası için evleniyor.</p>

  <h1 id="sigil_toc_id_64">BABALIK KOMPLEKSİ VE FARE OBSESYONUNUN ÇÖZÜMÜ</h1>

  <p>Erginlik yıllarındaki hastalık nedeni, hastamızın çocukluk yıllarına geri gider.</p>

  <p>Hastamız kendisini, bilgi ve kanısına göre, babasının evlenmeden önce içinde bulunduğu durumda bulmaktadır. Kendisini, babasıyla özdeşlemektedir.</p>

  <p>Ölü baba, başka bir hususta da etkili olmaktadır:</p>

  <p>Hastalık çatışması, önce, babanın, etkisini sürdüren istemiyle, hoşlanılan eğilim arasındadır.</p>

  <p>Hastanın tedavisinin ilk zamanlarındaki bildirilerini dikkate alırsak, bu çatışmanın çok eskiden ortaya çıkmış olduğu ve daha çocukluk yıllarında kendini gösterdiği gerçeğini saptayabiliriz.</p>

  <p>Öğrendiğimiz kadar, hastamızın babası, dört başı mamur bir kişi değildir. Evlenmeden önce astsubaydır. Askerliğin mertlik yanıyla, bir tür kaypaklık eğilimini bir arada yaşatmaktadır. Bütün ölülere yüklenen erdemler dışında, yürekten gelme bir «humor» ve insanlara karşı iyilik duygusuyla doludur.</p>

  <p>İkide bir kızması, çocuklarına eğitimleri için ufak tefek cezalar vermesi, kötü davranması yukarki karakterine ters düşmediği gibi, onu tamamlayıcı niteliktedir de.</p>

  <p>Çocuklar büyüyünce, öbür babalardan başka türlü davranır olmuştur. Kendini, yetkesini (otoritesini) zorla kabul ettirmek isteyen biri olmadığı gibi, yaşamının küçük yanlışlıklarını tersliklerini onlara bildirmekten geri durmamaktadır.</p>

  <p>Oğul «babamla çok iyi iki arkadaş gibiydik» derken, kuşkusuz abartma yapmamıştır. (Yukarıya bkz.)</p>

  <p>İşte hastamızın çocukken babasının ölümü düşüncesiyle aşırı yoğun ve alışılmadık biçimde meşgul olması, zorlama kanılarını içeriğinde böyle düşüncelerinin ortaya çıkması, belli bir kızın acı çekmesi ve babaya sevgisini göstermesi için babasının ölmesini isteyebilmesi, hep aynı dostluk noktasına dayandınlabilir.</p>

  <p>Babayla oğul arasında, cinsellik açısından birbirlerine yakından olduğuna ve babanın, oğlunun erken uyanmış erotizmine, engel olmadığına kesin gözüyle bakılmalıdır. Babanın ölümünden yıllarca sonra koitus'un zevkini tattıktan sonra şöyle düşünmüş oğul:</p>

  <p>«Fevkalâde. İnsan bunun için babasını öldürebilir.»</p>

  <p>Çocukluktaki zorlayıcı düşüncelerin yansıma ve açığa kavuşturulmasıdır kuşkusuz bu.</p>

  <p>Dahası, ölümden kısa bir süre önce de, oğlunun eğilimine cephe almıştır baba. Onun, söz konusu kızı ziyaret ettiğini fark edince, kızdan uzak durmasını söylemeyip, oğlunu caydırmaya çalışmış. Onunla arkadaşlık etmesinin, kendisini gülünç duruma düşüreceğini de eklemiş.</p>

  <h1 id="sigil_toc_id_65">ONANİ'NİN ROLÜ</h1>

  <p>Hastamızın, onanistik cinsel işleviğinin tarihine başımızı çevirirken, bu tam kesin dayanak noktalarına başlarını da ekleyebiliriz. Bu alanda, doktorlarla hastaların görüşleri arasında, henüz değerlendirilmeyen bir karşıtlık vardır.</p>

  <p>Hastalar, onani'nin (bununla, ergenlikteki onani'yi amaçlarlar), çektiklerinin kökü ve kökeni olduğunda birleşir. Tabiplerse, bu konuda asıl düşüncelerini bilemezler. Ancak, sonradan normal olanların çoğunun, ergenliklerinde bir süre onani'ye başvurduklarının, kaba, aşırı değerlendirmeler olarak kınamaya eğilimlidirler.</p>

  <p>Burada, hastaların, tabiplerden daha haklı oldukları kanısındayım. Hastalarda eksik olan, doğru iç görüdür. Tabiplerse, özsel olanı gözden kaçırma tehlikesi içindedirler.</p>

  <p>Doğallıkla, hastaların bu hemen hemen tipik sayılacak ergenlik onani'sini, bütün nevrotik bozuklukların sorumlusu gördüklerini söylemek istemezler. Onların bu savunması yorumu gerektirir. Ama, ergenlik yıllarının onani'si, gerçekte, çocukluk yıllarının, o zamana değin savsaklanmış onani'sinin sürmesinden başka bir şey değildir. 3 - 5 yaşları arasında en yüksek noktasına ulaşır bu onani. Çocukluğun cinsel yapısının en açık anlatımıdır. Sonradan ortaya çıkan nevrozların etyolojisini de o dönemde aramaktayız.</p>

  <p>Hastalar bu örtü altında, kendi çocukluk cinselliklerini de suçlamaktadırlar ve bunda bütünüyle haklıdırlar. Onani sorunu, sadece klinik bir birim olarak kavrandığında ve onun, değişik cinsellik öğelerin ve onlarla beslenen fantezilerin dışarı vurulması olduğu unutulursa çözümlenemez. Onani'nin zararı, ancak çok küçük bir ölçüde özerk ve kendi yapısıyla koşullanan bir zarardır. Bu zarar, cinsellik yaşamın patojen anlamıyla çakışır.</p>

  <p>Eğer çok kişi, onani'yi, yani bu işlevliğin belli bir miktarını, zarar görmeksizin - kaldırabiliyorsa, bu olgu onlarda cinsel yapının ve gelişim sürecinin cinsel yaşamda dışarı vurulmasının, kültürel koşullarda kendini gösterdiğinden başka bir şey kanıtlamaz <a href="#n32" id="n32d"><sup>[32]</sup></a>. Öte yandan, elverişsiz cinsti yapıya sahip olanlar ve cinsel gelişmeleri bozuk olanlar hastalanırlar. Yani, cinsel öğelerin bastırılması ve yüceltilmesi gerekimleri engele uğrar onlarda. Bu gerekimlerin yerine başka yapılar alır.</p>

  <p>Hastanın onani davranışı tam anlamıyla göze batıcı. Ergenlik onani'si geliştirmemiş. Dolayısıyla, belli kanılara göre, nevroza yakalanmasını beklemeye hakkımız yok.</p>

  <h1 id="sigil_toc_id_66">ŞİİRLE ONANİ</h1>

  <p>21 yaşındayken, babasının ölümünden kısa bir süre sonra onani'ye başlar. Ama her doyumdan sonra utanç duyar. Bir daha böyle bir şey yapmayacağına yemin eder.</p>

  <p>O zamandan itibaren onani, çok ender ve dikkat çekici nedenlerle çıkar ortaya:</p>

  <p>«Yaşadığım güzel anlarda. Veya okuduğum güzel parçalardan sonra. Örneğin, güzel bir akşam üstü, posta sürücüsünün borazanını işitmiştim. Bir polis engelledi sonra adamı. Kent içinde borazan çalmak yasak diye. İşte o borazan, mastürbasyon isteği uyandırmıştı bende.»</p>

  <p>«Bir başka kez, Goethe'nin «Şiir ve Doğruluk»unu okurken, aynı duyguya kapıldım. Burada, genç Goethe, sevecenlik dolu bir heyecan kasırgasıyla bir lanetten kurtuluyordu. Kıskanç bir kadının ağzından çıkmıştı bu lanet. Goethe'yi dudaklarından öpecek bir kadını amaç alıyordu.»</p>

  <p>Goethe, uzun zaman bu lanetin etkisinde kalmıştı boş inanla. Ama artık zincirleri kırmıştı ve sevgilisini yürekten kucaklıyordu.</p>

  <p>Hastam, böyle güzel ve yüce nedenlerle, mastürbasyon isteğinin doğmasına şaşmıyor değildi. Ama ben, bu iki örnekte ortak iki özellik bulmuştum: yasaklamak ve bir buyruğa karşı gelmek.</p>

  <p>Kendisinin bu tuhaf davranışı, sınavlara hazırlandığı bir zamana geri gitmekteydi. Çok sevdiği fantezisine kaptırmış kendini o sıralar. Babasının yaşadığı ve her an geri döneceği fantezisine.</p>

  <p>Gece geç saatlere kadar çalışıyormuş o sıra. Gece, 12'yle 1 arasında, çalışmasına ara verip, antreye giden kapıyı açıp, babasının orada olup olmadığına bakarmış. Sonra geri dönerek, antredeki aynada, çıplak penisini seyredermiş.</p>

  <p>Bu garip itki, şu koşulla anlaşılabilir: Babanın dönüşü, iyi saatte olsunlar'ın ziyaret saatine rastlamaktadır.</p>

  <p>Babasının sağlığında tembel bir öğrencidir. Bu nedenle, onu sık sık üzüntüye boğmaktadır. İmdi babası bir ruh olarak geldiğinde, oğlunu çalışırken görüp sevinecektir.</p>

  <p>Ama oğlunun öbür davranışlarını görünce sevinmeyecektir. O davranışlarla, babaya adeta meydan okunmaktadır.</p>

  <p>Zorlayıcı anlaşılmaz eylemlerle, babaya karşı çift yönlü duygular dile getirilmektedir. Daha sonra, sokaktaki taşla ilgili olarak, sevilen kadına karşı dile getirilen çift karakterli duygular gibi.</p>

  <p>Bu ve benzeri belirtilere dayanarak şu varsayımı ileri sürüyorum:</p>

  <p>6 yaşlarındayken, onani'yle ilgili olarak kötü bir şey yapmış ve baba yönünden hatırı sayılır biçimde cezalandırılmıştı.</p>

  <p>Bu cezalandırma, onani'ye son vermiş, ama öte yandan, babaya karşı sarsılmaz bir hınç bırakmıştı geride. Onun cinsel bozucu rolüne bitimsiz bir süreklilik kazandırmıştır. (İlk oturumdaki benzer görüşlerime bkz.)</p>

  <p>Hastam, annesinin, kendisine, çocukluk yılarında geçen böyle bir olayı söz konusu edince, gerçekle düşüncelerimin uyuşmasına çok şaşırdım.</p>

  <p>Hasta, belki de, çok dikkate değer şeyler içerdiği için unutmuştur onu. Öykü şudur:</p>

  <p>Hastamız henüz çok küçükken (daha esaslı bir zaman saptaması, bir ablanın, ölüm yatağına düştüğü günlere dönerek yapılabilir) bir yaramazlık yapmış olmalı ki, babasından bir güzel dayak yemiş. Dayaktan sonraya kalmadan, daha dayak sırasında, babasına hakaretler savurmaya başlamış. Ama küfür bilmediğinden, sadece bir takım cisimlerin adlarını söyler dururmuş:</p>

  <p>«Lamba. Havlu. Tepsi gibi.»</p>

  <p>Baba, elde olmayan bu patlama karşısında, sarsılmış. Ve şöyle demiş:</p>

  <p>«Bu yumurcak, ya büyük bir adam olacak ya cani» <a href="#n321" id="n32d1"><sup>[32]</sup></a>.</p>

  <p>Hastam, bu sahnenin izleniminin, babası kadar kendisi için de sürekli biçimde etkili olduğunu söylemek istiyordu.</p>

  <p>Babası bir daha dövmemişti onu. Ama o, bu olaydan sonra biraz değiştirmişti karakterini. Kendi kızgınlığının kaygısından, bir korkak olup çıkmıştı. Bütün yaşamı boyunca, dayaktan yılan ve kardeşlerinden biri dayak yediğinde kırılan, öfkelenen biri olmuştu.</p>

  <p>Hasta annesinden, bu öyküyü anlattıktan sonra daha bilgi istemiş ve bu ünlü dayağı yediğide 3-4 yaşında olduğunu, onu hakettiğini, çünkü birini ısırdığını öğrenmiş. Başka bir şey anımsıyamamış ana. Çocuğun ısırdığı kişinin, mürebbiye olabileceğini belirtmiş.</p>

  <p>Annenin anlattıklarında, cinselliğe değinen bir yan yok. <a href="#n33" id="n33d"><sup>[33]</sup></a></p>

  <p>Bu çocukluk sahnelerinin tartışmasını, dipnotunda yaptığımdan, imdi bu sahnelerin ortaya çıkmasıyla, hastanın, sevgili babasına karşı, tarih öncesinde elde edilmiş, sonra gizli duruma gelmiş bir öfkesi olduğu düşüncesine direnişinin sarsıldığını söyleyeceğim sadece.</p>

  <p>Daha güçlü bir etkilenme beklemiştim ben aslında. Çünkü baba bu olayı kendisi de anlatmıştı çok kez.</p>

  <p>Onun gerçekliğinden hiç bir kuşku yoktu.</p>

  <p>Çok zeki zorlayıcı hastalarda bile çok kez şaşılacak ölçüde etkili olan, mantığı saptırma yeteneğiyle, hasta, dayak olayının kanıt gücüne karşı çıkıyor, onu anımsamadığını söylüyordu. Babasına olan ilişkisinin hiçbilinçsel bütünlenmeyi gerektirdiğini, acılı aktarım yolunda öğrenmeliydi ilk kez.</p>

  <p>Kısa zaman sonra, hasta, rüyasında sayıklamalarında ve nöbet durumlarında beni ve yakınlarımı en ağır ve bayağı hakaret yağmuruna tutar oldu. Halbuki bilinçli zamanlarında bana en büyük, en eksiksiz saygıyı gösteriyordu.</p>

  <p>Bu hakaretleri yağdırdığı zamanki sözleri umutsuzluğa düşmüş birinin sözleriydi. Şöyle dedi örneğin bir gün:</p>

  <p>HASTA BENDEN KORKUYOR</p>

  <p>«Nasıl oluyor da. Sayın Profesör benim gibi, pis, aşağılık bir herifin hakaretlerine dayanıyor? Beni dışarı atmalısınız. Layığım buna.»</p>

  <p>Sonra, uzanmış olduğu divandan kalkıyor ve odada dolaşmaya başlıyordu.</p>

  <p>Öylelikle ferahladığını, uzandığı sırada, bana hakaretler yağdırmadan edemediğini söylüyordu. Kısa zamanda asıl açıklamayı yine kendisi buldu:</p>

  <p>Benden dayak yemekten korkuyordu.</p>

  <p>Divanda uzanmışken bana küfretmek istediğinde, kendini esaslı cezadan korumak istiyor, başını ellerinin arasına alıyor, yüzünü kollarıyla örtüyor, acıyla buruşturarak kaçıyordu.</p>

  <p>Babasının arada bir iyice kızdığını ve bu kızgınlığının, nereye kadar uzanacağını, kendisinin de bilmediğini anımsıyordu.</p>

  <p>Bu acı okulunda şunu öğrenmişti yavaş yavaş:</p>

  <p>Bu olup bitenlere yabancı olan, onlara katılmayan kişilere apaçık gülebilirdi onlar. Fare tasavvurunda kurtuluşun yolu işte böyle bulundu.</p>

  <p>O zamana değin tutulmuş bir yığın bildiri, tedavinin en yüksek noktasına, olaylar arasındaki bağlantıyı kurabilmek üzere getiriliyordu artık.</p>

  <p>Önce de, belirttiğim gibi, bu bağlantıyı, iyice kısaltıp, ana çizgileriyle vereceğim:</p>

  <p>İlk bilinmeyen, Çekoslavakyalı Binbaşının fare öyküsünün ve üsteğmen A'ya parayı geri vermesini söylemesinin, nasıl olup da hastanın üzerinde böylesine etki yaptığı ve güçlü patolojik tepkilere yol açtığıdır.</p>

  <p>Burada, bir «kompleks duyarlığımın yattığını kabullenmek gerekir. Binbaşının konuşmaları, hastanın hiç bilincinde (bilinç altında) aşırı duyarlı bir noktayı güçlü biçimde uyarmıştır.</p>

  <h1 id="sigil_toc_id_67">BABAYLA ÖZDEŞLENME</h1>

  <p>Şöyle olmuştur bu uyarma:</p>

  <p>Hastamız askeri ilişkiler içindeyken, kendini, hiç bilinçsel olarak babasıyla özdeşliyordu. Baba da orduda bulunmuştu yıllarca ve askerlik döneminden çok şey aktarmıştı.</p>

  <p>İmdi semptom yaratmaya elverişli bir rastlantı, bir espri gibi, babanın küçük bir serüveninin, binbaşının sözleriyle önemli ortak bir yanı olduğunu ortaya koymaya elverir.</p>

  <p>Bir kez baba, sahip olduğu küçük bir parayı kumarda yitirmişti. Bir arkadaşının ödünç verdiği parayla sıkıntıdan kurtulmuştu. Ordudan ayrılıp zengin olduktan sonra, o parayı geri vermek üzere arkadaşını aramış, fakat bulamamıştı.</p>

  <p>Hastamız, babasının, bu parayı yaşamında geri verip veremediğini bilmiyordu. Babanın bu gençlik günâhını anımsarken acı duyuyordu. Çünkü, kendi hiç bilinci, babasının karakterine karşı,düşmanca eğilimlerle doluydu.</p>

  <p>Binbaşının «üsteğmen A'ya 3.80 kronu vermelisin,» deyişi, babasının ödenmemiş borcunu hatırlatmıştı hastamıza.</p>

  <p>Z'deki posta memuresinin, ödenmesi gerekli ücreti, hastamızı, pohpohlayıcı kimi sözlerden sonra ödediğini öğrenmesi <a href="#n34" id="n34d"><sup>[34]</sup></a>, hastamızın, başka bir alanda, kendini babasıyla özdeşlemesine yardımcı olmuştur.</p>

  <p>Hastam, bu sırada, öyküsünü bir başka olayla tamamladı:</p>

  <p>Postahanenin bulunduğu bu küçük kasabada, pansiyon sahibinin güzel kızı, fiyakalı subaya, yani hastaya çok iltifat göstermiş. Hastamız da, eğitim bittikten sonra, bu kasabaya dönüp, şansını bu kızın yanında aramaya karar vermişmiş.</p>

  <p>İmdi posta memuresi, pansiyon sahibinin kızına rakip çıkmış. Hastamız, tıpkı babasının evlenirken yaptığı gibi, askerlik görevinden sonra onlardan hangisine döneceğine karar verememiş.</p>

  <p>İmdi hemen, hastamızın, Viyana'ya gitmekle, postahanenin bulunduğu kasabaya gitmek arasmdaki kararsızlığını, sürekli olarak yolculuktan geri dönmek isteyişini anlamlı buluyoruz. O kararsızlık, bize ilk kez göründüğü kadar anlamsız değildir artık.</p>

  <p>Bilinçli düşüncede, Z.'nin çekiciliği, Üsteğmen A.'nın yardımıyla yeminini yerine getirme gerekçesine dayanıyordu. Gerçekteyse, özleminin nesnesini posta memuresi biçimliyordu. Üsteğmen, memurenin yerini tutuyordu. Çünkü o da aynı yerde oturuyordu ve askeri postayla görevliydi.</p>

  <p>Ancak kendisine gözlük paketi geldiği gün, postada üsteğmenA'nın değil de B.'ningörevli olduğunu öğrenince, B.'yi de işin için kattı ve iki genç kız arasındaki tereddüdünü, iki subay arasındaki tereddüt biçimine soktu. <a href="#n35" id="n35d"><sup>[35]</sup></a> .</p>

  <h1 id="sigil_toc_id_68">PSİKANALİZE DAHA TAKINDAN GÖZ ATIŞ</h1>

  <p>Binbaşının fare öyküsünün etkisini daha iyi açıklayabilmek için, hastanın psikanalizini daha yakından izlemeliyiz:</p>

  <p>Zorlayıcı olayın biçimlenmesi saydam duruma gelmeden bir sürü çağrışımsal gereç çıktı ortaya. Farelerle uygulanan ceza, çok sayıda itkiyi uyarmış, bir miktar anıyı uyandırmıştı. Binbaşının, fare öyküsünü anlatmasıyla, posta parasını ödeme uyarısı arasında, bir dizi simgesel anlam yüklenmişti fareler. Sonraları, bu anlamlara yenileri katıldı. Benim, bütün bunlar üzerindeki bildirilerim eksik kalır açıkça.</p>

  <p>Fare cezası her şeyden önce, hastamın, çocuklukta büyük bir rol oynamış ve solucan uyarımlarıyla, uzun zaman varlığını sürdürmüş olan anal erotizmi uyandırmıştı. (Fareler, ödenecek para, para payı) anlamına olan analerotiği uyandırmıştı <a href="#n36" id="n36d"><sup>[36]</sup></a>. Ödenecek para, payı anlamına geliyordu fareler. <a href="#n37" id="n37d"><sup>[37]</sup></a> Hasta, zorlayıcı sayıklamalarında farelerle bağlantılı bir para ölçeği bulmuştu. (Yani, 37. dip notunda anılan dilsel bağlamla, farelerle parayı ilişkili duruma getirmişti. Ç.N.) Söz gelimi, vizite ücretini sorduğu bir gün verdiğim cevabı, altı ay sonra öğrendiğime göre «şu kadar fare» biçiminde anlamıştı. Yani, şu kadar gulden yerine şu kadar fare.</p>

  <p>Bu dilde bütün para komleksi (babanın ölümünden sonra miras sorununa bağlanmıştı bu) başka bir biçim almış oluyordu. Parayla ilgili bütün tasavvurlar hep, para payı (taksit) - fare (Almancası Raten - Ratten) köprüsünde geçiyor, zorlayıcı bir nitelik alıyor ve hiç - bilince atılıyordu.</p>

  <p>Bu fare - para ilişkisi, binbaşının posta ücretini ödeme uyarısına dayanıyordu. Fare oyunu, babanın iskambil oyunundaki para kaybıyla uyarıdan sonra köprü kurmuştur.</p>

  <h1 id="sigil_toc_id_69">CİNSEL ORGAN OLMAKTADIR FARE</h1>

  <p>Hastamız, fareleri, tehlikeli bulaşıcı hastalıkların etkeni olarak da tanımaktadır. Orduda, haklı olarak, frengiye yakalanma korkusunun simgesi olarak tanınmaktadır fareler.</p>

  <p>Babanın, askeri görevdeki yaşamından duyulan kuşku yatmaktadır onun ardında.</p>

  <p>Frengiyi bulaştıran, penistir. Böylece, cinsel organ olmaktadır fare. Başka bir neden de belirler bu simgeciliği:</p>

  <p>Bir penis, özellikle, küçük bir çocuğun penisi, bir solucan gibi görülebilir. Binbaşının öyküsünde fareler rektumda kaynaşmaktadır. Tıpkı fareler gibi.</p>

  <p>Dolayısıyla, farelerin penis biçiminde yorumlanması, yine analerotiğe dayanmaktadır. Ayrıca, pis bir hayvandır fare, dışkılarla beslenmekte, lağımlarda yaşamaktadır. <a href="#n38" id="n38d"><sup>[38]</sup></a></p>

  <p>Bu fare delirium'unun, yeni kazandığı anlamla hangi noktalara kadar uzandığını belirlemek yararsız.</p>

  <p>«Bu kadar para - bu kadar fare çağrışımı, hastamız için nefret verici olan bir kadınsal işi belgeleyebilir. Öte yandan, farenin yerine penisin geçmesinin, babası ve sevgilisiyle ilişkisinde özellikle nefret verici görünen, anus'tan cinsel ilişki sonucunu doğurması da gözden kaçırılamaz.</p>

  <p>Binbaşının öyküsünden sonra zorlayıcı tehditle, böyle bir durumun doğması, güney slavlarında kullanılan bir laneti aklımıza getirmektedir. Bu lanet üzerine, F.S. Krauss'un yayınladığı</p>

  <p>«Anthropophytheia»da bilgi ediniyoruz. Bütün bu gereçler ve başkaları, fareler konusundaki tartışmaya, aracı bir çağrışım ekranı (Deskeinfall) getiriyor. O ekranın adı «evlenmek»tir.</p>

  <h1 id="sigil_toc_id_70">FARELİ KIZ</h1>

  <p>Fare öyküsünün, hastamızda, zamansız bastırılmış bencil ve cinsel zalimlik duygularını uyandırdığı, o öyküyü yeniden tasvir yolunda ve mimiklerinden belli olmaktadır.</p>

  <p>Gerecin zenginliğine karşın, zorlamasının anlamı, İbsen'in «Küçük Eyolf»undaki fareli kızın, hastanın çağrışımlarında ortaya çıktığı güne kadar belirsiz kalmıştır. «Küçük Eyolf»un ortaya çıkışı, hastanın zorlayıcı sayıklama evrelerinin çoğunda, farelerin aynı zamanda çocuk anlamına geldiğini yadsınamaz duruma getirmiştir. <a href="#n39" id="n39d"><sup>[39]</sup></a></p>

  <p>Bu yeni yorumun kaynağı araştırılırsa, çok eski ve anlamlı köklere rastlanır:</p>

  <p>Bir gün babasının mezarını ziyaretinde, büyük bir hayvanın, mezarın üzerinden fırlayıp kaçtığını görmüş. Fareye benzettiği bu hayvanın, babasının mezarından çıktığını, onun bedenini yediğini sanmıştı <a href="#n40" id="n40d"><sup>[40]</sup></a>. Fare tasavvurundan, bu hayvanın, keskin dişleriyle kemirip ısırdığı düşüncesi ayırlamaz. Ama farelerin, ısırıcı, kemirici ve pis olması, cezasız kalmamakta ve onlar, insanlar yönünden zalimce izlenmekte ve acımasız öldürülmektedir. Hastamız zavallı farelere acımaktadır çok kez. Kendisi de çok iğrenç, pis biridir çocukken. Kızınca, kendi kendini ısırmaktadır. Bu yüzden, esaslı biçimde cezalandırılmıştır. (Çocuklukta yediği dayağı anımsayınız. Ç.N.)</p>

  <p>Farede, kendi kopyasını bulmaktadır hastamız <a href="#n41" id="n41d"><sup>[41]</sup></a>.</p>

  <p>Binbaşının öyküsüyle, yazgı kompleks yaratıcı bir sözcük çıkarmıştır karşısına. Zorlayıcı düşünceleriyle (obsesyonlarıyla) ona tepki göstermeyi ihmâl etmemiştir o da.</p>

  <h1 id="sigil_toc_id_71">SEVGİNİN KISIRLIĞI</h1>

  <p>Hastanın, çok eski ve öğrenilmesi son derece güç deneyimlerinden çıkan sonuca göre fareler, aynı zamanda çocukları simgelerler.</p>

  <p>Onun, bu sıralar vermiş olduğu bir haber (uzun süre konuyla ilgisiz saymıştı bunu), çocuklara karşı ilgisinin nedenini bütünüyle açıklamaktadır:</p>

  <p>Uzun yıllar, hayranlık duyduğu kadın jinekolojik bir ameliyat sonucu, yumurtalıklarından olmuş ve kısır kalmıştır. Çocukları olağanüstü ölçüde seven hastamız için, onun tereddütlerinin belli başlı nedenidir bu olay.</p>

  <p>Hastanın, zorlayıcı düşüncelerinin biçimlenme sürecini anlamak, şimdi mümkün olmuştur.</p>

  <p>Çocuklarla ilgili kuramları ve rüyaların yorumuyla sağlanan simgeler her şeye anlam kazandırıyor birden.</p>

  <p>Binbaşı, hastamızın, kelebek gözlüklerini yitirdiği akşam üzeri molasında fare öyküsünü anlatınca, hastamızı önce, aktarılan durumun, zalimce ve şehvetli karakteri sarıp sarmalamış ve hemen, onun, mürebbiyesini ısırdığı çocukluk sahnesini anımsatmıştı. Bu tür cezaları verebilecek bir kişi olan binbaşı, babasının yerini almış ve bir zamanlar babaya yöneltilen şimşekleri, kısmen üzerine çekmişti.</p>

  <h1 id="sigil_toc_id_72">ALAYA ALMA İSTEĞİ</h1>

  <p>Hastamızın aklından şöyle bir geçiveren sevilen bir kişinin başına da aynı tür cezasının gelebileceği düşüncesi öyküyü anlatana, daha doğrusu, babaya yönelik şöyle bir istek uyarımına çevrilebilirdi:</p>

  <p>«Sana yapılmalı bu.»</p>

  <p>1.5 gün sonra <a href="#n42" id="n42d"><sup>[42]</sup></a> binbaşı, eksik ödenen 3.80 kuronu, Üsteğmen A.'ya ödemesi uyarısıyla paketi verirken, hastamız «zalim üst'ünün» yanıldığını, parayı aslında, posta memuresine ödemesi gerektiğini biliyordu.</p>

  <p>Ona, alaylı bir cevap vermek geçmişti içinden:</p>

  <p>«Ne diyorsunuz? Yok canım <a href="#n43" id="n43d"><sup>[43]</sup></a>. Demek para ödeyeceğim ha.»</p>

  <p>Yüksek sesle söylememesi gerekli cevaplardı bunlar. Ancak, babadan gelme kompleks ve çocuklukta geçen sahnenin anımsanması, cevabının şu biçimi almasına yol açtı:</p>

  <p>«Babamla sevgilim çocuk sahibi olduğunda ödeyeceğim bu parayı.» Veya, «Babamla, o bayanın birlikte çocuk sahibi olabilmesi şartının gerçekleşmesiyle ödeyeceğim bu parayı.»</p>

  <p>Yani cevap, saçma ve gerçekleşemez bir koşula bağlı alaydan ibaretti. <a href="#n44" id="n44d"><sup>[44]</sup></a></p>

  <p>İmdi, kendisi için çok değerli olan iki kişiyle ilgili olarak bir suç işlenmiş bulunuyordu. Yani babayla ve sevilen kadınla ilgili. Bir ceza gerekliydi bu suça. O da, yerine getirilmesi imkânsız bir yemin olabilirdi. Üstün, haksız uyarışına baş eğmeyi içeren bir yemin:</p>

  <p>«İmdi, parayı, gerçekten A.'ya vermelisin.»</p>

  <p>Bu zorlayıcı baş eğişte, binbaşının, uyarısını yanlış bir varsayıma dayandırdığını bilmesi geri itilmiş, uyarıya karşılık olan yemin şu biçimi almıştır:</p>

  <p>«Babanın yerini alan kişinin istediği gibi, A.'ya vermelisin parayı. Baba yanılamaz.»</p>

  <p>Krallarda yanılmaz. (Babalar gibi. Ç.N.) Bir kral, uyruklarından birine bir unvan verdi mi, uyruk o unvanı hak etmese de taşımak zorundadır.</p>

  <p>Bu süreçten, onun aklında belirsiz bir kavram kalmıştır sadece. Ancak Binbaşının buyruğuna baş kaldırma ve onu tersine çevirme eğilimleri, bilinçte temsil edilmektedir.</p>

  <p>Bu eğilimlerden ilki, parayı ödememe (ödenmediği takdirde, fare cezasına çarptırılacaktır, İkincisiyse buyruğa karşı çıkmanın cezası olarak, karşı anlamda bir yemine baş vurmaktır.</p>

  <p>Büyük zorlayıcı düşüncelerin ortaya çıktığı koşulları da anımsamıştır hasta. Uzun bir yoksunluk dönemi kadınlara karşı atılan dostluk adımları nedeniyle genç subay için güç değildir böylesi; şehvetseven olmuştur o. Dahası, eğitim sırasında sevdiği kadına karşı soğuk davranmıştır.</p>

  <h1 id="sigil_toc_id_73">FARE DELİRİÜM'UNUN ORTADAN KALKIŞI</h1>

  <p>Libidosunun artışı, onu babasının eski yetkesine (otoritesine) karşı eski savaşı yeniden açmaya ve başka kadınlarda cinsel doyum aramayı düşünmeye götürmüştür.</p>

  <p>Babanın anısındaki kuşku ve sevgiliye verilen değer artmıştır. Bu durumda hasta, her ikisini de küçümsemeye yönelmiş, sonra bu yüzden kendini cezalandırmıştır.</p>

  <p>Askeri eğitimin sona ermesinden sonra, Viyana'ya gitmekle, yeminini yerine getirmek arasındaki tereddüdüyle, babaya baş eğmekle, sevgiliye sadık kalmak arasındaki, kendisine başlangıçtan beri etki eden iki çatışmayı birden dile getirmiş oluyordu. <a href="#n45" id="n45d"><sup>[45]</sup></a></p>

  <p>Yaptırım içeriğinin yorumu ile ilgili birkaç söz daha: Her iki kişiye de fare cezası uygulanacaktır.</p>

  <p>Bu yorum, başka bir yerde anlattığım <a href="#n46" id="n46d"><sup>[46]</sup></a> iki cinsel çocukluk kuramının geçerli oluşundan gelir. Bu kuramlardan ilki, çocukların anüsten doğduğu, ikincisiyse erkeklerin de kadınlar gibi, çocuk doğuracağı kanışarından geliştirilmiştir.</p>

  <p>Rüya yorumunun teknik kurallarına göre barsaktan çıkmak, karşıtıyla yani barsağa girmekle (fare cezasında olduğu gibi) tasvir edilebilir. Bunun tersi de olabilir.</p>

  <p>Böylesine güç zorlayıcı düşüncelerin daha basit çözümleri veya başka araçlarla çözümlenmeleri beklenemez pek. Bizim sağladığımız çözümle fare delirium'u ortadan kalkmıştı.</p>

  <h1 id="sigil_toc_id_74">İKİNCİ TEDAVİNİN NOTLARI</h1>

  <p><a href="#n1d" id="n1">[←1]</a> Weitere Bemerkungen über die Abwehr - Neuropsy-chosen (Savunma Psikonevrozlan Üzerine Yeni Gözlemler) (II. Wesen und Mechanismus der Zwangsneurose).</p>

  <p><a href="#n2d" id="n2">[←2]</a> Zur Psychopathologie deş Alltagslebens (Gündelik Yaşamın Pisikapotolojisi, 1905, 10. Baskı.)</p>

  <p><a href="#n3d" id="n3">[←3]</a> Hastayı tedaviye başladığım günün gecesi, söylediklerinden anımsadığım kadarıyla yazılmıştır. Psikanaliz yapanları, hastaların söylediklerini yazmamaları konusunda uyarırım. Hastaya, tabibin dikkatinin dağılması daha çok zarar verir. Yazmanın zararı, hastalık tarihini sözcüğü sözcüğüne ortaya koymanın yararından daha büyüktür.</p>

  <p><a href="#n4d" id="n4">[←4]</a> Bir zamanların psikanalizcisi Dr. Alfred Adler, bir özel konferansında, her şeyden önce, hastanın bildirilerinin özel bir önemi olduğunu savunmuştu. İşte kanıtı ortada. Hastanın, konuya giriş sözcükleri, erkeklerin, onun üzerindeki etkisini, yaşantısında, eş cinselli (homoseksüel) nesne seçiminin rolünü vurguluyor, daha sonra olanca gücüyle ortaya çıkacak bir çatışmayı saydamlaştırıyor. Kadınla erkek arasındaki çatışmadır o.</p>

  <p>Öte yandan hastamız, ilk güzel dadısını, asllıda bir erkek adı olan soyadıyla anımsıyor. Halbuki, Viyana kentsoylu (burjuva) çevrelerinde, dadılar; soyadlarıyla değil, özel adlarıyla anımsanır çok kez.</p>

  <p><a href="#n5d" id="n5">[←5]</a> O ara hastaya sordum:</p>

  <p>«Dadınızın odasında mı uyurdunuz?»</p>

  <p>«Hayır diye karşılık verdi, çok kez annemlerin odasında.»</p>

  <p><a href="#n6d" id="n6">[←6]</a> Sonra, bu sahnenin 1 - 2 yıl önce geçmiş olabileceğini belirtti.</p>

  <p><a href="#n7d" id="n7">[←7]</a> Saray danışmanının eşi demek (Ç.N.).</p>

  <p><a href="#n8d" id="n8">[←8]</a> Zorlama tasavvurların, duygulanma yetisi dikkate alınmaksızın açıklanılmasına çalışıldığı anımsanmalı.</p>

  <p><a href="#n9d" id="n9">[←9]</a> «Tasavvuru» diyor. Daha güçlü ve önemli olan «istek» veya korku sözcüğü kulanılmıyor. Veya sansür ediliyor. Onun konuşmalarının, kendine özgü belirsizliklerini yazık ki aynen veremiyorum.</p>

  <p><a href="#n10d" id="n10">[←10]</a> Kısaltmalar, gerçek adların baş harfleri değildir. Gelişigüzel seçilmiştir.</p>

  <p><a href="#n11d" id="n11">[←11]</a> Teğmen H: Hastamız.</p>

  <p><a href="#n12d" id="n12">[←12]</a> Bu derinliğine etki, olayın daha sonra yapılan bir açıklamasından daha iyi anlaşılıyor. Dul kalan amca şöyle dövünüyormuş:</p>

  <p>Başka erkekler, bir çok şeyle gönül eğlendiriyor. Benimse, tek dayanağım eşimdi.</p>

  <p>Hastamız bu ağıtı, amcasının babasını ima etti biçiminden almış ve babasının evlilik bağlılığından kuşkulanmış. Amca böyle bir bağlantıyı kesin olarak inkâr etmemişse de onun etkisini ortadan kaldırmak olanaklı olmamış.</p>

  <p><a href="#n13d" id="n13">[←13]</a> Genel çizgileriyle doğrudur bu. Ama bir sunuş olarak yeterlidir.</p>

  <p><a href="#n14d" id="n14">[←14]</a> Sözcük anlamlarını güçsüzleştirmek, sadece zorlama nevrozları memnun etmez.</p>

  <p><a href="#n15d" id="n15">[←15]</a> On yıl önceki bayan.</p>

  <p><a href="#n16d" id="n16">[←16]</a> Sevilen iki kişi, «baba»yla «bayan» arasındaki karşıtlık, inkâr edilmez biçimde görünüyor burada.</p>

  <p><a href="#n16d1" id="n161">[←16]</a> Bu tür tartışmaların amacı, inandırmak değildir hiç bir zaman. Onlar, sadece geri itilmiş kompleksleri, bilince çıkarmaya, bilinçli ruhsal işlevlik alanında bir çatışmayı alevlendirmeye, bilince yeni gereçler çıkmasını kolaylaştırmaya yarar.</p>

  <p>İnandırma, hastanın, yeniden kazanılmış gereci kullanmasından doğar. İnandırma, henüz sallantıdaysa, gerecin arkasının gelmediği düşünülmelidir.</p>

  <p><a href="#n17d" id="n17">[←17]</a> Bu suçluluk bilinci, hastanın başlangıçta babasının ölümüyle ilgili isteğini yadsımasıyla açık çelişkidedir. Geri itilmiş olanın ortaya çıkarılması konusunda sık rastlanan tipik bir davranıştır bu yadsıma hep, dolaysız bir destekleme izler.</p>

  <p><a href="#n18d" id="n18">[←18]</a> Jenseits von Gut und Böse, IV, 68.</p>

  <p><a href="#n19d" id="n19">[←19]</a> Bu husus daha sonra aydınlığa kavuşacaktır.</p>

  <p><a href="#n20d" id="n20">[←20]</a> Bu kanıtları, sadece, onların ne kadar güçsüz olduklarını belirtmek üzere ortaya koyuyorum. Başka psikoterapistlerin, nevrozlarla, böyle silâhların yardımına başvurarak nasıl olup savaştıklarını anlayamıyorum.</p>

  <p><a href="#n21d" id="n21">[←21]</a> «Öncelikle» sözcüğünü eklemeli buraya.</p>

  <p><a href="#n22d" id="n22">[←22]</a> Hiçbilinçsel düşünceler (heyecanlar, fanteziler) ve semptomlar arasındaki bağlantıyı ortaya koymak için, adların ve sözcüklerin kullanılması, zorlayıcı nevrozlarda, histeride olduğu ölçüde sık ve gelişigüzel değildir.</p>

  <p>Uzun süre önce psikanalizini yaptığım bir hastayla ilgili olarak da anımsıyorum Richard adını. Hasta, kardeşiyle atıştıktan sonra, servetini elden çıkarma yollarını aramaya koyulmuştu. Para lafını bile duymak istemiyordu artık. Kardeşinin adı Richard'tı. (Fransızca, servet sahibi demek).</p>

  <p><a href="#n23d" id="n23">[←23]</a> Kendini suçlu buluyor, sevgilisinin başına bir şey gelmesinden. Krş. Ernest Jones, Rationalisation in everyday life (Gündelik Yaşamda Rasyonelleştirme), Journal of Abnormal Psychology, 1908.</p>

  <p><a href="#n24d" id="n24">[←24]</a> Krş. Hysterische Phantasien und ihre ezienhyng zur Bisexualitaet (Histerik fanteziler ve Onların Çift Cinsellikle İlişkisi) (Freud'un bu makalesi, Toplu Yapıtların VII. cildindedir. Ç.N.).</p>

  <p><a href="#n25d" id="n25">[←25]</a> Bir başka, zorlayıcı tasavvurlar hastası, bir keresinde şu öyküyü aktarmıştı:</p>

  <p>«Sehönbrunn parkında ayağım bir agaç dalına takılmıştı. Onu alıp, yolu çeviren çitin üzerine attım. Eve dönerken kafama bir düşünce saplandı. Çitin üstünde çıkıntı yaratan dal bir kazaya yol açabilirdi. Tramvaydan atladım. Parka geıi geldim, dalı etud yerine koydum.</p>

  <p>Halbuki dal, yeni yerinde daha tehlikeli olabilirdi. İkinci işlem, düşmancadır. Zorlayıcı olarak ortaya çıkmıştır. Ve ilk insancıl bilinçli düşünceyle bezenmiştir.</p>

  <p><a href="#n26d" id="n26">[←26]</a> Bileam (Yunancası Baleam), putperest bir büyücüdür. Moab Kralı yönünden İsrail'i lanetlenmesi istermiş, ancak Jahve (Yahova) yönünden, onu kutsamaya zorlanmıştır. Eski Ant'ta (Ahd-i Atik) Bileam, Davut zamanı İsrail'inin, gücünü ve talihini, ona ters sözler söylüyormuşçasına över (4. Moses. 22 - 24). Divan Edebiyatındaki El Medhu bimana1 z-Zem (Kötüler gibi konuşarak övme) sanatına benziyor bu (Ç.N.).</p>

  <p><a href="#n27d" id="n27">[←27]</a> Sofu kişilerde, arada bir görülen, kutsal şeylere saldırı nöbetiyle krş.</p>

  <p><a href="#n28d" id="n28">[←28]</a> Bu düş, cenaze törenlerinde, çok sık görülen ve anlamı kavranamayan zorlayıcı gülmelerin anlamını açıklar.</p>

  <p><a href="#n29d" id="n29">[←29]</a> Bu zorlayıcı düşünceye, başka bir gerekçe de yardımcı olmaktadır: Sevdiğini, kendi düşüncelerine karşı savunmasız görme isteğidir bu.</p>

  <p><a href="#n30d" id="n30">[←30]</a> Zorlayıcı nevrozlarda, bilgi ve tanıma iki türlüdür. Zorlayıcı hastanın, düşlerini tanıdığı da tanımadığı da, aynı yetkiyle ileri sürülebilir. Unutmadığı ölçüde tanır onları. Ve anlamlarını bilmediği için tanımaz. Normal yaşantıda da, çok kez başka türlü değildir durum:</p>

  <p>Schopenhauer'a, her zaman gittiği restoranda hizmet eden garson onu trak içinde ve çevresinde tanınmadığı bir zamandan tanıyorlardı. Bu tanıma, bizim bugün Schopenhauer'ı «tanımamıza» benzememekteydi.</p>

  <p><a href="#n31d" id="n31">[←31]</a> Hastalığın, onun kendisini babasıyla özdeşleşmesinden doğduğuna dikkati çekmek isterim. Duyguların, çocukluktan arda kalanlara geri götürülmesine yolaçar bu.</p>

  <p><a href="#n32d" id="n32">[←32]</a> Almaşık eksik. Tutkuların, nevrozda bu kadar zamansız ortaya çıkışını düşünmemiş baba.</p>

  <p><a href="#n33d" id="n33">[←33]</a> Psikanalizde, çocuklukta geçmiş buna benzer olayları ele almak, zorunda kalıyoruz çok kez. Çocukluk cinselliğini, doruğunda gösteren olaylardı bunlar. Ve çok kez, bir kaza veya cezalandırmayla felâketimsi sonuçlara yol açarlar.</p>

  <p>Rüyalarda kapalı biçimde kendini gösterir bu olaylar. Kimi zaman, öyle açıktırlar ki, sanki elle tutulur durumda görünürler. Ama, apaçık duruma gelmekten bir kolayını bulup kurtulurlar. Dikkatli ve ustalıklı davranılmıyorsa, böyle bir sahnenin gerçek olup olmadığı sorunu askıda bırakılmalıdır. Bu tür sahnelerin, hastanın hiçbilinçsel (bilinç altı) fantezisinde, değişik biçimlerde ortaya çıktığı, algılanabileceği bilinirse, doğru bir yorumu yapılabilir. Gerçekten değerlendirilmesinde yanılgıya düşülmesi istenmiyorsa, «çocukluk anılarının, daha sonra, çoğunlukla, ergenlikte saptandığı ve o sıra, bir işlenme sürecine tabi tutulduğu, daima anımsanmalıdır. Bir ulusun, antik tarihi üzerine efsane düzenlenmesine benzer bu süreç.</p>

  <p>Yetişmekte olan kişioğlu, çocukluğuyla ilgili fanteziler kurarken, otoerotik işlevliğinin anısını sürneye çalışır. Böyle fantezilere baş vururken, geçmişi, şimdinin ışığında gören gerçek bir tarih yazan gibi, otoerotizmle ilgili anı izlerini, nesne sevgisi aşamasına yükseltir.</p>

  <p>Bu fantezilerin, saldırı ve baştan çıkarmalarla dolu olması bu yüzdendir, fantezilerde gerçek, otoerotik işlevliğe ve sevecenlik ve cezayla sınırlanmış uyarıma bağlı kalır.</p>

  <p>Dahası, çocukluğu üzerine fanteziler kuranın, anımsadıklarını cinselleştirmesi, yani cinsel işlevliğiyle kaba yaşantıları bir arada düşünmesi, cinsel ilgisini onlara uzatması, belki de gerçekten var olan bağlantıların izlenmesinden ibarettir. Bu noktaya da dikkat etmek gerekir.</p>

  <p>Bu görüşlerimin amacı, çocukluktaki cinselliğin, tasarlanan anlamını, ergenliğin cinsel ilgilerine indirgiyerek küçültmek değildir. Beş yaşında bir çocuğun fobisinin</p>

  <p>psikanalizi adlı bildirimi anımsayanlar bana hak vereceklerdir, fantezi biçimlemelerinin çözümünün teknik ip uçlarını vermek istiyorum sadece. Çocukluktaki cinsel işlevliğin anlamını saptıran fantezilerdir onlar.</p>

  <p>Bizim hastamız gibi, bu uydurmaların kökenini, bir yetişkinin sarsılmaz tamklığıyla saptama şansına sahip hasta azdır. Annenin anlatımı, değişik olanaklar çıkarır ortaya yine de:</p>

  <p>Çocuğun cezalandırılmasına yol açan davranışın cinsel yapısı açıklanmamıştır örneğin. Bu noktaya sansür koymuştur anne. Bütün anneler gibi, çocuğun cinsel geçmişini ortadan kaldırmaya yönelmiştir. Çocuğun, cinsel olmayan kaba bir davranışı nedeniyle mürebbiye veya anne yönünden yola getirilmek istenmesi ve buna gösterdiği şiddetli tepki nedeniyle de babası cezalandırılmış olması da olanaklıdır. Çocukluk fantezilerinde mürebbiye veya hizmet eden birinin yerine anneden daha seçkin bir başkası geçer normal olarak.</p>

  <p>Hastanın bu konudaki rüyalarını derinliğine yorumladığımızda, epik olarak adlandırabileceğimiz bir uydurmaya rastlarız. Anneye, kız kardeşe karşı cinsel istek ve kız kardeşin erken ölümü, küçük afacana atılan dayakla bağlantılı duruma gelmiştir bu uyduruda.</p>

  <p>Bu fantezi giysilerinin dokusunu iplik iplik sökmek olanaklı olmamıştır. Terapatik basan engel olmuştur buna. Hasta, kendini toplamıştır. Yaşam, pek çok soruna el atmasını istemiştir ondan. Uzun zaman askıda bırakılmış sorunlardır bunlar. Çözümleri, tedavinin sürmesiyle uyuşmaz.</p>

  <p>Dolayısıyla, psikanalizdeki bu başlıktan dolayı beni kınamamak gerekir.</p>

  <p>Psikanaliz aracılığıyla bilimsel araştırma bugün, terapatik çabanın sadece bir yan başarısıdır. Başarısız olarak ele alınmış olaylarda verim, bu yüzden çok büyüktür.</p>

  <p>Çocukluktaki cinsel yaşamın içeriği, egemen cinsel öğelerin nesne sevgisi ardındaki, ve nevrozların ana kompleksi adı verilebilecek kompleksi ortaya çıkaran oto-erotik işlevliğinden biçimlenir. Nevrozların ana kompleksi, ana babaya ve kız kardeşlere karşı, sevecen olduğu kadar düşmanca duyguları kapsar. Çocuğun öğrenme merakı, çok kez bir kız kardeşin doğumuyla başlar.</p>

  <p>Bu içeriğin tek biçimliliğinden ve sonraki değiştirici etkilerin sürekliliğinden, çocukluk fantezilerinin gerçek yaşantının ne ölçüde katkıda bulunduğu önemli olmaksızın ortaya çıktığı sonucuna varmak kolaydır.</p>

  <p>Babanın, cinsel karşıt rolü yüklendiği ve otoerotik cinsel işlevliği bozduğu çocukluktaki ana komplekse karşılık olur. Gerçeklik önemli bir rol oynar orada.</p>

  <p><a href="#n34d" id="n34">[←34]</a> Bunu, Binbaşı, -haksız olarak- paranın, Üstteğmen A'ya ödenmesi gerektiğini söylediğinde öğrenmiş olduğunu unutmayalım. Konuyu anlamak için vazgeçilmez bir noktadır bu. Onun bastırılmasıyla hasta, tedavi olmaya bir kargaşaya düşmüştür. Benim konunun bütünlüğünü kavramamı da iyice geciktirmiştir.</p>

  <p><a href="#n35d" id="n35">[←35]</a> (1923 Yılı Notu). Hasta, gözlükleri için ödenmesi gereken fazla posta ücreti ödemesi gibi çok küçük bir olayı kargaşaya dönüştürdüğünden ben de, başlangıçta hiç çekinmeden açıklayamadım onu.</p>

  <p>Bay ve Bayan Stracbeynin yaptığı ve askeri eğitimden sonraki durumu gösteren bir krokiyle, durumu aydınlığa kavuştursam iyi olacak.</p>

  <p>Bu çalışmamı İngilizceye çeviren Strachey'ler haklı olarak, üsteğmen A'nın önce, Z. Postah'anesinin bulunduğu kasabada oturduğu, askeri postanın oraya geldiği, eğitimin son günlerinde bu görevin Üsteğmen B'ye verildiği bilinmedikçe iyi anlaşılamayacağına işaret etmişlerdir.</p>

  <p>«Zalim» binbaşı bu değişikliği bilmiyordu. Paranın, Üsteğmen A'ya ödenmesi gerektiğini bu nedenle söyleyerek yanılmıştı.</p>

  <p><a href="#n36d" id="n36">[←36]</a> Charakter und analerotik'le krş.</p>

  <p><a href="#n37d" id="n37">[←37]</a> Hasta, Almanca Ratten (Fareler) sözcüğüyle Raten (Taksit, para payı) sözcüğü arasında bağlantı kuruyor. (Ç.N.)</p>

  <p><a href="#n38d" id="n38">[←38]</a> Nevrotiklerin bu fantezisini, bir baş işaretiyle reddedenler, sanatçı fantezilerinin, arada bir boy gösterdiği benzer kaprisleri anımsasınlar. Örnek olarak bkz: Diableries erotiques: Le Poitevin.</p>

  <p><a href="#n39d" id="n39">[←39]</a> Ibsen'in fareli kızı, kuşkusuz, Hamelin'li efsanevi fare avcısından türemiştir kuşku yok. Bu avcı, önce fareleri suya çeken biriymiş. Sonra aynı yöntemle çocukları, bir daha geri gelmemecesine kentten alıp götürmeye başlamış.</p>

  <p>Küçük Eyolf da fareli kızın çekiciliğine kapılarak suya atmış kendini. Efsanede, iğrenç bir varlık gibi görünmüyor fare. Sadece, zararlı ve rahatsız edici olarak görünüyor. Ölülerin ruhunu dile getiriyor.</p>

  <p><a href="#n40d" id="n40">[←40]</a> Viyana mezadıklannda sık rastlanan gelinciktir bu hayvan.</p>

  <p><a href="#n41d" id="n41">[←41]</a> Bir fare dişi gerek bana. Bir dişi daha.</p>

  <p>Hah</p>

  <p>Tamam işte der Mephistophles. (Faust 1. Bölüm.)</p>

  <p><a href="#n41d1" id="n411">[←41]</a> Almancası «antkrlich Ebenbild». Faust'un Birinci Bölümünde, Auerbach'm Tavernası.</p>

  <p><a href="#n42d" id="n42">[←42]</a> İlk kez anlattığı gibi, ilk gece değil. Ismarlanan gözlüğün, aynı gün gelmesi, olanaksız. Hasta, bu ara zamanı kısaltıyor anısında. Çünkü hasta, subayla gerçekleştirmesi gereken buluşmayı geri itmiştir. Posta memuresinin dostça davranışından söz eden subayla yani.</p>

  <p><a href="#n43d" id="n43">[←43]</a> Almancası «Ja, schnecken, pa, einen Schmarren». Bu Viyana argosu. Yaklaşık olarak çevrilmiştir.</p>

  <p><a href="#n44d" id="n44">[←44]</a> Saçmalık, rüyada olduğu gibi, zorlayıcı düşüncede de alay'ı anlatır. Bkz. Rüyaların Yorumu.</p>

  <p><a href="#n45d" id="n45">[←45]</a> Babasına baş eğmesinin sevdiği kadından uzaklaştığı zamana rastlamasına dikkat etmek ilginç olur. Eğer kalıp, parayı A'ya verirse, babasma karşı kefaretini yerine getirmiş ve aynı zamanda, başka bir mıknasıtısın çekimi karşısında, sevdiği kadını bırakmış olacaktı.</p>

  <p>Bu çatışmada, kadında kalmıştır zafer. Kadına, normal düşünce yardımcı olmuştur.</p>

  <p><a href="#n46d" id="n46">[←46]</a> Krş. Über Die Infantilen Sezualtheonen (Çocuklukla İlgili Cinsel Kuramlar Üzerine). Freud'un bu çalışması, Yasaklar, Normal Dışı İstekler adı altında yayınlanmıştır. (Ç.N.).</p>
</body>
</html>
