<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2><span style="font-style:italic;font-variant:small-caps;">şafak</span></h2>

  <p>Adana’nın bereketi o güneş doğdu doğacak. Bankalar Caddesi’ndeki kuyumcuların kepenkleri inik. Kalın enseli, büyük arabalı, bozuk şiveli Adana eşrafının Çukurova bereketiyle şişmiş cüzdanları açacak bu kepenkleri. Büyük kapılı evlerine, en büyüğünden buzdolapları aldıran, hizmetçileri traktör gibi ezen esmer ve şişman&nbsp;karılarının kalın bilekleri altınlarla donanacak. Büyük kalçalı bar karılarına harcanmış paraların kefareti ödenecek.&nbsp;Sabaha var daha. Altın bileziklerin, kösteklerin, maaşallahların yığıldığı vitrinlerle kapı komşusu bankalar da kapalı. Kapalı kepenkler, bankalar ve işyerlerinin hemen yakınındaki Küçük Saat’in ordaysa şafaktan önce davrananlar&nbsp;var. Adana’nın dış mahallelerinden, çevre kasaba ve köylerinden akan karaltılar, Kuruköprü Meydanı’ndan Küçük&nbsp;Saat’e doğru süzülüyorlar. Orda, Küçük Saat’in çevresinde&nbsp;toplanıp bekliyorlar. Kendi şafaklarını; bir günlük ekmeği&nbsp;çıkaracakları herhangi bir işi bekliyorlar. Kaldırımlara, kapalı işyerlerinin merdivenlerine oturmuş, umutlarını şafağa bağlamışlar. Bir an önce ağarsa gün, bir an önce başlasa emek avı. Adana bereketinden paylarına ya ırgatlık, ya amelelik ya da günübirlik bir iş düşse, öğle güneşi altında domates, biber, kırmızı turpla çiğneyebilseler pidelerini. Daha ne olsun? Adana şafağı beklemeye değer.</p>

  <p>Gün ağardı ağaracak. Kasketli, fötr şapkalı emek avcıları da çıkacaklar piyasaya. Kaldırımlara yığılmış bu kalabalıkların arasından işe yarayanları, dişleriyle has altını yoklamasına seçecekler. Artakalan döküntülerse kışkışlanacak kaldırımlardan, renkli ofset baskılı sabah gazeteleri serilecek yerlerine. Bu şafakta iş bulamamış kadınların nasırlı, tokyolu&nbsp;ayakları, kızı Arzu’yu ağlayarak öpen Salih Güney’in renkli&nbsp;fotoğrafı üstünden atlayacak uzaklaşırken.</p>

  <p>Yüzleri dövmeli kadınlar dış mahallelere doğru kaybolacaklar. İşyerleri, bankalar, dükkânlar trafiği alacak yerlerini.</p>

  <p>Hacıbayram Karakolu’nun bekçileri yorgun. Vukuat defteri dolu yine. Arap uşakları temizlenmedikçe böyle bu. Arka sokaklar boş daha. Kent uyanmadı. Bar kadınları otellerine yeni dönüyorlar. Kanarya sarısı peruklar kaymış, kapkara saç dipleri görünüyor. Takma kirpiklerin gölgesi gözaltı morluklarını koyulaşmıyor. Adana erkeklerini memnun etmek için sarışınlığa zorlanan kadınların teni daha da esmer; şimdi. Yeşil, san bir esmerlik bu, kusmuk gibi. Beyrut yolcusu iş adamları Koza Oteli’nden çıkıp arabalarına bindiler. Geceyi ve viskiyi paylaştıkları kadınları görmezden gelerek.</p>

  <p>Şimdi önemsedikleri şey şafak; şafak doğmadan yol almak, erken davranıp yol almak önemli.</p>

  <p>İnönü Caddesi’nde yükselen yeni yapılarda sabah oldu bile. Ameleler yataklarını toplayıp dün ördükleri tuğla duvarın dibine sürdüler. Çorba ateşte, az sonra ustabaşı gelecek, işbaşı yapılacak. Günün bereketi işe erken başlamada.</p>

  <p>Adana’nın sevecen, ılık sonbahar güneşi Atatürk Bulvarındaki on iki katlı apartmanların ardından doğuyor. Güneşi bekleyen yok burda, ev içlerini sıpsıkı kapanmış kepenklerle güneşten koruyanların yeşertecekleri bir şey yok. Güneş Çukurova’daki görevini bitirdi çoktan. Pamuk ırgatları tarlalara salındı. Kepenklerle sabahtan korunan yatak&nbsp;odalarında da şafağa koşturan beyler var. Az sonra Chevrolet İmpala arabalarına kurulup pamuklarının başına gidecekler. Bir tutkun gibi, uykularını terk ederek. Çünkü&nbsp;toprak tutkunluk ister. Mülklerine kıskanç bir düşkünlükle vurgunlar çünkü. Yemyeşil, portakal, mandalina ağaçlı&nbsp;bahçeler içindeki villaları bile umurlarında değil. Gönülleri dönüm dönüm topraklarda. Bitmek tükenmek bilmeyen,&nbsp;bire bin veren yavuklularında. Gözlerinden, sabah keyiflerinden, her şeylerinden sakınırlar onu. Hiç kimseyle, hiçbir&nbsp;şeyle paylaşmazlar. İyi ve yeterince sakınılarak, uğruna canlar feda edilerek sevilince apak milyonlar veren toprak, aşktır, sevdadır. Ve villanın beyi nice geç yatmış olursa olsun,&nbsp;sevdalısına koşacak şafakta, onun değerini bilemeyen, kaba, sevdasız, inançsız ve sevgisiz ırgatlardan sakınacak mülkünü. Kepenklerin ardındaysa ev kadınlarının, çocuk irisi&nbsp;oğulların uykuları bölünmeyecek. Kepenkler kapalı, güneş&nbsp;ev içlerine doğmuyor.</p>

  <p>Dün gece boşalan yağmur Atatürk Parkı’nı çamur deryasına çevirdi. Park bekçisi çamura bata çıka Atatürk heykelinin dibine vardı. Ayakkabılarına sıvaşan çamuru kaidenin kenarlarına sildi; çevresini kolaçan edip çimenlere işedi. Gece&nbsp;boyunca park içinde attığı geometrik voltadan yorgun. Parkın palmiyeleri arasındaki karşılıklı patikalar boyunca sayısı belli adımlar atmaktan. Her palmiye arasında on adım. On&nbsp;adımda bir palmiyeden ötekine. Kafasında parkı ikiye bölüp tam ortasından bir terzi gibi çakıştırıyor. Ağaç ağaç üstüne, palmiye palmiye üstüne, patika patika üstüne biniyor,&nbsp;yarıya iniyor Hayati’nin adımları. Parkın ta ortasındaki Atatürk heykelinin dibine kıvrılıp kestiriyor arada. Gençliğinde gül, portakal, mandalina, incir ağaçlarıyla kapalı bahçelerin bekçiliğini yapmıştı. Ama şimdi yaşlandı. Şimdi Ömer Sabancı’nın villasından sorumlu değil, parktan sorumlu, dibine kıvrılıp yattığı Atatürk heykelinden sorumlu. Bu da o&nbsp;kadar zor değil. Heykellere bekçilik etmek, villalara bekçilik etmekten kolay elbet. Hayati iyi korur heykellerini, gün&nbsp;ağarınca parka doluşan ayak takımının heykele tırmanmalarına izin vermez. Yalnız Atatürk heykelini değil, öteki heykelleri de. Mehmetçik’in heykelini; elinde buğday başakları tutan çıplak erkek heykelini de. Bu heykelin çıplaklığına,&nbsp;tövbe bozuluyor, ama koruyor yine de. Ne heykeli olduğuna&nbsp;akıl erdiremiyorsa da.</p>

  <p>Karataş köylerinden Hayati, bu heykelin köylüyü temsil ettiğini bunca yıldır çıkaramadı. Şafakla dağılıyor Hayati’nin uykusu. Sağdaki patikaya sapıyor. Palmiyelere, sonbahar çiçeklerine can sıkıntısıyla bakıyor. Ağacı, çiçekleri pek sevmez Hayati. Şu parkı tümüyle betonlasalar memnun olacak. Bir yıldız çiçeği de olsa, canlılara bekçilik etmenin zorluğunu bilir. Hem sevse ne olacak? Yatak sever o, temiz çarşaflı, yorganı yeni kaplanmış. Gıcır gıcır naylon örtü serilmiş sofraları, sofralara getirilen bol kırmızı biberli çorbaları.&nbsp;Sımsıcak, mis gibi yağ kokan çorba. Ağzı sulandı Hayati’nin.&nbsp;Az sonra, gündüz bekçisi gelince, itfaiyecilerin karşısındaki çorbacıya gidip çorba içecek. Bol bol kırmızı biber ekecek&nbsp;dumanın üstüne.</p>

  <p>Seyhan Irmağı’nın suları geceki yağmurla daha da bulanıklaşmış. Köprünün ordaki Sığır Pazar’ına kurulmuş bayram yerinde hayat çoktan başladı. Çingene çadırları laf atıyorlar birbirlerine. Bayram yerinde akrobatlık, artizlik, her bir hüner gösteren çingeneler hayvanlarına bakıyorlar. Yılanlarına, maymunlarına, sopayla dürtüp halkı güldürdükleri kirpilerine. Hayvan her şey, hayvan hayat, hayvan geçim.</p>

  <p>Şeker Karabacak, Seyhan Irmağı’ndan dönüyor çadırına. Az önce yıkanıverdi orda. Ramiz kıyıda daha. Şeker’e kalsa yıkanmayacak, erkeğinden geleni içinde tutmaya bayılır. Ama ne var ki, şafakla ayağa dikilenlere göre değil bu iş.&nbsp;Alacakaranlıkta oraya buraya koştururken, bacaklarından&nbsp;akıp adamı rezil eder ki, öteki çingene karılarım sövdürtür&nbsp;bir temiz. Ama bir kez hiç yıkanmayacak, ahdetti. O zaman&nbsp;kör kör kalkmayacak da. Şimdiyse kirpileri doyurmanın zamanı. Sonra da yılanı. Gün başlar başlamaz, &ldquo;Vahşi hayvanlarla boğuşan kız&rdquo; olacak. Memelerinin arasına yılan sokup&nbsp;göbek atacak. Maymunlara bakmak Ramiz’in işi. Ramiz saçlarını nehrin suyuyla ıslatmış. İpek gibi parlıyor sabah güneşinde. Çingene karıları Ramiz’e göz süzüp söz atıyorlar:&nbsp;&ldquo;Nehirde soğutmayaydm kendini, a Ramiz.&rdquo; Ramiz’i hep&nbsp;birlikte paylaşmaya hazırlar. Paylaşmayı çocukluktan öğrenir çingeneler.</p>

  <p>Fadime Kocakarı biber kızartıyor. Yıllardır hiç çözülmemiş örgüleri tavanın içine sarkmış. Kızarttığı biberleri tavanın yanlarına aldı, domates doğradı tavaya. Şeker, Ramiz’le Eyüp burunlarına tüten biber kızartmasına banmak için ekmeği bölüştüler. Fadime tavayı ortalarına sürdü. Ekmeği, iki&nbsp;parmaklan arasında maşa gibi kullanıp biberleri, domatesleri atıştırmaya koyuldular, hapur hapur.</p>

  <p>Gün yükseldi, yükselecek. Seyirlik çadırlarının tabelaları okunuyor artık. &ldquo;Bir Afrikalı siyahi kendisine saldıran yılana&nbsp;şöyle müdafaada bulundu. Yılan onu boğmak üzereydi, o yılanı öldürdü.&rdquo; Bu cümlelerin yanında, kafa büyüklüğündeki&nbsp;dişlerini yılanın bağrına saplamış zenci-arap-fellah karması&nbsp;bir yaratık resmedilmiş. Seyir başlayınca Şeker bu tabelanın&nbsp;altında göbek atacak, iki memesinin arasına bir yılanı sokup çıkaracak. Eyüp ağzının iki yanında domates salçası aka&nbsp;aka atlıkarıncanın oraya kaçtı. Fadime Kocakarı’nın küfürleri ardında. Atlıkarıncanın işleticisi gelmeden öteki çingene&nbsp;çocuklarıyla bir olup çalıştırıyorlar atlıkarıncayı. Bir yolunu&nbsp;buldular, her işin bir yolunu buldukları gibi. Gerçi hepsi parasıyla atlıkarıncaya binebilecek kadar kazanıyor. Ama hem&nbsp;işini uydurup bedava binmenin tadı başka. Hem de günle&nbsp;başlayan ekmek kavgasında böyle şeylere ayıracak zamanlan yok. Sopayla uzun kirpileri dürtmek, cambaz çadırında&nbsp;perende atmak, alev yutmak, köpek yarıştırmak, tepsiyle para toplamak hep onları bekliyor.</p>

  <p>&ldquo;Hisseli Şen Tiyatrosu&rdquo; çadırının kapısı açıldı. Şerife çıktı salına salına. Gür siyah saçları örgülü, sımsıkı bağladığı al poşusunun altından kâkülleri kıvrım kıvrım. Ayağında mor&nbsp;pantolon. Pantolonu besili baldırlarında gerilmiş. Yan dikişleri patlamış yer yer. Şerife keyifsiz, boğazı ağrıyor. Ama az&nbsp;sonra, hele bir seyir başlasın, keyifsizliğinden eser kalmaz.&nbsp;Mikrofonun önünde hem alkış tutup hem, &ldquo;Oldu mu?&rdquo; diye bağırarak seyircileri coşturacak, göbek atan öteki kanlan&nbsp;halkla bir olup soyunduracak.</p>

  <p>&ldquo;Aç! Aç! Aç gız aç!&rdquo; Sol elini yumruk yapıp sağ avucunun içinden, elini şaklatarak müstehcen hareketler yapacak. Uluyacak seyirciler. &ldquo;Seninki buna girsin mi? Girsin!&rdquo; Silme&nbsp;erkek dolu olacak çadır. Ter ve ucuz şehvet kokusu buram&nbsp;buram tüterken, kocası Rüsul tepsiyle para toplayacak karısının deliye döndürdüğü erkeklerden.</p>

  <p>Şerife ağzını yaya yaya çiğnediği çikleti patlattı. Rüsul ortalarda yok yine. Fadime Kocakarı’nın kızarttığı biberlerin kokusu iştahını kabarttı. Şekerlerle içecek çayını. Kendi çok koymadı. Rüsul yok, Rüsul, Ülkiye’nin yanında çünkü.&nbsp;Vassın ossun. Az sonra, Ülkiye kalça kıvırırken hem, &ldquo;Oldu&nbsp;mu?&rdquo; diye bağıracak, hem Ülkiye’nin baldırlarındaki çürükleri görecek. Rüsul baldıra çimdik atmadan edemez. Fadime’yle Şeker’in aralarına çömeldi Şerife, ekmeği tavaya banmasıyla unuttu derdini. Kimse Rüsul’u sormadı. Kimse meraklanmıyor. Ne Eyüp’e, ne Rüsul’a. Çingen çingenin kaybola kaybola yaşamasına alışık. Bir yerde durakalıp acısından&nbsp;ölen, adres edinip karakola düşen çingen derttir asıl.</p>

  <p>Fadime’nin biber kızartması datlı mı datlı. Kimse onun gibi patlıcan kızartamaz. Ağızlarım şapırdata şapırdata yutuyorlar kızartmayı, kimse konuşmuyor. Kızartma datlı olmasına datlı ya, ağızlarının tadı pek yok bu sabah. İşler kötü. Adana’da örfi idare var. Zabıta tayfası azdı mı azdı. Yok ruhsatmış, yok nüfusmuş, yok asker kaçağıymış, yok esrarmış&nbsp;diye zamanlı zamansız basıyor çadırları. Örfi idareyle korkutup haraç alıyor bazıları. Jandarmadan korkmasalar, gece yarısı Sığır Pazarı’ndaki çadırlarını söküp kaçıverecekler,&nbsp;belediyeye borçlarını ödemeden. Ama bu zamanda jandarma tüydürmez adamı. Aç nefeslere işgüzarlık sinmiş ki bir.&nbsp;Dayanası yok durumun, kalması yok, gitmesi yok. Çingene&nbsp;hayatı öldü demektir bu. Fadime tavanın içini bir gazete parçasıyla sıvayıp kaldırdı. Öte-Geçe’nin işsiz güçsüzleri pazar&nbsp;yerini doldurmaya başladı bile. Çoğu parasız, çoğu bedavacı. Çadır deliklerine parmaklarını geçirip içerisini gözleyen&nbsp;hergelelerle başa çıkmak da ayrı bir iş.</p>

  <p>Oklu kirpilere, bitli maymunlara, Şeker’in koynuna sokup çıkarttığı yılana seve seve para verenler sayılı. Çoğu ağızlarını bir karış açıp çadırların önünde içeri seyirci çekmek için&nbsp;göbek atan çingene kızlarını seyrediyor bedavadan. Karısı, çoluğu çocuğuyla Çukurova ırgatlığından kazandığı paracıklara kıyan şalvarlı takımı alık oluyor, Çingene kanlan&nbsp;en çok onları avlamaya bakıyorlar. En çok parayı Şerife Yozan’la Ülkiyegiller’in &ldquo;Hisseli Şen Tiyatrosu&rdquo; getiriyor. Seyyar satıcılar, erler, esnaf, polis tayfası Şerife’nin yakası açılmadık küfürlerini, Ülkiye’nin çürük baldırlarını seyir için&nbsp;paralarına kıyıyorlar.</p>

  <p>&ldquo;Ossun mu, anam, ossun mu? Kossun mu, anam, kossun mu?&rdquo; Yaylı göbek Şerife hem el çırpıp hem göbek atıyor. Kalın sesi çıldırtıyor herif takımını. Rüsul’un tepsisini boşçevirmiyor kimse. Ama onların da tadı yok. Rüsul’un başı belada. Esrar bir yandan, silah kaçakçılığından mimlenmek bir&nbsp;yandan. Ele geçti mi tamam, mahpusluk bütün kazançlarını silip süpürecek.</p>

  <p>Eyüp atlıkarıncayı döndürdükleri demiri sakladı. Fadime Kocakarı’nın ensesinde patlayan tokadından kaçtı çadıra. Ucu&nbsp;demirli sopayı eline alıp kirpileri bir-iki dürttü. Çadırları gözleyen bedavacıları bu sopayla kovalayacak bugün. Avantacı&nbsp;kovalamak Eyüp’ün en sevdiği iş. Bu işi herkeslerden iyi yapar. Avantacı kovalarken polis sanır kendini. &ldquo;Ben var ya, büyüyecem, boyalı bir kan alacam, polis olacam, ceplerim para&nbsp;dolacak, bütün çingeneleri tutup karakola atacam.&rdquo;</p>

  <p>Şafak söktü artık. Rüsul yakalanacak bu sabah. &ldquo;Hisseli Şen Tiyatrosu&rdquo;nun kapısına mühür vurulacak. Şerife Yozan’la Ülkiye, pullu sahne giysilerini terkilerine yükleyip Adana’dan gidecekler. Rüsul’un adı edilmeyecek. Rüsul çıkana dek birlikte aynı kızartma tavasına ekmek doğrayacaklar. Belki de yakında, yeni bir &ldquo;Hisseli Şen Tiyatrosu&rdquo;nda,&nbsp;yeni bir Rüsul’un tepsisini parayla dolduracaklar.</p>

  <p>Gece sağanakla yağan yağmur iyice yıkamış kenti. Gök yeniden boşanacak gibi. Köprü başındaki kocaman kapının koca yazılan ıslak ıslak ışıldayacak: Bossa. Adana’nın her köşe bucağında, her meydanında, her boş duvarında, parklarda,&nbsp;stadyumda, Bossa. Yağmuru Çukurova gibi emecek bu yazılar, bereketle çoğalacaklar. Bir Fruko kamyonu geçiyor köprüden. Öte-Geçe’de işçiler çoktan işbaşı yaptılar. Gün ağarmış, ağarmamış; değişmez bir işbaşı demektir şafak. Fabrika&nbsp;düdüğüdür, sanayi çarşısının gürültüsüyle açılan kepenkleri,&nbsp;dövülen demirin sesi, ayıklanan pamuğun toktoklarıdır. Sessiz ve yumuşak pamuk yığınları. Tonlarca pamuk, çırçır fabrikaları. Tarlaların, bitimsiz Çukurova’nın sessizliği yok burda. Düdük ve makine uğultusu, yorgun ayak sesleri. Pamuğun&nbsp;dönüştüğü sesler. Apak, yumuşacık pamukla bağdaşmayan sert, katı, acımasız bir iş günü. Sümükleri, gözyaşları kirli yüzlerinden yol yol akan çocuklar, aynı taras taras saçlarla,&nbsp;aynı kel kafalar, aynı yamalı şalvarlar, aynı lastik pabuçlarla&nbsp;açık lağımın taşlarında sekecekler.</p>

  <p>149., 131., 141. Sokak’taki, çamurla sıvanmış tahta parçalarından oluşan evlerin günü ilerledi. Tavuklar, horozlar, donsuz, çükleri ortada bebelerle kadınlar ev içlerinde. Çırçır fabrikalarında çalışan talihliler işsizlerin hasetleri sırtlarında, çamur birikintilerinden atlaya adaya sokaklarda. Bir jet uçağı havada. Bakkal köşesindeki tozlanmış hurmalardan kalkan&nbsp;sinekler köşe başındaki açık helaya pike yapıyorlar. Bakkal,&nbsp;Filiz Akın posterinin önüne koydu tahta iskemlesini. Lastik,&nbsp;düğme, tarak, kolonya alıcıları doldurdular dükkânı.</p>

  <p>Emsal değişmez okul önlüğünü giydi. Kapı önüne oturup ağlıyor. Öğretmenin istediği elişiyi bakkaldan alacaktı, para&nbsp;vermedi anası. Bakır yüzüklü parmağıyla kafasını sumsukluyor anası. Emsal’in defteri uçtu elinden. Tavuklar gezindi&nbsp;açılmış defter sayfası üstünde, çamurlu izler bırakarak. Emsalin hıçkırıkları yükseliyor.</p>

  <p>&ldquo;Kıran giresice, defolcan mı okula?&rdquo;</p>

  <p>Az sonra Emsal, okula gitmeyenlerin hasedi ardında, gidecek okula. Elişi getirmediği için okulda öğretmen de sumsuklayacak kafasını.</p>

  <p>Ceyhanlılar’ın Halil, kasketi yana eğik, ceketi omzunda, çıktı evinden. Anası kapı önünde çömelmiş tahtayla döve&nbsp;döve çamaşır yıkıyor. Bacağını anasının üstünden aşırdı Halil, yeni boyanmış pabuçlarının kirlenmemesine özen göstererek. Anasının yüzüne bile bakmadı. Anası sabah sabah evden çıkan oğlunun işe gitmediğini biliyor... Sabahın köründe kimbilir yine o karıya? Gözü sidiğiyle akasıca... Ne işler&nbsp;çeviriyor kimbilir? Genelevde dostu var Halil’in. Sabahlan&nbsp;uykusundan uyandıranın gözünü patlatan Halil birkaç gündür erkenci. Mumu nerde söndürürse söndürsün de mahpus damına düşmesin. O zaman kursağı patlayasıcayı beslemek iyice anasına düşecek.</p>

  <p>Çamur birikintilerinden seke seke pantolonuna hiç çamur sıçratmamayı beceren Halil, toprak meydana vardı. Göçebe çadırlarının oraya. Rüsul’u bekliyor. Esrar satacak&nbsp;Rüsul’a.</p>

  <p>Akdeniz Sanayi Fabrikası Müdürü emekli Albay Muzaffer Bey’in evindeki briç partisi şafağa dek sürmüştü. Muzaffer Bey konuklar gider gitmez balkon kapısını açtı. Katılaşmış sigara dumanlan balkon kapısından giren havayla hareketlendiler. Muzaffer Beyler’in apartmanı Atatürk Bulvarı’ndaki Arı&nbsp;Sineması’nın tam üstünde. Balkona çıkıp bir sigara yaktı. Birkaç nefes çektikten sonra yüzünü buruşturdu Muzaffer Bey.&nbsp;Bu Kent sigarasına alışamadı gitti. Askerlik yıllarında edindiği tutumluluğu olmasa Turgut Beyfendi’nin armağan ettiği&nbsp;Kent kartonlarına elini bile sürmeyecek. Mis gibi Harman sigarası dururken bu kan sigarası. Neyse. Yağmur bulutlan iyice dağıldılar. Adana kentinin düzlüğünü kesen hurma ağaçlarının ordan doğuyor güneş. Koca bir deniz gibi kent. Kıpır&nbsp;kıpır dalgalarla sayısız canlı besleyen Akdeniz işte bura, Çukurova, diye geçirdi aklından. Muzaffer Bey yorgun, ama yatmayı düşünmüyor. Ustabaşıyla didiştiği uykularla arası bozuk zaten. Sendika dırdırıyla kırpık kırpık kesilen uykular.&nbsp;Çalışma adabı yok bu memlekette. Kimse emeğinin hakkıyla&nbsp;yetinmeye niyetli değil. Avantadan, kolaydan kazanmak istiyor hepsi. İşçiler işlerini benimsemiyorlar. Bu fabrika ne iş yapar, memlekete ne gibi hizmetlerde bulunur, yurt kalkınmasında ne gibi bir önemi haizdir? Hiç umurlarında değil. Var&nbsp;mı yok mu, tazminat, ücret, sigorta, emeklilik, şu, bu... Ama&nbsp;kendisine ekmek veren fabrika yansa, kül olsa örneğin, ne&nbsp;olacak, bunca adamı kim doyuracak düşünmez. Kalın kafaları bir gün düşünmez bunu, fabrika sanki devr-i daim. Asıl sigorta bu fabrika, fabrika olmayınca sigortayı gör sen. Tabanı&nbsp;yarık Arap karılarının, sümüklü bebelerini doyursun bakalım.&nbsp;Dinleri imanları para. Atatürk bir uyansa... uyansa da emanetlerini bir görse. Asıl kabahat bunları köylerden şehre akıtan namussuzlarda. Şu Menderes bir kez değil, üç kez asılmayı hak etti. Eskiden böyle miydi? Bu köylü köyünde, geleneği göreneğiyle, efendi efendi otururdu... Misafirperver, tok-gözlü... Ya şimdi? Hayatında makineyi daha yeni gören &ldquo;ücretim&rdquo; diye başlıyor açgözlüğe. Bu makine ne? Bunu kim icat&nbsp;etti? Ta Avrupalar’dan kim getirtti? Hangi uyanık vatandaşlar? Bu güzelim kumaşların dokunması hangi beyinlerde biçimlendi? Memleketin yüzünü ağartan bu kumaşlar bu kaliteye nasıl geldiler? Kolay mı bu desenleri bulmak, yaratmak?&nbsp;Elbisesinin prens dö gal kumaşını sıvazladı. Pantolonunun&nbsp;kumaşını iki parmağı arasında buruşturdu, bıraktı. Bakın buruşuyor mu hergeleler? Siz sade ücret düşünün. Pis midelerinizi doldurmayı, o götü boklu karılarınızı art arda doğurtmayı bilin. Bu kumaş nasıl böyle oluyor, bir an bile düşünmeyin.&nbsp;Zaten nasıl düşünürsünüz ki? Patron bunun için kaç yıl Ingiltere’de tekstil mühendisliği okudu. Boru mu? O kadar para, o kadar toprak. Pekâlâ canı isterse İsviçre’lerde, Paris’lerde&nbsp;ilik gibi kadınlarla yerdi o paralan. Yer de bitiremezdi. Ama&nbsp;ne yaptı? Kolej tahsili yeter demeyip Ingiltere’de tekstil öğreneceğim diye dirsek çürüttü.</p>

  <p>Kahvesini getirir az sonra karısı. Briç oyunlarına katılmaz. Muzaffer Bey kumara yıllar süren Doğu hizmetinde alıştı.&nbsp;Kışla hayatı nedir bilir mi bunlar? Askerlik yanında işçilik&nbsp;krallık. Kışlada geceler boyu kumar oynarlardı arkadaşlarıyla. Kurt ulumalarının köpek ulumalarından ayırt edilmediği Doğu geceleri.</p>

  <p>Elinde kahve tepsisiyle karısı. Yıllardır, yıllardır olduğu gibi. Sevgisiz ama alışık köpekler gibi. Uykulu gözleriyle bir&nbsp;günaydın bile demeden, ama hiç unutmadan kocasının sabah kahvesini. Muzaffer Bey için önemli olan da sadece kahve. O her gün şaşmayan şeyler ister; istediği şaşmamasıdır&nbsp;her gün önemsenen ayrıntıların. Kahve tepsisini balkon kenarına bırakıp içeri giren karısıyla konuşmadılar. Sözler değişebilir şeylerdir, değişmez şeyler safına girmezler, yoktur&nbsp;önemleri Muzaffer Bey’in gözünde. Bu gün boyunca ne yapacak karısı? Hiç ilgilendirmiyor Muzaffer Bey’i. Karısını,&nbsp;sabah kahvesi gelmeden önce düşünür. Kahveyi getirip getirmeyeceğini, görevini şaşırıp şaşırmayacağını saptamak&nbsp;için. Ondan sonrası, Muzaffer Bey’in kontrol alanına girmiyor. Önemsediği şeyleri hiç bıkmadan, usanmadan kontrol&nbsp;eder Muzaffer Bey. Uyulmasını istediği ayrıntılarda en ufak&nbsp;sapmaya göz yummaz, soluk aldırmaz bu konuda. Tam tamına yapılmalıdır, tam tamına nasıl yapılıyorsa şimdiye kadar yapılan. Bu nedenle iyi bir asker sayar kendini. Sarıkışla’da erlerin nöbeti tam tamına nizamlara uygun tutulmalıydı. Ne olursa olsun tam tamına. Don, kurt, uykuda kalıp nöbeti devralmayan bir nefer hesap edilemez, hesap edilmemeli. Ne olursa olsun nöbet nizamlara göre sürdürülür.&nbsp;Kaç nefer dondu Sarıkışla’da? Önemli değil. Önemli olan nizamlardır. Donma konusu kontrol alanına girmiyor Muzaffer Bey’in.</p>

  <p>Muzaffer Bey’in Akdeniz Sanayi Fabrikası Müdürü oluşu rastlantı değildir. Bu memlekette her işin başına asker getireceksin, bak nasıl yürür işler. Herkes görevini, sırasını,&nbsp;rütbesini, haddini bilir. Astın üste itirazı yoktur ve olamaz&nbsp;askerlikte. Ast-üst ilişkileri şaşmaz bir tıkırtıyla işler, hurdadır her şeyin anahtarı. İşte fabrikada, tıpkı askerdeki gibi bir ast-üst düzeni kurmak istiyor Muzaffer Bey. İşçi ustabaşına, mühendise... herkes bir üstüne tam bir itaat içinde olmalı. Ama, yok, işçiler bile en alt rütbede olduklarını bilmedikçe, elbet yürümez işler. Ne demek grev? Askerlikte&nbsp;grev mi olurmuş? Yok çalışma şartları, yok şu, yok bu. Biz&nbsp;askerlikte ne görevlerde bulunduk. Hiç itiraz ettik mi, vatan&nbsp;vazifesi, dedik yaptık. Bütün mesele, bu işçilere vatan millet, birlik ve beraberlik şuurunun yerleştirilmemiş oluşu.&nbsp;Bunların kafası bölücü. Oysa bu vatan hepimizin, bu millet bir bütün. Sen işçiysen, bu topografyadaki yerini bileceksin, orada, vatanın sana verdiği görevi yapacaksın. Ama&nbsp;bunlar eninde sonunda cahil köylüler, ne var ki askerdekiler de aynı köylüler değil miydi? Niçin böyle davranmıyordu onlar? Çünkü onlar gerekli eğitimden geçiyorlardı. Bunlar geçmiyor.</p>

  <p>Muzaffer Bey boşalan fincanı tepsiye bıraktı. Ayağa kalktı, gerdi bacaklarını. Balkondan çepeçevre Adana düzlüğüne baktı. Bir an bembeyaz gördü Adana ovasını. Bembeyaz karla kaplı. Kıtada, eğitimdeymiş gibi bağırdı yüksek sesle:</p>

  <p>&ldquo;Bekleyeceksiniz. Her an Rus gelecekmiş gibi bekleyeceksiniz! Her an gelebilir Rus!&rdquo;</p>

  <p>Ve bekliyordu erler. Hiçbiri itiraz etmiyordu. Kar, soğuk demeden. Biliyorlardı tehlikeyi. Anlatılmıştı onlara tehlike.&nbsp;Ne zaman, nasıl bir tehlike diye sormalarına gerek yoktu.&nbsp;Bekleyeceksiniz! Bitti. Başka nasıl kurtulur vatan?</p>

  <p>Fabrikada çalışmaya gelince, sanki fabrika vatanın bir parçası değilmiş gibi. Yok bayram mesaisi, yok fazla mesai. Bir kere iş ahlakı çalışma saatiyle ölçülür mü? Sen işini tam bir&nbsp;şuurla yap önce. Elbet bu vatan seni düşünür. Aç komaz.&nbsp;Biz Türkler fakirin hakkını yemeyiz. Yeter ki ekmek kapısına nankörlük edilmesin.</p>

  <p>Seyhan Nehri parlıyor uzakta. Fabrika nehre yakın. Aklı bir çift göz şimdi. İşçilerin sabah vardiyasına dikili. İşçiler bilmeli, hissetmeli bunu. Muzaffer Bey az sonra fabrikaya gidecek. Bazı günler işçilerden bile önce davranır. Kapında durup işbaşı yapan işçilerin yüzüne bakar tek tek. Yılmaz&nbsp;ve yorulmaz. Onu gören işçiler yürümelerini şaşırırlar. Ödleri kopar Muzaffer Bey’den. Kışladaki neferler gibi. Muzaffer Bey bir gün işçinin birini makinenin başında sigara içerken yakalayınca adam yutuvermişti sigarayı. Öleyazdı. Muzaffer Bey’in briç gecelerinin sayılı öykülerinden biridir bu.&nbsp;Dün gece Zekâi Bey’e de anlattı. Siz siviller asayiş konusunda âcizsiniz... Gözünün yaşına bakmayacaksın. En sevdiği&nbsp;cümle Muzaffer Bey’in. Bir vazife tam yapılmadı mı, suçluyu&nbsp;aramayacaksın, suçlu yirmi kişiden biriyse yirmi kişinin topunu cezalandıracaksın. Fabrikada bunu birkaç kez uyguladı ama sendika karıştı araya. Bir işçi yüzünden bir vardiyanın toptan yevmiyesini kestiğinde, grev yaptılar. Patron da&nbsp;sivil olduğundan taviz verdi. Ne oldu? Anladılar mı adamın&nbsp;iyi niyetini? Hiç gevşemeye gelmez. Elini kaptırsan bacağını&nbsp;isterler. Baştan kestirip atmalı. Basit ve cahil insanlar korkudan anlar. Başka şeyden anlamaz. Zekâi Bey de gevşek. Kanun yetersizmiş. Laf, askerlikte ne kanunlar var. Erlerin biri çıkıp da kanun diye başlayabilir mi? Bütün mesele baş.&nbsp;Baş kuvvetli olacak, aman vermeyecek. Atatürk gibi. Az mı&nbsp;adam astı? Bu millet bundan anlar.</p>

  <p>Bu kafayla Zekâi Bey işçilerle hiç başa çıkamaz. İşçilerin ne kanunları var. Grev hakkından sigortaya. Ama iş onların yüreğine yılgınlık salabilmekte. Adamın yüreği her gün&nbsp;ekmeğim diye titremeli. Ekmek korkusunun kanunu, hakkı hukuku falan unutturur. Dört elle sarılır işine. İnsan idare etmenin tek yolu insanı süründürmeyi bilmektir. Adamın&nbsp;hayatı senin elinde olacak ki itaat etsin. Orduda ast, üstünün gereğinde kendisini vurabileceğine inandırılır. Bir kurşun, tamam. Vazife şehidi. Vazifede, vazife şuuruyla asayişin tesisi...</p>

  <p>Muzaffer Bey bu görüşlerinin karşılığını almıştır. Emekli aylığı bir yana, fabrikadan yirmi bin lira aylığı vardır. Bu katı alırken de kolaylık görmüş, bir yıllık maaşı peşin ödenmiştir. Hesabını bilen bir adamdır Muzaffer Bey. On bin dönümlük bir portakallık alacaktır yakında.</p>

  <p>İçeri girdi balkondan. Ustabaşı Zübeyir’in getirdiği evlatlık tablaları boşaltıp ortalığı topluyor. Evden çıkarken kimseye allahaısmarladık demedi. Bir yere girip çıkarken selamlamaz kimseyi, izin almak sayar bunu. Gittiğimi sezmemeli kimse, her an başlarındaymışım, tepelerindeymişim gibi olmalı.</p>

  <p>Asansör iyi çalışmıyor. Kat yönetimi bozuk. Gevşek adamlar hepsi. Mallarının bile tepesine dikilmeyen adamlar. Fabrikanın özel arabası kapıda. Şoför dışarı fırladı. Muzaffer Bey arabaya binene kadar hazırol duruyor. Araba Atatürk Bulvarından kaydı. Hâlâ ıslak asfalt. Nerdeyse sel götürmüş dün&nbsp;gece. Atatürk Bulvarı uykuda daha. İnönü Caddesi’ni geçtiler. Köprüyü geçip Öte-Geçe’ye, fabrikaya varacaklar az sonra. Öte-Geçe’de işbaşı yapıldı çoktan. Muzaffer Bey başlarına&nbsp;geliyor. Yüreklere yılgınlık salmaya.</p>

  <p>Muzaffer Bey Öte-Geçe’ye vardı. Öte-Geçeliler, işçiler, ırgatlar, Arap uşakları, çingeneler, göçebeler, Atatürk Bulvarı sakinlerinin &ldquo;üst&rdquo;, kendilerininse &ldquo;ast&rdquo; olduklarını bir an akıllarından çıkarmamalılar. Emekli Albay Muzaffer Bey&nbsp;kontrole geliyor.</p>

  <p>Emniyet koridorundaki tahta sıraya sağ kolundan kelepçelenmiş yatan Ali baygın. Üstüne yatırıldığı tahta sıra helaların hemen yanında. Buram buram sidik kokusunu duymuyor Ali, hiçbir şeyi duymuyor. Baygınlıkla uyku arası bir beşikte sallanıyor. Sallanmaktan memnun değil. Yorgun, acılı başını kocaman beyaz, pamuk gibi ak bir buluta dayamak istiyor. Oysa iyice ağırlaşan başı bir ileri bir geri sallanıyor.&nbsp;Sallandıkça taşınmaz ağırlıklar kazanıyor. Kocaman, kocamanlaştıkça dayanılmaz ağrılarla zonklayan başı bir kopsa.</p>

  <p>Ya da o ak bulut gerçekleşse. Ali’ye gereken yastık düşlerde bile yok. Hiçbir yastık bu baş için yeterince büyük, yeterince yumuşak, dinlendirici değil. Başını ak buluttan yastığa bir&nbsp;dayasa, bereketli yağmurlar benzeri bir uykuya dalacak. Uyku içinde uykuyu özlüyor Ali. Sonra, düş tam gösterecekken&nbsp;büyüsünü, yakınlaşıveren koskoca buluta başını dayayacakken, yanıltıcı bir yumuşaklık, yanıltıcı bir yastık oluyor bulut, dayanılması olmayan bir boşluk. Başı, artık ertelenemeyecek, bastırılamayacak uykuya dalamadan sınırsız boşlukta düşüyor. Bir de boşluğun yükü biniyor başına. Bir dinleniş uykusunda dağılma olanağı bulamayan sızılan inlemelere dönüşüyor.</p>

  <p>Ali’nin kafası banktan aşağı sarkmış. Uyumuyor aslında. Dayağın acılarını geçiştirmek isteyen vücut durgunluğu. Ama başının sarkması durgunluğu bölüyor, yeni acılar katıyor ona. Sonunda boynunun ağrısı aşıyor durgunluğu, yeniden canlanıyor acıları.</p>

  <p>Sol gözünü açmak istiyor, açamıyor. Sezai’nin yumruğunu hatırlıyor. Köpoğlu diye bağırıyor biri. Düşmanlık kaldırmayacak bir yakınlıkta Sezai’nin suratı. Boynundan yakalamış sarsıyor Ali’yi. &ldquo;Söyle ulan, o komünistleri niye topladın evine?&rdquo; Yakın yakın, kötü kötü gözleri Sezai’nin. Sağ gözünü durmadan kırpıyor. Ali gecenin beklenmedik gelişimiyle şaşkın, bu göz kırpışını bir dostluk gösterisi sanıyor. Boynunu sıkan Sezai’nin, çevredekilerden gizli, &ldquo;Bu işi yapmak&nbsp;zorundayım, ahbap,&rdquo; demeye getirdiğini. O an gözleriyle gülümsemeye niyetleniyor Sezai’ye. İşte şimdi sol gözünü kapatan yumruğu da o sırada yiyor. Bir görev ya da gösteriş yumruğu falan değil bu. Sezai’nin atıp atabileceği en kötü yumruk. Heves ve nefret dolu. Sonra kopuyor her şey. Kendi çığlığını duyuyor sadece uzakta. Şimdiyse bitkin. Ağrıyan bir&nbsp;tek boynu. Başını kaldırıp tahta sıraya dayıyor. Tahta sıra düşündeki buluttan rahat geliyor Ali’ye. Sol gözünde hiçbir ağrı yok. Açılmaması için hiçbir neden yok gibi. Ali vücut acılarına tanıştır. Böylesi acıların duygusuzluğa dönüştüklerini&nbsp;bilir. Dün gece çığlık attıran eziyetler artık bitkinliğe dönüşmüş, oysa boynu ağrıyor. Bu da baygınlık uykusunda başının&nbsp;aşağı sarkmış oluşundan. Doğrulmak istiyor. Sağ kolundan&nbsp;banka zincirlenmiş olduğunu fark edince korkuyor. Tutuklu&nbsp;olmak. Suçlu olmak, suçlanmak. Bu düşünceler, her türlü geçici sancıdan çok daha önemli korkular. İşsiz kalmak, fabrikadan atılmak, emeklilik hakkını tümden yitirmek, hayat suyunu akıtan değirmeni döndürememek; yumrukla kapanan&nbsp;bir sol göz bunların yanında nedir ki?</p>

  <p>Ali, aç kalmak, dilenmek, ele güne muhtaç olmak ve üşümekle kabaca tanımlayabileceği cehennemi çok yakında duyuyor. Korkmayı çok eskilerde öğrendiği cehennemi. Korku boyun ağrısını gideriveriyor. Şimdi serbestsin dense, hiç dayak yememiş, hiç eziyet görmemiş gibi olacak sanki. Ayaklarını kımıldatıyor. Çişi geliyor. Basit ihtiyaçlar iyi bir çaredir korkuya. Çevresine bakıyor. Derdini anlatabilecek birini&nbsp;arıyor. Öksürüyor dolu dolu.</p>

  <p>&ldquo;Ne var, hemşerim?&rdquo;</p>

  <p>Ali şaştı kaldı. Bu &ldquo;hemşerim&rdquo; diye hatır soran adam dün anasını belleyen Abdullah değil mi? Fabrika müdürü Muzaffer Bey’in mazeretsiz işbaşı yapmayan işçileri hoş görmesi gibi beklenmedik bir tavır.</p>

  <p>&ldquo;Sağlık olsun, hemşerim. Bir su dökmek istiyordum da?&rdquo;</p>

  <p>&ldquo;Ayıbettin. Hemşerilik görevimiz.&rdquo;</p>

  <p>Hemşerinin hemşeriye ne biçim görev yaptığını dün gece yeniden yaşayan Ali, o yıllarla oluşan, mayasına sinmiş olan&nbsp;yumuşamaya engel olamadı.</p>

  <p>&ldquo;Estağfurullah hemşerim, bir su döksem sevabına...&rdquo;</p>

  <p>Abdullah kendi iyiliğine kendi de inanmış bir suratla yanaşıyor Ali’ye, cebinden çıkardığı maymuncukla açıyor zincirin kilidini.</p>

  <p>&ldquo;Az kolunu bacağını oynat, hemşerim. Acele etme. Şimdi tuvalete gideriz.&rdquo;</p>

  <p>&ldquo;Sağol.&rdquo;</p>

  <p>&ldquo;Hemşerilik kan bağı sayılır benim gözümde.&rdquo;</p>

  <p>&ldquo;Sen de Maraşlı’ydm değil mi?&rdquo;</p>

  <p>&ldquo;Bak çok darıldım kardaş. Boşuna mı hemşerilik lafı ediyoruz deminden beri?&rdquo;</p>

  <p>Sorguda ana avrat söven Abdullah değil bu. Nerdeyse inanacak Ali.</p>

  <p>&ldquo;Neresindensin Maraş’ın?&rdquo;</p>

  <p>&ldquo;İçinden.&rdquo;</p>

  <p>Bu karşılık biraz kafa karıştırıcı. Bir Maraşlı düşkündür coğrafyaya. &ldquo;İçinden&rdquo; soyut ve genel bir karşılık. Durmuyor Ali bunun üstünde. Az önce çok yakınlaşan cehennem&nbsp;ya da sıkışmış olmak sadece, Abdullah’ın hemşeriliğini benimsetiyor Ali’ye.</p>

  <p>Ayağa kalktı. Yere basmasıyla bir çığlık boşandı ağzından. Basamıyordu. Falaka, yeniden yakın, somut bir gerçeklik&nbsp;kazandı. Abdullah’ın hemşeriliğinden çok daha somut. Helaya sürüdüğü ayaklan yanında Abdullah’ın hemşeriliği pis&nbsp;bir alaydı, şimdi. Abdullah tedirgin.</p>

  <p>&ldquo;Dur, yardım edeyim, hemşerim.&rdquo;</p>

  <p>Abdullah niçin yaklaşıyor Ali’ye? Aslında belirli bir hesabı yok. Ali az sonra salıverilecek, biliyor bunu. Ona iyi ya da kötü davranmasının önemi yok artık. Şimdi Maraşlılık önem&nbsp;kazanıyor Abdullah’ın gözünde. Kendisini boşlukta hissettiği, dayanıksız bulduğu şu anda. Dün gece baskın yaptığı&nbsp;evin bir Maraşlı’ya ait oluşu kötü bir rastlantı. Çiçeksiz, sevgisiz, çıplak ve çirkinlik dolu yaşamında hemşerilik sığınılabilecek çok az şeyden biri. Tutunulabilecek, övünç ve sevinç&nbsp;kaynağı olabilecek her şeye dört elle sarılması gerekli Abdullah’ın. Maraşlılık’a da. Genellikle yapar da bunu. Emniyete&nbsp;düşen hemşerilerine ayrıcalık tanır. Cumhuriyet bayramlarında, malul gaziler geçerken gözleri yaşarır gururdan. Çok&nbsp;malul gazi çıkarmıştır Maraş. Maraş’ın adı Kahramanmaraş’a değiştirilince artmıştı gururu. &ldquo;Kahramanmaraşlı Abdullah&rdquo; iyi bir tarifti bu. Maraş’a dolayısıyla kendisine de takılan bu kahraman sıfatını benimsemişti. Allah kahramanlığımızı, vatana millete bunca emeğimizin hakkını verenlerin&nbsp;tuttuğunu altın etsin.</p>

  <p>Koluna girmek istedi Ali’nin. Az önceki gevşekliği atmıştı Ali. Abdullah’ı itmese de koluna girmesini istemiyordu. &ldquo;Bırak kendim yürüyeyim, kardeş. Falaka yemiş tabana basmak&nbsp;iyidir, dün gece sırtıma binip tuzlu suda yürüttünüzdü ya.&rdquo;</p>

  <p>Utanmış, sıkılmış gibi yapıyor Abdullah. Şimdi gevşeyen o. Sanki dün gece Ali’yi dövenlerden biri değil, Ali, Abdullah’ı tanıyor, hatırlıyor artık. Dün gecenin rol dağıtımında&nbsp;Abdullah’la düşmanlığın esas olduğunu, hemşeriliğin bu rol&nbsp;dağıtımında hiç hesaba katılmadığını hatırlıyor.</p>

  <p>Oysa Abdullah cıvıdıkça cıvıyor. Yaranına derdinde bu sabah. Bir şeye tutunmanın bildiği tek yolu yaranmak.</p>

  <p>&ldquo;Hadi Maraşlı, Kahramanmaraşlı olduğunu göster, hadi aslanım.&rdquo;</p>

  <p>Duruyor Ali. Dalga mı geçiyor bu hergele benimle?</p>

  <p>&ldquo;Ha siktir, len!&rdquo;</p>

  <p>Ali ağzından çıkana şaşmadı bile. Tabanlarının acısıyla emniyette olduğunu, tutuklanma, cehennem korkusunu, Abdullah’ın polisliğini unutmuş, Maraş’ın içinden olduğunu&nbsp;söyleyen bir soysuza sövmüştü sadece. Ama yaptığının farkına varınca hiç sıkılmadı, rahatladı bile. Sözde hemşeri Abdullah’ı bankın üstünde şaşkın bırakıp helaya yöneldi. Basabiliyordu tabanlarına pekâlâ.</p>

  <p>Abdullah aptal aptal oturakalmıştı bankta. Bütün gecenin uykusuzluğu bir yandan, şafakla içine düşen huzursuzluk, boşluk öte yandan. Yalnız ve çaresizlik duyduğu zamanlar uyurdu hemen. Şimdi üstüne gecenin uykusuzluğu da binince Ali’nin boşalttığı sıraya yatıp uyumayı geçirdi aklından. Daha bu düşünceyi aklından geçirmesiyle böyle bir suçtan yakalanmış gibi korktu. Zekâi Bey gelip onu,&nbsp;bu sırada uyuklarken yakalasa? Üstelik Ali’yi de kelepçesini çözüp yalnız başına helaya saldı. Şu an kendi garipliğine, ezikliğine, iyiliğine inanıyordu. Bir garibe, bir hemşeriye iyilik ettik, fena mı oldu? İnsanlık her bir şeyin üstünde ve önünde.</p>

  <p>Gece Abdullah, Ali’ye vururken, ağzı balık gibi açılıyordu Ali’nin. Aynı balık gibi. Abdulllah o sıra balıklarını düşünmüş , meraklanmıştı. Akvaryum delisiydi Abdullah. Adana’ya geleli sarmıştı bu merak onu. Emniyette Hüsrev diye&nbsp;bir Arap uşağı vardı, bekâr. Balık beslerdi. İşte bu Hüsrev&nbsp;hastalandığında akvaryumlarını Abdullah’a emanet etmişti.&nbsp;Sonra hastaneden sağ çıkmayınca Abdullah’a kaldı balıklar.&nbsp;Şimdi Abdullah balıklarına delice düşkündür. Eve gitmedi&nbsp;mi, balıklara bir şey olacak diye ödü kopar. Evdekilere bu&nbsp;konuda hiç güveni yoktur. Herkesi bezdirir balıklara titizlenmesiyle. Şimdi Ali’ye attığı dayakla birlikte balıklarını hatırlayınca canı daha da sıkıldı. Suları değişecekti bugün. Ya&nbsp;ölürse balıklar, ya ölürse, of. Yeniden öfkelendi Ali’ye. Vurduysam milliyetçilikten vurdum. Yakışır mı onun gibi Maraşlı’ya evini koministlere açmak. Maraşlılık’a, Maraş’ın kahramanlığına ihanet işte.</p>

  <p>Az önceki pısırıklığı geçer gibi oldu. Biz Maraş’ın kurtuluş günlerinde sokaklarda bir kurban kanı akıtırız ki, artık bu&nbsp;kadarı görülmemiş, sel gibi kurban kanı akar. Bunca paraya, hayvana kıyışımız milliyetçilikten. Şimdi evine koministleri doldurmak Maraş ruhuna sığar mı? Var mı Maraşlı gibi? Daha Mustafa Kemal bile yokken düşmanı, gâvuru kovmuşuz biz. Gâvur ayağı bastırmamışız Maraş’a. Bu koministlik gâvurluktan bin kötüyken, Ruslukken; Rus zaten gâvurun en kötüsü.</p>

  <p>Aslanbey ahfadıyız biz. Aslanbey ahfadı olmak, dile kolay. Kurtuluş bayramlarında sokaklardan yağmur seli gibi kan&nbsp;akıtmak. Coşuyor Abdullah. Maraş’ın hükümet meydanı&nbsp;gözlerinin önünde. Kurtuluş günlerinde içine Atatürk büstü&nbsp;bindirilen askeri cip bu meydanda durur.</p>

  <p>Abdullah yorganını polisliğe sermeden önce Maraş Belediyesinde ameleydi. Bir bayramda, meydanın asfaltının düzeltilmesinde çalışıyordu. Öğlen sıcağında. Zift için kaynatılan katran genzini yakıyordu. Zift kazanına düşmüş gibiydi o&nbsp;gün. Atatürk büstünü gezdiren cip yeni dökülmüş ziftin üstünden geçivermiş, soğumak bilmeyen siyah, yıvışık parçalardan biri gözüne kaçmıştı Abdullah’ın. Allahım, o gün tövbe etmişti ameleliğe. Atatürk büstüne de sıçramıştı zift. Şimdi o günü düşününce zift bulaşığı Atatürk büstleri varıveriyorlar üstüne. Gözü çıkacak gibi yanıyor yeniden.</p>

  <p>Ali’ye yeniden düşman. Hemşerilik falan sıfır Ali’de. Evine iti, koministi doldurmuş hergeleyi Maraşlı’dır diye korumaya kalktık bir de. Nerdeyse ekmeğimizden olma uğruna. Atsınlar beni polislikten de bu hergele yüzünden yeniden zift&nbsp;mi dökeyim? Bu namussuz hayatında amelelik bilir mi? Abdullah, Ali’nin de işçi olduğunu unutuverdi. Ali, sanki işi hep&nbsp;tıkırında gitmiş biriydi. Maraş sıcağında zift dökmemiş biri. Pişmandı şimdi Ali’nin kelepçelerini çözdüğüne. Ali’nin&nbsp;az sonra serbest bırakılacağını, kelepçesinin nasıl olsa çözüleceğini de unutmuş, yüreği beş para etmeyecek bir Ali için&nbsp;Zekâi Bey’in hışmını göze aldığına inanıyordu. Bu Zekâi Bey&nbsp;hoşnut olmadığı adamın ekmeğiyle gözünü kırpmadan oynar. Memurluğun garantisi var derler, nah var. Zekâi Bey bir&nbsp;istesin, artık evine esrar mı koydurtur? Ne yapar? Vicdanına&nbsp;kalmış. Polisler bunu bilirler, böyle dehşet hikâyeleri anlatılır durur aralarında. Polislerin tümünde hukuka güvensizlik yer etmiştir. Devletin hukuku istediği gibi çiğneyebileceğine, hakkı koruyan hiçbir kanun olmadığına inanırlar. Kodamının&nbsp;biri bir çulsuzun hayatını söndürmek isteyecek de&nbsp;bunu engelleyecek kanunlar olacak; yoktu böyle şey. Abdullah, Maraş milletvekillerinden birinin şoförü olan akrabasının sağladığı pistonla bulduğu bu ekmek kapısının kolayca&nbsp;yüzüne kapanabileceği kuşkusunu nasıl atsın?</p>

  <p>Ali heladan dönüyor. Duvara tutuna tutuna yürüyor. Abdullah kılını bile kıpırdatmıyor. Hemşerim diye yaltaklanarak yardıma girişmeye niyeti yok. Ali aldırmıyor bu değişikliğe. Bir dayak bir nasihatle geçen gecede polislerin sağı solu olmadığı yargısına varmış. Ağır ağır çöktü banka. Yeniden kelepçelenmesi için Abdullah’a uzattı bileklerini.</p>

  <p>Ali’nin kelepçelerini akşamki kötü suratını takınarak kitleyen Abdullah asıl görevini hatırladı birden. Tuh, yorgunluktan bende akıl mı kalmış? Zekâi Bey beni bunu serbest bırakmam için gönderdiydi buraya. Aklı karışmıştı iyice. Az önce, kelepçesini çözdü diye Zekâi Bey’in hışmından korkarken,&nbsp;şimdi yemden kelepçelediği için Zekâi Bey’in hışmına uğrayacak. Abdullah iyice huzursuzlaştı. Aklı karışır elbet. Gece&nbsp;adamın anasını belletirler, sabaha aynı adama suçsuzmuş gibi davranalım isterler. Emniyetçilikte kafasının bir türlü almadığı şeylerden biri de bu. Sık sık da karşılaşıyor bu durumla. Şimdi, üstelik de kendine &ldquo;ha siktir&rdquo; çeken Ali’yi kendi eliyle nasıl serbest bırakır? Bir temiz dövmek gerekir Ali’yi&nbsp;şimdi ki... Zekâi Bey bırak dediği adamı dövdüğünü görünce&nbsp;ne yapar? Az önce, Ali’nin kelepçelerini çözerken Maraşlılık&nbsp;daman tutmuştu, insanlık, kahramanlık havasına kaptırmıştı, Ali’nin zaten serbest bırakılacağını aklına getirmeden. Oysa şimdi elinde olsa on kelepçe takacak Ali’nin bileğine, zindan zindan süründürecek, açık kalan gözünü de kapatacak.&nbsp;Biz gece gündüz demeden çalışalım, akşam çorbamızı içecek&nbsp;yerde bu itleri kıstıralım, ama beylerin paşa gönlü bu kez kominist istemezmiş. Zekâi Bey de gevşedi iyice. Askerler bunlara güvenmemekte haklı. İkide bir askerlere adamımız yok&nbsp;diye yakınırlar. Zekâi Bey kaç kez Abdullah’ın yanında, ne biçim adamlarla çalışmak zorunda olduğumuzu bilseniz, diye&nbsp;yakınmıştı albaya. Öfkesi kabardı iyice. Şu Ali’yi Allah yarattı demeden bir döverdi ki şimdi.</p>

  <p>Ali suskun oturmuş bekliyor. Artık başına gelebilecek her şeye hazır. Yılgınlığı üstünden atmış.</p>

  <p>&ldquo;Uzat kollarım!&rdquo;</p>

  <p>Herhalde iyice kitleyecek diye düşünüyor Ali, serbest bırakılmak aklından geçmiyor. Uzatıyor bileklerini.</p>

  <p>Abdullah, Ali’yle arasında dağlar, ovalar, denizler, her türlü hemşeriliğin söz konusu olamayacağı uzaklıklar koyarak çözdü kelepçeleri.</p>

  <p>&ldquo;Hadi, hemen siktir ol buradan. Bir daha buraya düştüğünü görürsem, alimallah öbür gözünü de patlatırım.&rdquo;</p>

  <p>Şimdi şaşıyor Ali. Abdullah’ın kafadan kontak olduğunu düşünüyor. Kımıldamıyor yerinden. Abdullah’a inanmıyor.&nbsp;&ldquo;Sağır mısın, ulan? Sana defol dedik? Serbestsin.&rdquo;</p>

  <p>&ldquo;Kim dedi serbest olduğumu?&rdquo;</p>

  <p>&ldquo;Ben. Herife bak kim diyormuş?&rdquo;</p>

  <p>&ldquo;Amirin söylesin gideyim.&rdquo;</p>

  <p>Ali, Abdullah’ın nasırına bastı tastamam.</p>

  <p>&ldquo;Seni buraya amirim mi getirdi? Kominist yuvasını amirim mi bastı yoksa ben mi? Erkeksen dün gece de amirin söylesin geleyim deseydin ya.&rdquo;</p>

  <p>Ali karşılık vermiyor. Ama kıpırtdatmıyor kılını. Öyle, kelepçelenmiş gibi oturuyor bankta.</p>

  <p>Artık Abdullah çok zor tutuyor kendini. Zekâi Bey’in hışmını çok yakınında duymasa girişecek dayağa. Ama Zekâi Bey düşüncesi öfkesini yılgınlığa dönüştürüveriyor. Nerdeyse çağırıp, &ldquo;Hâlâ o herifi salmadın mı?&rdquo; diye azarlayacak.&nbsp;&ldquo;Kalk, ulan!&rdquo;</p>

  <p>Sessizce kalkıyor Ali.</p>

  <p>&ldquo;Nereye gidiyoruz?&rdquo;</p>

  <p>&ldquo;Seni götürecek yeri ben biliyorum ya, sen yine Maraş’a dua et. Müdürüme gidiyoruz.&rdquo;</p>

  <p>Ali ve Abdullah yeni bilenmiş bir düşmanlık sabahında Zekâi Bey’in odasına yöneldiler.</p>

  <p>Zekâi Bey avuçlarını açıp kapatarak kan dolaşımına hız vermeye çalışıyor. Kumar oynadığı geceler dışında sabahlamayı sevmez. Hele bu geceki gibi boşa sabahlamayı. Kızgın&nbsp;her şeye. Hem baskın yaptırıp hem sanıkları salıverdirten Sıkıyönetim’e, kof çıkacağı belli olan baskını ciddiye alıp buraya geldiği için kendine, özellikle Abdullah’a kızıyor. O kafasız, yeteneksiz herif bir-iki delil yakalamayı becereydi tutuklardık bunları. Ama o sade beni briç masasından kaldırmayı bilir.</p>

  <p>Emniyet teşkilatında bu Abdullah gibi onun bunun yerleştirdiği cahil adamlar oldukça biz gecemizi gündüzümüze katmışız ne fayda. Kumandana kaç kez belirttim. Ama onlar&nbsp;da bizi beğenmemeyi bilirler. Madem öyle, baskını kendileri yapsalardı. Niye yaptıklarını kendileri de bilmiyorlar besbelli. Zekâi Bey evin hangi nedenle basılmış olduğunu kavrayamamıştı bir türlü. Akla yakın gelen tek neden, sıkıyönetim sürgünü olan Oya’ya gözdağı vermek, sıkıyönetimden&nbsp;yeni tahliye olmuş Mustafa’nın bundan sonrası için gözünü&nbsp;korkutmak. Ama Zekâi Bey’e kalsa bu da akıl kârı değil. Doğru dürüst istihbarat yapılmadan baskın yapılır mı? Biz Birinci Şube’de boşuna mı saç ağarttık? Madem kadını yeniden&nbsp;kıstırmak istiyorsun, yanaştır yanına bir ajan, konuştur karıyı, güvenini kazan, sonra hazırla tertibini. Delili, tutuklanma&nbsp;maddesi bile önceden hazır olmalı bir tertibin. Böyle yangından mal kaçırır gibi acele iş mi olur? Emniyetçilik sabır ister,&nbsp;kurnazlık, kalleşlik, oyunculuk ister, hesap ister. Zekâi Bey&nbsp;askerlerin yapı olarak bu yeteneklere sahip olamayacaklarına inanıyor. Paldır küldür evi bastınız, ne oldu, sadece karının gözünü açtınız. Bundan sonra hiç iz bırakmaz. Ya öğretmen? Daha yeni tahliye olmuş, gittiği yer de akraba evi, bundan âlâ temize çıkma durumu mu olur? Bekle az, adam evine&nbsp;yurduna yerleşsin, sağı solu kolaçan etsin, yeni ilişkiler kursun. Bundan sonra zor düşer zokaya.</p>

  <p>Düşündükçe bozuluyor Zekâi Bey. Delil yoksa bırakınmış. Böyle baskının delili mi olur? Kimbilir neler döndü yine. Delil bulunmaz yaratılır. İsteseler yine bulurlardı ya delil. Casus metotları ne güne duruyor? işkenceye &ldquo;casus metotları&rdquo; der Zekâi Bey. Casus metodu güvenilir metottur. Arada casus yakalarsın, casusa casusluğunu itiraf ettirirsin,&nbsp;itiraf! Bizim memlekette her suça bir suçlu bulunur, itiraf&nbsp;sayesinde. Asayiş de bu değil mi?</p>

  <p>Bu kez itirafa gerek görülmedi. Niye ki? Bunlar da şaşırdı, birbirlerine düştü. Kimbilir ne bityeniği var işin içinde. Düşündükçe huzursuzlanıyor. Kırk yıllık işini kavrayamaz oldu. Kırk yıllık, denenmemiş yemekleri yeni ve uyduruk tarifelerle yapmaya zorlanan ev kadınları gibi. Biraz sonra evine&nbsp;gidecek, uyumadan önce kızıyla oynayacak biraz.</p>

  <p>Kapı vuruldu. Abdullah ardından Ali’yle girdi. Tam bunları aklından çıkarmaya kararlıyken.</p>

  <p>&ldquo;Ulan, bunun burda işi ne daha? Sana gönder gitsin demedim mi?&rdquo;</p>

  <p>&ldquo;Benim sözüme inanmadı, müdürüm.&rdquo;</p>

  <p>&ldquo;Yıkıl! Sözüne inandırmayan polis mi olurmuş? Polis dediğinin iki dudağı arasından çıkan söz kanun gücünde olmalı. Hadi defolun... Gözüm görmesin!&rdquo;</p>

  <p>Tam çıkarlarken Abdullah’ı geri çağırdı.</p>

  <p>&ldquo;Bugünden tezi yok naklini iste. Çalışamayacağım seninle.&rdquo; Abdullah yıkıldı. Kalakaldı. Karmakarışık bir suratla vardı Ali’nin yanına. Nerde dün akşam ev basan karanlık surat?&nbsp;Ezik, ağlamaklı şimdi. Baskının tek tutuklusu o sanki.&nbsp;Ali’nin Emniyet’ten çıktığını gözüyle görmek için onunla&nbsp;kapıya kadar gitti. Koridorda şaşkın şaşkın gidip gelirken&nbsp;Zekâi Bey yeniden çağırttı Abdullah’ı.</p>

  <p>&ldquo;Ne yapıyorsun?&rdquo;</p>

  <p>&ldquo;Bekliyorum, müdürüm!&rdquo;</p>

  <p>&ldquo;Ne bekliyorsun, ulan sersem? Dün akşam ev basarken bekledin mi? Kadın ne oldu?&rdquo;</p>

  <p>Titriyor Abdullah. Bunları buraya getirtip başına bela eden dün geceki baskına beddualar okuyor içinden.</p>

  <p>&ldquo;Şimdi kadını gönderecektim, müdürüm.&rdquo;</p>

  <p>&ldquo;Dur! Beş paralık aklınla işi daha fazla karıştırma. Kim gönder dedi kadını? Beklesin biraz. Öğretmen de. Biri daha vardı?..&rdquo;</p>

  <p>&ldquo;Zekeriya...&rdquo;</p>

  <p>&ldquo;Tamam gitsin o da... Ne durmuş yüzüme bakıyorsun öyle, hadi gitsene?&rdquo;</p>

  <p>&ldquo;Müdürüm. Biri. Biri daha vardı. O ne olacak?&rdquo;</p>

  <p>&ldquo;Ne? Ulan, sen adamı deli edersin! Kim? O da nerden çıktı?&rdquo;</p>

  <p>&ldquo;Avukat.&rdquo;</p>

  <p>&ldquo;Avukat mı? Ne avukatı? Bunlar tutuklanmadı ki daha.&rdquo; &ldquo;Öyle değil müdürüm. Öyle avukat değil.&rdquo;</p>

  <p>&ldquo;Ya ne biçim avukat?&rdquo;</p>

  <p>&ldquo;Müdürüm... O da baskında getirildi. Öğretmenin kuzeni...&rdquo;</p>

  <p>&ldquo;Ulan tekmil akrabayı taallukatı getirmişsin buraya... Peki niçin dün akşam sorguya getirmedin.&rdquo;</p>

  <p>&ldquo;Siz istemediniz, müdürüm.&rdquo;</p>

  <p>&ldquo;Neyse... O da beklesin.&rdquo;</p>

  <p>&ldquo;Tutuklanacaklar mı?&rdquo;</p>

  <p>Birileri tutuklanmalı. Yoksa bu şafak Abdullah’a daha kötü koyacak. Dünyaların tek mazlumu sanacak kendini.</p>

  <p>&ldquo;Ne tutuklanması? İşi yüzüne gözüne bulaştırdığın yetmezmiş gibi... Şimdi cip var mı boşta?&rdquo;</p>

  <p>&ldquo;Baktırırım, müdürüm.&rdquo;</p>

  <p>&ldquo;Ne demek baktırırım? Bul bir cip... Bindir üçünü... Yanlarına da bir polis sıkıştır... Doğru Sıkıyönetim’e...&rdquo; Abdullah’ın suratındaki şaşkınlık nerdeyse güldürecek&nbsp;Zekâi Bey’i. Eğer bu da polis olacaksa...</p>

  <p>&ldquo;Gözleri korksun... Kapıda biraz beklet... Sen içeri gir. Sonra geri döndüğünde hiçbir şey söyleme. Sorarlarsa da ses&nbsp;etme...&rdquo;</p>

  <p>&ldquo;Sonra yine buraya mı getireyim, müdürüm?&rdquo;</p>

  <p>&ldquo;Ulan salak? Otel mi burası? Köprünün orda salarsın.&rdquo; &ldquo;Cipe binerken soru sorarlarsa ne yapayım?&rdquo;&nbsp;&ldquo;Sıkıyönetim’e de, yeter.&rdquo;</p>

  <p>Emniyet’in dış kapısına zar zor vardı Ali. Tabanlarının sızısı dayanılmazlaştı yeniden. Taksiye binecek parası yok yanında. Ne yapacağını bilmeden durakladı bir süre. Tam o sırada Emniyet’in önünde duran tutuklu arabasına Teberdar’la, Veyis’i bindirdiklerini gördü. Dayağa götürülmeden&nbsp;önce hücrede konuşmuştu Veyis’le. Bir-iki cümle. &ldquo;Bırakır&nbsp;sizi,&rdquo; demişti Veyis, &ldquo;meraklanma.&rdquo; Sonra Ali’yi dayağa götürürlerken, suçlu gibi, ona umut verdiği için pişman bakmıştı ardından. Tutuklanmışlar demek. &ldquo;Sizi bırakırlar, meraklanma?&rdquo;, &ldquo;Peki ya sen, kardaş?&rdquo;, &ldquo;Tutuklarlar.&rdquo;</p>

  <p>&ldquo;Arı kovanına çomak soktuk biz...&rdquo;</p>

  <p>Bu kadar. Ne arı kovanı, ne de çomak hakkında konuşmamıştı Veyis’le. Bilmiyor. Şimdi de Veyis’le Teberdar’ın mutlaka tutuklanmalarının ve baskında bir kendisinin dayak yemesinin nedenini. Ama düşünecek. Tutuklu arabası, Veyis’le Teberdar’ın aldırışsız yüzleri, arabaya binerken Veyis’in Ali’ye dostça bakışı güçlendirdi Ali’yi. Tabanları daha az sızlıyor. Yine de eve kadar yürümeyi yemiyor gözü. Parkın önünden geçti. Kamı aç. Bir çorba olsa. Zonkluyor beyni. Kapanmış gözünün çevresinden beynine doğru dayanılmazlaşan düşünceler ve sancılarla. Çarşının içinden geçiyor. Kaldırıma sergilenmiş terlikler, pabuçlar dolaşıyor ayaklarına. bunları aşması, dengesini yitirmemesi için bir ip cambazının ustalığı gerekiyor ona. Şimdi tabanları hiç mi hiç ağrımıyor. Bütün derdi&nbsp;kafasıyla yine. Uyuyabilmek, dinlenebilmek için kocaman, ak&nbsp;bulut gibi yumuşak bir yastık özleyen kafasıyla. Şimdi, tek bir&nbsp;cümle, bütün öteki cümleleri bastırıyor beyninde. &ldquo;Fabrikaya&nbsp;gitmeli.&rdquo; Ama hasta raporu gerek. Bir mazeret gerek Muzaffer Bey’e. Mazeretsiz geç kalmak olmaz. &ldquo;Fabrikaya gitmeli.&rdquo;&nbsp;&ldquo;Rapor.&rdquo; &ldquo;Hastaneye gitmeli.&rdquo; &ldquo;Rapor.&rdquo; &ldquo;Fabrika.&rdquo; &ldquo;Muzaffer&nbsp;Bey.&rdquo; Sözcükler çoğalıyor. Kaldırımda sergilenen eşyaları aşmak için ip cambazı olmak yeterli değil artık. &ldquo;Oturmak.&rdquo; iyi&nbsp;bir sözcük bu. Kahveye ilerliyor ağır ağır.</p>

  <p>Nezarethanenin sürgüsünü açan Abdullah’ın yüzü aynı geceki gibi. Karanlık ve kötü, iyi bir polisin suçlulara karşı&nbsp;takınması gereken surat nasıl olmalıysa öyle. Bu suratla tehlikeye giren ekmeğini kurtarmayı umuyor Abdullah.</p>

  <p>Abdullah içeri girince hemen ayağa fırlayan Zekeriya hazırol duruyor. Abdullah bakmıyor ona. Zekeriya’yla uğraşmak ekmeğini kurtarmaz. Mustafa’nın tepesine dikiliyor.</p>

  <p>&ldquo;Kalksana, ulan!&rdquo;</p>

  <p>Ağır ağır başını kaldıran Mustafa aldırışsız gözlerle bakıyor Abdullah’a. Abdullah’a polisliğinin tehlikede olduğunu kanıtlamak ister gibi. Hiçbir etki yaratmamak, bu sabah Abdullah için bundan kötü bir şey olamaz. Deli olacak. Doruk&nbsp;noktasına ulaşan aşağılık duygusu biçim değiştiriyor, öfkesi ansızın çıkış yolu bulmuş, sıkışmış hava gibi patlayıveriyor. Bir tekme savuruyor Mustafa’ya. Mustafa bir an yerde,&nbsp;bir an polisliğine yeniden güven duyuyor Abdullah, bir an&nbsp;sonra toparlanıyor Mustafa. Aynı, bir önceki aldırışsız durumunda oturuyor.</p>

  <p>&ldquo;Hazırola geçsene, ulan!&rdquo;</p>

  <p>Mustafa başını kaldırıp bakıyor Abdullah’a. Gözlerinde acımaya benzer bir şey yakalıyor Abdullah. Bu hergele Zekâi&nbsp;Bey’in beni süreceğini biliyor. Sürecekler, atacaklar beni.&nbsp;Belki bu hergele bile attırır beni. Forsu vardır bunların. Öğretmenliğe kimbilir kimin torpiliyle kondu? Torpili olmayan kim ne olmuş ki bu olsun? Abdullah’ın beyni devri gittikçe hızlanan bir topaç. Albayın bunları tutuklatmamasından belli. Bir bityeniği var bu işte. Zekâi Bey’in huzursuzluğundan belli. Bir bityeniği var bu işte.</p>

  <p>Az önce nerdeyse ayakları altında çiğneyeceği Mustafa’ya nasıl davranacağını bilemiyor.</p>

  <p>&ldquo;Seni şurda benzetmeyi bilirdim ya, Sıkıyönetim gelir hakkından.&rdquo;</p>

  <p>&ldquo;Sıkıyönetim’e mi gitcez, abi?&rdquo;</p>

  <p>Zekeriya sormuyor, ağlıyor nerdeyse.</p>

  <p>İşte salıvermeyi geciktirdiği biri daha. Zekâi Bey ense kökünde, Abdullah’ın bitmek tükenmek bilmez beceriksizliğini izliyor. Dövülmüş bir köpek gibi tutuklularma yaltaklanacak nerdeyse.</p>

  <p>&ldquo;Yok oğlum, serbestsin sen, hadi, hadi evine, oğlum!&rdquo;</p>

  <p>Nedense sorsun istiyor Mustafa, &ldquo;Biz serbest değil miyiz?&rdquo; diye sorsun. Ama sormuyor aldırışsız, ilgisiz, Abdullah’a acıma-iğrenme karışımı bir bakışla bakıyor. Dövülmüş köpek&nbsp;hırlıyor yeniden.</p>

  <p>&ldquo;Hadi davranın, Sıkıyönetim’e götüreceğim sizi!&rdquo;</p>

  <p>Hüseyin sigarasını söndürdü. Mustafa kalktı. Hazırlar. Abdullah’a yöneltecekleri hiçbir soru yok.</p>

  <p>Abdullah kuduracak. Yüreği, elleri, kafası boşlukta. Bu Mustafa’nın da Hüseyin’in de bir arkalan olduğu muhakkak.&nbsp;Bunlardan bir an önce kurtulmalı. Bunlara gözdağı vermek&nbsp;benim gibi garibanlara mı kaldı? Zekâi Bey bu işi mahsus bana verdi. Başımı yesinler diye. tutuklanmayacak adamı Sıkıyönetim’e götürüp getirmek ne oluyor?</p>

  <p>&ldquo;Abi, serbest miyim, abi?&rdquo;</p>

  <p>Bu duruyor hâlâ? Hepsi birleşmişler bana karşı. Şaşkınlık, öfke, korku çoğalıyor çoğalıyor içinde, Zekeriya’nın suratında patlayan br tokatla boşalıyor.</p>

  <p>&ldquo;Sittirip gitcen mi sen!&rdquo;</p>

  <p>&ldquo;Kurbanın olayım, abi... Abi, bokunu yiyim, abi...&rdquo;</p>

  <p>Üstüne gidildikçe aşağılıklaşan, zorbalığı geçerli kılanlardandı Zekeriya.</p>

  <p>&ldquo;Sana defol dedik.&rdquo;</p>

  <p>Serbest bırakıldığını yeni kavrıyor Zekeriya.</p>

  <p>&ldquo;Öpiyim, abi.&rdquo;</p>

  <p>Şapur şupur öpüyor Abdullah’ın elini. Abdullah az toparlandı. Yitirdiği güvenini kazanması için çok Zekeriyalar gerekli ona.</p>

  <p>&ldquo;Hadi hadi. Buraya düştüğünü görmeyeyim bir daha.&rdquo;</p>

  <p>&ldquo;Abi, biliyorsun ben...&rdquo;</p>

  <p>&ldquo;Bilmez miyim? Kaç yıllık polisiz biz, oğlum.&rdquo;</p>

  <p>Aklı yine Mustafa’da.</p>

  <p>Mustafa’yla Hüseyin kapının yanında, ayakta. Sıkıyönetim’e götürülmeyi bekliyorlar.</p>

  <p>Zekeriya, kimsenin kendisini tutmaya niyeti olmadığını anladıktan sonra, rastlaştığı bütün polisleri saygıyla selamlayarak çıkıyor Emniyet’ten. Bir süre süklüm püklüm yürüyor. Emniyetten uzaklaştıkça dikleşiyor sırtı. Burnu havada&nbsp;şimdi. Kızgın... Bililerine... En çok da karısına. Akşam ona&nbsp;bir gözdağı vermeyi düşünüyor. Atatürk Bulvarı’na varıncaya kadar bu gözdağının biçimi üstünde düşünüyor. Şimdi karısı abla evinde ağlaşıyordur. Ama eve gitmeyecek. Telaşlansın dursun. Eniştemin ekmeğini yiyoruz diye diklenebiliyor mu bundan sonra bakalım? Eniştenin ne mal olduğu ortaya çıktı. Yarından tezi yok benle İskenderun’a. Enişteyi, ablayı defterden siliyor mu, silmiyor mu? Silmezse kendi düşünsün. Zekeriya’nın hayınlarla ilişkisi olamaz. Kebapçının&nbsp;karşısındaki &ldquo;Milli Mücadele Dernegi&rdquo;ne girdi. Ne zamandır uğramıyordu buraya. Mahmut Bey’i aradı. Az sonra gelecekmiş. Koridordaki tahta iskemlelerden birinde oturup Mahmut Ahi’sini beklemeye koyuldu. Ailesindeki koministleri nasıl yakalattığını anlatacak Mahmut Ahi’sine, gelince İskenderun’daki iş için de elini öpecek. İskenderun’da da&nbsp;evelallah gözlerinin yaşlarına bakmayacam, gördüğüm yerde yakalatacam komünistleri!</p>

  <p>Abdullah kapının yanında öyle dikili duran Mustafa’yla Hüseyin’i iteliyor.</p>

  <p>&ldquo;Sallanmasanıza hadin....&rdquo;</p>

  <p>Mustafa ağzını açıp bir şey söyleyecek gibi olup vazgeçiyor. Abdullah’ın dün gece yine de bayağı etkili olmuş olmasına şaşıyor. Şimdi gülünç bir ufak adam sadece.</p>

  <p>Abdullah artık Mustafa’ya boş vermeye kararlı. Cip Emniyet’in önünde hazır. Abdullah arkaya dört kişiyi nasıl sıkıştıracağını düşünüyor. Hüseyin, Mustafa, sarı karı, bir de polis. Kendisi şoförün yanına oturacak. Karıyı sıkıştırır artık deyyuslar. Hüseyin’le Mustafa’yı bileklerinden kelepçeliyor birbirlerine. Cipe binerken zorluk çekiyorlar. Mustafa gözleriyle Oya’yı arıyor. Meraklanıyor. Kızı ne yaptılar ki? Abdullah&nbsp;da aynı anda hatırlıyor Oya’yı. Koşarak dönüyor Emniyet binasına, polisi başlarına dikip.</p>

  <p>Hüseyin az önce Abdullah’ın yanında takındığı ve Mustafa’ya, &ldquo;Adam oluyor bu,&rdquo; dedirten soğukkanlı tavrını terk edecek gibi. Durmadan ayaklarını oynatıyor.</p>

  <p>&ldquo;Tutuklarlar mı dersin?&rdquo;</p>

  <p>&ldquo;Niçin tutuklamasınlar?&rdquo;</p>

  <p>&ldquo;Canım, ortada bir şey yok ki?&rdquo;</p>

  <p>&ldquo;Olması mı gerekir?&rdquo;</p>

  <p>&ldquo;Benim sorgumu bile yapmadılar.&rdquo;</p>

  <p>&ldquo;Gerek görmemişlerdir.&rdquo;</p>

  <p>&ldquo;Dünden beri konuşulmaz oldu senle.&rdquo;</p>

  <p>&ldquo;Ne konuşayım istiyorsun? Suçsuz olduğumuzdan tutuklamazlar mı diyeyim? Sanki hep suçlular tutuklanıyormuş gibi.&rdquo;</p>

  <p>&ldquo;Onu demek istemedim. Ama bizim durumumuz kör kör parmağım gözüne...&rdquo;</p>

  <p>&ldquo;Eh faşizm sonunda senin gibi körlerin de gözünü açar. Başka türlü gerçeği göremezsiniz sizler, işinize gelmez. İlle&nbsp;başınıza bir şey gelmeli. O zamana kadar başına bir şey gelen herkesi, nerdeyse başına gelenden sorumlu tutmaya pek&nbsp;hazırsınızdır.&rdquo;</p>

  <p>&ldquo;Aman iyi ki içeri girdin. Bir eski tüfek tavrı sinmiş ki üstüne...&rdquo;</p>

  <p>&ldquo;İyi ya, sen de tutuklanırsan daha iyi anlaşacağız demektir.&rdquo;</p>

  <p>Susuyor Hüseyin. Mustafa’ya öfkelenemeyecek kadar tedirgin. düşünmeli. Ama düşünmeye başlayınca yazıhanenin üç aylık kira borcuyla zar zor tezgâhladığı paralı bir davayı&nbsp;kaçırmak kuşkusundan öteye geçemiyor. Metin yeni bir ortak arar artık kendisine. Biz de bundan sonra zor ortak buluruz... Yazıhaneye falan paydos etmek gerekecek. Ya 141’den&nbsp;tutuklarlarsa? Sekiz yıl hapsin sıkıntısı yanmış yağ gibi yaktı&nbsp;hassas yemek borusunu. Geğirdi. Azıyordu ülseri.</p>

  <p>Mustafa, Abdullah’ı yanında Oya’yla görünce rahatladı. Rahatlamasına kendi de şaştı. Şunun şurasında Sıkıyönetim’e tutuklanmaya götürülüyoruz, kız serbest bırakılmamış diye üzüleceğime. Oya’nın bilekleri önden kelepçeli. Yüzü sabah güneşinde iyice solgun. Boyu daha uzun göründü şimdi Mustafa’ya. Kumral saçlarını arkadan bağlamış. Gece nasıldı saçları? Nasıl olacak? Böyle olmalı. Sanki Emniyet’te saç tuvaleti değiştirebilirmiş gibi. Lacivert pantolonu buruşmuş. Oya’yı dün gece bayağı istemiş olduğunu hatırladı, utandı. Yine de onunla bir şeyi paylaşmak hoşuna&nbsp;gidiyor şimdi. Mutluluk saçma sapan durumlarda mümkün.&nbsp;Şimdi kafasında ne karısı, ne de kızı. Kimsesi yok sanki.&nbsp;Oya’yla birlikte başlayan bu saçma bela, bu anlamsız serüven nerdeyse sevindirici oluyor. Özgürlük buymuş gibi. tutuklanma&nbsp;ya değil, gönül macerasına gidiliyormuş gibi. Mustafa saçmaladığının farkında. Ama hafif, kuş gibi içi. Uzun&nbsp;bir kafes yaşamından sonra ormana salınmış bir kuş gibi. Ne&nbsp;ağırlık, ne karamsarlık! Özlüyormuşum demek böyle bir şeyi. Neyi? Sevgi, hafiflik, aşk, saçmalık. Ne bileyim işte, gündelik şeyleri. Böyle bu.</p>

  <p>Oya, Mustafa’yla Hüseyin’i başıyla selamlıyor. Göz göze gelinmiyor. Abdullah bir an düşünüp onu cipte öne, şoförün&nbsp;yanına oturtuyor. Kendi de arkaya, polisin yanına sıkışıyor.&nbsp;Hemen yola koyuluyor cip.</p>

  <p>Önde oturan Oya dalgın. Boş gözlerle bakıyor çevreye. Yol boyunca dikilmiş palmiyelere takılıyor gözleri. Palmiye ağaçlarım çok sever. Belki bir süre bu ağaçları, hiçbir ağacı görmeyecek. Burulmadan düşünüyor bunu. Daha özenli,&nbsp;dikkatli bakmaya çaba gösteriyor palmiyelere. Adana, buraya geldiğinden beri ilk kez güzel görünüyor gözüne. Öğrenilesi bir şey doğayı sevmek. Hayatın kendisine bu fırsatı verdiğini düşünüyor. Küçük acılarla mutlulaşan, zenginleşen,&nbsp;bilinçlenen bir hayat bizimki aslında. Köprüden geçiyor cip.&nbsp;Köprünün dibindeki düzlükte, yorganları, tencereleri, tavaları, bebeleri, bohçalarıyla bekleşenleri şöylece bir görüyor.&nbsp;Çukurova pamuğunu toplayıp ücretlerini alan ırgatlar gece&nbsp;gündüz bekleşiyorlar köprünün çevresinde. Kamyon, araba&nbsp;ne bulurlarsa köylerine dönecekler. Oya ilk kez görüyor onları. Bir manzaranın parçası gibi.</p>

  <p>Arkaya dönüp Hüseyin’e bakıyor. Ona bir şeyler soracak. Ama Hüseyin, Oya’dan kaçırıyor gözlerini. Niye takınıyor ki&nbsp;bu tavrı? Benimle ilişkisi olmadığını göstermek için mi? Peki&nbsp;ama kime? Abdullah’a, şoföre ya da şu polise mi? Sanki tutuklayıp tutuklamamak için bunlara soracaklar. &ldquo;Ben bu kadını tanımıyorum. İsterseniz bizi buraya getiren şoföre, polise, Abdullah’a sorun mu diyecek Sıkıyönetim’de?&rdquo; Gülesi geliyor Oya’nın. Gülünç gözükse de böylesi durumların olduğu muhakkak. Kore’de komünistlere karşı savaştığını söyleyip mahkemeden medet umanlar olduğu gibi. Pırıl pırıl nice&nbsp;tavrın arasına sıkışmış gülünç noktalar. Hüseyin’in katılmasıyla bir çizgiye bütünlenemeyecek noktalar.</p>

  <p>Seyhan Nehri sabah güneşiyle pırıl pırıl. Hüseyin’e belki de haksızlık ediyor. Henüz vermedi Hüseyin sınavını. Hiçbirimiz vermedik. Ama yine de, şu kısacık paylaşma ânını da&nbsp;önemsemek gerek. Bir bakış, gülümseyiş, paylaşma çok şeydir şu an. Oya, bunun Hüseyin’le olmayacağını seziyor. Hüseyin’i tanıdığına pişman. Sabahla yıkanan içinde geceden&nbsp;artakalan karanlık kıpırdanıyor yine. Hüseyin’in dostluğuna güvenmenin hata olduğunu düşünüyor. Çeneye geldi mi&nbsp;bunlardan hızlısı yoktur. Sıkıya gelince işi tanımazdan gelmeye kadar vardırırlar. Oysa sorumluluk duymalı bana karşı. Başımın dertte olduğunu, izlendiğimi bile bile geceyi düzenleyen o değil mi? Yok, Hüseyin’i suçlamanın rahatlatıcı&nbsp;bir yönü olmamalı. Ben de onu suçlayarak, başıma iş açtığını düşünerek başka bir kaçış içindeyim.</p>

  <p>Bir uçak geçiyor tepelerinden. Hüzün bir uçak uçuşuyla kesiyor düşüncelerini. Haftaya bitecekti sürgün. Ankara’ya&nbsp;dönecektim. Uçakla belki. Gözleri yaşlı. Ağlıyor mu? Yorgun mu yalnızca? Neyse. Belki Hüseyin de buna yakın düşüncelerle basan hüznünü belli etmemek için bakmadı bana.&nbsp;Toparlanmak. Hüseyin’le falan uğraşmayı bırakmalı. Ama&nbsp;sinirleri boşandı boşanacak. Nerde cıvıtıcı düşünce varsa geliyor aklına.</p>

  <p>Çarşamba ziyaretçileri. Beş-on dakikalık görüşler. Hayvan kafesine benzeyen parmaklıklardan karşı parmaklığın ardındaki yakına bağırarak konuşmaya çabalayış. Parmaklıkları,&nbsp;iki yanındaki üniformaları, silahları yok saymaya, aşmaya&nbsp;çalışan sevgi. Görüş gününün ardından daha ağırlaşan kapı&nbsp;demirleri. Sevgili görüşçülerin peşine takılıp giden yürekler,&nbsp;düşünceler. İçleri, yürekleri özgürlüğe kavuşmuş, vücutları,&nbsp;sadece onları hapsedebilen kapı demirleri.</p>

  <p>Şimdi bütün bunları yeniden mi? Niçin olmasın? Niceleri bunları yaşamakta ve sürdürmekte olduğuna göre. Ama yine de isyan ediyor için için. Yani böyle aptalca... Bırak kızım. Ortada akıllılık aptallık konusu yok. Zulüm var. Akıllı ve ne yaptığını bilen zulüm. O kadar. Yapılmışı, yapılabileceği engellemeyi amaçlayan zulüm var. Zulmün budala kurbanlara ihtiyacı vardır her zaman. Günlerine boşuna mı vahşetle başlarlardı eski krallar? Aslanlarının önüne&nbsp;boşuna mı atarlardı köleleri? Kurbanlarla beslenen bir sürekliliktir zulüm. Edebiyat yapıyorum yine. İçine edebiyat&nbsp;karışınca bayağı dertler şıklık kazanır sanıyorum. Akıl yok&nbsp;bunlarda. İstesem kapıyı açıp atıveririm kendimi. Ama nereye? Ah bizler? Gide gide teslim olmaya, polis karakoluna&nbsp;gitmeyi biliriz. Ne kaçmayı, ne kovalamayı beceremeden...&nbsp;Benim yerime Gülay olsaydı şimdi. Hiç durmaz kaçardı bu&nbsp;cipten. Kaçacak, gidecek bir yer bulur, yaratırdı. Sonunda&nbsp;yakalanmak, vurulmak pahasına da olsa. Kurallarına tam&nbsp;uyulmadan oynanan her oyun gibi, benim durumum da gülünç ve tatsız. Bir ucundan çamura bulaşmış aile çocuğu gibi. Çamurlu havada hem top oyna, hem de cicilerin kirlenmesin. Yok kızım. Aile kızları gibi uslu uslu evinde oturaydın o zaman.</p>

  <p>Bir fabrikanın önünden geçiyorlar. Fabrikanın önünde duran tıknaz bir adamın işçilere bağırdığı duyuluyor. &ldquo;Sıraya girsenize!&rdquo; Muzaffer Bey bu. Oya Muzaffer Bey’i tanımıyor. Gülüyor adamın işgüzarlığına. Adamın en azından fabrika yöneticilerinden biri olduğu belli. İşçilerin fabrikaya girerken sıraya girmelerini istemesi yine de anlamsız. Sıraya girmenin ya da girmemenin fabrikadaki randımanla hiçbir ilgisi olamaz. Asker kafalı biri, diyor Oya. Tutukevindeki&nbsp;binbaşıyı hatırlıyor. Binbaşının da sıraya özel bir tutkunluğu&nbsp;vardı. Her teftişte sıra konusu üstünde dururdu.</p>

  <p>&ldquo;Kıdemli, söyle bakalım, hangi sıraya göre karavanadan yemek alıyorsunuz?&rdquo;</p>

  <p>Siyasi tutukluları yönetmenin başlıca anahtarı sıra meselesiymiş gibi. Siyasi tutuklular koğuşun ortasındaki uzun yemek masasında değişmez bir sıraya göre otururlarsa komünistleri daha az komünist, anarşistleri daha düzen taraflısı yapacakmış gibi.</p>

  <p>&ldquo;Kıdemli, söyle bakayım, yatak sırası nasıl?&rdquo;</p>

  <p>Bu sorulara geçiştirici karşılıklar alan binbaşı tatmin olurdu.</p>

  <p>&ldquo;Yoklama sırasına göre yiyoruz.&rdquo;</p>

  <p>&ldquo;Boy sırasına göre yatıyoruz.&rdquo;</p>

  <p>Binbaşı asayişi sağlamış bir tavırla kabullenirdi bu karşılıkları.</p>

  <p>&ldquo;Kıdemli, hamam sırası nasıl?&rdquo;</p>

  <p>&ldquo;Yatak sırasına göre altışar altışar...&rdquo;</p>

  <p>Oysa ne hamam yanardı doğru dürüst, ne de hamam sırası vardı. Yine de hamama tomsonlu iki er arasında gidilirken rasgele bir sıraya girilir, binbaşı da, temizlik meselesinin özü&nbsp;olan sıra durumundan mennun, bakardı. Binbaşı hamam seferlerini denetlemekten üşenmezdi hiç. Hamama giden kızların biraz uzağından yönetirdi hamam harekâtını.</p>

  <p>&ldquo;Hamama marş!&rdquo;</p>

  <p>Hamam bölüğünün iki yanındaki tomsonlu erlere bağırırdı.</p>

  <p>&ldquo;Silahlar vücut hizasına...&rdquo;</p>

  <p>Ellerinde naylon torbalar, keseler, havlular, ayaklarında tokyolarla hamama giden tutuklu kızlara doğru&nbsp;tomsonlarını doğrultarak yürüyen erlerin ne düşündüklerini merak&nbsp;ederdi Oya.</p>

  <p>İşte bu hamam seferlerinde kaçıyordu Gülay az daha. Sırayı teftiş eden binbaşı tüfeğini kendi gösterdiği biçimde tutamayan ere öfkelenmiş, onu tartaklıyordu. Öteki erse binbaşının kendisine bakmayacağı düşüncesiyle kolunu dinlendirmek için silahını indirivermişti. İşte tam o anda bir yay gibi fırladı Gülay.</p>

  <p>Ne binbaşı, ne de dalga geçen er fark etmişlerdi durumu. Ama az sonra geri getirdiler Gülay’ı. Kapıdan ellerini kollarım sallaya sallaya çıkıyormuş tam. Rastladıkları rahat rahat&nbsp;çıkış kapısına giden kadını birinin yakını sanmış olacaklar.&nbsp;Ama tam çıkarken albayın cipi giriyormuş içeri. Gülay’ı hemen tanımış albay. Ağır ağır cipin yanından geçen Gülay’ı&nbsp;kolundan yakalayıvermiş.</p>

  <p>&ldquo;Cipte albayın olduğunu hileydim koşardım.&rdquo;</p>

  <p>&ldquo;Vururlardı arkandan.&rdquo;</p>

  <p>&ldquo;Olsun. Vuramazlardı belki. Onlar tüfeğe davranana kadar...&rdquo;</p>

  <p>Serüvene inanmak, serüvenine inanmak. Gülay böyle tanımlanabilir. Başka kim, o kadar silahlı nöbetçinin dolaştığı bahçede kaçmaya kalkışır? Albaya rastlamasaydı, kaçabilecek miydi gerçekten?</p>

  <p>Gülay’ı iki asker zor zaptederek koğuşa geri getirdiklerinde, eleştirilmişti. &ldquo;Deli bu kadın!&rdquo;</p>

  <p>&ldquo;Belki, ama kaçıyordu az daha.&rdquo;</p>

  <p>&ldquo;Kaçamaz. Kaçmak gerekince, kaçmak mümkün olunca kaçılır, böyle rasgele değil.&rdquo;</p>

  <p>&ldquo;Maceracılık bu.&rdquo;</p>

  <p>&ldquo;Kaçanlar hep vuruldular, öldürüldüler...&rdquo;</p>

  <p>&ldquo;Vurulmayabilir... Kurtuluş saati gelir belki...&rdquo; demişti Oya.</p>

  <p>&ldquo;Sen ondan farklı değilsin,&rdquo; demişti Feza.</p>

  <p>&ldquo;Hayalcisiniz. Birinin elinde dinamit, ötekinin kalem, sonuç aynı. Saatler ayarlı ve kurallı makinelerdir... Akşam zamanı şafağı vuran saat sadece yanlıştır. Sen aslında yanlış çalışan saate inanmak istesen de batan günle doğan günün sırasını tersine çeviremezsin.&rdquo;</p>

  <p>&ldquo;Hata yapıldı evet...&rdquo;</p>

  <p>&ldquo;Yapıldı, yapıldı ki hurdayız.&rdquo;</p>

  <p>&ldquo;Demek aşağı yukarı hepimizin saati bozuk.&rdquo;</p>

  <p>&ldquo;Çünkü aslında şafak vakti değil...&rdquo; demişti Feza...</p>

  <p>Muzaffer Bey’in tıknaz görünümü arkada kaldı çoktan. Nöbetçi kulübelerinin orda durdular. Abdullah dışarı fırladı. Sıkıyönetimin girişinde kayboldu.</p>

  <p>Mustafa gözlerini Oya’nın ensesinden ayıramıyor. Arkaya topladığı saçlarını sıkan bağdan taşmış ufak, sarı saç kıvrımlarını seyrediyor. Bu enseyi öpmek istiyor şimdi. Yakında yeniden yitireceği özgürlüğü buna kullanmak. Oya’ya bir şeyler söylemek. Ne diyecek? &ldquo;Size bu gecede ansızın&nbsp;tutuldum,&rdquo; mu? Kadın gülemez bile böyle bir saçmalığa.&nbsp;Ayrıca bayağı bir yalan olur bu. Tutulmadım ki ben. İstedim. Öyle. Birikmiş, adlandırılmamış özlemlerim somutlaşır gibi oldu. Beceremiyor böylesi düşünceleri tanımlamayı. Deneyi yok.</p>

  <p>Oya’yla karşılaşır mı bir daha? Tutuklanırsak mahkemede. Seviniyor Mustafa. Mahkemede selamlaşır, gülümseriz. Saçma bir tutukluluğu paylaşmak. Söylenmemiş, söylenmemesi çok daha iyi cümlelerden iyi bir şey. Arkasına yaslandı. Mutlu gibi.</p>

  <p>&ldquo;Hadi inin!&rdquo;</p>

  <p>Ne zaman dönüvermişti Abdullah? Yılgın, yıkılmış, ufalmış bir suratla karşılarında. Şimdi bunlara serbestsiniz, diyecek. Ufaklığını, hiçliğini noktalayacak bu cümle. Hepsine, herkese düşman Abdullah. Herkesin her şeyle birlik olarak&nbsp;kendisini aldattığını düşünüyor. Zekâi Bey, bu kara&nbsp;öğretmen, bu avukat, bu erkek kılıklı karı hep birlik olmuşlar onu&nbsp;ezmek, hiçe saymak için. Onu yakacaklar, bin bir zorlukla elde ettiği sivil polislikten atacaklar. Maraş sıcağında tonlarla&nbsp;zifte bulayıp silindirle geçecekler üstünden.</p>

  <p>&ldquo;İnsenize!&rdquo;</p>

  <p>Çoktan inmişler oysa. Şoför şaşkın şaşkın sırıtıyor. Şoför de onlarla birlik.</p>

  <p>Mustafa, Oya, Hüseyin sessiz bekliyorlar. Abdullah’ın suratına bakmıyorlar bile, onun kuşkularını sezmiyorlar. Sıkıyönetim’in kendilerini teslim almasını beklediğini düşünüyorlar. Oya’nın aklı geride.</p>

  <p>&ldquo;Oteldeki eşyalarımı nasıl aldırtacağım? Bir şey yapılır, bir çaresi bulunur elbet. Tutuklandığım duyulur nasıl oka. Onlar da eşyalarımı emanete kaldırırlar, biri gelip teslim alana&nbsp;dek. Ya otel hesabım? Şimdi otele haber veremeyince işlerse hesabım?&rdquo; Oya, tutuklanırsa neler kaybedebileceğini düşünmüyor da artakalan bir-iki ufak tefeğin, otel borcunun&nbsp;falan hesabını yapıyor. İleriyi düşünmekten korkmak, kaçmak biraz bu.</p>

  <p>Mustafa bakmadan edemiyor Oya’ya. Şimdi karısını, kızını düşünmeli. Artık öğretmenliğe tam paydos. O zaman ne olacak? Onu düşünmeli. Sorumlulukları. Burda yabancı bir&nbsp;kadının ense saçlarına dalacak yerde. Karısına bir mektup&nbsp;yazmalı. Şimdiden tasarlamak bu mektubu. Ama nereye yazmalı? Karısının Urfa’da olup olmadığını öğrenemedi ki. Hüseyin’den rica etse, o öğrense. Hüseyin’in de olayın içinde olduğunu unutuyor. Hep Oya’yla ikisi arasında paylaşılan bir&nbsp;belaymış gibi düşünmek istiyor olanı. Öğretmenler Derneği&nbsp;maaş verir mi karıma? Bana kim bakacak içerde? Ucuz boncuk kolyeler gibi dağıldı mı yaşantım, kavgam, kavgamız?&nbsp;Başı ağrıyor. Kara gözleri yaşarıyor sancıdan.</p>

  <p>Kara, kapkara bir hüzünle bakan gözler kalacak sonra Oya’nın aklında.</p>

  <p>Hüseyin’se duygularla, geçmiş gelecek hesaplarıyla uğraşmıyor. Ne olduğunu, ne olmakta olduğunu kestirmeye çalışıyor. Abdullah’ı, Mustafa’yı, Oya’yı gözlüyor. Onların&nbsp;tavırlarından bir sonuç çıkarmak için. Oya da, Mustafa da&nbsp;sapsarı. Bunun uykusuzluk ve yorgunluk mu, yoksa korku&nbsp;belirtisi mi olduğunu kestiremiyor. Korkmamaları daha iyi,&nbsp;tutuklanmayacaklarını çıkaracak Hüseyin bundan, umutlanacak. Korkmadıkları sonucuna varıyor. Yine de korkmadıkları için kızıyor onlara. Korkmamak bir marifet sanki.&nbsp;Aptallık! Bu Mustafa zaten sorumsuz biri. Karısını, kızını&nbsp;bir kez sormadı bütün gece. Aklı Oya’da. Devrimcilik numarasıyla onu tavlayacak. Devrimcilik! Başka bir numara&nbsp;da kalmadı ya ona. Bundan sonra ne yapabilir? Öğretmenlik bitti. İşçilik mi yapacak? O daha zor. Adana fabrikaları&nbsp;devletten beter. Böyle mimlenmişleri hiçbir fabrika almaz.&nbsp;Ne yapacak? Karıyı, çoluğu çocuğu perişan edip ona buna&nbsp;yük olacak. Üstelik, kimseleri beğenmeyip başarı kazanmış&nbsp;kim varsa kötüleyecek, aşağılayacak. Bu geceki zehir zemberekliği sadece bir başlangıç. Abdullah’ın Sıkıyönetim’den&nbsp;eli boş döndüğü duygusu güçleniyor Hüseyin’de. Bu işten&nbsp;bir şey çıkmayacağını kavramaya başlıyor. Burdan da paçayı kurtardık mı, her işimi yoluna koymayı bilirim ben. Mustafa da bunu biliyor, bana bozulması bundan. Sosyalistlikse biz de sosyalistiz. Ama kendisini kurtarmayan kimi kurtaracak? İşte Adana’ya gelmesiyle Ali’nin, hepimizin başına&nbsp;bela açtı sadece.</p>

  <p>Şu Birlik Partisi işini kurcalamak. Yazıhaneye yararlı olacak. Adana düzlüğünün tüm Aleviler’ini yazıhane kuyruğunda görmeye başladı. Bu işin sonunda milletvekilliği bile var. Neden olmasın? Bak o zaman nasıl çalışırım? Kavgayı Mustafa o zaman görsün.</p>

  <p>&ldquo;Serbestsiniz!&rdquo;</p>

  <p>Bu kendisine çok zor gelen cümleyi söyleyip rahatlayan</p>

  <p>Abdullah kelepçeleri çözdü, karşılık beklemeden bindi cipe. Her şey bir anda bitti.</p>

  <p>Üçü, bir sûre, ağaçlı yolun başında kalakaldılar. Sonra, yan yana, ama apayrı kişiler gibi yürüdüler.</p>

  <p>Oya’nın bacakları dizkapaklarından kırılı kırılıveriyor. Serbest kaldığını öğrenmek ipleri gevşemiş bir kuklaya döndürdü onu. Rahatladı mı? Rahatlamış görünmekten utanıyor nedense. İlk uçakla Ankara’ya dönerim. Sürgünüm haftaya bitiyor. Sonra? Denize giderim. Herhangi bir deniz kıyısına. Alanya’dan Ege’nin en güzel kıvrımlarına kadar nice&nbsp;manzara bir film şeridi gibi gözleri önünden akıyor. Mavi.&nbsp;Genişlik. Deniz. Kayalar. Orman. Peki kocası? Peki ev? Peki&nbsp;çocuğu? Peki daha bir yığın sorumluluk? Aslında şimdi ne&nbsp;mavi, ne özgürlük, ne orman var. Yakınlaşan sorumluluklar&nbsp;var. Dönünce yepyeni bir yaşama başlamak. Boşanmak. Boşanmak bir başlangıçmış gibi. Çocuğum peki, ona sağlamak&nbsp;zorunda olduğum düzen? Hiçbir şey yeniden başlamıyor benim için. Darmadağın olmuş bir ev içini yeniden düzenlemek. Beni bekleyen bu.</p>

  <p>Bunları düşünmek, başlamak ya da sürdürmek için daha çok erken. Sadece, aralarından güneşi sızdıran ağaçlı yolda yürümeyi deniyor, çevresine bakarak. Hüseyin kaldırıma çıkmış. Onu o kadar kızdırıcı bulmuyor şimdi. Palavracı,&nbsp;güvenilmez biri, evet. Ama benim çoğu dostum başka türlü mü? Üstelik bunun onlar kadar şansı da olmamış. Ne iyi&nbsp;okullar, ne yabancı dil, ne güzel kızlar, ne güzel sanatlar. Nice özlem birikmiştir içinde. Özentili bir taşralı, zar zor edindiği avukatlık mesleği tek umudu. Tek umuduna sarılmak&nbsp;istiyor. Ben neye sarılacağım? Bir düzene mi? Özü kaçmak&nbsp;olan bir değişime mi?</p>

  <p>Mustafa’nın başı yerde. Mustafa’yı dün geceki kadar ilginç bulmuyor. Ne gelebilir Mustafa’dan? Az çok biliyor bunu.</p>

  <p>Batmamak için bir cankurtaran arıyor o da. Kurtuluş bambaşka, çok daha yüce bir şey. Bunun için ikimiz de fazlaca can derdindeyiz. Can derdindeyiz evet. Şu ya da bu biçimde.&nbsp;Serbest bırakılmak yeterince rahatlatıcı değil.</p>

  <p>Nasıl kahveye girmiş olduğunu hatırlamıyor Ali. İskemlesini sarsıyor biri.</p>

  <p>&ldquo;Burası otel değil, ahbap.&rdquo;</p>

  <p>Toparlanmaya çabalıyor. Kahvecinin pek dost sayılmayacak bakışları yine de iyi geliyor ona. Abdullah’ın suratı olmasın da kimin olursa olsun.</p>

  <p>&ldquo;Acı bir kahve yap bana.&rdquo;</p>

  <p>Şimdi acıma var garsonun yüzünde. Ali’nin kapanmış, şişmiş sol gözünü yeni görüyor.</p>

  <p>&ldquo;Abi, paralamışlar seni!&rdquo;</p>

  <p>&ldquo;Boş ver,&rdquo; anlamında sallıyor elini Ali. Kahveci de durmuyor üstünde. Adam dövmek, adam dövülmesi, kavga, vurmak, vurulmak böyle olayları doğal karşılamaya alışık.</p>

  <p>Ali, bir kahve içimi süresince gününü düzenlemeye çalışıyor. Şimdi eve gitse, yatağa yığılıp kalacak. Evinin, karısının koruyucu çevresi son direncini alıp götürecek. Rahatı görünce vücudu, hastalanacak belki. Oysa fabrikaya gitmeli. Muzaffer Bey rapor ister. Rapor nasıl alınır? Hastaneye girip ne diyecek? Emniyet’te dövüldüğünü mü? Hastanelerin içini dışını biliyor. Bunların hepsi birlik. Emniyet’e niçin düştün diye sorarlar, araştırırlar. Komünistlikten dayak yemiş lafı Muzaffer Bey’in kulağına uçuverir. Hiç dinlemez&nbsp;atar Muzaffer Bey mimli adamı.</p>

  <p>Doğru fabrikaya gitse, böyle nasıl çalışacak, üstelik yine anlaşılacak durumu. Aslında bütün bunlar boş. Mahalleli haberi çoktan yaymıştır. Ali’yi götürdüler, evi basıldı, gizli toplantı yapıyormuş diye. Gitmemek daha kötü. Bu kez işten atmak için, işe gitmediğini bahane ederler. En iyisi gitmek. Suç&nbsp;benden gider. Gidip serbest bırakıldığımı, suçsuzluğumu kanıtlarım. Ama biliyor ki dövülmüş, tek gözü kapanmış, falakaya çekilmiş bir adam suçludur onların gözünde. Biliyor bunu.</p>

  <p>&ldquo;Ben burda ayrılıyorum. Hadi, hoşça kalın.&rdquo;</p>

  <p>Oya ses etmiyor. Mustafa ise şaşmıyor Hüseyin’in ayrılı-vermesine. Değil akrabalığa, hiçbir şeye sığmayacak bir davranış bu, hele Maraşlılık’a. Yine de durmuyor bunun üstünde. Hüseyin’in ayrılmasından mennun. Hüseyin de istenmediği için onları bıraktığı havasında. İlerde duran bir dolmuşa koşuveriyor.</p>

  <p>Oya sıkkın. Mustafa’yla yalnız kalmaktan memnun değil. Zekâi Bey’in pis bakışlarını hatırlıyor. Sigaradan kararmış&nbsp;dişleri arasından tükürük saçarak ‘orospu’ deyişini. Bu gecenin şafağında, Mustafa’yla yalnız kalıvermek. Zekâi Bey’in&nbsp;sövgülerini doğruluyor sanki. Bu adamla arasında bir şey olmadığını kanıtlaması gerekiyormuş gibi.</p>

  <p>&ldquo;Yürüyecek misiniz?&rdquo;</p>

  <p>&ldquo;Bilmem, belki.&rdquo;</p>

  <p>Mustafa, Oya'nın kafasından geçenleri seziyor. Haklı buluyor onu. Oya konusunda düşünmüş olduklarından utanıyor. Oya da bunları sezmişse, şimdi tedirgin olmakta haklı. Böyle ayrılmak kötü olacak.</p>

  <p>&ldquo;Ben otobüs durağına gideceğim.&rdquo;</p>

  <p>&ldquo;Evet... Urfa’ya gideceğim. Karımla kızım...&rdquo;</p>

  <p>Oya'nın gönlüne su serpmek için karısından kızından söz ettiğini düşününce artıyor sıkıntısı.</p>

  <p>&ldquo;Karınız var demek.&rdquo;</p>

  <p>Alay mı ediyor, diye bakıyor Oya'nın yüzüne. Yüzünün gerginliği azalmış.</p>

  <p>Demek karısından söz açmak yararlı oldu.</p>

  <p>&ldquo;Çıktığınızdan haberi var mı?&rdquo;</p>

  <p>&ldquo;Bilmiyorum. Haber vermedim.&rdquo;</p>

  <p>&ldquo;Sevinir şimdi.&rdquo;</p>

  <p>Mustafa, Oya’yı rahatlatmak için açtığı konuya kaptırıyor kendini. Gerçekten sevinir mi karım? Belki kin duyuyor bana. Çocuğu alıp İstanbul’a gitmişse? Karımın beni artık sevmediğini nerden çıkarıyorum? Yoksa asıl istemeyen ben miyim?&nbsp;Aslında karısıyla çocuğunun Urfa’da kendini beklediğinden&nbsp;emin. Urfa’da ya da İstanbul’da, ama mutlaka beklediğinden.</p>

  <p>&ldquo;Urfa’da olup olmadığından emin değilim.&rdquo;</p>

  <p>Niye açılıyor Oya’ya?</p>

  <p>&ldquo;Ordadır.&rdquo;</p>

  <p>Mustafa’nın sorununa eğilmek iyi geliyor Oya’ya.</p>

  <p>&ldquo;Size ne bunlardan?&rdquo;</p>

  <p>&ldquo;Evet, bana ne?&rdquo;</p>

  <p>Hem kendisine, hem Mustafa’ya kızıyor. Bir an önce ayrılmaları iyi olacak. Mustafa düşüncesini sezmiş gibi, duruveriyor sokağın ortasında.</p>

  <p>&ldquo;Özür dilerim. Saçmaladım. Aslında yorgunuz, yorgunluk. Yani... zor şimdi.&rdquo;</p>

  <p>&ldquo;Evet, zor şimdi.&rdquo;</p>

  <p>Üstünde anlaşabilecekleri tek sözcük bu.</p>

  <p>Şimdi Mustafa için Urfa’ya gitmek zor. Karısını bulmak ve bulamamak korkusu zor. Yarını, hatta bugünü düşünmek, hayatının sonrasını tasarlamak zor. Yeniden öğretmenlik yapmak, öğretmenlik yapamamak zor. Daha doğru, daha&nbsp;iyi yapmalı artık her şeyi ve en zoru da bu. Çektikleri, çekilenler boşa çekilmemiş olmalı, boş acılara, budalalıklara indirgenmemeli. Bunun gerçekten böyle olması, yeni ve güçlü&nbsp;başlangıçlar zor. Zora katlanmak, doğrusu zoru sevmek, benimsemek gerekiyor. Yeniden tutuklanmaktan niçin korkmamış olduğunu anlıyor. Bütün bu zorların içinde en kolayıydı tutuklanmak. Seçmeyi ve davranmayı erteleyen, elinde&nbsp;olmayan bir sorumsuzluk.</p>

  <p>Gözler yine hüzünlü. Gözleri kahverengiymiş diyor Oya. Ne olursa olsun, bu gözler yaralarını deşiyor. El sıkışıp ayrılıyorlar. Başka laf etmemeyi akıllıca bularak. Aslında yolları bir. Mustafa adımlarını açarak uzaklaşıyor. Önüne bakıyor artık. Midesinde feci bir eziklikle. Sığır Pazarı’nın girişindeki seyyar köftecilerden buram buram dağılan kokuya yaklaşıyor.</p>

  <p>&ldquo;Büyük ekmeğin içine... İki porsiyon dolduruver. Bolca da biber. Soğan. Turp.&rdquo;</p>

  <p>Köfteci işini bilen ellerle taze ekmeği yanlamasına yardı. İnce ince kıyılmış soğan, maydanoz, turp doldurdu içine.&nbsp;Köfteleri koyduktan sonra kırmızı biber ekiyor bol bol. Sabırsızlanıyor Mustafa. Çok aç şu an. Ekmeği alır almaz büyük bir iştahla ısırıyor. Doydukça kafasının, duygularının&nbsp;daha sağlıklı olacağı inancında. Sanki kafasını, duygularını,&nbsp;her şeyi karmaşıklaştıran açlık. Oya’yı unutmuş gibi. Şimdi, kel kafalı oğlan çocuklarının koşuşarak tozuttukları bayram yerinde her şey son derece basit görünüyor Mustafa’ya.</p>

  <p>Köprüden karşıya geçer geçmez, terminalde ilk bulacağı otobüsle Urfa’ya gidecek. Karısı evde değilse, bir bilen vardır nerede olduğunu. İstanbul’a gitmişse ev sahibi bilir ya da&nbsp;komşular. Belki de, niçin belki olsun, Güler evdedir. Gazetede tahliye haberini okumuş bekliyor. Yıkanmıştır. Bebeği&nbsp;de mis gibi yatırmıştır yatağına. Mustafa gelince biberli, domatesli pilav yapacak güveçte. Bol salata, peynir ve rakı. Konuşulmayacak fazla. Hiç gidilmemiş gibi. Güler’in kafasına&nbsp;tomsonların dayandığı şafaktan söz etmemek en iyisi.</p>

  <p>Gelecek şafakları konuşuruz. Her şeyin düzeleceğini anlatırım ona. Bir özel okulda öğretmenlik bulabilirim...</p>

  <p>Adımları hızlanıyor. Düşünceleri de. Bir ileri, bir geri sıçrayarak. Yeniden ağırlaşıyor adımları. Tahliye olduğu gün arkadaşlarını hatırlıyor. Sözleri, bakışları, ayrılık cümlelerini. Marş söylemişlerdi birlikte. Biri, &ldquo;Unutma bizi,&rdquo; demişti. Hangisi? Hepsi, şöyle ya da böyle, bunu söylemişlerdi, bakışları, davranışlarıyla. &ldquo;Biz&rdquo; sözcüğünün üstüne basa basa.</p>

  <p>Nöbet değişimlerinde, sayımlarda kışlanın taş duvarlarında yankılanan, binlerle, onbinlerle çarpılan postal seslerini unutma. Mahkeme dönüşlerini, tahliyesi reddedilenlerin içlerine gömüverdikleri umutları, işkenceden gelenlerin bir de kendi kendilerine sürdürdükleri işkenceyi, ezilmiş, horlanmış kişiliklerin toparlanmak, eskisinden sağlam olmak için çektikleri sessiz doğum sancılarını, uzun gecelerdeki sohbetleri, bir bardak çaya, kahveye duyulan sevinci, mektup dağıtımında çarpan yürekleri, mektupsuzların&nbsp;dış dünyaya duydukları kırgınlığı, alışmamak, unutmamak,&nbsp;sinmemek, tükenmemek çabalarını, dostlarla paylaşılan acıları unutma. Her şeyi yeniden düşünmek, sevmek, inancını&nbsp;bilemek duygusunun verdiği mutluluğu, temiz, yararlı, bekletilmiş kini unutma... Bütün bunları, daha nice şeyleri unutacak mısın? Bir soru ve bir umut. Bir inanç ve kuşku. Hepsi vardı davranışlarında.</p>

  <p>Koğuş arkadaşları bayram yerinin ucuz boyalarla bayağı bir orospu suratına benzemiş çadırlarından fırlayıp diziliyor&nbsp;karşısında. Tahliye günündeki gibi.</p>

  <p>Şimdilik sınavını başarılı vermiş sayılmazsın Mustafa.</p>

  <p>Mustafa köfteli ekmeğini bitiremedi. Yorgun. Dostlar aslında böyle aceleci ve kavrayışsız değiller. Beklerler. Yeni sınavları. Sınav çok.</p>

  <p>Gece boyunca gözü uyku tutmayan Ziynet, Zekeriya’sının tutuklanmayıp ortalıkta dolaştığını mahalle çocuklarından duyunca rahatladı. Geçenlerde bakkaldan aldığı mika aynaya baka baka yüzünü inceledi. Kaşlarını aldı. Boyanmadı. Zekeriya boyanmasına kızıyor. Saçlarının biçimini dört kez değiştirdi. Gülşah’a yardım etmedi ev&nbsp;işlerinde. Oysa Gülşah, Ziynet’ten Zekeriya’nın koyverildiğini duyunca, önce Ali’yi bekledi, ondan ses çıkmayınca&nbsp;da kötü şeyler geldi aklına. Bizleri ele geçirdiler mi yorarlar. Babasından ya da dayısından aklında yarım yamalak&nbsp;kalan bir cümle, şimdi düşünüyor üstünde. Ali’yi tutukladıkları düşüncesi alışık olduğu bel, baş ağrıları gibi yerleşiyor. Ziynet’in tek kişilik bencil sevincine bile bozulmayacak kadar dertleniyor. Ama Gülşah'ın, üzüntüsünü yaymak, sürdürmek lüksü, alışkanlığı yok. Hemen işe veriyor&nbsp;kendini. Yaygıları kapının önüne çıkardı, taşları arap sabunuyla bir güzel yıkadı. Kaç gündür biriktirdiği çamaşırları kaynattı. Ali’nin uzun iç donuyla kaim pamuktan fanilasını da. Belki gerekir düşüncesiyle, durumlarda gereğini&nbsp;yapmaya alışmış, sızlanmayan kadınlar gibi. Sakız gibi oldu çamaşırlar. Üç su yıkadı, kaynattı, duruladı iyice. Sıkarken kollarının ağrısını bile sezmedi. Gaz tüpünün üstünde çamaşır kaynattığı gaz tenekesini gık demeden tam üç&nbsp;kez indirdi yere. Üç kalıp yeşil sabunu rendeleyip yine üç&nbsp;kez doldurduğu tenekeyi gaz tüpünün üstüne koydu, bel&nbsp;ağrısını boşlayıp.</p>

  <p>Süslenebileceği kadar süslenen Ziynet, Zekeriya’nın hâlâ görünmemesi üstüne işkillendi, mahalle kopillerinin ağzını&nbsp;bir kez daha aradı. Onlardan Zekeriya’nın Atatürk bulvarındaki &ldquo;Milli Mücadele Derneği&rdquo; önünde görülmüş olduğunu&nbsp;öğrendi. Bozuldu. Dün gecenin, gecelerinin rezil olması yetmiyormuş gibi, şimdi de bana geleceğine ahilerine koşmuş&nbsp;yine. Koşsun. Koşsun da hayırlarını görsün! Nankör. Ali&nbsp;Abi’min bunca hayrını görmüşken. İnsan eve gelir de yengesine bir haber iletir. Gülşah'ın acısını, üzüntüsünü yeni fark&nbsp;ediyordu Ziynet. Ablasına yardıma niyetlendi, ama Gülşah&nbsp;çamaşırı, temizliği bitirmişti bile.</p>

  <p>Ziynet bir süre suratını asarak divanın üstünde oturdu. Sonra kararını vererek kalktı yerinden. Komşuları Meral’e&nbsp;gidecekti. Bu haftaki foto-romanı okuyacaktı. Zekeriya dönerse kendisini evde bulamasın, bozulsun oh! &ldquo;Kader Ağlarını Örüyor&rdquo;un sonunu çok merak ediyor hem.</p>

  <p>Akdeniz Sanayi’nin kapıcısı Rüstem, &ldquo;Kurtdereli Mehmet Pehlivan&rdquo; tefrikasını okuyordu Ali fabrikaya girerken. Önce&nbsp;tanımadı Ali’yi, bir yabancının olur olmaz fabrikaya dalıvermesine bozuldu.</p>

  <p>&ldquo;Nereye, hemşerim?&rdquo;</p>

  <p>Ali durup yüzüne baktı Rüstem’in. O zaman tanıdı. Ali’nin evinin basıldığını, Ali’nin anarşist olduğunu duymayan kalmamıştı fabrikada. Ali’nin perişan durumuna bakıp, polislerle dövüşüp kaçtı herbal, diye geçirdi kafasından. Polisten kaçmış adamın fabrikada ne işi olacağını düşünecek kadar kurcalamadı beynini. Aslında bunca mantıksızlaşmasının nedeni, bir gecede anarşistlik gibi bir beladan soyunulabileceğine aklının yatmayışı. Ses etmedi Ali’ye. Anarşisti niye üstüne saldırtsın? Uzaklaşır uzaklaşmaz sarıldı telefona.&nbsp;Müdür sekreterini bağlattı.</p>

  <p>&ldquo;Aloğ... Müdür beğ... Müdür beğ...&rdquo;</p>

  <p>&ldquo;Kimsin sen?&rdquo;</p>

  <p>&ldquo;Müdür beğe diyiverecem.&rdquo;</p>

  <p>Telefondaki kadın sesi sertleşti.</p>

  <p>&ldquo;Kimsin dedik?&rdquo;</p>

  <p>&ldquo;Ben, kapıcı.&rdquo;</p>

  <p>&ldquo;Ne kapıcısı?&rdquo;</p>

  <p>&ldquo;Kapıcı Rüstem. Dış kapıda.&rdquo;</p>

  <p>&ldquo;İyi, dur orda.&rdquo;</p>

  <p>&ldquo;Öyle diyeldir. Müdür beğle konuşmak gerektir.&rdquo;</p>

  <p>&ldquo;Müdür bey meşgul.&rdquo;</p>

  <p>&ldquo;Yok öyle diyel, yani benim için diyel, Ali’yçün.&rdquo;</p>

  <p>&ldquo;Ali mi? Kimmiş o? Derdi varsa kendi gelsin.&rdquo;</p>

  <p>&ldquo;Gelmez çünkü kaçmaktadır.&rdquo;</p>

  <p>&ldquo;Ne kaçması? Sabah sabah kaçarsa kaçsın. Kaçarsa işinden olur.&rdquo;</p>

  <p>&ldquo;Öyle diyeldir, kaçmaktadır polisten.&rdquo;</p>

  <p>&ldquo;Aaaaa! Delirdin mi sen? Karakol mu burası?&rdquo;</p>

  <p>&ldquo;Müdür beğ bilir, sen onu bi ver hele.&rdquo;</p>

  <p>Telefon kapandı. Şimdi Rüstem, Ali’yi fabrikanın içine saldığına bin pişman. Anarşisti içeri saldıktan sonra kapıcılığın hükmü kalır mı? Muzaffer Bey ne yapar adamı? Aklı başından gidiverdi. Koştu fabrikaya. Koridorda sağa sola koştururken sert bir ses zınk diye durdurdu onu.</p>

  <p>&ldquo;Ne arıyorsun burda?&rdquo;</p>

  <p>Tam Muzaffer Bey’i deli edecek bir durum. Nöbet yerini terk etmiş bir eri yakalamak gibi bir şey. Şimdi girişecek sille tokat. Allah yarattı demeyecek. Bu konularda gelişmiş sezisiyle tir tir titriyor Rüstem. Ali mali yok aklında. Muzaffer&nbsp;Bey bıraksa hemen dönecek yerine.</p>

  <p>&ldquo;Bu ne biçim duruş?&rdquo;</p>

  <p>Oysa hazırol duruyor Rüstem.</p>

  <p>&ldquo;Bu ne biçim kılık? Ceketin nerde?&rdquo;</p>

  <p>Ceketi kapıcı kulübesindeki iskemlesinde asılı kalmıştı Ali’nin peşinden fabrikaya koştuğunda. Bütün bunlar yok.&nbsp;Ne Ali, ne ceketi, ne anarşistlik, ne kapıcılık, hiçbiri yok.&nbsp;Muzaffer Bey var, bir de askerlikteki üstlerinin Rüstem’in&nbsp;iliklerine işlettikleri korku.</p>

  <p>&ldquo;Dilini mi yuttun? Ulan, koskoca fabrika böyle mi beklenir? Ulan, düşman girse, fabrikayı yaksa yıksa ruhun duymayacak.&rdquo;</p>

  <p>Yakma yıkılma sözleri Ali’yi hatırlatıverdi, anarşisti. Muzaffer Bey düşmanı saldığını bir bilse?</p>

  <p>&ldquo;Kaç kişinin ekmeğini beklediğini biliyor musun, ulan it? Yıkıl! Başka ekmek kapısı bul kendine.&rdquo;</p>

  <p>Rüstem her şeye razı. Tek Muzaffer Bey’den kurtulsa. Tam o sırada ustabaşıyla gözüktü Ali.</p>

  <p>Muzaffer Bey, Ali’ye, onun kapanmış gözüne, yanında duran ustabaşının suratına bir süre baktı.</p>

  <p>&ldquo;Ne olmuş buna?&rdquo;</p>

  <p>&ldquo;Dün gece Emniyet’teymiş.&rdquo;</p>

  <p>&ldquo;Ne işi varmış Emniyet’te?&rdquo;</p>

  <p>&ldquo;ihbar olmuş. Alıp götürdüler.&rdquo;</p>

  <p>&ldquo;Sen sus, sana sormadım.&rdquo;</p>

  <p>Ustabaşı kısaca özetliyor durumu.</p>

  <p>&ldquo;Evinde gizli toplantı yapıyormuş. Mahallesinden biri bu sabah haber verdi.&rdquo;</p>

  <p>Muzaffer Bey gözlerini dikiyor Ali’ye. Karşısındakinin giysilerini, etini, derisini, kemiklerini, iç organlarını, her şeyini didik didik etmesini bilen bir bakışla. O en sevdiği düzen koruyucusu kimliğiyle. Karşısındaki başı belaya girmiş bir işçi değil, düzen bozucu bir kışkırtıcı şimdi. Ali sıkılıyor.&nbsp;Geceden beri dozu artan haksızlıklar ezikliğini aldı götürdü.&nbsp;Muzaffer Bey’in bakışları korkutamıyor artık onu. Sıkıyor,&nbsp;rahatsız ediyor sadece. Bu durum uzarsa öfkesini tutamayacak, korkuyor bundan. Pire için yorgan yakmamayı çocukluğunda öğrenmiş, sabrı bilen kişiliği tedirgin.</p>

  <p>&ldquo;Ulan, ne toplantısı yapıyordun sen?&rdquo;</p>

  <p>Muzaffer, Abdullahlaşıveriyor Ali’nin gözünde. İş, emeklilik düşüncesi siliniveriyor. Kalleş Abdullah şimdi de dikilmiş karşısına.</p>

  <p>&ldquo;Alnım ak. Serbest bırakıldım.&rdquo;</p>

  <p>&ldquo;Alnı akmış. Namuslu vatandaşın suratını böyle Çarşamba pazarına çevirirler mi?&rdquo;</p>

  <p>Ali’nin başı dönüyor. Nerdeyse yıkılacak. Ayakta durabiliyorsa bu Muzaffer Bey’in haksızlığına duyduğu öfkenin verdiği güçten. Şimdi yere düşse Muzaffer Bey hepten suçlu sayacak Ali’yi. Dayak yemiş olmasını suç delili saydığına göre. Ama yüzü ilgisiz. Yüzü yan uykuda. Daha da işkilleniyor Muzaffer Bey.</p>

  <p>&ldquo;Kimleri topladın evinde?&rdquo;</p>

  <p>Sanki Ali’nin evi, Muzaffer Bey’in müdürlük yaptığı fabrikanın bir parçası. Sanki Muzaffer Bey, Ali’nin evinin de müdürü. Fabrikanın herhangi bir işçisinden çok Muzaffer&nbsp;Bey’in özel bir eşyası olan Ali onun mülkiyet hakkına tecavüz etti sanki.</p>

  <p>&ldquo;Akrabalarım gelmişti Maraş’tan.&rdquo;</p>

  <p>&ldquo;Maraşlısın ha?&rdquo;</p>

  <p>Muzaffer Bey’in sorusu anlamsız bir suçlamayı uzattıkça uzatıyor: Niçin Maraşlısın? Maraşlısın de niçin fabrikadasın? Niçin Maraşlı akrabaların var? Akrabaların niçin evine&nbsp;geliyor? gibisine...</p>

  <p>Öyle ki, Ali’nin, &ldquo;Maraşlıyım, evet,&rdquo; karşılığı bir başkaldırma gibi şimdi.</p>

  <p>&ldquo;Maraşlıymış. Maraş’tan buraya Adana’yı karıştırmak için mi geldin?&rdquo;</p>

  <p>&ldquo;Yirmi yıldır Adana’da çalışıyorum.&rdquo;</p>

  <p>Ali bu karşılığıyla Muzaffer Bey’in Adana’nın eskisi olmadığını mı demeye getiriyor?</p>

  <p>&ldquo;Bu fabrikada senden çok emeğim var&rdquo; mı demeye getiriyor?</p>

  <p>&ldquo;Demek yirmi yıl kendini gizledin. Ama benim gözümden kaçmaz. Benim fabrikamda gizlenemezsin.&rdquo;</p>

  <p>İş çığırından çıktı iyice. Ne olacaksa bir an önce olsun istiyor Ali. Bu deli herif kovacaksa kovsun. Bir an önce eve gitmeli. Divana yatmalı. Gülşah’a bir nane limon kaynattırmalı. Sonrası hiç önemli değilmiş gibi. Başı yeniden, dayanılmaz ağrılarla zonkluyor. Açık kalan tek gözünü de yumuyor.</p>

  <p>&ldquo;Kaçırma gözlerini... Yüzüme bak. Benden bir şey kaçıramazsın.&rdquo;</p>

  <p>Muzaffer Bey nedense az önceki kadar öfkeli değil. Ustabaşına dönüyor.</p>

  <p>&ldquo;Yolla bunu evine. Söyle muhasebeye, üç günlük yevmiyesini de kessinler. Biri bugün işbaşı yapmadığı için, iki yevmiye de ders olsun diye. Toparlanıp gelmezse yarın, kendi bilir.&rdquo;</p>

  <p>Ali’yi, Rüstem’i, ustabaşını koridorda bırakıp hızla yürüdü Muzaffer Bey. Önemli bir işi var şimdi. Yemekhaneye baskın yapacak. Mühendislerle teknisyenlere çıkan yemek&nbsp;hakkında bir ihbar var. Et çalmıyormuş. Karavana denetleme ustalığına güvenerek yollandı yemekhaneye. Etin çalınıp&nbsp;çalınmadığını tencereden anlayamaz, ama önemli değil bu.&nbsp;Önemli olan aşçıya gözdağı vermek. Suçsuzluğunu kanıtlamak onun işi. Zor olan aşçının işi. Yoksa Muzaffer Bey’in gözünde hırsız sayılacak.</p>

  <p>Ali durduğu yerde suratına bakakalan Rüstem’e aldırmadan çıktı gitti fabrikadan. Nehir kıyısına yürüdü ağır ağır. Kıyıdaki banklardan birine yığılır gibi oturdu. Gittikçe yorulan sağ gözünü dinlendiriyor suyun akışında. Canı suyla&nbsp;birlik akıyor sanki. Yandaki bankta iki okul kaçağı ellerindeki transistörlü radyoyu ardına kadar açmışlar. Reklam müziği ve şakrak bir kadın sesi:</p>

  <p>&ldquo;Akdeniz Sanayiii!&rdquo;</p>

  <p>Oğlanlar dinlemiyorlar. Yeniyetme oğlanların gürültücülüğüyle anlatıp duruyorlar, birbirlerini dinlemeden. &ldquo;Ulan enayi, daha gitmedin demek İskenderun’a. Bi kanlar var...&nbsp;Vallahi değirmen gibi. Bir sömürüşte tüketiyorlar insanı...&rdquo;</p>

  <p>Ali, sanayi ve enayi sözcükleri beyninde yakılana yankılana kalkıyor banktan. Haksız kesilen yevmiye üstünde duracak. Üç günlük de olsa, hakkını alacak. Mutlaka.</p>

  <p>Mustafa kolaylıkla yer buldu Urfa otobüsünde. Otobüs kalkarken Ali geldi aklına. Ali’nin evine gidip Gülşah Yenge’nin gönlüne su serpmek gerekirdi. Belki Ali de evindedir&nbsp;şimdi. Ona da veda etmeliydi. Ali’yi öyle hırpalanmış görünce kimbilir nasıl dövünmüş, bana beddualar etmiştir Gülşah&nbsp;Yenge? Ama yok, etmeyeceklerini biliyor. Gülşah Yenge’nin&nbsp;Mustafa’ya daha kaç kez seve seve bumbar pişirmeye gönlü&nbsp;olduğunu da. Acıyor içi. Adana’ya uzun bir süre gelmemeyi&nbsp;düşünüyor otobüs kalkarken. İç ezikliğini aşmalı önce. Adana utandırdı, ezdi Mustafa’yı. Adana Ali’ye ödeyemediği, faizi arttıkça artan borç.</p>

  <p>Köprüden geçerken bayram yerine takıldı Oya’nın gözleri. Dönme dolaplardan birine binip bir çocuk özgürlüğüne kaptırmak kendini. Evin ve ana babanın baskısı dışında sınırsız bir özgürlük olduğunu sanan çocukluk günleri. Bahçelerde, kırlarda, parklarda, dönme dolaplarda çocuk yüreğini pır pır eden özgürlüğün nice zor, koparılası bir şey olduğunu bilmediği zamanlardaki gibi. Aslan ağzından alının&nbsp;ası gereken nice şeyi hiç tanımadığı zamanlardaki. Olmaz&nbsp;ama, şimdi tanıyor ve biliyor. Şimdi ancak oyalanmak ve&nbsp;kaytarmak mümkün. Ötesi kavga ve savaş. Varsan.</p>

  <p>Sığır Pazarı’nın önündeki seyyar satıcılar, aç karınları hatırlatarak çocukların kısa vadeli özgürlük düşlerini bölüyorlar. Cebindeki birkaç kuruşu, dönme dolap özgürlüğüyle köfteli ekmek isteği arasında paylaşamayan, bocalayan çocuklar. Çocuklarını seçime zorlayan büyükler. &ldquo;Bir simit daha yersen dönme dolaba binemezsin ha!&rdquo;</p>

  <p>Seyyar köftecinin önünde bekleyen Mustafa’yı görüyor. Görmemiş gibi yapıyor. Bitsin artık. Bu başı sonu belli olmayan Mustafa sorusu. Dün geceki yağmurla daha da temizleşen sabah havasına toplamalı duygularım. İçine çekiyor havayı. Sabahlan sever. Her türlü başlangıcı. Ama artık başlangıcın tek başına iyi ve güzel olmadığını biliyor.&nbsp;Bağlantıları iyi kurulmamış, seçilmemiş, bilinçsiz başlangıçların. Şimdi, bir anlamda bir başlangıç noktasında olduğu halde sevinememesi bundan. Adımları, güne yeni&nbsp;başlayan sağlıklı adımlar değil. Günbatımında, batan güneşle günün ağırlığından kurtulmayı uman yorgun birinin adımları. Burada günlerim sayılı. Sonra, karakola son imzayı attım&nbsp;mı, doğru Ankara. Sonra? Evet, neydi sonra? Burda bitirdiği&nbsp;sürgünü, tutuklulukla geçen zamanı hangi yeniye, başlangıca katacak? Eski Oya’yı, önceyi yinelemek istemediğine&nbsp;göre. Yineleyemez de, mümkün değil bu. Son yıllar, bir turnusol kâğıdı gibi nice budalalığı, çürüklüğü, yozluğu açığa&nbsp;çıkardı. Bunlardan ayıklandığını sanıyor, en azından niyetli buna. Eski Oya’nın varlığına anlam veren şeylerin, eski&nbsp;önemlilerin hiçbir anlamı kalmadı. Bütün alışkanlıklardan&nbsp;soyunmak, sanıldığınca kolay mı bu? &ldquo;Alışkanlıklar yalnız&nbsp;adamın dostudur.&rdquo; Yalnız olmadın mı, sıyrılabilirsin alışkanlıklarından. Önemli olan bu yalnız olmamak konusu.&nbsp;Yalnız olmamak; elbette bir koca, çocuklar, aile ya da gelip&nbsp;giden dostlar yetmez buna. Yoksa yeni alışkanlıklarla başlayacak. Son yılların denemelerinden önceki alışkanlıklarını unuttu. Daha doğrusu koparıp attı bazı şeyleri, olayların&nbsp;zoru kadar kendi isteği, seçimi de yol açtı buna. Ama, sağlam bir yere bağlandı mı bu arada? Şimdi, Adana sabahında&nbsp;iyice kuşkulu bundan.</p>

  <p>Tutukluyken kolaydı kopmak, kendini yeni bağlantılar içinde saymak, birlikteydiler. Tüketilmeye, ezilmeye çalışılan başkalarıyla paylaştığı ortak haksızlık karşısında. Birlikte katlanılması gereken zorluklar, birlikte savunulması gereken, direnilmesi gereken şeyler vardı. Onur gibi, kavga gibi,&nbsp;doğru gibi sahip çıkılması güzel şeyler vardı. Ayağı yere bastına, sağlamlık veren şeyler. Böylesi paylaşmalardan bir anlamda soyutlandığı bu sürgün günlerinde de onu ayakta tutan, günlerine bir anlam veren bir yığın ayrıntı vardı. Biraz&nbsp;onurlu bir kişiyi kırbaçlayan baskılar. Her gün Hacıbayram&nbsp;Karakolu’na atılan imza gibi, otel kapısını bekleyen sözde&nbsp;kestaneciler gibi, karşıki inşaattan gün boyu odasına bakan&nbsp;sivil polis bakışları gibi, seçilmemiş, zorunlu yalnızlığı gibi.&nbsp;Buradaki günlerinden bir anlamda sorumlu değildi. Değiştirme zamanı değildi bu, sadece kendi kendini kemiren zaman içinde kemirilenin kendi olmamasına çaba göstermekti. Tek başına bunu başarmak, güçlülük ve sağlamlık duygusu verebiliyordu kişiye, az da olsa. Kendisine uygulanan zorbalık çemberi içine kendi çizdiği bir yaşama çemberi sıkıştırarak kendi cenderesini uygulamak. Her gün belirli bir saatte kalkmak, jimnastik yapmak, birkaç gazeteyi incelemek.&nbsp;Okuma saatleri, çalışma saatleri koyup uymak bunlara, her&nbsp;gün Adana kenti içinde volta atmak. Büyük bir hapishaneydi Adana kenti Oya için, havalandırma saatlerini kendi seçebileceği bir hapishane. Bu zorunlu dönemi kolaylaştırmak&nbsp;için edindiği, kendisini bağımlı kıldığı gündelik alışkanlıklar. Alışkanlıkların, bağımlılıkların insanı rahatlatıcı yönünü bilen birinin başvurduğu çareler.</p>

  <p>Şimdi bitiyor artık. Başkalarının onu zorladığı yaşama düzeni. Daha doğrusu zorbalığı yenmek için kendisine uyguladığı küçük baskılar. Şimdi yakınlaşan sözde özgürlük günlerinde kendi baskılarını yenilemesi gerekecek. Kendisine direnme, örgütlenme, kişiliğini koruma olanağı veren tutukluluk ve sürgün gibi durumlar kalkıyor. Kolayca soyutlaşabilen özgürlük ve insanca yaşama kavramlarını bir yerinden yakalamalı. Yoksa tavırsız, savaşsız, şaşkın bir yeni Oya olmak öyle kolay ki. Üstelik kavgayı, direnmeyi sürdürdüğünü sanarak. Çünkü artık karşı çıkılacak şeyler, durumlar eskisi kadar somut, elle tutulur olmayacak. Doğruyla yanlışın&nbsp;ayırt edilmesinin zorlaşacağı gibi. Sapmak, sürdürmek yakın, çok yakın. Eski Oya’yı, onun alışkanlıklarını unuttu, bıraktı mı gerçekten? Yoksa buna zorlandığı için öyle mi sandı? Artık zorlanmayınca ne olacak? Şimdi, özgürlüğe yeni&nbsp;bir adım attığı bu sabahta, sevincini azaltan bu korku. Bundan sonraki Oya’dan korku.</p>

  <p>Ankara’da, evindeki Oya’dan. Suyun akmadığı sabahlarda sadece suya öfkelenmek. Bir araba beygiri sabrıyla dönen ev çarkı. Akraba, dost ilişkileri, gazete sayfalan ve televizyon ekranı arasında şartlanmak. Kitapların daha çok tozlarıyla savaşmak. Hiç çıkmayan tencere karaları, &ldquo;toplandıkça dağılan ev içleri.&rdquo; Çekirdekli çıkan patlıcanlar ve mutlaka başarılı pişmesi gereken yemekler. Tutmayan mayonez.&nbsp;Sandığa kaldırılıp çıkarılan yazlıklar ve kışlıklar. Sivil polislerle yer değişen güveler. Sözde huzur ve sözde huzursuzluk. Bütün bunlar o kadar yakın ki. Başka şeyler başka&nbsp;bir çember, ama nasıl? Bu herhangi bir çarşamba günü karar verilebilecek rasgele bir şey değil. Bundan sonra atacağı her adımda, her tanışıklıkta, alınıp verilen her selamda,&nbsp;gündelik alışkanlıklarda, seçilen yaşama tarzında, her şeyde &ldquo;bilme&rdquo; gerekiyor. Bir bağ, bir birliktelik, ait olmak gerekiyor. Nereye ait peki Oya? Namuslu, çıkarcı olmamaya&nbsp;çalışan bir aydın olmaktan öte. Bunun fiyatını ödemiş olmaktan öte. Korktuğu gibi olmamaya çalışmak yeterli değil. Bundan sonrası için hiç, ama hiç yeterli değil. Gittikçe&nbsp;yükselen Adana güneşi bu düşüncelerle aydınlatıyor beynini. Kafası aydınlaştıkça ağırlaşıyor adımları. Özgürlük düşündürücü şu an.</p>

  <p>Daha çok fırsatlar çıkar önüme. Nice sınavlar bekliyor beni. O zaman belirlenir her şey. Şimdi erken, havada her şey. Niçin havada peki? Ya bundan sonraki sınavlarda kalırsam&nbsp;bir güzel? Hatta sınav şansım bile olmazsa? Doğru ya, sınav&nbsp;bile bir şanstır benim gibi biri için. Yavaş yavaş sınav dışı bir&nbsp;yaşamda bulursam kendimi? Bir şey var, açık ve seçik bir&nbsp;yanlış. Oya’yı bundan sonrası için böyle kuşkular içinde bırakan. Her şeyin kendine bağlı olduğunu sanması. Kendine&nbsp;tanıdığı özgürlük. Burda yanlış, korkutucu olan.</p>

  <p>Aslında kendi dışında oluşan nedenler yüzünden içine düştüğü koşullar ortadan kalkınca da onu zorlayan, kavga&nbsp;ve direnme gücünü kamçılayan bir şeyler olmalı. Bağımlılıklar, onu savaşa, direnmeye zorunlu kılan daha somut şeyler.&nbsp;Biliyor bunu, bu sorumluluk ve bağımlılık halkasına nasıl ve&nbsp;ne biçimde takılacağını kestiremiyor ama. Kafam artık karışık değil sanıyordum, ama asıl şimdi karışıkmış.</p>

  <p>Kendisini bayram yerinin içinde buldu, &ldquo;Hisseli Şen Tiyatrosu&rdquo;nun karşısında. Çadırın önünde göbek atan çingene kızlarına baktı bir süre. Oyalanmak için. Oyalanmak&nbsp;için bir şeye bakmak kötü bir alışkanlık. Seyiri bırakmalı artık. Bayram yerinden çıktı. Köprüden nehre baktı bu kez.&nbsp;Hiç mavi nehir görmediğini düşündü. Su tek başına mavi&nbsp;değil, renksiz bir şey. Az su oldukça anlamsız. Akışı dışında&nbsp;bakılası hiçbir şeyi yok nehrin. Oysa suyu hep mavi düşünürdü tutukluyken. Doğada en çok maviyi, denizi özler. Sevinmek, içini yıkamak. Su ancak deniz gibi, çoğalınca mavidir, deniz kadar geniş ve bitimsiz olunca. Şu ırmak boyunca&nbsp;denize varmak, bir yol, bir başlangıç. Denizi yeniden özlüyor şimdi. Küçük sıkıntıları, dar düşünceleri anlamsızlaştıran büyük maviyi. Doğada tanımlanmış özgürlüğü.</p>

  <p>Sürgün bitince Ankara’ya dönemem. İskenderun’a giderim. Yok batıya, Akdeniz’in en mavi, toprağın en kırmızı, güneşin en parlak olduğu yerlere. Orda başlarım. Seçilmiş bir doğa parçasında. Her günümü yeniden düşünmek, yeniden&nbsp;kurmak, her günü yaşamak için bir şeyler yapmak zorunda kalarak.</p>

  <p>Katıla katıla gülmek istiyor. Tıpkı seyrederken şaştığım Yeni Dalga Fransız filmlerindeki gibi, saçmalıyorum. O filmlerde kadın erkeğe kızıverince bir uçağa atlayıp başka kıtaya&nbsp;uçar. Kadınla erkek bir eşyadan, bir trenden ya da sadece bir&nbsp;biblodan sıkılıverip Afrika’ya gidiverirler. Herkes işinde gücündeyken kumlarda koşuşturur, gündelik ve bayağı ilişkilerden soyutlana soyutlana cafcaflı laflar ederler.</p>

  <p>Hiç durulmaz bunların parayı nerden kazandıkları, ha deyince uçak biletini nasıl ödeyebildikleri, boktan bir şeye sıkılıp yeniden nasıl başlayabildikleri, böyle renkli ve böyle soylu bir gündelik hayat için gerekli parayı hangi işte kazandıkları ya da paranın onlara kimden miras kaldığı, bunca boş zamanı nasıl buldukları ve perdeye aktarılan incelik ve güzellik için ne gibi bir çirkin fiyat ödedikleri üstünde.</p>

  <p>Oya da şimdi böyle şık doğa parçalarında şık başlangıçlar kurarak onlara benzemeye çalışıyor. Benzeyemez, olanakları yok çünkü.</p>

  <p>Seyyar tatlıcıyı seyretti bir süre. Tatlıcının tekerlekli vitrini içinde tulumba, burma tatlıları üst üste. Ense kökünde laf attı biri.</p>

  <p>&ldquo;Tatlı ye de tatlı tatlı si..l.&rdquo;</p>

  <p>Olduğu yerde sıçrıyor Oya, hemen arkasına sokulmuş bir adama çarpıyor. Özür diliyor eski alışkanlığıyla.</p>

  <p>&ldquo;Affedersiniz!&rdquo;</p>

  <p>Özür dilediği adamın kendine laf atan olduğunu geç kavrayıp kızarıyor. Hızla uzaklaşıyor ordan. Yolda laf atılınca şaşırıyor hâlâ. Tek başına gideceği yerde ne yapacak? Nedir tek başına coğrafya değiştirmek? beklenmedik, istenmedik saldırılardan korkan, yalnız bir yabancı kadın neyle geçinecek oralarda? Ankara’dakine benzer bir iş arayacak. Öğretmenlik gibi, çevirmenlik gibi. Başka deneylere girişeyim&nbsp;derken karşısına çıkan ilk bıyıklar ürkütecek, vazgeçirtecek&nbsp;onu. Ankara’dakilere benzeyen, sadece daha taşralı, daha&nbsp;özentili ilişkiler kuracak.</p>

  <p>Varoluş koşullarını, seni sen kılan nice şeyi değiştirebiliyor musun? Sorun tek kişilik bir ihtilal yapmak değil. Peki Ankara’ya tıpış tıpış gidip neyi bekleyecek? Başkalarının onu değiştirmesini mi? Karmakarışık kafası. Başı dönüyor. Bir tatlı alsaydı tatlıcıdan, kanındaki şekeri biraz çoğaltır, az daha dengeli düşünürdü belki. Ama tatlıcıya dönemez, az önceki adamla karşılaşmaktan korkuyor. İrili ufaklı korkularla kamburlaşan sırtını taşıyarak sözde özgürlüğüne yürüdü...</p>

  <p>&ldquo;Turist! Hişt turist!&rdquo;</p>

  <p>Duruyor köprünün üstünde. Kendisine bağrılıyor. Hem kendisine, hem değil. Yani hem yüzüne karşı ama anlamayacağı sarısıyla. Daha da kızarıyor yüzü. Bakışlarıyla yakalıyor kendisine &ldquo;turist&rdquo; diye bağıran veledi. Oysa sabah sabah iç çatışmalarla kendisini tanımlamaya çabalarken, adını&nbsp;koyuvermişti işte bu velet. Turist! On, on bir yaşlarında var&nbsp;yok. Ayaklarında kara lastikler. Pantolonla şalvar karışımı&nbsp;kara bir giysiyi belinden bir iple bağlamış. Gözleri hem ürkek, hem alaylı. Bu turistin söz anlayıvermesinden, kendisine yaklaşmasından şaşkın. Korksa kaçsa mı, yoksa şu turiste yakından baksa mı?</p>

  <p>&ldquo;Adın ne?&rdquo;</p>

  <p>Ne kötü soru? Adını bileceğim de ne olacak? Hep bunu sorarız üstten baktığımız insanlara. Doğal, biz bize tanışıklıklarda &ldquo;adın ne?&rdquo; diye sorana rastlamadım. Tanıştırılırız&nbsp;zaten. Daha doğrusu aslında tanışırız birbirimizle.</p>

  <p>&ldquo;Cevdet.&rdquo;</p>

  <p>&ldquo;Buralı mısın?&rdquo;</p>

  <p>Hayır anlamında başını sallıyor Cevdet.</p>

  <p>&ldquo;Ha şurdayım.&rdquo;</p>

  <p>Eliyle köprünün altını gösteriyor. Oya, Sıkıyönetim’e götürülürken şöyle bir gördüğü kalabalığa bakıyor. Denkler, tencereler yığını arasındaki kadınlara, bebelere, adamlara.</p>

  <p>&ldquo;Ne bekliyorsunuz burda?&rdquo;</p>

  <p>&ldquo;Kamyon gelene bekliyok.&rdquo;</p>

  <p>&ldquo;Nereye gideceksiniz kamyonla?&rdquo;</p>

  <p>&ldquo;Siverege.&rdquo;</p>

  <p>&ldquo;Ne zamandır bekliyorsunuz?&rdquo;</p>

  <p>&ldquo;Haftası oldu. Karataş pamığından döneli.&rdquo;</p>

  <p>İrgatlar yevmiyelerini almışlar köylerine, yurtlarına dönmek için &ldquo;vesait&rdquo; bekliyorlar kısaca. Fazlaca soruşturma gerektirmeyen bir durum. Elinde mikrofonla, kamerayla, kalem kâğıtla böyle durumları tespit edenler gibi, bir gerçeğe parmak bastı Oya! Elinde mikrofonla halka inmek. Dayarsın mikrofonu adamın gırtlağına, sorarsın: &ldquo;Ne bekliyorsunuz burda? Karnınız tok mu? Öğlen ne yediniz? Akşam ne&nbsp;yediniz? İşsiz misiniz? İşçi misiniz? Paranız yetiyor mu? Niçin yetmiyor?&rdquo; Nedense dayak yemeden sorabilirler sorularım. Oya gibi. Şimdi elinde bir mikrofon olsa ve kamuoyunu&nbsp;oluşturmakla görevli kılsa kendisini, daha neler neler tespit&nbsp;edecek. &ldquo;Şu aşağıda, nehir kıyısında günlerdir bekleyen aileler pamuk ırgatlarıdır. Günde şu kadar yevmiyeyle Çukurova’nın bereketli tarlalarında pamuk toplamışlar ve şimdi&nbsp;yevmiyelerini almışlardır. Pamuk mevsiminde toparlayabildikleri ücretin ortalaması şu kadardır. Yılın kalan zamanını&nbsp;bu parayla geçireceklerdir.&rdquo; Sonra mikrofonu yeniden daya&nbsp;çocuğun gırtlağına.</p>

  <p>&ldquo;Bu sabah ne yedin?&rdquo;</p>

  <p>&ldquo;Çay içtik.&rdquo;</p>

  <p>&ldquo;Öğlen ne yedin?&rdquo;</p>

  <p>&ldquo;Çay içtik.&rdquo;</p>

  <p>&ldquo;Akşam ne yedin?&rdquo;</p>

  <p>&ldquo;Çay içtik.&rdquo;</p>

  <p>&ldquo;Başka bir şey yemedin mi?&rdquo;</p>

  <p>&ldquo;Ekmek yedim.&rdquo;</p>

  <p>Böylelikle gittiği yabancı memleket hakkında yeterince bilgi toplayan Oya, öteki turistlere de mikrofonu, kamerası ve kalemi sayesinde rehber olmuş olurdu. Ne güzel. On&nbsp;derste Almanca ve yirmi derste İngilizce öğreten kitaplarla&nbsp;yarışarak.</p>

  <p>Oya köprüyü geçti bile. Polis düdükleri ve bir koşuşturma. Seyyar satıcılar kaçışıyor, belediye zabıtası iş başında. Ayna, prezervatif, bakır bilezik, çengelli iğne, lastik, makas,&nbsp;törpü, nazar boncuğu, asma kilit, anahtarlıklar satan bir işportacı akıl almaz bir çeviklikle kaçıyor Oya’ya çarparak.&nbsp;Anahtarlıklardan biri düşüyor yere. Bir göz var anahtarlık&nbsp;üstünde! Göz kırpan bir göz. Bir göz aldatmacası bu aslında. Değişik yönlerden bakınca göz kırpıyormuş etkisi bırakan bir resim bu. Oya’nın özgürlüğü gibi. Hapislik bitti. Sürgün bitiyor. Emniyet’ten serbest bırakıldı. Ama özgür değil,&nbsp;olamaz. Merkez Cezaevi’ndeki Kürt Firdevs’in, anasıyla birlikte hapsedilmiş Cevdet’i gibi; Siverek kamyonunu bekleyen Cevdet gibi tutuklanmalı. Onlarla birlikte tahliye olmadıkça, tutuklu. Yoksa, şu aldatıcı göz kırpışma kanıp tahliye&nbsp;ederse kendisini, bir süre sonra yeniden tutuklanacak, Cevdet’in biri ya da bütün Cevdetler tarafından.</p>
</body>
</html>
