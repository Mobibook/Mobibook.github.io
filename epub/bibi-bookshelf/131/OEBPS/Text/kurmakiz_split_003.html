<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>kurmakiz</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body>
  <h1 class="normal" id="calibre_toc_1">bir</h1>

  <p class="normal1">“Yok! Mangosten<sup class="calibre3"><a class="footnote-link" href="../Text/kurmakiz_split_054.html#footnote-500268-1" id="footnote-500268-1-backlink">[1]</a></sup> istemiyorum.” Anderson Lake uzandı, parmağıyla gösterdi: “Şuradakinden istiyorum. <span class="ideitalik">Kav pollamayi ni kap</span>. Kırmızı kabuklu ve yeşil tüylüsünden.”</p>

  <p class="normal1">Köylü kadın tembul cevizinden<sup class="calibre3"><a class="footnote-link" href="../Text/kurmakiz_split_055.html#footnote-500268-2" id="footnote-500268-2-backlink">[2]</a></sup> kararmış dişlerini göstererek gülümsedi ve ardındaki meyve piramidini işaret etti. “<span class="ideitalik">Un ni çay may ka?</span>”</p>

  <p class="normal1">“Hah. Ondan işte. <span class="ideitalik">Kap</span>.” Anderson başıyla evetledi ve zoraki gülümsedi. “Neydi bunların adı?”</p>

  <p class="normal1">“<span class="ideitalik">Ngaw</span>.” Kadın, sözcüğü onun yabancı kulağının isteyeceği bir özenle telaffuz ederek bir numunelik uzattı.</p>

  <p class="normal1">Anderson meyveyi aldı, kaşları çatıldı. “Taze mi?”</p>

  <p class="normal1">“<span class="ideitalik">Ka</span>.” Kadın başıyla evetledi.</p>

  <p class="normal1">Anderson meyveyi elinde çevirerek incelemeye koyuldu. Meyveden çok deniz anemonunu ya da dikenli balon balığını andırıyordu. Kabuğunun rengi habbe pası kırmızısıydı ama kokladığında çürüme kokusu almadı. Meyve, görünüşüne karşın gayet taze gibiydi.</p>

  <p class="normal1">Köylü kadın bir daha, “<span class="ideitalik">Ngaw</span>,” dedi, ardından, aklından geçeni okurmuşçasına ekledi: “Taze. Habbe pası yok.”</p>

  <p class="normal1">Anderson dalgın bir ifadeyle kafa salladı. <span class="ideitalik">Soi<sup class="calibre3"><a class="footnote-link" href="../Text/kurmakiz_split_056.html#footnote-500268-3" id="footnote-500268-3-backlink">[3]</a></sup></span> çarşısı, Bangkok’un sabah alışverişçileriyle kaynıyordu. Daracık sokak leş kokulu curyan<sup class="calibre3"><a class="footnote-link" href="../Text/kurmakiz_split_057.html#footnote-500268-4" id="footnote-500268-4-backlink">[4]</a></sup> yığınlarıyla, leğenlerde çırpınıp her yana su sıçratan yılanbalıkları ve kızıl yüzgeçli <span class="ideitalik">plaalarla</span> doluydu. Çarşıyı tropik güneşin yakıcılığından koruyan palmiye polimerinden muşambalar, her yana deniz ticareti firmalarının elle yapılmış amblemlerinin ve Majesteleri Çocuk Kraliçe suretlerinin gölgelerini düşürüyordu. Adamın teki, elinde mezbaha yolunda çırpınıp gıdaklayan kırmızı ibikli tavuklarla koşturuyor, parlak renkli <span class="ideitalik">fa sinleri<sup class="calibre3"><a class="footnote-link" href="../Text/kurmakiz_split_058.html#footnote-500268-5" id="footnote-500268-5-backlink">[5]</a></sup></span> içinde kadınlar, gülümseyen satıcılarla korsan U-Tex pirinci ve yeni-nesil domates fiyatlarında indirim için pazarlık yapıyordu.</p>

  <p class="normal1">Hiçbiri erişmiyordu Anderson’a.</p>

  <p class="normal1">Kadın, müşteriyi kaçırma telaşıyla bir kez daha, “<span class="ideitalik">Ngaw</span>,” dedi.</p>

  <p class="normal1">Meyvenin upuzun tüyleri, kökenimi bil bakalım dercesine gıdıklıyordu avucunu. Tıpkı yandaki tezgâhları doldurup taşan domates, patlıcan ve kırmızıbiberler gibi, Tayland gen-kırma tekniğinin bir diğer başarısıydı elindeki. Graham<sup class="calibre3"><a class="footnote-link" href="../Text/kurmakiz_split_059.html#footnote-500268-6" id="footnote-500268-6-backlink">[6]</a></sup> İncili tarikatının kehanetleri ete kemiğe bürünüyordu adeta. Sanki Aziz Francis<sup class="calibre3"><a class="footnote-link" href="../Text/kurmakiz_split_060.html#footnote-500268-7" id="footnote-500268-7-backlink">[7]</a></sup> mezarında dönüyor, beraberinde tarih boyunca kaybedilmiş tüm kalorilerin ödülüyle yeryüzüne çıkmaya hazırlanıyordu.</p>

  <p class="normal1"><span class="ideitalik">“Ve o, borazanlar eşliğinde dönecek ve cennet geri gelecek…”</span></p>

  <p class="normal1">Anderson tuhaf meyveyi elinde evirip çevirdi. Sibiskoz kokusu almıyordu. Kabukta habbe pası yoktu. Gen-kırma kurtçuklarının izleri de görünmüyordu. Anderson’ın zihin coğrafyasına Dünya’nın tüm meyveleri ve sebzeleri ve çiçekleri ve ağaçları doluşuyor ama elindekini tanımlamasına yardım edecek tek bir işarete dahi rastlayamıyordu.</p>

  <p class="normal1"><span class="ideitalik">Ngaw</span>.</p>

  <p class="normal1">Muamma.</p>

  <p class="normal1">El işaretleriyle tadına bakmak istediğini belirtti, köylü kadın meyveyi geri aldı. Kapkara başparmağı tüylü kabuğu kolayca yarıverdi; ortaya solgun bir et çıktı. Meyvenin saydam ve damarlı içi, Des Moines’daki araştırma kulüplerinde verilen martinilere konan soğan turşularını hatırlatıyordu.</p>

  <p class="normal1">Kadın meyveyi uzattı. Anderson ihtiyatla kokladı. Çiçeksi bir şurup kokusu aldı. <span class="ideitalik">Ngaw</span>. Var olmaması gerekirdi. Dün yoktu. Dün, Bangkok tezgâhlarında bu meyveden bir tanecik dahi yoktu; oysa bugün, yırtık pırtık muşambasının gölgesinde yere oturmuş köylü kadının iki yanında birer piramit yükseliyordu.</p>

  <p class="normal1">Kadının boynundan sallanan, kalori şirketlerinin tarımsal salgınlarına karşı koruyucu altın <span class="ideitalik">Fra Süb</span> muskası Anderson’a göz kırpıyordu.</p>

  <p class="normal1">Keşke bu meyveyi doğal ortamında, dalından sarkarken ya da bir çalının yaprakları arasındayken inceleyebilseydi. Daha fazla malumatla cins ve aileyi tahmin edebilir, Tayland Krallığı’nın kazıp çıkarmaya çabaladığı genetik geçmişten bir fısıltı yakalayabilirdi ama elinde hiçbir ipucu yoktu. Kayağan ve saydam <span class="ideitalik">ngaw</span> topağını ağzına attı.</p>

  <p class="normal1">Doğurganlık ve şeker yüklü bir tat yumruğu patladı ağzında. Yapışkan çiçek bombası diline yayıldı. Mısırlar arasında yalınayak bir çiftçi çocuğuyken Iowa’daki HiGro tarlalarından birinde, Ortabatı Kompakt firmasının toprakbilimcilerinden birinin verdiği ilk akide şekerine kaydı zihni. Koca bir yaşamı mahrum geçirdikten sonra ağzında patlayan tat —gerçek tat— bombasının sarsıntısını yaşıyordu.</p>

  <p class="normal1">Güneş yağıyordu adeta. Alışverişçiler koşuşturup pazarlık yapıyordu. Hiçbiri erişmiyordu Anderson’a. <span class="ideitalik">Ngaw</span>’u ağzında evirip çeviriyor; gözleri kapalı, geçmişi, bu meyvenin bir zamanlar yeşermiş olması gereken zamanların, sibiskozun ve Japon gen-kırma kurtçuklarının ve habbe pasının ve skabis küfünün coğrafyaları yerle bir edişinden önceki zamanların tadını alıyordu.</p>

  <p class="normal1">Bayıltıcı tropik güneş altında, etrafı kesime giden tavukların çığlıkları ve su bizonlarının homurtularıyla çevrili Anderson cennetteydi sanki. Grahamcı olsaydı kesin dizlerinin üzerine çöker ve Cennet Bahçesi tadının geri dönüşüne coşkuyla şükrederdi.</p>

  <p class="normal1">Kara çekirdeği avucuna tükürdü. Tarihteki botanikçilerin ve kâşiflerin, yeni türlerin peşinde yeryüzü cengellerini delip geçmiş adam ve kadınların gezi notlarını okumuştu. O kitaplardaki keşiflerin, elindeki şu meyveyle karşılaştırılması mümkün değildi.</p>

  <p class="normal1">Hepsi keşif peşinde koşmuştu o insanların. Anderson’sa bir diriliş bulmuştu.</p>

  <p class="normal1">Köylü kadın malını satacağından emin, gülümsüyordu. “<span class="ideitalik">Ao gi kilo ka?</span>” Ne kadar vereyim?</p>

  <p class="normal1">“Güvenli mi bunlar?”</p>

  <p class="normal1">Kadın arkasındaki kaldırım taşlarına yaydığı Çevre Bakanlığı sertifikalarını işaret ederek teftiş tarihlerini gösterdi. “Taze ürün,” dedi. “Üst kalite.”</p>

  <p class="normal1">Anderson parıldayan mühürlere baktı. Kadının, sekizinci nesil habbe pasına bağışıklığın yanında 111.mt7 ve mt8 sibiskozlarına direnci belgeleyecek tam teftiş süreciyle uğraşmak yerine, mühürler için muhtemelen Beyaz Gömleklere rüşvet verdiğini düşündü. İçindeki alaycı ses, ne fark edecek, diyordu. İnce işli mühürler, mühür olmaktan çok, bu tehlikeli dünyada insana güven vermeye yarayan birer tılsım işi görürlerdi. Sibiskoz salgını tekrar başlasa bu mühürler hiçbir işe yaramayacaklardı. Çünkü gelen yeni bir sibiskoz çeşidi olacak, önceki türler için yapılmış eski testlerin hepsi geçerliklerini yitirecek ve sonrasında insanlar <span class="ideitalik">Fra Süb</span> muskalarına ve Kral XII. Rama resimlerine dua edecek ve ürünleri kaç Çevre Bakanlığı mührü süslerse süslesin, hepsi birden kan tükürten öksürüklere boğulacaklardı.</p>

  <p class="normal1">Anderson <span class="ideitalik">ngaw</span> çekirdeğini cebine attı. “Bir kilo alayım. Hayır... İki. <span class="ideitalik">Song</span>.”</p>

  <p class="normal1">Pazarlık zahmetine girmeden uzattı keten heybesini. Kadın ne fiyat talep ederse etsin az gelecekti. Mucizelere paha biçilemezdi. Kalori vebasına dirençli veya nitrojeni daha verimli kullanan bir gen, kârları patlatırdı. Aslında çarşıya dönüp etrafına şöyle bir baksa gerçeğin her yanda kendini gösterdiğini görecekti. Ara sokak, U-Tex pirincinin korsan gen-kopya çeşitlerinden kızıl tavuğa kadar ne varsa satın alan Taylandlılarla doluydu. Ama bunların hepsi AgriGen, PurCal ve TotalBesin Holdinglerinin bir önceki gen-kırma çalışmalarına dayanan eski yenilikler, Ortabatı Kompakt’ın araştırma laboratuarlarının izbelerinde üretilmiş, eski bilimin meyveleriydi.</p>

  <p class="normal1"><span class="ideitalik">Ngaw</span> farklıydı. Ortabatı’dan gelmiyordu <span class="ideitalik">ngaw</span>. Tayland Krallığı başkalarının kafalarının çalışmadığı yerlerde çalıştırıyordu kafasını. Hindistan, Burma ve Vietnam gibileri kalori tekellerinin kapısında aç biilaç dilenerek domino taşları misali art arda devrilirken Tayland gelişiyor, serpiliyordu.<sup class="calibre3"><a class="footnote-link" href="../Text/kurmakiz_split_061.html#footnote-500268-8" id="footnote-500268-8-backlink">[8]</a></sup></p>

  <p class="normal1">Ne aldığına bakmak için birkaç kişi durakladı ya, ödenen fiyat Anderson’a az gelse bile herhalde kendilerine fazla geldiğinden, oyalanmadan geçip gittiler.</p>

  <p class="normal1">Kadın <span class="ideitalik">ngaw</span> dolu heybeyi uzattığında Anderson zevkten kahkaha atmak üzereydi ama kendisini tuttu. Bu tüylü meyvelerden bir tekinin bile var olmaması gerekirdi. Heybesinin ağzına kadar canlı trilobitle<sup class="calibre3"><a class="footnote-link" href="../Text/kurmakiz_split_062.html#footnote-500268-9" id="footnote-500268-9-backlink">[9]</a></sup> dolması gibi bir şeydi bu. Eğer <span class="ideitalik">ngaw</span>ın kökenine dair tahmini doğruysa, bu meyve, bir <span class="ideitalik">Tyrannosaurus Rex</span>’in Sukumvit Yolu’nda<sup class="calibre3"><a class="footnote-link" href="../Text/kurmakiz_split_063.html#footnote-500268-10" id="footnote-500268-10-backlink">[10]</a></sup> görülmesi kadar şok edici bir ‘yok oluştan geri dönüşü’ temsil ediyor demekti. Öte yandan, nesillerdir kimsenin görmediği patlıcangiller ailesinin çarşının her yanına tepeleme yığılı üyeleri patatesler, domatesler ve kırmızıbiberler için de aynı durum söz konusuydu. Bu batan kentte her şey mümkün görünüyordu. Meyve ve sebzeler mezarlarından çıkıyor, caddelerde soyu tükenmiş çiçekler açıyordu ve tüm bunların ardında Çevre Bakanlığı’nın kayıp nesillerin genetik malzemeleriyle yaptığı sihir yatıyordu.</p>

  <p class="normal1">Meyve dolu heybesini sırtına vurdu, kalabalığın arasından geçerek <span class="ideitalik">soi</span> çarşısının ardındaki caddeye çıktı. Sel baskınına uğramışçasına sabah işe gidenlerle dolu IX. Rama Yolu’nun trafiği selamladı Anderson’ı. Bisikletler, bisikletli çekçekler, mavili-karalı su bizonları ve kocaman, sarsak megodontlar…</p>

  <p class="normal1">Anderson’ın gelişiyle Lao Gu döküntü bir iş hanının gölgesinden çıktı, sigarasının yanan ucunu iki parmağı arasında özenle söndürdü. Yine patlıcangiller.<sup class="calibre3"><a class="footnote-link" href="../Text/kurmakiz_split_064.html#footnote-500268-11" id="footnote-500268-11-backlink">[11]</a></sup> Her yerdeydiler. Dünya’nın başka hiçbir yerinde bulunmuyorlardı ama burası patlıcangiller kaynıyordu. Lao Gu söndürdüğü sigarasını sökük gömlek cebine tıkarak Anderson’ın önünden bisikletli çekçeklerine koştu.</p>

  <p class="normal1">İhtiyar Çinli yırtık pırtık bezlere bürünmüş bir korkuluktan öte değildi ya, gene de şanslıydı. Halkının çoğu ölüyken Lao Gu hâlâ yaşıyordu. Diğer Malezyalı sığınmacılar mezbahalık tavuklar misali, cehennem sıcağı Yayılım gökdelenlerine tıkıştırılmışken kendisi çalışabiliyordu. İncecik kasları ve Singha sigaralarına yetecek parası vardı. Diğer sarı kart sığınmacılarının gözünde kral kadar şanslıydı.</p>

  <p class="normal1">Bisiklete oturdu ve Anderson’ın arkadaki yolcu yerine yerleşmesini sabırla bekledi. “Ofise,” dedi Anderson. “<span class="ideitalik">Bai Kap</span>.” Ardından Çinceye geçti. “<span class="ideitalik">Zu ba</span>.”</p>

  <p class="normal1">İhtiyar pedallara yüklendi ve trafiğe daldılar. Girişlerine sinirlenen diğer bisikletçilerden sibiskoz alarmını andıran zil sesleri yükseldi. Lao Gu aldırmadı, kalabalığa iyice daldı.</p>

  <p class="normal1">Anderson’ın eli bir tane daha almak üzere heybeye uzandı. Son anda durdurdu kendisini. Obur çocuklar gibi tıkıştırılmayacak denli değerliydi <span class="ideitalik">ngaw</span>. Taylandlılar geçmişi eşelemenin yeni bir yolunu bulmuşlardı ve Anderson’ın tek isteği, elindeki kanıtlarla doyasıya ziyafet çekmekti. Parmaklarını heybenin üstünde tıpırdattı; kendisini kontrol etmeye çabalıyordu.</p>

  <p class="normal1">Dikkati dağılsın diye ceplerini aradı, paketinden bir tane sigara çıkardı. Ateşe bakarak tütünü içine çekti; Tayland Krallığı’nın ne büyük başarılara eriştiğini, patlıcangillerin yaygınlığını ilk keşfettiğinde yaşadığı şaşkınlığı hatırladı. Sigarasını tüttürürken Yates’i düşündü. Aralarında içten içe yanan dirilmiş tarihle karşı karşıya oturduklarında adamın yaşadığı düş kırıklığını hatırladı.</p>

  <p class="normal1">“Patlıcangiller.”</p>

  <p class="normal1">Yates’in kibriti Yaşam-Yayı’nın loş ofisinde ışıldamış, sigaranın ucuna dokunan alev, çektiği derin nefesle adamın al yanaklarını aydınlatmış, pirinç kâğıdı çıtırdayarak yanmaya başlamıştı. Sigaranın ucu parıldamış ve Yates nefesini vererek, dumanını tavanda bunaltıcı sıcağa karşı tıknefes debelenen pervaneye yollamıştı.</p>

  <p class="normal1">“Patlıcan. Domates. Biber. Patates. Yasemin. Nicotiana…” Sigarasını göstererek kaşını kaldırmıştı. “Tütün.”</p>

  <p class="normal1">Gözlerini kısarak bir nefes daha çekmişti. Şirketin gölgeli masaları ve pedallı bilgisayarları sessizlik içinde bekliyorlardı. Akşamları fabrika kapandıktan sonra, boş masaları başarısızlığın coğrafyasından öte bir şey sanmak mümkündü. İşçiler evlerine anca gitmiş, bir sonraki zorlu iş gününü bekleyerek dinleniyorlardı herhalde. Tozlu sandalyeler ve pedallı bilgisayarlar aksini söyler gibiydiler ama mobilyaya inmiş gölgeler ve maun panjurlardan sızan ay ışığıyla birlikte loşluk, gündüz burada yaşananları tahmin edilir kılıyordu.</p>

  <p class="normal1">Tepelerinde pervaneler ağır dönüşlerini sürdürüyor, fabrikanın merkezî burgu-yaylarından düzenli kinetik enerji çeken, tavana zincirli Laos lastiğinden motor kayışları gıcırdıyorlardı.</p>

  <p class="normal1">“Taylandlıların şansı laboratuarda yaver gidiyor,” demişti Yates. “Ve işte hop, karşımdasın. Batıl inançlılardan olsaydım seni de domatesleriyle birlikte üretiverdiklerini düşünürdüm. Her organizmaya bir avcı lazım anlaşılan.”</p>

  <p class="normal1">“Ne kadar ilerlediklerini bildirmen gerekirdi,” demişti Anderson. “Tek sorumluluğun bu fabrika değildi.”</p>

  <p class="normal1">Yüzünü buruşturmuştu Yates. Yüzü tropik çöküşün resmiydi adeta. Çatlak damarlar yanaklarındaki pembemsi ırmakları çiziyor, patlıcansı burnunu iyice öne çıkarıyordu. Kentin gübreye boğulmuş havası kadar sisli, çipil mavi gözlerini kırpıştırarak, “Kuyumu kazacağını tahmin etmeliydim,” demişti.</p>

  <p class="normal1">“Kişisel bir şey değil.”</p>

  <p class="normal1">“Ömrümü verdiğim iş sadece…” Sibiskoz başlangıcını akla getiren kuru bir sesle gülmüştü. Yates’in AgriGen’in diğer tüm çalışanları gibi yeni hastalıklara karşı aşılandığını bilmese çıkardığı ses üzerine derhal kaçardı Anderson.</p>

  <p class="normal1">“Buraya yıllarımı verdim ben,” demişti Yates, “kişisel değil diyorsun bir de.” Elini üretim katına bakan pencerelere doğru sallamıştı. “Yumruğum büyüklüğünde, bir megajul güç tutabilen burgu-yayları yaptım ben. Ağırlık-kapasite oranında piyasadaki tüm yayları dörde katlarlar. Ben burada enerji depolama devriminin başında duruyorum, sen gelmiş hepsini çöpe atacağım diyorsun.” Öne eğilmişti. “Benzinden bu yana bu denli taşınır güce sahip olmamıştık hiç.”</p>

  <p class="normal1">“Bir de üretebilseydin.”</p>

  <p class="normal1">“Ona da yaklaştık,” diyerek direnmişti Yates. “Sadece alg banyoları… Bir onları düzeltemedik.” Anderson’ın yanıt vermeyişini teşvike yormuştu. “Temel fikir gayet sağlam. Banyolar yeterli miktarda üretmeye bir başlasın—”</p>

  <p class="normal1">“Patlıcangilleri piyasada görür görmez haber vermeliydin bize. Taylandlılar neredeyse beş mevsimdir patates yetiştiriyorlarmış. Bir tohum bankası buldukları kesin ama senden hiçbir rapor gelmedi.”</p>

  <p class="normal1">“Benim saham değil. Enerji depolamacıyım ben. Üretimci değil.”</p>

  <p class="normal1">Horlayıcı bir sesle gülmüştü Anderson. “Bir hasat yattığında meşhur burgu-yaylarını kuracak kaloriyi, insan gücünü nereden bulacaksın peki? Habbe pası artık üç mevsimde bir mutasyon geçiriyor. Gen korsanları TotalBesin buğdayı ve SoyaPro tasarımlarımızı kopyalıyorlar. Son çıkardığımız HiGro Mısır kurtlanmayı sadece yüzde altmış aşabildi ve tüm bunlar ortadayken bir genetik altın madeninin üstüne oturduğunu haber alıveriyoruz. İnsanlar açlıktan—”</p>

  <p class="normal1">Gülmüştü Yates. “Hayat kurtarma mavalı okuma bana. Finlandiya’daki tohum bankasına olanları gördüm ben.”</p>

  <p class="normal1">“Depoları uçuran biz değildik. Finlerin o denli fanatik çıkacağı kimsenin aklına gelmezdi.”</p>

  <p class="normal1">“Sokakta kime sorsan söylerdi olacakları. Kalori şirketlerinin namı belli.”</p>

  <p class="normal1">“Benim operasyonum değildi o.”</p>

  <p class="normal1">Yates bir daha gülmüştü. “Bahanemiz hep bu zaten. Şirket bir yerlere gider ve hepimiz geri çekilip günah bizden gitti deriz. Sorumlu değilmişiz gibi davranırız. Şirket SoyaPro’yu Burma piyasasından çekiyor, ‘fikri mülkiyet anlaşmazlıkları’ alanımız değil deyip karışmıyoruz. Ama insanlar açlıktan kırılmaya devam ediyor.” Sigarasına iyice asılmış, dumanını savurmuştu. “Senin gibiler gece nasıl uyuyor cidden bilmiyorum.”</p>

  <p class="normal1">“Kolay. Aziz Francis ile Nuh’a dua diyor, ardından hâlâ habbe pasından bir adım önde gidebildiğimiz için Tanrı’ya şükrediyorum.”</p>

  <p class="normal1">“Bu yani, öyle mi? Fabrikayı öylece kapatacak mısın?”</p>

  <p class="normal1">“Hayır. Elbette kapatmayacağım. Burgu-yay üretimi devam edecek.”</p>

  <p class="normal1">“Ya?” Yates umutla doğrulmuştu.</p>

  <p class="normal1">Omuz silkmişti Anderson. “İyi bir paravan sonuçta.”</p>

  <p class="normal1">Sigaranın ateşi parmaklarına erişti; izmariti sokağa savurdu. Lao Gu tıkalı sokaklarda pedallara yüklenirken hafifçe yanan baş ve işaret parmaklarını birbirlerine sürttü. İlahi Varlıklar Kenti Bangkok iki yanından hızla kayıp gidiyordu.</p>

  <p class="normal1">Safran rengi elbiseli keşişler kaldırımlarda, kara şemsiyelerinin gölgesinde yürüyorlardı. Manastır okullarına giden çocuklar gruplar halinde koşuşturuyor, bağrışıyor, gülüşüyordu. Kollarına tapınakta yapılacak adaklar için kadife çiçeği taçları dizili sokak satıcıları, gelen geçene, kişiyi kısırlıktan skabis küfüne kadar her şeyden koruyan, saygın keşişlerin parıltılı muskalarını uzatıyorlardı. Seyyar yiyecek tezgâhlarından kızarmış yağ ve fermente balık kokularına karışan duman ve cızırtılar yükseliyor, kıvılcım parıltılı Chesire kedileri, insanların ayakları dibinde, düşecek kırıntıları kovalıyordu.</p>

  <p class="normal1">Yukarıdaysa Bangkok’un her yanını sarmaşık bürümüş, pencereleri çoktan parçalanmış, talan edilmiş eski Yayılım’dan kalma gökdelenler uğursuzca kenti gölgeliyor, yaşanılırlıklarını ortadan kaldıran asansörsüzlük ve havalandırmasızlıklarıyla güneş altında dikiliyor, çürüyorlardı. Yasadışı tezek ateşlerin kara dumanlarının sızdığı pencereler, Beyaz Gömlekler boğucu gökdelenlere erişip yasak uğraşları yüzünden hepsini sıra dayağına çekemeden alelacele sac ekmeği ve kahve pişirmeye çabalayan Malezyalı sığınmacıların yerlerini gösteriyordu.</p>

  <p class="normal1">Caddelerin ortasındaki kaldırımlardaysa kömür savaşlarından kaçmış sığınmacılar, haddinden zarif muhtaç duruşlarıyla avuç açıyor, dileniyorlardı. Bisikletler, çekçekler ve megodont römorkları kayalara gelince ikiye ayrılan nehir misali akıp geçiyordu etraflarından. Ağız ve burunları <span class="ideitalik">fa’gan</span> püskülü yaralarıyla kaplıydı dilencilerin. Dişleri hurma lekeleriyle kapkaraydı. Anderson yanlarından geçerken elini cebine attı, bir tutam parayı ayaklarının dibine fırlattı ve şükran <span class="ideitalik">wai</span>lerine hafif bir baş selamıyla karşılık verdi.</p>

  <p class="normal1">Çok geçmeden <span class="ideitalik">farang<sup class="calibre3"><a class="footnote-link" href="../Text/kurmakiz_split_065.html#footnote-500268-12" id="footnote-500268-12-backlink">[12]</a></sup></span> sanayi bölgesinin bembeyaz duvarlı sokakları görüş alanına girdi. Tuz ve çürümüş balık kokulu depo ve fabrikalar tıklım tıklımdı. İşportacılar, yakıcı güneşten korunma çabasıyla tezgâhların üstüne örttükleri muşamba parçalarıyla ara sokaklarda dolanıyorlardı. Hemen ötedeyse Kral XII. Rama’nın deniz bendinin iskele-duvar sistemi yükseliyor, okyanusun masmavi kütlesinin kenti doldurmasını engelliyordu.</p>

  <p class="normal1">Bu duvarların ve ardında bekleyen muazzam su kütlesinin her an farkında olmamak, İlahi Varlıklar Kenti’ni, gerçekleşmeye hazır bekleyen bir doğa felaketinden öte, başka bir şeymiş gibi düşünmek zordu. Ama Taylandlılar inatçı tiplerdi ve kutsal kentleri Krung Thep’i<sup class="calibre3"><a class="footnote-link" href="../Text/kurmakiz_split_066.html#footnote-500268-13" id="footnote-500268-13-backlink">[13]</a></sup> sular altında boğulmaktan uzak tutmak için çok uğraşmışlardı. Kömürle çalışan pompalar, müthiş emek ve Çakri Hanedanı’nın engin görüşlü önderliğine yönelik derin inançları sayesinde, kentlerini New York, Rangoon, Mumbai ve New Orleans’ı yutan okyanustan bugüne dek koruyabilmişlerdi.</p>

  <p class="normal1">Lao Gu ara sokaklardan birine saptı, sokağı tıkayan hamallara sabırsızca zil çaldı. Kara küfelerdeki Heriklim kasaları sallandı. Çaoju burgu-yaylarının, Matsuşita anti-bakteriyel kapı tutamaklarının ve Bo Lok seramik su filtrelerinin logoları sarsak, hipnotize edici bir ritimle iki yana ayrıldılar. Fabrika duvarları eski <span class="ideitalik">muay tay<sup class="calibre3"><a class="footnote-link" href="../Text/kurmakiz_split_067.html#footnote-500268-14" id="footnote-500268-14-backlink">[14]</a></sup></span> maçlarının resimlerinin yanı sıra, Buda öğretileri ve Çocuk Kraliçe’nin suretleriyle kaplıydı.</p>

  <p class="normal1">Trafik baskısına karşı yükselen Yaşam-Yayı, üst katlarındaki menfezlerde yavaşça dönen devasa pervaneleriyle belirginleşen yüksek duvarlı bir kaleydi. Dar sokağın diğer yakasında Çaoju bisiklet fabrikası vardı; iki binayı ayıran daracık sokaksa her daim girişleri tıkayan ve çalışanlara yiyecek-içecek satmaya çalışan işporta tezgâhlarıyla doluydu.</p>

  <p class="normal1">Lao Gu, Yaşam-Yayı’nın avlusunda durdu ve Anderson’ı fabrikanın ana kapısı önünde indirdi. Çekçekten çıkan Anderson <span class="ideitalik">ngaw</span> dolu heybesini aldı, bir anlığına, megodont girişine uygun yapılmış sekiz metre genişliğindeki kapılara baktı. Fabrikanın adı değiştirilmeli, Yates’in Deliliği yapılmalıydı. Feci iyimserdi adam. Gen-kırma algleri savunuşu, itirazları arasında çekmecelerini karıştırıp çizim ve notlarını arayışı hâlâ Anderson’ın kulaklarındaydı.</p>

  <p class="normal1">“Sırf Okyanus İkramiyesi programı battı diye projeme önyargıyla yaklaşamazsın. Gereğince ıslah edilmiş algler, tork emiliminde kat be kat artış sağlarlar. Kalori potansiyelini bir yana bırak, sanayideki uygulamalarını bir düşün. Bana azıcık daha zaman tanırsanız enerji depolama piyasasının tümünü önünüze sererim. Karar vermeden önce en azından numunelik yaylarımdan birini dene…”</p>

  <p class="normal1">Fabrikaya girişiyle üretimin uğultusu, Yates’in son iyimser yakarılarını boğarak Anderson’ı sarmaladı.</p>

  <p class="normal1">Devasa kafaları öne eğik, üreteç millerinin etrafında yavaşça dönen megodontların kavrama yeteneğine sahip hortumları yere sürünüyordu. Gen-kırma ürünü hayvanlar, fabrikanın taşıma bantlarına, pervanelere ve üretim makinelerine enerji sağlayan tahrik sisteminin yüreğiydi. Koşumları her adımlarında takırdıyordu. Kırmızılı-sırmalı giysileri içindeki sendika görevlileri yanlarında yürüyor, filden türetilmiş hayvanları, daha güçlü çekmeleri için bağırarak teşvik ediyordu.</p>

  <p class="normal1">Fabrikanın diğer ucundaysa, üretim hattından çıkan yeni üretilmiş yaylar önce Kalite Kontrol’e, ardından ihraç edilecekleri belirsiz güne dek beklemek üzere paletlere yerleştirilecekleri Paketleme bölümüne yollanıyordu. İşçiler Anderson’ın gelişiyle durakladılar ve avuçlarını birleştirip alınlarına götürerek fabrikanın bir ucundan diğerine, dalgayı andıran <span class="ideitalik">wai</span> selamını verdiler.</p>

  <p class="normal1">Kalite Kontrol’ün başı Banyat gülümseyerek koşturdu, <span class="ideitalik">wai</span> selamını verdi.</p>

  <p class="normal1">Anderson gelişigüzel bir <span class="ideitalik">wai</span> yaptı. “Kalite ne durumda?”</p>

  <p class="normal1">Banyat gülümsedi. “<span class="ideitalik">Di kap</span>. İyi. Daha iyi. Gelin, bakın.” Hatta doğru bir işaret yaptı ve gündüz vardiyasının ustabaşı Num, üretim hattının durduğunu bildiren zili çaldı. Banyat, Anderson’a peşinden gelmesini işaret etti. “İlginç bir şey var. Hoşunuza gidecek.”</p>

  <p class="normal1">Banyat’ın ağzından çıkacak herhangi bir şeyin hoşuna gideceğinden şüpheli Anderson, zoraki gülümsedi. Heybesinden bir <span class="ideitalik">ngaw</span> çıkardı, KK sorumlusuna uzattı. “İlerleme ha? Yok yahu?”</p>

  <p class="normal1">Banyat meyveyi alırken başıyla evetledi. Şöyle bir inceledi, kabuğunu soydu. Yarı saydam içini ağzına atıverdi. Şaşkınlık göstermedi. Hiçbir özel tepki vermedi. Meyveyi zerre düşünmeden yiyiverdi. Anderson yüzünü buruşturdu. Paranoyak zihni Anderson’ın kendisini kovmaya niyetlendiğinden kuşkulanmaya başladığında Hok Seng’in sıklıkla vurguladığı üzere, <span class="ideitalik">farang</span> tayfası ülkede olan biteni hep en son öğrenirdi. Hok Seng de muhtemelen bu meyveyi biliyordu veya Anderson sorduğunda biliyormuş gibi yapacaktı.</p>

  <p class="normal1">Banyat meyvenin çekirdeğini megodontların yemek kovalarından birine fırlattı ve Anderson’ın önüne düşerek hat boyu yürümeye koyuldu. “Basınçlı baskı-kesicisindeki bir sorunu hallettik,” dedi.</p>

  <p class="normal1">Num uyarı zilini bir daha çalınca işçiler yerlerinden çekildiler. Üçüncü zilde sendika <span class="ideitalik">mahutları<sup class="calibre3"><a class="footnote-link" href="../Text/kurmakiz_split_068.html#footnote-500268-15" id="footnote-500268-15-backlink">[15]</a></sup></span> bataryalarındaki bambu düğmeleri çevirdiler, megodontlar sarsılarak durdular. Üretim hattı yavaşladı. Fabrikanın en ucundaki burgu-yay silindirleri, Anderson teftişini bitirdiğinde hattı tekrar harekete geçirecek enerjiyi yükleyen volanların baskısıyla gacırdıyorlardı.</p>

  <p class="normal1">Anderson, Banyat’ın peşinden, artık tamamen duran hat boyunca <span class="ideitalik">wai</span> selamları sunan yeşil-beyaz üniformalı işçilerin arasından ilerledi ve arıtma odasının girişindeki palmiye polimeri perdeleri yana çekti. Yates’in sanayi keşfi tüm ihtişamıyla, burgu-yaylarını beklenmedik genetik varlığıyla kaplamıştı. Üçlü-filtreli maskeler takmış kadın ve çocuklar, maskelerini karınlarını doyuran adama şükran <span class="ideitalik">wai</span>lerini sunmak için çıkardılar. Yüzleri ter ve beyaz tozla kaplıydı; sadece filtreli maskelerin bulunduğu ağız ve burunları temizdi.</p>

  <p class="normal1">Banyat ile birlikte odanın ucuna ilerleyip kesim bölümünün bunaltıcı sıcağına daldılar. Isı lambaları enerji yüküyle parıldıyor, üreyen alg salkımlarının bulunduğu havuzdan yükselen feci koku tüm bölümü dolduruyordu. Sıcak altında beyazlaşarak macuna dönüşen gen-kırma alg artıklarıyla dolu, kuruyan tül elek yığınları tavana erişiyordu. Ter içinde yüzen hat teknisyenleri neredeyse çırılçıplak soyunmuşlardı; üzerlerinde sadece şort ve atletleri, kafalarındaysa koruyucu başlıklarından başka bir şey yoktu. Krank pervanelerinin ve cömert havalandırma sisteminin onca çabasına karşı fırın gibiydi içerisi. Ter damlacıkları Anderson’ın ensesinden sırtına yuvarlandılar. Gömleği anında sırılsıklam kalmıştı.</p>

  <p class="normal1">Banyat parmağıyla işaret etti. “İşte, bakın.” Parmağını ana hattın yanında sökülmüş yatan kesme çubuğunda gezdirdi. Anderson yüzeyi incelemek için diz çöktü. “Pas,” diye mırıldandı Banyat.</p>

  <p class="normal1">“Kontrolünü yaptık sanıyordum bunun.”</p>

  <p class="normal1">“Tuzlu su.” Huzursuzca gülümsedi Banyat. “Okyanus yakın.”</p>

  <p class="normal1">Anderson yukarıdan damlayan alglere bakarak yüzünü ekşitti. “Alg tankları ve kurutma elekleri işe yaramıyor. Bu şeyleri ıslahta atık ısısının yeteceğini düşünen her kimse salakmış. Kıçımın enerji verimliliği…”</p>

  <p class="normal1">Banyat bir daha utançla gülümsedi ama bu sefer bir şey demedi.</p>

  <p class="normal1">“E, keskilerin yenilerini mi taktınız?”</p>

  <p class="normal1">“Güvenilirlik yüzde yirmi beş şimdi.”</p>

  <p class="normal1">“Daha iyi dediğin bu mu yani?” Gönülsüzce onay verdi. Takım şefine işaret etti; adam dönüp dışarıdaki Num’a seslendi. Uyarı bir daha çaldı ve elektriğin sisteme akmasıyla ısı presleri ve lambaları tekrar parıldamaya başladılar. Ani ısı artışı Anderson’ın canını sıktı. Isı lambaları ve preslerin her ışıldamaya başlayışı, yüzde on beşlik karbon vergisi demekti; Yaşam-Yayı, Krallığın küresel karbon tahsisatının bir kısmını hortumlamak için epey para döküyordu. Yates’in sistemi kullanışı dâhiyaneydi; fabrikanın ülkenin karbon tahsisatını kullanmasını sağlıyordu ama gerekli rüşvetlerin tutarı hâlâ aşırıydı.</p>

  <p class="normal1">Zeminin altındaki çarklar devreye girerken ana volanlar hareketlendi ve fabrika sarsılarak işe koyuldu. Kinetik enerji, sistemin içinde adrenalin misali akıyordu; sanki tüm bina üretim hattına dolacak gücün beklentisiyle heyecanlanıyordu. Megodontlardan biri itiraz edercesine böğürünce kamçı darbeleriyle susturuldu. Volanların inlemesi ulumaya dönüştü ve jullerin tahrik sistemine akışıyla kesildi.</p>

  <p class="normal1">Hat sorumlusunun zili bir daha çaldı. İşçiler keskileri hizalamak üzere yaklaştılar. İki cigajullük burgu-yayları üretiyorlardı ve küçük ebatlar makinede fazladan dikkat gerektiriyordu. Hattın ilerisinde makaralama başlıyor, kesme presi yeni tamirat görmüş hassas kesicileriyle hidrolik krikoları üzerinde tıslayarak havaya kalkıyordu.</p>

  <p class="normal1">“<span class="ideitalik">Kun</span>,<sup class="calibre3"><a class="footnote-link" href="../Text/kurmakiz_split_069.html#footnote-500268-16" id="footnote-500268-16-backlink">[16]</a></sup> lütfen.” Banyat, Anderson’a koruyucu kafesin ardına geçmesini işaret ediyordu.</p>

  <p class="normal1">Num’un zili son defa çaldı. Hattın çarkları dönmeye başladı. Anderson, hattın harekete geçişiyle bir anlığına heyecanlandı. İşçiler kalkanlarının ardına eğildiler. Hizalama bağlantılarından tıslayarak çıkan burgu-yay filamanı bir dizi sıcak bobine sarılmaya başladı. Pis kokulu reaktan pas rengi filamanın üzerine püskürdü, Yates’in alg tozunu homojen bir kaplama halinde alacak parlak film tabakayı yağladı.</p>

  <p class="normal1">Presler hızla kapandı. İnen ağırlığın eziciliği Anderson’ın dişlerini sızlattı. Burgu-yay teli pürüzsüz koptu ve ayrılan filaman perdeleri aşarak arıtma odasına geçti. Otuz saniye sonra soluk gri renkte ve üstü tamamen alg-türevi tozla kaplı olarak ortaya çıktı; yeni bir dizi sıcak makaraya sarıldı ve ardından kendi içinde bükülmeye, moleküler yapısında ne varsa hepsine karşı yaylaşırken daha, daha, daha sıkı kıvrılarak son şeklini almaya başladı. Muazzam baskı altına giren metal telden kulakları delen bir çığlık, bir gıcırtı yükseldi. Yay bastırılıp sıkıştırılırken üzerine kayganlaştırıcı ve alg tortusu yağdı, işçilerin ve donanımın üstüne bulaştı ve sıkıştırılmış burgu-yay nihayet kutulanarak KK bölümüne yollandı.</p>

  <p class="normal1">Sarı ‘tehlike geçti’ ışığı yandı. Yeni pas renkli metal, ısı odalarının barsaklarından gün yüzüne çıkarken, işçiler presi sıfırlamak için kalkanlarının ardından fırladılar. Boş dönen makaralar takırdıyorlardı. Kapatılan kayganlaştırıcı memeleri kendilerini temizlerken uçlarından havaya ince bir duman saldılar. Hizalamayı bitiren işçiler bir kez daha kalkanların ardına çömeldiler. Sistemde kesinti olduğu anda burgu-yay filamanı kontrolden çıkar, üretim katını boydan boya kamçılayan bir yüksek-enerji bıçağına dönüşürdü. Anderson geçmişte sanayi sistemlerindeki arızalardan kaynaklanan kavun misali yarıdan kesilmiş kafalara, dört bir yana savrulmuş insan parçalarına ve Jackson Pollock resimlerini andırır kan lekelerine tanıklık etmişti…</p>

  <p class="normal1">Pres bir kez daha inerek, kırk adetlik günlük üretimin, artık anlaşıldığı üzere, Çevre Bakanlığı’nın gözetimindeki bir kullanım alanına alınmada sadece yüzde yetmiş beş şansa sahip bir diğer filamanını ortaya çıkardı. İmhası milyonlara patlayacak çöpleri üretmek için milyonlar harcanıyordu; kesmeyi hiç bırakmayan iki ucu keskin bir bıçak söz konusuydu. Yates ya kazayla ya kasten bir şeyleri mahvetmişti ve sorunun derinliğini kavramaları, burgu-yaylarının çığır açan kaplamalarını üreten alg banyolarını incelemeleri, yayların çark ara yüzlerini kuşatan kurumuş tortuyu yeniden işlemeleri, KK uygulamalarını değiştirmeleri, yıllık ortalaması %100 civarında dolaşan nem oranının daha kuru iklimlerde tasarlanmış üretim sürecine ne yaptığını anlamaları bir yıldan fazla sürelerini almıştı.</p>

  <p class="normal1">Arıtma odasının perdeleri arasından tökezleyerek çıkan bir işçi, üretim bölümüne soluk filtre tozu saçtı. Esmer yüzü maden talaşı, palmiye yağı püskürtüsü ve ter çizgileriyle kaplıydı. Savrulan perdelerin ardında soluk toz bulutuna boğulmuş meslektaşları, burgu-yay filamanı yoğun basınç altında kilitlenmesini engelleyen tozla kaplanırken doğan fırtına gölgeleri gibi görülüyordu. Bunca ter, bunca kalori, bunca karbon tahsisi, hepsi Anderson’ın patlıcangiller ve <span class="ideitalik">ngaw</span> muammalarını aydınlatma çalışmalarının üstünü örtmek içindi.</p>

  <p class="normal1">Aklı başında bir şirket fabrikayı çoktan kapardı. Bu yeni nesil burgu-yay üretim sürecine dair kısıtlı bilgisine rağmen Anderson bile fabrikayı açık tutmazdı. Ama işçileri, sendikaları, Beyaz Gömlekleri ve Krallığın onca açık kulağını hevesli bir girişimci olduğuna inandırması için fabrika çalışmalı, hem de sıkı çalışmalıydı.</p>

  <p class="normal1">Banyat’ın elini sıkarak başarılı çalışmasını tebrik etti.</p>

  <p class="normal1">Yazıktı aslında. Ciddi bir başarı potansiyeli söz konusuydu burada. Yates’in zembereklerinden birini işbaşında gördüğünde resmen nefesi kesilmişti Anderson’ın. Yates çatlağın önde gideniydi ama aptal değildi. Anderson minik burgu-yaylarından jullerin saatlerce memnun-mesut akışını izlemişti; iki kat ağırlıktaki diğer yaylar bu miktarların çeyreğini bile tutamaz ya da üzerlerine yüklenen muazzam julün baskısı altında pelteye dönerlerdi. Ara sıra Yates’in düşü aklını çeliyordu Anderson’ın.</p>

  <p class="normal1">Derin bir nefes aldı ve eğilerek arıtma odasına geri döndü. Diğer uçtan alg tozu ve duman bulutu içinde çıktı. Sıkıştırılmış megodont tezeği kokan havayı içine çekti ve ofisine çıkan merdivenlere davrandı. Arkasından kötü muamele gören hayvanlara özgü bir megodont çığlığı yükseldi. Döndü, üretim bölümüne göz gezdirdi ve <span class="ideitalik">mahutu</span> gördü. Dört numaralı mil. Yaşam-Yayı fabrikasının upuzun sorun listesine bir madde daha… İdare bölümünün kapısını açtı.</p>

  <p class="normal1">İçerisi ilk gördüğü günkü gibiydi. Gölgeler içinde bekleyen masaları ve pedallı bilgisayarlarıyla idari bölüm hâlâ loş, hâlâ bomboştu. Tik panjurlardan sızan gün ışığı, Tan Hok Seng’in Malezya’daki klanını kurtaramamış tanrıların dumanlı adaklarını aydınlatıyordu. Sandal ağacı tütsüsü mekânı iyice boğmuştu ve köşedeki, U-Tex pirinci ve üzeri sinek kaplı yapışkan mango dolu tabakların karşısına bağdaş kurmuş gülümseyen altın biblolardan mamul sunak köşesinden, daha fazla ipeksi duman yükseliyordu.</p>

  <p class="normal1">Hok Seng çoktan bilgisayarının başına geçmişti. Fırlak kemikli ayağı düzenli pedal basıyor, mikro-işlemcilere ve 12 santimlik ekrana enerji sağlıyordu. Anderson, ekranın gri ışığında, her kapı açılışında katliam paniğiyle yerinden sıçrayan Hok Seng’in kırpışan gözlerini gördü. İhtiyarın bir an görünüp ardından yiten ve unutulan ürkek sıçrayışı Chesire kedilerinin renk değişimleri gibi hayalsiydi ama Anderson, bastırılmış korkuyu hemen fark edecek denli fazla sarı kart sığınmacısı tanımıştı. Kapıyı kapadı; üretim homurtusu kesildi ve ihtiyar sakinleşti.</p>

  <p class="normal1">Anderson eliyle dumanları savurmaya çalışarak öksürdü. “Bu şeyleri yakmayı bıraktın sanıyordum.”</p>

  <p class="normal1">Hok Seng omuz silkti ama ne tuşlara ne de pedala basmaya ara verdi. “Açayım mı pencereleri?” Fısıltısı kumlara sürtünen bambuları andırıyordu.</p>

  <p class="normal1">“Aman, yok.” Panjurların ardındaki yakıcı tropik güneşi hatırlayarak yüzünü ekşitti. “Evinde yak bunları ama. Getirme buraya artık.”</p>

  <p class="normal1">“Evet, tabii.”</p>

  <p class="normal1">“Ciddiyim.”</p>

  <p class="normal1">Hok Seng’in gözleri, ekrana geri dönmeden önce bir anlığına kırpıştı. Çıkık elmacık kemikleri ve göz çukurları monitörden gelen parıltı altında iyice belirgin görünüyordu. Örümceksi parmakları tuşlarda gezinmeye devam ediyordu. “Uğur getirmeleri içindi,” diye mırıldandı. Ardından hafifçe kıkırdadı. “Yabancı iblislere bile şans lazımdır. Fabrikada bunca sorun varken Buda’nın yardımına müteşekkir kalırsınız demiştim.”</p>

  <p class="normal1">“Burada değil.” Anderson yeni aldığı <span class="ideitalik">ngawları</span> masasına bıraktı, sandalyesini çekti, alnını sildi. “Evinde yak.”</p>

  <p class="normal1">Hok Seng kafasını kaldırıp göz attı. “Taylandlılar <span class="ideitalik">ngaw</span> diyor buna.” Hesapları birbirini asla tutmayacak ve kayıpları hiçbir zaman kayda geçmeyecek maliye tablolarıyla uğraşmaya geri döndü.</p>

  <p class="normal1">“Taylandlıların ne dediğini biliyorum.” Yerinden kalktı ve ihtiyarın masasına seğirtti. Bilgisayarının yanına <span class="ideitalik">ngaw</span> bırakırken Hok Seng irkilerek çekildi; meyveye akrepmiş gibi baktı. “Çarşıdaki çiftçiler Tayland dilindeki adını söylediler,” dedi Anderson. “Sizin Malezya’da da var mıydı bunlardan?”</p>

  <p class="normal1">Hok Seng, “Ben—” dedi, durdu. Kendisini kontrol etmeye çabaladığı açıktı. Bir daha, “Ben—” dedi, bir daha sustu.</p>

  <p class="normal1">Anderson, korkunun ihtiyarın yüzünü bozup yeniden şekillendirişini izledi. Malezyalı Çinlilerin yüzde birden azı Olay’dan canlı kurtulabilmişti. Hok Seng nereden bakılırsa bakılsın şanslıydı ya, Anderson gene de acıyordu adama. Basit bir sorunun, bir parça meyvenin karşısında paçaları tutuşuveriyordu.</p>

  <p class="normal1">Hok Seng bakışlarını <span class="ideitalik">ngawa</span> dikmişti. Sonunda mırıldandı. “Malezya’da yoktu. Böyle şeyleri bir tek Taylandlılar akıl eder…” Ardından anıları rafa kalktı, bakışları ekrana sabitlendi, işine geri döndü.</p>

  <p class="normal1">Anderson, başka bir açıklama gelecek mi diye bekledi ama Hok Seng bakışlarını ekrandan kaldırmadı. <span class="ideitalik">Ngaw</span> muamması bekleyecekti.</p>

  <p class="normal1">Masasına döndü ve gelen postayı elden geçirmeye koyuldu. Hok Seng’in hazırladığı faturalar ve vergi evrakı masanın köşesinde ilgi bekliyordu. Kâğıt yığınına girişti; Megodont Sendikası çeklerini imzaladı, atık onaylarına şirket mührünü vurdu. Gömleğini belinden dışarı çıkarmıştı; bunaltıcı sıcağa eliyle kendini yelleyerek dayanmaya çalışıyordu.</p>

  <p class="normal1">Neden sonra Hok Seng kafasını kaldırdı. “Banyat sizi arıyordu.”</p>

  <p class="normal1">Evraka dalmış Anderson başıyla evetledi. “Kesme presinde pas bulmuşlar. Yenisini takınca dayanıklılığı yüzde beş arttı.”</p>

  <p class="normal1">“Yüzde yirmi beş?”</p>

  <p class="normal1">Anderson omuz silkti, sayfaları taradı, Çevre Bakanlığı karbon değerlendirmesini parafladı. “O da öyle diyor.” Evrakı katlayarak zarfa yerleştirdi.</p>

  <p class="normal1">“Hâlâ kârlı değil. Zemberekleriniz geriliyor ama boşalmıyor. Julleri, Somdet Çaopraya’nın<sup class="calibre3"><a class="footnote-link" href="../Text/kurmakiz_split_070.html#footnote-500268-17" id="footnote-500268-17-backlink">[17]</a></sup> Çocuk Kraliçe’yi tuttuğu gibi tutuyorlar.”</p>

  <p class="normal1">Anderson tiksintiyle yüzünü buruşturdu ama tatsız karşılaştırmaya laf etmedi.</p>

  <p class="normal1">“Banyat besleyici tanklardan da bahsetti mi size?” diye sordu Hok Seng. “Algler için?”</p>

  <p class="normal1">“Yo… Sadece pastan bahsetti. Niye?”</p>

  <p class="normal1">“Mikroplanmışlar. Alglerin bir kısmı…” Duraksadı. “Üst katman. Verimli değil.”</p>

  <p class="normal1">“Söylemedi bana.”</p>

  <p class="normal1">Hafif bir duraksama daha. “Eminim denemiştir.”</p>

  <p class="normal1">“Ne kadar kötüymüş, sana söyledi mi?”</p>

  <p class="normal1">Hok Seng omuz silkti. “Sadece üst katmanın aranan özellikleri karşılamadığını söyledi.”</p>

  <p class="normal1">Anderson kaşlarını çattı. “Kovuyorum o zaman işten. Kötü haber veremeyen bir KK şefine ihtiyacım yok.”</p>

  <p class="normal1">“Belki yeterince dikkat etmemişsinizdir.”</p>

  <p class="normal1">Anderson tam konu açmaya çalışıp bir şekilde beceremeyenlere yönelik bir araba laf sıralayacakken, aşağıdaki megodontun böğürüşüyle lafı ağzında kalıverdi. Ses, pencere camlarını sarsacak denli kuvvetliydi. Anderson durakladı, ardından gelecek bağırışı bekleyerek kulak kabarttı.</p>

  <p class="normal1">“Dört numaralı güç mili,” dedi. “<span class="ideitalik">Mahut</span> beceriksiz.”</p>

  <p class="normal1">Hok Seng tuşlardan kafasını kaldırmadı. “Taylandlılar... Hepsi beceriksiz.”</p>

  <p class="normal1">Anderson sarı kartlının değerlendirmesi karşısında gülmesini tuttu. “Bu daha beter,” dedi. Önündeki zarflara geri döndü. “Yerine başkası gelsin. Dört numaralı mil. Aklında tut.”</p>

  <p class="normal1">Hok Seng pedal ritmini kaçırdı. “Zor bence. Tezek Beyi bile Megodont Sendikası önünde eğilmek zorunda. Megodont gücü olmayınca geriye insan gücü kalıyor; elleri epey sağlam yani.”</p>

  <p class="normal1">“Umurumda değil. O herifi istemiyorum burada. Hayvanlar delirip kaçışmaya kalkarsa yanarız. Kibarca halletmenin bir yolunu bul işte.” İmzasını bekleyen bir deste çek daha aldı önüne.</p>

  <p class="normal1">Hok Seng bir daha denedi: “<span class="ideitalik">Kun</span>, sendikayla anlaşmak, görüşmek karmaşık iştir.”</p>

  <p class="normal1">“O yüzden tutuyorum ya seni. Temsilci yollama deniyor buna.” Kâğıtları taramaya devam ediyordu.</p>

  <p class="normal1">“Evet, elbette.” Kupkuru bir bakış attı Hok Seng. “İdari talimatınıza teşekkür ederim.”</p>

  <p class="normal1">“Buradaki kültürü anlamadığımı söyleyip duruyorsun,” dedi Anderson. “Madem öyle, sen hallet. Çıkar o herifi işten. Kibar mı davranırsın, herkese rezil mi edersin, hiç derdim değil. Adamı yollamanın yolunu bul işte… Enerji bölümünde böyle birini çalıştırmak tehlikeli.”</p>

  <p class="normal1">Hok Seng dudaklarını büzdü ama daha fazla itiraz etmedi. Anderson sözünün dinleneceğini varsaymaya karar verdi. Yüzünü buruşturarak Çevre Bakanlığı’nın bir başka izin belgesini taramaya koyuldu. Rüşveti Hizmet Anlaşması gibi göstermek için bunca zahmete ancak Taylandlılar girerdi. Adamlar karşısındakini yolarken bile kibardı. Ya da alg tanklarında sorun varken bile. Banyat…</p>

  <p class="normal1">Masasındaki formları karıştırdı. “Hok Seng?”</p>

  <p class="normal1">İhtiyar kafasını kaldırmadı. Yazmaya ara vermeden, “<span class="ideitalik">Mahutunuzu</span> halledeceğim,” dedi. “İkramiyeleri görüşmeye geldiklerinde pahalıya patlayacak olsa bile halledeceğim.”</p>

  <p class="normal1">“Öğrendiğim iyi oldu ama onu sormuyordum ben,” dedi Anderson masasına vurarak. “Banyat’ın üst alg tabakasından yakındığını söyledin. Sorun yeni tanklarda mıymış yoksa eskilerinde mi?”</p>

  <p class="normal1">“Ben… Açık konuşmadı.”</p>

  <p class="normal1">“Sen bana geçen hafta yeni parti yedek donanım gelecek dememiş miydin? Yeni tanklar, yeni besin kültürleri?”</p>

  <p class="normal1">Hok Seng’in tuşlara basışı bir anlığına ritim kaybetti. Fatura ve karantina formlarının masasında olmadığını bilen Anderson kâğıtları karıştırarak ilgili belgeleri arıyormuş gibi yapmaya koyuldu. “Buralarda bir liste olması lazımdı. Geliyor demiştin, eminim.” Kafasını kaldırdı. “Mikroplanma lafını her duyuşumda mikroplanma sorunu yaşamamamız gerektiğini daha fazla düşünüyorum. Malzemelerimiz sahiden gümrükten çekilip kurulmuşsa yani.”</p>

  <p class="normal1">Hok Seng yanıt vermedi; duymamış gibi yazmaya devam etti.</p>

  <p class="normal1">“Hok Seng? Bana söylemeyi unuttuğun bir şey var mıydı acaba?”</p>

  <p class="normal1">Yaşlı Çinli gözlerini monitörün gri parıltısından ayırmadı. Krank pervanelerinin ritmik gıcırtısı ve Hok Seng’in pedal takırtısı sessizliği doldurdu. “Manifesto yok,” dedi sonunda. “Parti hâlâ gümrükte.”</p>

  <p class="normal1">“Geçen hafta çekilecekti.”</p>

  <p class="normal1">“Gecikmeler oldu.”</p>

  <p class="normal1">“Sorun çıkmaz demiştin,” dedi Anderson. “Emindin. Gümrükle şahsen ilgileneceğini söylemiştin. Fazladan para vermiştim sana bunun için.”</p>

  <p class="normal1">“Taylandlılar hızlı hareket etmiyorlar. Belki bugün öğleden sonra hallolur. Belki yarın.” Sırıtışa yakın bir yüz ifadesi takındı Hok Seng. “Biz Çinliler gibi değiller. Tembel hepsi.”</p>

  <p class="normal1">“Rüşvetleri verdin mi? Kendi müfettişleri için Ticaret Bakanlığı’nın pay alması lazımdı.”</p>

  <p class="normal1">“Ödedim hepsini.”</p>

  <p class="normal1">“Gereğince?”</p>

  <p class="normal1">Hok Seng bakışlarını kaldırdı, gözlerini kıstı. “Ödedim.”</p>

  <p class="normal1">“Yarısını ödeyip yarısını cebe atmadın yani?”</p>

  <p class="normal1">Hok Seng gergin bir vurguyla güldü. “Elbette hepsini ödedim.”</p>

  <p class="normal1">Anderson, doğru söyleyip söylemediğini kestirmek için yaşlı sığınmacıyı bir süre süzdü, ardından pes edip kâğıtları masaya bıraktı. Ne diye umursadığından emin bile değildi ya, ihtiyarın kendisini böyle kolay kandırabileceğini düşünmesi içine dokunuyordu. Bir kez daha <span class="ideitalik">ngaw</span> heybesine göz attı. Belki de Hok Seng fabrikanın ikinci derece önem taşıdığını hissetmişti… Düşünceyi kafasından savdı ve ihtiyara bir daha yüklendi. “Yarın demek?”</p>

  <p class="normal1">Hok Seng başını yana eğdi. “Büyük olasılıkla.”</p>

  <p class="normal1">“Sabırsızlıkla bekliyorum.”</p>

  <p class="normal1">Hok Seng alaya karşılık vermedi. Anderson iğnelemeyi anlayıp anlamadığını merak etti. İhtiyar İngilizceyi sıra dışı bir rahatlıkla konuşuyordu ama sözcük bilgisinden çok kültürden kaynaklanıyor görülen dil açmazlarıyla sık karşılaşıyorlardı.</p>

  <p class="normal1">Evraklarla uğraşmaya döndü. Vergi formları şuraya, maaş çekleri buraya… İşçilerin masrafı gerekenin iki katıydı. Krallıkta iş yapmanın bir diğer zorluğuydu bu: Tayland işlerinde Taylandlı işçiler kullanılmak zorundaydı. Sarı kart sığınmacıları sokaklarda açlıktan kırılıyordu ama Anderson hiçbirini işe alamıyordu. Aslında Hok Seng’in de Olay’dan sağ çıkabilen diğer sığınmacılarla iş kuyruklarında açlıktan kıvranması gerekirdi. Dil ve muhasebe becerileriyle Yates’in hoşgörüsü olmasa aç kalırdı.</p>

  <p class="normal1">Anderson bir başka zarfta durakladı. Adına yollanmıştı ama mührü tahrifat görmüştü. Hok Seng başkalarının mektuplarına saygı göstermekte zorlanıyordu. Sorunu defalarca konuşmuşlardı ama ihtiyar hâlâ “yanlışlık” yapıyordu.</p>

  <p class="normal1">Anderson zarfın içinde ufak bir davetiye kartı buldu. Raleigh bir buluşma öneriyordu.</p>

  <p class="normal1">Yüzünde düşünceli bir ifadeyle kartı masasında tıkırdattı. Raleigh. Eski Yayılım’ın süprüntüsü. Petrolün ucuz olduğu, insanların dünyayı haftalar yerine birkaç günde dolaştığı zamanlardan kalma, dalgalara bırakılmış bir tahta parçası…</p>

  <p class="normal1">Son jumbo jetler Suvarnabumi’nin su basmış yollarından güç bela havalandıklarında, Raleigh dizine kadar gelen deniz suyunda dikilip gidişlerini izlemişti. Sevgililerinin evlerinde kalmış, kızlar tükendiğinde yenilerini bulmuş, limon otu,<sup class="calibre3"><a class="footnote-link" href="../Text/kurmakiz_split_071.html#footnote-500268-18" id="footnote-500268-18-backlink">[18]</a></sup> baht<sup class="calibre3"><a class="footnote-link" href="../Text/kurmakiz_split_072.html#footnote-500268-19" id="footnote-500268-19-backlink">[19]</a></sup> ve kaliteli afyondan yepyeni bir hayat kurmuştu. Anlattığı hikâyelere bakılırsa bir sürü darbe, karşı-darbe, kalori vebası ve açlık dönemi atlatmıştı. İhtiyar bugünlerde sahibi olduğu Ploençit “kulübünde” benekli kurbağa misali oturuyor, yeni gelmiş yabancılara Daralma-öncesi sefahatinin kayıp sanatlarını memnuniyetle sırıtarak öğretiyordu.</p>

  <p class="normal1">Anderson kartı masasına bıraktı. İhtiyarın derdi her neyse, davetiye kendi başına zararsızdı. Raleigh, Krallık’ta bunca seneyi, kendi paranoyasını geliştirmeden yaşamamıştı sonuçta. Anderson, Hok Seng’e bakarak hafifçe gülümsedi. Hoş bir çift olurdu ikisi: Köklerinden koparılmış iki insan, kendi zekâları ve paranoyalarıyla yaşamayı becermiş, vatanlarından uzak iki adam…</p>

  <p class="normal1">“Çalışmamı izlemekten başka yapacak işiniz yoksa,” dedi Hok Seng, “Megodont Sendikası ücretlerinin yeniden görüşülmesini rica ediyor.”</p>

  <p class="normal1">Anderson masasına yığılı masraf belgelerine baktı. “O kadar kibar sorduklarından kuşkuluyum doğrusu.”</p>

  <p class="normal1">Hok Seng yazmaya ara verdi. “Taylandlılar her daim kibardır. Tehdit ederken bile.”</p>

  <p class="normal1">Aşağıdaki megodont bir çığlık daha kopardı.</p>

  <p class="normal1">Anderson, Hok Seng’e anlamlı bir bakış attı. “Herhalde bu durum, dört numaralı <span class="ideitalik">mahut</span> konusunda eline pazarlık malzemesi verir. Hey, belki de o herifi yollamadıkları sürece tek kuruş ödemeyeceğimi söyleyebilirsin.”</p>

  <p class="normal1">“Sendika kuvvetlidir.”</p>

  <p class="normal1">Bir çığlık daha sarstı fabrikayı; Anderson irkildi. “Kuvvetli ve aptal!” Gözlem pencerelerinden baktı. “Ne yapıyorlar hayvancağıza?” Hok Seng’e döndü. “Git, bir bak şunlara.”</p>

  <p class="normal1">Hok Seng itiraz edecekmiş gibi göründü ya, Anderson sert bir bakışla vazgeçirdi adamı. İhtiyar ayağa kalktı.</p>

  <p class="normal1">Şiddetli bir hortum böğürtüsü, ihtiyarın dile getireceği şikâyet artık her neyse, siliverdi. Gözlem pencereleri şiddetle sarsıldı.</p>

  <p class="normal1">“Ne olu—”</p>

  <p class="normal1">Fabrikayı sallayan bir diğer acıklı hortum böğürtüsünü, mekanik bir gacırtı izledi. Anderson yerinden fırladı ama Hok Seng pencereye ondan önce vardı. İhtiyar pencereden aşağı, ağzı açık bakakaldı.</p>

  <p class="normal1">Tabak büyüklüğünde sarı bir çift göz bakıyordu pencereden içeri. Megodont arka ayakları üzerine doğrulmuş, sallanıyordu. Hayvanın dört dişi de emniyet amacıyla kesilmişti ama dört buçuk metrelik omuz yüksekliği ve on tonluk kas yığınıyla arka ayakları üzerine dikilmiş bir canavardı sonuçta. Kendisini mile bağlayan zincirleri koparırcasına çekiyordu. Hortumunu kaldırdı, boğuk bir inleme koyuverdi. Anderson elleriyle kulaklarını kapadı.</p>

  <p class="normal1">Megodontun böğürtüsü camı zorluyordu. Anderson sersemleyerek diz çöktü. “Tanrım!” Kulakları çınlıyordu. “Nerede o <span class="ideitalik">mahut</span>?”</p>

  <p class="normal1">Hok Seng kafa salladı. Anderson adamın söyleneni duyduğundan bile emin değildi. Kulağına gelen sesler boğuk ve uzaktı. Fırladı ve tam Megodontun dört numaralı milin üstüne devrildiği anda kapıyı açtı. Üreteç mili parçalandı; tik ağacı aksamın parçaları dört bir yana dağıldı. Kıymıklar uçuşur ve tenini yakarak dalarlarken Anderson korunmak için yana çekildi.</p>

  <p class="normal1">Aşağıdaysa <span class="ideitalik">mahutlar</span> telaşla diğer megodontları çözüyor, teşvik sözleri bağırıp iradelerini filsi yaratıklara kabul ettirmeye uğraşarak, hepsini, deliren hayvandan uzağa sürüklemeye çabalıyorlardı. Kuzenlerine yardıma koşma içgüdüsüyle dolan diğer megodontlar kafa sallayıp itiraz edercesine homurdanıyor, zincirlerini çekiştiriyorlardı. Diğer Taylandlı işçilerse sokağın güvenliğine kaçıyordu.</p>

  <p class="normal1">Çıldıran megodont dönen mile bir daha saldırdı. Teker çomakları sarsıldı. Yaratığı kontrol etmesi gereken <span class="ideitalik">mahut</span> yerde, kanlı bir pelteden ibaretti.</p>

  <p class="normal1">Anderson eğilerek ofisin içinde ilerledi. Boş masaların arasından doğrulmadan geçti, birinin üzerinden kayarak şirket kasasının önüne indi.</p>

  <p class="normal1">Numaraları çevirirken elleri kayıyor, ter damlacıkları gözlerine giriyordu. 23 sağa… 106 sola… Sırayı şaşırıp baştan başlamak zorunda kalmamak için dua etti. Fabrika zeminine daha fazla tahta parçası dağılıyor, düşen parçalardan son anda kurtulanların çığlıkları yükseliyordu.</p>

  <p class="normal1">Hok Seng dirseği dibinde beliriverdi.</p>

  <p class="normal1">Anderson ihtiyara geri çekilmesini işaret etti. “Söyle çıksın herkes! Herkesi dışarı çıkar! Herkes çıksın!”</p>

  <p class="normal1">Hok Seng başıyla evetlemekle birlikte Anderson sayıları çevirirken ayak sürüdü.</p>

  <p class="normal1">Anderson ihtiyara baktı. “Yürü!”</p>

  <p class="normal1">Beriki eğilerek uzaklaştı ve bağırmaya başladı; sesi parçalanan tahtaların ve işçi çığlıklarının arasında yitip gitti. Anderson son numarayı döndürdü ve kasayı açtı. Belgeler, destelenmiş rengârenk paralar, gizli kayıtlar, bir kompresyon tüfeği… Bir yay tabancası.</p>

  <p class="normal1">Yates…</p>

  <p class="normal1">Anderson yüzünü ekşitti. İt herif bugün her yerdeydi sanki… Sanki <span class="ideitalik">fii</span>si Anderson’ın omzundaydı. Anderson zembereğini gerdiği tabancayı beline sıkıştırdı. Kompresyon tüfeğini aldı. Ardında bir başka haykırış yankılanırken doluluğunu kontrol etti. Yates en azından buna hazırlanmıştı. Saf herifin tekiydi, evet, ama aptal değildi. Anderson tüfeği kurdu ve kapıya yöneldi.</p>

  <p class="normal1">Aşağıda, tahrik sistemleri ve KK hatları kan içindeydi. Kimin öldüğünü kestirmek zordu. Tek bir <span class="ideitalik">mahuttan</span> fazlası söz konusuydu. Havayı tatlımsı insan sakatatı kokusu kaplamıştı. Megodontun çevirdiği mile barsaklar dolanmıştı. Genetik mühendisliği ürünü kas yığını sürekli şahlanıyor, zincirlerinin sonuncusuyla mücadele ediyordu.</p>

  <p class="normal1">Anderson tüfeğini doğrulttu. Görüş alanının en ucunda bir başka megodont arka ayakları üzerine doğruldu, türdeşine cesaret verircesine bağırdı. <span class="ideitalik">Mahutlar</span> kontrolü yitirmeye başlamışlardı. Anderson yayılan yıkımı düşünmemeye çalışarak gözünü dürbüne dayadı.</p>

  <p class="normal1">Dürbünde çizili hedef işaretini kırışık gri et yığınında gezdirdi. Dürbün hayvanı öyle büyütüyordu ki ıskalaması imkânsızdı. Tüfeği tam otomatiğe aldı, nefesini verdi ve tetiğe asıldı.</p>

  <p class="normal1">Tüfekten bir ok bulutu fırladı. Megodontun gövdesinde beliren turuncu noktalar isabet kaydeden okları gösteriyordu. AgriGen laboratuarlarından çıkma yoğunlaştırılmış eşekarısı zehri, hayvanın merkezî sinir sitemini hedefleyerek bedenine boşalmaya başlamıştı.</p>

  <p class="normal1">Anderson tüfeğini indirdi. Dürbünsüz baktığında megodontun derisine saplanmış okları zar zor görebiliyordu. Birkaç saniye içinde ölecekti hayvan.</p>

  <p class="normal1">Megodont birden döndü ve gözlerinde parıldayan tarihöncesi öfkeyle Anderson’a baktı. Anderson hayvanın zekâsına hayranlık duyduğunu fark etti. Sanki ne yaptığını biliyordu…</p>

  <p class="normal1">Megodont toparlandı ve zincirlerine bir daha asıldı. Demir halkalar koptu, zincir havada ıslık çalarak savruldu ve kaçmaya çalışan bir işçiyi yere sererek taşıma hattına çarptı. Anderson faydasız tüfeği yere bırakıp yay tabancasını çekti. On tonluk hayvan karşısında tabanca bir oyuncak sayılırdı ama elinde başka bir şey kalmamıştı. Megodont atılınca tetiğe art arda asılarak ateş etmeye başladı. Disk-bıçaklar, yaklaşan çığın gövdesini beyhude yere dövüyorlardı.</p>

  <p class="normal1">Megodontun yetenekli hortumu yılan misali dolanarak ayaklarını yerden kesiverdi. Anderson bir yandan debeleniyor, diğer yandan kapının kolunu tutmaya çabalıyordu şimdi. Hortum daha sıkı kavradı bacaklarını. Kanı hızla başına hücum etti. Kana doymuş bir sivrisinek gibi patlayıvereceğini düşünürken balkona doğru sürüklendiğini kavradı. Korkuluğu yakalamak için son bir hamle yaptı ama boşa gitti. Havadaydı artık.</p>

  <p class="normal1">Anderson havada süzülürken Megodontun böğürtüsü bir kez daha fabrika binasında yankılandı. Zemin yaklaşıyordu. Betona tüm hızıyla çarptı ve karanlık tarafından yutuldu. <span class="ideitalik">Öylece yat ve öl</span>… Kendinden geçme haliyle mücadeledeydi Anderson. <span class="ideitalik">Öl işte</span>. Kalkmaya, yuvarlanmaya, herhangi bir şey yapmaya çabaladı ama kımıldayamıyordu.</p>

  <p class="normal1">Birleşmeye, biçimlenmeye çabalayan renkli şekiller görüyordu. Megodont yakındaydı. Soluğunun kokusunu alıyordu.</p>

  <p class="normal1">Renkli şekiller bir araya geldiler. Paslı derisi ve kadim öfkesiyle tepesindeydi megodont. Ezmek için ayağını kaldırmıştı. Anderson sağına doğru yuvarlandı ama bacaklarını çekemedi. Yerde sürünemiyordu bile. Elleri buzda örümcekler misali kayıyordu beton zeminde. Yeterince hızlı hareket edemeyecekti. <span class="ideitalik">Ah, Tanrım. Böyle ölmek istemiyorum. Burada… Böyle…</span> Kuyruğundan yakalanmış bir kertenkele gibiydi. Kalkamıyor, kaçamıyordu; devasa bir filin ayağı altında pelteye dönecek, ölecekti.</p>

  <p class="normal1">Megodonttan bir inleme yükseldi. Anderson ardına baktı. Hayvan ayağını indirmiş, sarhoş gibi sallanıyordu. Hortumuyla çevresini koklarken birden arka ayakları gevşedi, kalçaları üzerine oturuverdi. Gülünç ölçüde köpeği andırıyordu şimdi. Gözlerinde, uyuşan bedeninin emirlere uymayışının getirdiği şaşkınlık vardı.</p>

  <p class="normal1">Ön ayakları yavaşça büküldü ve inleyerek öne çöktü. Anderson’la göz göze geldiler. Neredeyse insansı bakan gözler şaşkınlıkla kırpışıyordu. Koordinasyonunu yitiren hortumu bir kez daha Anderson’a uzandı, sarsakça ilerledi. Öfkesi yitmişti. Uzun kirpikler titredi. Anderson hayvanın ne düşündüğünü merak etti. Sinir sistemini mahveden şeyi hissedebiliyor muydu acaba? Sonunun geldiğinin farkında mıydı? Yoksa sadece yorgunluk muydu hissettiği?</p>

  <p class="normal1">Doğrulan Anderson ayaklarının dibine çöken hayvana neredeyse acıyarak baktı. Vahşice sökülüp alınmış dişlerinden kalan dört oval boşluk kapkaraydı. Dizleri yaralarla kaplıydı; ağzının çevresinde skabis çıbanları baş göstermişti. Ölmek üzereyken ve yakından bakıldığında, felç olmuş kasları ve soludukça inip kalkan gövdesiyle kötü kullanılmış bir hayvandan öte değildi karşısındaki. Savaşçı değildi megodontlar…</p>

  <p class="normal1">Hayvan son nefesini verdi. Bedeni hareketsiz kaldı.</p>

  <p class="normal1">İnsanlar Anderson’ın etrafına doluştular; bağırıp çağırıyor, omzuna vuruyor, yaralılara yardım etmeye ve ölüleri bulmaya uğraşıyorlardı. Her yer insan doluvermişti birdenbire. Kırmızılı-sırmalı sendikacılar, Yaşam-Yayı’nın yeşil üniformaları, dev cesedin üzerine tırmanan <span class="ideitalik">mahutlar</span>…</p>

  <p class="normal1">Anderson bir anlığına Yates’i yanı başında, elinde sigarası, tüm kargaşayla alay ederken hayal etti. “Bir aya kalmaz giderim demiştin bir de...” Derken kapkara gözleri ve fısıltılı sesiyle Hok Seng yanında belirdi; kemikli eli boynuna uzandı ve kırmızıya bulanarak geri çekildi.</p>

  <p class="normal1">“Kan kaybediyorsunuz,” diye mırıldandı.</p>
</body>
</html>
