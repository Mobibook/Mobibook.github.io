<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>akdeniz1.indd</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="calibre1">
    <h2 class="baslik2" id="calibre_toc_6"><span>IV</span> <span>SURİYE’DE SALOMON KLEIN</span></h2>

    <p class="metin"><span>Kahire’den ayrılışım Mihail’i hiç üzmedi. Bu ayrılığın zorunlu olduğunu ona anlatmakta zerre kadar güçlük çekmedim. Bu ayrılık onun işine geldi, oysa benim için zorunlu ve acı idi. Gerçi, kayıtsız görünmüyordu ama, üzüntüsünün gündelik işlerine yansımadığı belirgindi. Artık bu işler onun için dostluğumuzdan daha önemliydi. Mihail’in ruhsal dengesi eskisine oranla şimdi bambaşka. Yarının kararsızlığına dayanma gücü sıfır. Dostum, fırtınadan bütün dalları çatırdayan yarı kurumuş bir ağaca benziyor. Artık o cesur hamleleri aristokrat ailesinin boğucu sarmaşığını parçalayan, göklerin tehdit dolu güzelliğine doğru alnı açık atılan genç meşe değildir. Ruhu küçülmüş olarak, küçük burjuvaların hayatın zorluklarına karşı klasik savunma yöntemlerine dönüyor. Para sahibi olmanın kendisine sağladığı koruyuculuğa gereksinim duyuyor.</span></p>

    <p class="metin"><span>Trenin Port-Said’e hareketinden az önce, beni kucaklamak için istasyona geldi. Orada açıkça ikiyüzlü bir tavır takındı. Bütün söylediklerinden çıkan anlam şuydu: “Benim dostluğuma gereksinim duymuyorsun değil mi? Benim yerimi tutan bir dost keşfetmedin mi? Şu halde özgürlüğümü yeniden ele almamı doğru bulmalısın.”</span></p>

    <p class="metin"><span>Ve trenin harekete geçtiği anda, “Mutluluğuna koş!” demek isteyen bir el işaretiyle gülümsedi.</span></p>

    <p class="metin"><span>Doğrusunu söyleyeyim mi, Mihail’im, sen vicdanına oyun ediyorsun.</span></p>

    <p class="metin"><span>Port-Said’e herhalde sol ayağımızla inmiş olacağız ki, bize Beyrut’a giden uygun geminin yeni kalkmış olduğunu söylediler. Ertesi gün onu izleyecek olan gemi, bizim keselere göre çok pahalıydı. Gördünüz mü başımıza gelenleri! Port-Said’de beş gün kalacağız. Yolculuk parasını çarçur edeceğiz.</span></p>

    <p class="metin"><span>Bir an, umutsuzluğa kapılacak gibi olduk, ama yenilmez arzularla zırhlıyız, çarçabuk kendimizi topluyoruz. Musa dedi ki:</span></p>

    <p class="metin"><span>– Ben bizim Yahudilere başvuracağım.</span></p>

    <p class="metin"><span>– Ben de bizim Rumlara!</span></p>

    <p class="metin"><span>O bir haham bulmaya gitti, ben de bir papaz. Öğleyin ikimiz de ellerimiz boş olarak buluştuk.</span></p>

    <p class="metin"><span>Onun hahamı yalnız yardımda bulunmayı reddetmekle kalmış, ama benim papaz üstelik az kalsın bana dayak attıracaktı.</span></p>

    <p class="metin"><span>Arkadaşım:</span></p>

    <p class="metin"><span>– Gördün mü, dedi. Mazlum İsa boş yere yeni bir din çıkarmış.<br class="calibre1" />
    Hemcinslerine karşı sert davranmak için eskisi yeterliydi.</span></p>

    <p class="metin"><span>Sabretmeye ve kurtuluşu hahamlarla papazlara oranla yeryüzüne daha yakın insanlardan beklemeye karar verdik. Yörenin Yunanlı ve Yahudi kahvelerine giderek bizi dinlemeye razı olanlara başımıza gelenleri anlattık. Birçokları duymazlıktan geldi. Bazıları vah vah, dediler. Birkaçı da elimize bir şilin sıkıştırdı, ki bu da pek azdı. Gelişimizin üçüncü günü, her gece obur tahtakurularına yem olmaktan usanmış, son talerimiz de uçup gitmeden geri dönmenin daha ihtiyatlı bir hareket olup olmayacağını düşünüyorduk ki, birdenbire selamete kavuştuk. Port Said’de demirlemiş büyük bir geminin Yunanlı bir ateşçisi, içinde bulunduğumuz acıklı durumun öyküsünü daha sıcak bir dikkatle dinlemek lütfunda bulundu. Duygulandı ve derhal harekete geçti. Cebinden bir mendil çıkarıp içine bir taler attı ve bulunduğumuz kahvenin kalabalık müşterilerini birer birer dolaşarak para toplamaya koyuldu. Kendisi becerikli olduğundan, bir hamlede iki sterlin topladı. Bu, yolculuk biletlerini almak için aşağı yukarı yeterliydi. Dolandırıcı olup olmadığımızı anlamak için biletlerimizi kendisi aldı. Sonra, bu iyi yürekli adam, yaşantımızla ilgilenerek bizimle uzunboylu konuştu ve bize kendi yaşamını anlattı.</span></p>

    <p class="metin"><span>Böylece adamın İngiliz tebaasından olup bir İngiliz kadınıyla evli bulunduğunu, Bombay’da oturduklarını öğrendim. Gemisi de şimdi o limana doğru hareket ediyordu. Bana Bombay’ı öyle hoş bir biçimde anlattı ki, çılgın hayal gücüm, hemen fitili aldı. Kalidasa’nın</span> <span class="ideitalik">Sokuntala</span><span>’sını, büyük şairimiz Cosbuc’un usta kalemiyle yapılmış bir çeviriden daha yeni okumuştum.</span> <span class="ideitalik">Asya’nın Işığı</span> <span>adlı güzel bir kitabın anısı hâlâ zihnimde yaşıyordu. Hintlilerin efsanevi yaşamından söz eden bu çok uysal adamın canlı teması bana Musa’yı da, her şeyi de unutturmaya yeterli geldi; ona beni yanına alarak halkının yaşantısı iman ve hayalden ibaret olan bu ülkeye götürmesini önerdim.</span></p>

    <p class="metin"><span>Ateşçi bu ateşli önerimi garipsemedi; tanıdıkları arasında Hindistan aşkına her şeyini feda etmiş olanların ne kadar çok olduğunu bana anlattı ve beni kaptanına tanıtmaya razı oldu. Ne yazık ki, Musa bu “beyinsizce girişime”, bu “ihanet girişimine” karşı öyle bağırıp çağırdı ki, beslediğim hayalin gerçekleşmesinden vazgeçmek, imanlı düşlerimle evlatlık görevlerim arasındaki devamlı bir arabuluculuğun beni zincirlediği yarım yaşamdan bir daha dönmemek üzere kaçmaktan vazgeçmek zorunda kaldım. Bununla birlikte, ateşçinin adresini aldım ve tüm yüreğimle bağlandığım bir emeli gerçekleştirmek için başka bir fırsat aramaya söz verdim.</span></p>

    <p class="metin"><span>Port-Said benim gözümde, yeryüzünün nabzını duymuş ve kaydetmiş olduğum, denizyollarının büyük kavşağı olarak kalacaktır. Burada ben, kocayı karısından, oğulu anasından, âşığı sevgilisinden ayıran ve onları aile ilişkileriyle yaratmaya çalıştıklarından daha uyumlu cazibelerin çektiği sınırsız uzamlara fırlatan kaderlerin çeşitliliğini apaçık bir biçimde görüp hissettim. Çoğunlukla, bizim gerçek akrabalarımız ve vatanımız dünyaya geldiğimiz ve üstünde bir yabancı gibi yaşadığımız yerden ne kadar uzaklardadır.</span></p>

    <p class="metin"><span>Beni Beyrut’a götüren vapurdan bu mini mini kenti ve Ferdinand Lessephs’in heykelini selamlıyorum. Bu heykelin, kanal üzerine dikilmiş sert bakışları ürkek insanlara sanki şöyle der gibidir:</span></p>

    <p class="metin"><span>“Haydi! Kımıldanın biraz! İşte sizi kendi yurdunuza götürebilecek bir yol daha!”</span></p>

    <p class="metin"><span>Beyrut’ta bizi karşılayan ve hakkında çok kötü şeyler işitmiş olduğum adamın üzerimde yaptığı etkiyi olabildiğince tarafsız ifade etmek isterdim, ama hissediyorum ki, gerçeği söylemeye çalışmak boşunadır; hissediyorum ki yaşamın tüm belirtileri, bizim gözümüzde, o an için duygularımıza egemen olan yüreğimizin, sevgi ya da kinimizin, sevinç ya da sıkıntımızın etkisi altında başka anlamlar taşır.</span></p>

    <p class="metin"><span>Beyrut’a vardığımız zaman, kendimizi o kadar yoksul, yurdumuzdan o kadar uzakta, Abdülhamit’in Asya Türkiye’sinde o kadar gurbette duyuyorduk ki, tam sırnaşık kayıkçıların bizi son kuruşlarımızın yükünden kurtarmaya uğraştıkları sırada güvertede karşımıza çıkan kibar kılıklı, uzun boylu, güleryüzlü ve Romence konuşan adamı bir kurtarıcı olarak gördük. Klein usulca elini kaldırdı, iki sözcük fısıldadı, geminin tahliye işlerine bakan zaptiye çavuşu koşup selam verdi, bizi koruması altına aldı ve pılıpırtımızla kendisi meşgul oldu.</span></p>

    <p class="metin"><span>Musa kulağıma eğilerek:</span></p>

    <p class="metin"><span>– İnanılmayacak şey, dedi, zabıta herifin emrinde.</span></p>

    <p class="metin"><span>Az sonra, gümrükte ve liman komiserinin huzurunda, bu mutlakiyetçi rejimli kentte Klein’ın ne derece büyük nüfuz ve itibar sahibi olduğunu görecektik. Klein bizden belgelerimizi istedi. Musa kendisine süresi geçmiş pasaportunu verdi. Ben de askerlik teskeremi.</span></p>

    <p class="metin"><span>Klein:</span></p>

    <p class="metin"><span>– Bunlar beş para etmez, dedi. Bunlar, burada sizi doğruca hapishaneye götürmeye yarayacak kâğıtlar. Port-Said’den gelen bütün<br class="calibre1" />
    vapurlarda sizi aramaya gelmekle iyi etmişim. Gerçi limana inerdiniz<br class="calibre1" />
    ama, sizin Beyrut’ta bulunduğunuzdan benim hiçbir zaman haberim<br class="calibre1" />
    olmazdı.</span></p>

    <p class="metin"><span>Korkunç bir soğukkanlılıkla söylenen bu sözler bizi iliklerimize kadar titretti. Zaptiye amirinin kendisine uzattığı eli umursamaz bir tavırla sıkarken, kurtarıcımız yukarıdan bir bakışla:</span></p>

    <p class="metin"><span>– Beyefendiciğim, bu iki adam benim konuklarım ve dostlarım-<br class="calibre1" />
    dır. Onlara kefilim, dediği zaman kendisine karşı ne büyük bir saygı duyduk. Zabıta amiri:</span></p>

    <p class="metin"><span>– Eyvallah! dedi. Biz de, kurtulduğumuz tehlikeyi düşünerek, hızlı bir trenin önünden kaçan bir dana gibi oradan geçtik.</span></p>

    <p class="metin"><span>İskenderiye’deki kadar güzel bir Akdeniz, aynı derecede parlak bir gök, Klein’ın köşküne yaptığımız araba yolculuğunda bizi hayran bıraktı. Bütün yol boyunca ağzımızı açmaya cesaret edemedik; pis ve çirkin olan Beyrut, yüreklerimizde yalnız güçlükle zaptettiğimiz minnet ve heyecan duyguları doğurdu. Ev sahibimiz bize uzakta Lübnan dağının görüntüsünü gösterdi:</span></p>

    <p class="metin"><span>– Öbür gün oraya gideceğiz!</span></p>

    <p class="metin"><span>Lübnan! Demek efsanevi setleri olan dağlarda yaşayacağım. Ve bir dost muamelesi göreceğim, özgür bir adam gibi çalışacağım. Başka neye ihtiyaç duyabilirim?</span></p>

    <p class="metin"><span>Araba, denizden az yüksekte bir bayırın üzerinde kurulmuş güzel bir kır evinin önünde durdu. Şişman bir kadın ve altı ile sekiz yaş arasında iki çocuk, bizi sevinç çığlıklarıyla karşıladılar. Dinlenmemiz için koşuştular. Çocukların bize Fransızca sordukları sorular arasında, mutluluktan dilimiz tutulmuş bir halde, kapkacak tıkırtıları içinde yüzümüzü gözümüzü yıkadık. Sonra, tam öğle zamanı, Klein’ın buza konulmuş aperatiflerle bizi beklediği taraçaya çıktık. Bu adamın hal ve tavrı, evinde buyuran, bir saman çöpünü bile yerinden kaldırmaya tenezzül etmeyen ve ve halkını korumakla birlikte küçümseyen zengin boyarınkinin1 aynıydı. Karısıyla çocuklarının bazen sıkılgan bir tavırla yaklaştıklarını, ona ya da bize bir şeyler sorduklarını görüyordum. Onları bir tek baş işaretiyle savıyordu. Ve Musa, iki kadeh rakıdan sonra, sabırsızlandığı iş konusuna değinmek isteyince, öteki sözünü kesti:</span></p>

    <p class="metin"><span>– Ben evimde, muieri’ler’in yanında işten konuşmam. Birazdan<br class="calibre1" />
    çıkacağız.</span></p>

    <p class="metin"><span>Muieri, yani karı kısmı dediği, sofrayı hazırlamak için etrafımızda koşuşan karısıyla akrabalarından diğer iki Yahudi kadınıydı.</span></p>

    <p class="metin"><span>Bu deyim hoşuma gitmedi. Adama daha dikkatle baktım. Solgun yüzü, ağarmış kaşları ve kirpikleri, açık renkli gözleri, kararsız bakışı ile, kendisini yaşlandırmış olan maddi acıların izlerini taşıyordu. Güldüğü zaman ince ve soluk dudakları gülüşünü kendisini sevimsiz yapan bir yüz buruşmasına çeviriyordu. Yoksa, başının tüm anlamsızlığına karşın, sevimsiz değildi. Bu sağlam yapılı bedende öyle kendine özgü bir dediğim dedik ve pervasız adam hali vardı ki, insana maceralı geçmişini anımsatıyordu. Diyordum ki, bu kadar iyi bir mevkiie erişmek için, bu adam, hayatında kendisiyle ve başkalarıyla pek çok mücadelede bulunmuş olmalıdır.</span></p>

    <p class="metin"><span>Çünkü, Klein’ın rahat bir yaşam sürdüğü belirgindi. İki konağı olduğunu öğrenmiştik; biri bu, biri de, ertesi gün yerleşeceğimiz Ga-zir’deki. Sonra yedirilip giydirilecek altı kişiydiler, üstelik iki de Arap hizmetçi. Birlikte yediğimiz bu ilk yemekte, evde bolluğun sürekli olduğunu gördüm. Hepsi de boğazlarına düşkün insanlardı. Yemekler bitip tükenmek bilmeyecek biçimde birbirini izliyordu, hep en iyi cinsten etler, sebzeler, meyveler.. Ev sahibi buyuruyor, yemekleri pay edip dağıtıyor ve kendisi önayak olarak, herkesi yemeklerden tekrar almaya davet ediyordu. Kahveler, nargileler ve iki saat dinlenmeden sonra Klein ev halkının başına geçerek taraçanın bulunduğu sırttan aşağı deniz kenarına doğru inmeye koyuldu. Orada deniz giysilerinin saklandığı bir kulübe, çocukların oyuncakları ve hafif bir tür sandal vardı.</span></p>

    <p class="metin"><span>Musa:</span></p>

    <p class="metin"><span>– Evet, dedi, güvenebiliriz. Bu adam zengin. Aslında eskiden beri kendisinde eksik olan para değildi.</span></p>

    <p class="metin"><span>Sakin, hoş, ıssız ve güzel koya, okşayıcı Akdeniz’in koynunda kaybolmuş bu ideal köşeye bakıyorum, ve derhal burada, kendi elceğizimle bir kulübe kurup Mihail’le Musa’nın arasında ya da yalnız olarak yaşamaya niyetleniyorum. Hatta bu düşüncemi Klein’a bile söylüyorum. İnce olmayan bir gülümsemeyle:</span></p>

    <p class="metin"><span>– Neden olmasın? Başarılı olmak isteyen için her şey olasıdır.<br class="calibre1" />
    Yalnız iki şey gerekli: Çalışmak ve sabır. İş zahmete değer. Burada<br class="calibre1" />
    doğanın insanlar için nasıl bir nimet olduğunu görüyorsunuz: Küçük<br class="calibre1" />
    bir cennet! Dünyayı benim kadar dolaşıp görmüş olan azdır, ama ben<br class="calibre1" />
    ömrümün son günlerini bu köşecikte geçirmek isterim.</span></p>

    <p class="metin"><span>Klein hiçbir zaman sesini yükseltmiyor. Konuşması monoton, ama oldukça ilgi çekici. Ateşli konuşmayı, heyecanlı cümleleri, haykırmaları sevmez görünüyor. Sofrada Musa arada bir dalarak yüksek sesle konuşunca, iki parmağını alnına götürüyor ve öteki eliyle ihtiyara sakinleşmesini işaret ediyordu.</span></p>

    <p class="metin"><span>Beyrut’ta sürekli olarak hayatımı kazanmak ve hiç değilse yılın büyük bir bölümünü burada geçirmenin gerçekten olası olup olmadığını öğrenmek istiyordum.</span></p>

    <p class="metin"><span>Klein:</span></p>

    <p class="metin"><span>– Size bu konuda yardım ederim, dedi.</span></p>

    <p class="metin"><span>Musa:</span></p>

    <p class="metin"><span>– Kulak asma, Salomon, dedi. Port-Said’de, az kalsın beni yarı<br class="calibre1" />
    yolda ekip, bir ateşçi ile birlikte Bombay’a gedecekti! Maymun iştahlıdır.</span></p>

    <p class="metin"><span>Mahcup oldum. Klein beni süzdü:</span></p>

    <p class="metin"><span>– Ya!.. Böyle aklınıza eseni yapmaya kalkışırsınız demek?<br class="calibre1" />
    Başka bir şey söylemedi, ama bakışı ekliyordu: “Öğrendiğime memnun oldum.”</span></p>

    <p class="metin"><span>Musa bana kötülük ettiğini anladı ve hatasını düzeltmeye çalıştı:</span></p>

    <p class="metin"><span>– Gerçi Adriyen, Akdeniz topraklarına tutkundur, ama böyle en<br class="calibre1" />
    küçük zaptiye amirinin özgürlüğüne son verebileceği bir ülkeden hoşlanacağını sanmıyorum.</span></p>

    <p class="metin"><span>Klein gevşek bir sesle şöyle dedi:</span></p>

    <p class="metin"><span>– Bu Abdülhamid Türkiye’sinden daha serbest bir ülke bilmiyorum. Yalnız benim gibi servet ve tasarruf sahibi birinin dostu olan bir<br class="calibre1" />
    adam için değil, siyasetten uzak yaşayıp salt işiyle gücüyle uğraşan herhangi bir insan için de bu böyledir. Sonra burada insan ticarete<br class="calibre1" />
    başlayınca para altın tomarları halinde gelir ve metelikler halinde gider. Hatta parayı metelik metelik kazanan en yoksullar bile çoğu kez<br class="calibre1" />
    bunları altına çevirmeyi başarırlar. Türkiye’de, insan az para ile paşa<br class="calibre1" />
    gibi geçinebilir. Yaşam ucuzdur. Vergiler yok gibi bir şey. Herkes için<br class="calibre1" />
    sürekli kazanılanla harcanan arasında lehte bir fark kalır. Buna neden<br class="calibre1" />
    Doğu yaşamında pahalı lüksün var olmayışıdır. O lüks ki, Doğu’da büyük servetler gibi işçinin gündeliğini de yutar.</span></p>

    <p class="metin"><span>Ev sahibimizin bu yorumu karşısında ağzımız açık kaldı. Klein sandığımdan daha az ahmaktı. Onu uzunboylu konuşturduk ve yararlanarak dinledik.</span></p>

    <p class="metin"><span>Akşam karanlığı, sonra da gece, bizi orada, deniz kenarında bastırdı ve sonunda hepimizi susturdu, her birimiz kendi hayallerimize daldık. Kente gitmedik. Yemek yedik ve erkenden yattık.</span></p>

    <p class="metin"><span>Gözlerimi açtığım zaman, herkes, hatta çocuklar bile ayaktaydı ve evin tüm yatak takımları taraçaya serilmişti. Musa ile Salomon da, orada Akdeniz’in sonsuzluğuna karşı alçak sesle konuşarak, hareketsiz bir halde, günün ilk nargilesini içiyorlardı. Huzur, ıssızlık, sakinlik, rahatlık. Akdeniz’in bu kıyısına sığınmış bu Romen yuvasında eski zamanlara özgü bir mutluluğun egemen olduğu hissini duydum. Vatanım, anam ne kadar uzaktılar! Burada, bizim o güzel beyaz gemilerimiz, İskenderiye Romenlerinin her hafta geliş gidişlerinde selamladıkları o yüzen vatan parçaları bile görülmüyordu.</span></p>

    <p class="metin"><span>Ben giyinir giyinmez, çocuklar gelip bana bir sürü şeyler anlattılar, ama söylediklerini pek de anlamıyordum, çünkü onlar Romence-yi az biliyor, oysa Yahudice, Fransızca ve Arapçayı mükemmel konuşuyorlardı. İnanılmayacak şey: Bu Yahudi ailesinde, Fransız Katolik misyonerleri okuluna giden çocuklar İsa’ya hayrandılar. Bana saygı ile öptükleri birçok kutsal resim gösterdiler. Erkek çocuktan daha büyük ve daha duygulu olan kız İsa’nın ıstıraplarına acıyor ve bana, “Onun niçin çarmıha gerildiğini” soruyordu. Bu renkli resimlerden, çarmıh üzerinde İsa’yı gösteren ve Meryem Ana’yı kalbi bir okla delinmiş olarak temsil eden ikisini uykusunda bile yanından ayırmıyordu. Bu işe çok şaştığımı Klein’a söyledim. Bana kayıtsız bir tavırla cevap verdi:</span></p>

    <p class="metin"><span>– Ben Musevi çocuklarımın bugün İsa’yı sevmelerine ses çıkarmıyorum. Daha sonra, okuldan çıkıp benim deneyimli ellerime döndüklerinde, onları karın doyurmayan Allah’la, daha önemli olan<br class="calibre1" />
    diğeri, yani para Tanrısından birini yeğlemeye zorunlu tutacağım. Ve<br class="calibre1" />
    o zaman, imanları ister Katolik, ister Musevi olsun, hep para aşkı galip<br class="calibre1" />
    gelecektir. Gerekirse, onlara her iki dinin büyük temsilcileri arasındaki benzerlikleri göstereceğim. Hayır, bunda hiçbir tehlike<br class="calibre1" />
    yok. Misyonerler, dünyanın yüzünü değiştiremeyeceklerdir, hem böyle<br class="calibre1" />
    bir niyetleri olduğunu da sanmıyorum. Onlar yalnızca din değiştirmek<br class="calibre1" />
    işiyle ilgilidirler. Varsın uğraşsınlar, çocuklarıma bir zararları dokunmaz.</span></p>

    <p class="metin"><span>Ne pişkinlik, diye düşündüm. Bir an bu adamdan gözüm korktu. Yaşam hakkındaki anlayışı, gözünde, evinin üstünde durduğu kaya parçası kadar sarsılmaz bir şeydi. Bu hal, solgun yüzünden okunuyor, konuşma tarzından hissediliyordu. Sözlerinin benim ve Musa’nın üzerimizde bırakmış olduğu etkiyi fark etti ve bir sözcük, bir hareketle hepsini silip süpürdü. Ayağa kalktı, bizi içten bir tavırla omuzlarımızdan tuttu ve dedi ki:</span></p>

    <p class="metin"><span>– Şimdi Beyrut’un en güzel kahvesine giderek çubuk tüttürecek<br class="calibre1" />
    ve iş hakkında konuşacağız. Kardeş kardeş anlaşmalıyız!</span></p>

    <p class="metin"><span>Musa temin etti:</span></p>

    <p class="metin"><span>– Kardeş gibi anlaşacağımıza ne kuşku, Salomoncuğum! Sen bizim rehberimiz olacaksın! Biz sana uyacağız.</span></p>

    <p class="metin"><span>Klein işaret parmağını dudaklarına götürdü:</span></p>

    <p class="metin"><span>– Yavaş söyle.</span></p>

    <p class="metin"><span>Bizi götürdüğü kahve, hemen tamamıyla denizin üzerinde inşa edilmişti; müşteriler; ciddi yüzlü Araplar, Salomon’u birçok merhaba’larla karşıladılar! Rakı ya da kahve içiyor, çubuk ve nargilelerini tüttürüyorlardı. İçlerinden bazıları bir kabineye giriyor, oradan deniz kıyafetiyle çıkıyor, kötü bir merdivenin doğruca denize götürdüğü zemindeki bir delikten kayboluyorlardı. Taraçadaki yerimizden, onların yüzdüklerini, sonra sudan çıkıp yeniden çubuklarına, konuşmalarına ya da oyunlarına devam ettiklerini görüyordum. Hayretten kendimi alamıyordum. Bu işten çok hoşlanan Musa, derhal onları taklit etmek istedi. Klein engelledi:</span></p>

    <p class="metin"><span>– Yaşlısın. Bir kramp gelir, boğulur da başıma iş açarsın, oysa<br class="calibre1" />
    ben bir ortak arıyorum! Hemen bilmeni istediğim de şudur: Giriştiğim<br class="calibre1" />
    işin başarılması için kendime değil, senin gücüne güveniyorum.</span></p>

    <p class="metin"><span>Koltukları kabaran ihtiyar, göğsünü şişirdi ve ilk kadehini bir dikişte bitirdi:</span></p>

    <p class="metin"><span>– Hiç merak etme! Sağlığına, Salomonaki! Senin de afiyetine,<br class="calibre1" />
    oğlum Adriyen!</span></p>

    <p class="metin"><span>Klein boğuk sesiyle sürdürdü:</span></p>

    <p class="metin"><span>– Seni mükemmel bir usta bilirim. Adriyen de sana yardım edebilirse her şey yolunda gidecek. Evim sizindir. Tutumlu davranmaya,<br class="calibre1" />
    biraz para biriktirmeye, aletler satın almaya ve işe kendi sermayenizle<br class="calibre1" />
    ortak olmaya çalışırsınız.</span></p>

    <p class="metin"><span>Musa haykırdı:</span></p>

    <p class="metin"><span>– Paramız sende dursun! Çünkü ben son derece müsrifim. Ve beni çubuğuyla göstererek ekledi:</span></p>

    <p class="metin"><span>– Bu beyinsiz benden de beterdir. Salomon etrafına bir göz gezdirdi:</span></p>

    <p class="metin"><span>– Rica ederim, yavaş konuş! Gerçi Türkiye’deyiz ama, birinin bizi anlaması olanaksız değil. Yarın bütün kentin tasarımızı öğrenmesine gerek yok.</span></p>

    <p class="metin"><span>– Herhalde gizli bir iş yapıyor değiliz?</span></p>

    <p class="metin"><span>– Kuşkusuz, ama sözlerini işiten biri bana torbalarla altın vermeye geldiğinizi sanabilir.</span></p>

    <p class="metin"><span>Kadehini ağır ağır içti, doğruldu, masa komşularımızın yüzlerini ciddi bir tavırla süzdü ve yeni selamlara gülümseyerek cevap verdi. Sonra:</span></p>

    <p class="metin"><span>– Şimdi yapacağımız ilk işten fazlaca bir kâr sağlayacağımıza pek emin değilim. Hatta bu işten zararlı çıkmam bile olasıdır. Onun için, başlangıçta, karşılıklı hiçbir taahhüde girişmeden çalışacağız. Sonuç iyi çıkarsa ne iyi. Kaybedersem, kaybın yalnız bana ait olmasını istiyorum. Yine bir esas ücretiniz olacak: Musa, sana haftada iki lira; sana da Adriyen, bir buçuk. Oldu mu?</span></p>

    <p class="metin"><span>Sevinçten deliye dönen Musa, tavsiye edilen ketumluğu hemen unutarak kollarını açtı ve gürledi:</span></p>

    <p class="metin"><span>– Senin kölen olacağız!</span></p>

    <p class="metin"><span>Klein’ın korkudan benzi attı, etrafına bakındı ve herhalde Musa ile ancak çöl ortasında işten konuşabileceğini içinden geçirdi. Bundan sonra tek bir sözcük söylemedi ve Romanya hakkında anlattıklarımızı dinledi. Öğleyin aynı zengin sofra bizi akşama kadar yerimizden kımıldayamayacak hale koydu ve akşamleyin ev sahibimizin güzel koyundan ancak tekrar sofraya oturmak üzere ayrıldık. Sonra, bu ikramcı adam, paşaların Beyrut’unun gece halini göstermek için bizi kente götürdü. Pek geç vakit, zilzurna sarhoş bir halde, kulaklarımız gürültüden çınlayarak eve döndük. Çıplak Arap dansözlerinin görüntüsü gözümüzün önünden gitmiyordu.</span></p>

    <p class="metin"><span>Ertesi gün saat altıda Gazir’e gidiyoruz. Uykuya doymamış olmamıza bakmadan, askerler gibi, tam saatinde hareket ediyoruz. Gözlerimde kum taneleri hissediyorum ve gevşemiş bir haldeyim. Ama sabah havası pek parlak. Avluda güzel katırların çektiği iki büyük araba var. Çok az eşya yükleniyor. Evi beklemek için kalan bir uşak dışında herkes gidiyor. Kafile hareket edince, biz acelesi olmayan mültecileri andırıyoruz.</span></p>

    <p class="metin"><span>Salomon’un yumruk sahibi bir adam olduğunu kabul etmek zorunda kalıyorum. Kendini göstermeyen, ama etkisi belirgin olan bir yumruk. Hiçbir zaman bağırmıyor, ama tüm işleri tıkırında gidiyor. Biz yataktan kalkarken arabaların gelmesiyle kafilenin yola koyulması arasında yirmi dakikadan fazla zaman geçmedi. Hiç telaş olmadı, hiçbir emir verilmedi. Giyinildi, yüzler yıkandı, sevgi dolu bir sessizlik içinde kahveler içildi, bu sırada hizmetçi kadınlar ev eşyalarından iki denk hazırlıyorlardı. Çocuklardan biri, pabuçlarının bağlarını düğümlemeyi unutsa, kadınlardan biri yapılacak iki iş arasında kendini şaşırsa, derhal Klein’ın uyanık bakışıyla karşılaşıyorlar ve bu onları tekrar gayrete getirmeye yetiyordu.</span></p>

    <p class="metin"><span>Bu adamın bir ahmak hayatı yaşamadığı kesin. Deneyimleri ona pahalıya mal olmuşsa, bunlardan yararlanmasını da bilmiş. Ona hayranım.</span></p>

    <p class="metin"><span>Hatta insan tarafı bile var. Yolda, çıkması güç bir yokuşa gelince, iniyor ve yürüyor. Musa ile ben de ona uyuyoruz. Bu, bana kervandan ayrılarak, gözlerimin önüne ilk kez serilen manzarayı daha iyi tatmak olanağını veriyor. Şimdiye kadar hiç dağa çıkmadım. Ağaçlık yerleri az, ama geniş kayalık sahalar daha az görkemli değil, hele adına sanırım Nahr-el-Kelb dedikleri ve üzeri efsanevi kocaman devlere benzeyen kayalarla kaplı olan yerde! Aşağıda, köpüklü dalgalarla harelenmiş Akdeniz, mavi göğün altına zümrütten ve gök buluttan sayısız küçük koylar seren oyalı kıyılarıyla yavaş yavaş uzaklaşıyor. Onları olabildiğince uzun süre seyretmek, bir yandan da kafileyi izleyebilmek için ara sıra geri geri yürüyorum, bu yüzden Klein bana deliye bakar gibi bakıyor. Klein:</span></p>

    <p class="metin"><span>– Bu ülkeyi bu kadar mı sevdiniz? diye sordu, ve kurşuni gözleri beni hiç okşamayan, adeta endişelendiren bir ilgiyle parladı.</span></p>

    <p class="metin"><span>– Evet!.. Ben Baragan steplerinden çıktım, burada gördüğüm şeyler beni büyülüyor. Orada, o ıssız, yeşil koyda bir kulübem olsa, içinde bir vahşi gibi yaşasam, bunu ne çok isterdim.</span></p>

    <p class="metin"><span>– Neden “bir vahşi gibi?” Orada medeni bir adam gibi yaşayabilirdiniz. Sabırlı olmak ve çalışmak arzusunu duymak yeterli.</span></p>

    <p class="metin"><span>– Öyle ama, ben çalışmaktan pek hoşlanmam! Öyle sanıyorum ki, yalnız insanların kendilerine köle ettikleri hayvanlar tüm yaşamlarını çalışmakla geçirirler, ama bilinçli olsalardı kesinlikle onlar da intihar ederlerdi.</span></p>

    <p class="metin"><span>Salomon beni düzeltme arzusuyla yanıyor, ama tedbirli olduğundan yanıtını ağzında geveliyor. Kendisinin de çalışmayı amaç edinmemiş olduğunu biliyor ve benim de bundan haberdar olduğumu tahmin ediyor. Onun için düşüncesini kapalı bir biçimde söylüyor:</span></p>

    <p class="metin"><span>– Kuşkusuz, insan bir hayvan değildir. Bununla birlikte, eğer şurada, benimkinin yanında bir kulübe sahibi olmak istiyorsanız, ancak kârlı bir işte sebat etmek yoluyla bunu elde edebilirsiniz. Kimse size onu armağan etmez. Size yardım edeceğimi söyledim. Oysa bana kimse yardım etmedi. Ben tek başıma başımın çaresine bakmak zorunda kaldım.</span></p>

    <p class="metin"><span>– Servetinizi elinizin emeğiyle yapmış olduğunuzu sanmıyorum Bay Salomon.</span></p>

    <p class="metin"><span>– Ne biliyorsunuz? Hatta hayatımı kazanmak için ne haltlar karıştırdığımı bilseniz bile, bu da size ahmak olmadığımı kanıtlar. Siz de aynı biçimde hareket edebilirseniz ne güzel. Ben aç bırakan çalışmaya zengin eden zekâyı yeğlerim.</span></p>

    <p class="metin"><span>Kızkardeşinin, yeğeninin ve kendi karısının bedenlerini satma yoluyla gösterdiği “zekâ” hakkında ne düşündüğümü ona söylemek istemiyorum, ama sessizliğimin anlamını kavrıyor ve biraz ilerimizde yürüyen Musa’nın konuşmamızı dinlediğine emin olduktan sonra, bana karşı saldırıya geçiyor:</span></p>

    <p class="metin"><span>– Anamın dünyaya getirdiği ve yirmi yaşına kadar kara ekmekle<br class="calibre1" />
    beslediği bir sefil hayatıyla bütün ömrümü geçirmemek, para kazanmak için yapmış olduğum şeylerin ahlaka uygun olmadığını söyleyeceksiniz. Evet; ablama, sonra onun kızına, sonra da kendi karıma,<br class="calibre1" />
    –ki hepsi üç metre kumaş için namussuzca orospuluk ediyorlardı–<br class="calibre1" />
    avuç dolusu altına nasıl namusluca orospuluk edebileceklerini gösterdim. Bugün onlar zenginler, ben de zenginim.</span></p>

    <p class="metin"><span>Durdum ve gözlerinin içine bakmak istedim, ama Salomon buna izin vermedi. Dalgın, adeta masum bir bakışla sakin sakin sordu:</span></p>

    <p class="metin"><span>– Ne oldu?</span></p>

    <p class="metin"><span>– Anlamıyorum, dedim.</span></p>

    <p class="metin"><span>– Neyi anlamıyorsunuz?</span></p>

    <p class="metin"><span>– Namusluluk ve namussuzluk hakkındaki yorumunuzu.</span></p>

    <p class="metin"><span>– Çok basit! İnsanın namuslu değilken ve olamayacak durumdayken namuslu görünmeye çalışması kadar iğrenç namussuzluk yoktur. Oysa karınızdan, çocuğunuzdan, babanızdan, dostunuzdan başlamak koşuluyla herkes kendini namuslu gösterir ve hiçbiri değildir. Çünkü her biri sizi şu ya da bu şekilde aldatmaya çalışır; yaşamak isteyen için bundan başka çare yoktur. Aldatmak şarttır; işte bu! Ben de düşündüm ve dedim ki: Gerçek namusluluk için tek yol, namussuzluğu açıkça yapmaktır. Öyle sanıyorum ki, dünya ne zaman sahte namusluluk yüzünden hasta olduğunu kabul ederse, o zaman daha iyi bir hale gelecek. O gün, belki pek budalaca bir namussuzluğun doyurmadığı insanlara acınacaktır. Ve onlara, özellikle ahmak değillerse, ne yapmaları gerektiği gösterilecektir. Herhalde, aç bırakan ve ancak cinayete ya da intihara götüren bir erdemi aşılamaktan vazgeçecekler. Bu da bir kazanç olacak, siz de bu düşüncede değil misiniz?</span></p>

    <p class="metin"><span>Kuşkusuz ben de bu düşüncedeydim, ama düşüncemi söylemeye mecbur kalmamak için, hiç yanıt vermemeyi yeğlemiştim. Hem Musa bu konuşmaya son verilmesi için bana telaşlı işaretler veriyordu, sonra, yolda bana gizlice sokulduğu zaman, kulağıma fısıldadı:</span></p>

    <p class="metin"><span>– Onun dilinden sakın! Çok uzun bir dili var. Okumamış olsa da, Salomon seni kafese koyabilir. O, mesleğinde yalnız genç kadınları değil, delikanlıları da kullanmıştır.</span></p>

    <p class="metin"><span>– Nasıl?</span></p>

    <p class="metin"><span>– Nasıl olacak? Örneğin onları güzel kızlarla evlendirip Güney Amerika’ya bir balayı yolculuğuna çıkarır. Bu yolculuk sırasında, zavallı koca, hiç farkında olmadan ve yarar sağlamadan karısının peze-vengi olmaktadır. Bazılarına da muhabbet tellallığı mesleğini öğretir, onlara hep kendi eliyle yetiştirdiği uysal kadınlar gönderir, ama “hasılatı” yakından gözetler, arslan payını kendisine ayırır.</span></p>

    <p class="metin"><span>Hey Allahım, hayat ne çetrefil şey! İlk gençliğimin çok hareketli geçmiş olmasına karşın, ev sahibimizin bir ihtisas haline getirdiği ve Musa’nın “Salomonizm” dediği bu cinsel istismar girişimleri türünden ilginç öykülere şimdiye değin asla karışmış değildim.</span></p>

    <p class="metin"><span>Dostum:</span></p>

    <p class="metin"><span>– O bir sihirbazdır, diye ekliyor. İnsan tabiatının, zaaflarını okşayarak yumuşatmasını ve eğmesini bildiği tuhaflıklarıyla bir hokkabaz gibi oynar. Gerçi oyunbazlığı yüzünden bir kez az kalsın hayatına mal olabilecek bir muşta yemiştir, ama onun Salomonizmi “mesleki tehlikeler”i kabul eder ve bunlara boyun eğer. Göreceksin; kendini sana bir kahraman gibi tanıtmakta gecikmeyecek. Aslında o, ancak çıkar sağlamayı umduğu kimselerle dostluk kurar. Bu bakımdan onu ilgilendirmen olasıdır.</span></p>

    <p class="metin"><span>Vay canına! Musa abartmıyorsa, Lübnan’da, Akdeniz’in koylarından birinde, Klein’ın yardımıyla kuracağım kulübede efsanevi bir hayat yaşamak tasarılarıma elveda. Ama belki dostum yanılıyor. Salomon, iyi bir pezevenk kalfalığı yapamayacağımı fark etmeyecek kadar aptal değil. O muştayı yediği günden beri herhalde insanlarını daha iyi seçmesini öğrenmiş olsa gerek. Hem onu badana müteahhidi, mülk sahibi ve kerli ferli bir adam olarak görüyorum. Bu da maceracı yaşamına bir son vermiş olduğunu kanıtlamaz mı?</span></p>

    <p class="metin"><span>Ne de olsa, bir arı gibi mutlu olmak, kaderimin yollarıma serpmekten hoşlandığı tuzaklardan haberdar olmamak için gündelik bir lokma ekmeğimi bulmak bana yeterli geliyor. Çalıştırırken beni açlıktan öldürmemesi koşuluyla, Salomon’un zaman zaman beni ücretli bir belalı ya da Güney Amerika’ya bir balayı yolculuğuna çıkardığı o genç kocalardan biri yapmayı tasarlamasını bağışlayabilirim. Her sabah yeni doğan güneşe yüzümü çevirerek kendi kendime diyeceğim ki: “Düşün ki karanlık bir fabrikada sıkıntı çekecek ve can sıkıntısından geberecek yerde, pencereden Akdeniz’i seyrederek güzel Lübnan’da serbestçe serserilik ediyorsun. Işıklı özgürlüğün uğrunda ara sıra canın sıkılsa da aldırma. Bu özgürlüğünü daha çok takdir etmene yarar.”</span></p>

    <p class="metin"><span>Ben böyle düşünüyorum. Gelecekte bana hak verileceğine kuşku yok; bir atasözü, “Yuvarlanan taş yosun tutmaz” der ya, aldırma, ne yosunu? Benim öyle şeylere gereksinimim yok. Tam tersine, ben bir çakıl taşı gibi çıplak ve parlak olmalıyım, çünkü koyun biraz yapağı tuttu mu hemen makas altına gider. Çaresiz: Her servet haset yaratır, iştah uyandırır. İnsanın hiçbir şeyi olmamalı. O zaman dünyaya sahip demektir.</span></p>

    <p class="metin"><span>Gazir, basit ve hoş bir yaşam süren küçük irat sahibi Arapların oturduğu bir kasaba. Hıristiyanlar çoğunluğu oluşturuyor. Katolikler egemen. Ama birbirlerine hoşgörülü davranırlar. Adeta ilkel bir yaşam süren bu dağ insanlarında bunca nezaket, bunca gerçek medeniyete rastlayacağımı asla düşünemezdim. Lübnanlılar delikanlılık çağına girince, Amerika’nın bir tarafında servet yapmaya giderler. Oradan hep zengin ya da oldukça paralı, aynı zamanda henüz genç olarak dönerler. O zaman kendilerine bir bina inşa ederler, eğer aralarına harç bile katılmamış olan ve damları dövülmüş topraktan taraçalar olan bu taş yığınlarına bina demek uygunsa! Her yağmurdan sonra herkes damının üstüne çıkarak merdane ile faaliyete geçer.</span></p>

    <p class="metin"><span>Bununla birlikte, oldukça güzel bazı yapılar da yok değil. Bir haftadan beri Gazir’de ve çevrede bizim ziyaret ettiğimiz yapılar da bunlar. Burada görkemli ipek elbiselere bürünmüş ev sahipleri bizi öyle bir nezaketle karşılıyorlar ki, Musa ile ben, kılığımızın perişanlığı yüzünden pek utanıyor ve sıkılıyoruz. Kılığımızın farkında değilmiş gibi davranıyor, bize birçok şey ikram ediyorlar, Salomon onlara Mısır’da giriştiğimiz zararlı işler yüzünden başımıza gelen felaketleri ciddi bir tavırla anlatarak karşılık veriyor.</span></p>

    <p class="metin"><span>Sonra emin bir tavırla ekliyor:</span></p>

    <p class="metin"><span>– Ama çabuk kalkınacaklar. Çünkü şu gördüğünüz adamlar, duvar süsleme işinin ustalarıdır. Onları iş başında gördüğünüz zaman buna inanacaksınız.</span></p>

    <p class="metin"><span>Klein, Suriye Arapçasını sıkıntısız konuşuyor, Musa’nın çok iyi bildiği İspanyolcayı da Arapça kadar kıvırıyor. Musa’nın bu dille gevezelikleri yerlilerin hoşuna gidiyor, ama Salomon, ihtiyarın bir patavatsızlıkta bulunacağından korkarak bundan fena halde ürküyor. O zaman hemen atılıp sözü değiştiriyor ve Arapça konuşmaya başlıyor.</span></p>

    <p class="metin"><span>Evet, Musa oldukça geveze ve ateşli bir adam ve samimiyet nöbetleri uygunsuz olabilir. Ama Klein çıkarından başka bir şey düşünmeyen soğukkanlı bir kurnaz. Örneğin bu samimi toplantıların hedefi iş olanakları elde etmek olduğundan, Salomon’un gözünde konuşmalarımızın ancak amaca hizmetleri oranında anlamlı sayılacağından haberimiz yoktu. Orada bulunuşumuzun salt ev sahibini işi vermeye razı etmek için olduğunu anlamalıydık. Patronumuz konuşmaları idare edecek, biz de bu idareyi kolaylaştıracaktık. Yani bu sevimli Arap yuvalarına bizim, hiç fark ettirmeden, birer düzenbaz tavrıyla girmemiz gerekiyormuş.</span></p>

    <p class="metin"><span>Hey Tanrım, insanlar, birbirlerine nasıl da benzemiyorlar, hele zihniyetleri! Musa ile ben her türlü çirkin düşünceden ne kadar uzaktık ve Gazir’in bu iyi insanlarının bize gösterdikleri ateşli kabulü kötü niyetlerle karşılamak nasıl da elimizden gelmeyen bir şeydi! Bizim gibi zavallı züğürt ve kılıksız serserileri kurtaran Klein’ın soğuk azameti değildi. Hayır. Biz iyi olduklarını tahmin ettiğimiz bu Lübnanlıları samimi olarak seviyoruz, onlar da bunu fark ediyorlar. Biz, apaçık, olduğumuz gibi görünüyoruz. Onların geleceğimiz, hayatımız hakkındaki zekice sorularına karşı, sözlerini hazırlayıp perdelemeden söylemeyen Salomon’un aksine, hiç düşünmeden samimi yanıtlar veriyoruz.</span></p>

    <p class="metin"><span>Dün bir zenginin evinde Musa yine bir pot kırdı. Her zamanki gibi, Gazir’li zenginlerin çok hoşlandığı boya ve dekor işlerinden söz ediliyordu. Bize sık sık o su ile karıştırılarak içilen rakıdan ikram ediyorlardı ve Musa, Klein’a kendisinin de bir müşteriyi ikna edebileceğini kanıtlamak istiyordu. Ev sahibinin malzemenin pahalılığından yakınması üzerine ihtiyar atıldı:</span></p>

    <p class="metin"><span>– Evinizin boyasına gidecek malzeme mi? Sudan ucuz.</span></p>

    <p class="metin"><span>– Örneğin?</span></p>

    <p class="metin"><span>– Ne olacak, beş Türk lirası kadar bir şey tutar.</span></p>

    <p class="metin"><span>Ev sahibi:</span></p>

    <p class="metin"><span>– Kabul, dedi.</span></p>

    <p class="metin"><span>Yanıt o denli hızlı oldu ki, içmekte olan Salomon kadehini bitirip de araya girmeye zaman bulamadı. Ve müşterinin pazarlığın kesildiğini belirtmek için kendisine uzattığı eli sıkmaktan başka bir şey yapamadı. Ama dışarı çıktığımız zaman, Musa’yı bir güzel haşladı:</span></p>

    <p class="metin"><span>– Koca öküz! Hâlâ anlamadın mı ki, onlara malzeme parasını<br class="calibre1" />
    fazlaca ödetiyorum, ve asıl kazancım bundan.</span></p>

    <p class="metin"><span>Musa keyifli bir tavırla:</span></p>

    <p class="metin"><span>– Aman! dedi. İnsan senin hoşuna gitmek için ne söyleyeceğini,<br class="calibre1" />
    neyi beğenip, neyi beğenmeyeceğini bilemiyor. Her zaman ayakların<br class="calibre1" />
    yolumun üstünde, hiç tahmin etmediğim anda üstüne basıyorum hep.</span></p>

    <p class="metin"><span>Birdenbire dostum kızdı:</span></p>

    <p class="metin"><span>– Hem sana bir şey söyleyeyim mi: Bu iş hesabına uymuyorsa,<br class="calibre1" />
    onu Adriyen’le birlikte ben yaparım! Daha neler! İki kişi on beş günlük çalışmadan yirmi lira kazanılacak: Bu sana yetmiyor mu? Adriyen’le bana yeter.</span></p>

    <p class="metin"><span>Salomon boğuk bir sesle:</span></p>

    <p class="metin"><span>– Ya, öyle ha! dedi. Bundan böyle sizin rekabetinizle karşılaşacağım demek?</span></p>

    <p class="metin"><span>Durdu, ellerini göğsü üstünde kavuşturdu ve ölü gibi sapsarı kesilerek gözlerini ufka dikti.</span></p>

    <p class="metin"><span>Korktum. Evrakımızın eksikliğini anımsadım. Söze karıştım:</span></p>

    <p class="metin"><span>– Yok canım, Mösyö Klein. Musa şaka ediyor! Bizim gibi meteliksiz ve aletsiz adamların sizinle rekabet edebileceklerine nasıl ihtimal verirsiniz? Bu koşullar içinde bize kim iş, avans vermeye razı olur? Hem biliyorsunuz, biz size bağlıyız. Klein elini omzuma koydu:</span></p>

    <p class="metin"><span>– Aşağıdan almakla iyi ediyorsun, diye homurdandı. İkiniz de<br class="calibre1" />
    unutmayın ki, serbestçe dolaşmanız benim insafıma kalmış bir iştir.</span></p>

    <p class="metin"><span>Bu küstahlık ihtiyarı çileden çıkardı:</span></p>

    <p class="metin"><span>– Ne? diye haykırdı, senin insafına mı kaldık? Sen de sanıyor musun ki, burada Lübnan’daki durumunun püf noktasını ben bilmiyorum?</span></p>

    <p class="metin"><span>– Hangi püf noktası? Aracılık etmiş olmam mı?</span></p>

    <p class="metin"><span>– Daha kötüsü, Yahudi olup da bunu bir illet gibi gizleyişin, Lübnanlılara, kendini ortodoks Hıristiyan olarak tanıttın, kendilerine yalan söylediğini bilseler seni kıçına bir tekme atarak kovarlardı. Öyle değil mi sevgili dostum Salomon?</span></p>

    <p class="metin"><span>Öteki itiraf etti:</span></p>

    <p class="metin"><span>– Öyle ama, sen de Yahudi değil misin?</span></p>

    <p class="metin"><span>– Ama bunu hepsi biliyor? Ben bir şey saklamadım, işte farkımız! Bir şey daha biliyor, ya da hissediyorlar...</span></p>

    <p class="metin"><span>– Neymiş o?</span></p>

    <p class="metin"><span>– Benim gibi bir Yahudinin senin gibi bir ortodoks Hıristiyandan çok daha namuslu olduğunu.</span></p>

    <p class="metin"><span>O gün Klein için büyük bir yenilgi oldu; ama onun bu yenilgiyi sessizce ve yiğitçe karşılayışından bu adamın güçlü olduğunu anladım. Onun için Musa’ya olabildiğince ondan korunmasını önerdim.</span></p>

    <p class="metin"><span>Ama sözümü dinlemedi.</span></p>

    <p class="metin"><span>Gazir’de işte bir aydan beri çalışıyoruz ve bir hafta geçmiyor ki, aralarında, hem de bazen müşterilerimizin huzurunda bir anlaşmazlık çıkmasın. Olur olmaz her şey hakkında çekişiyorlar, ama hiçbir zaman biri öteki hakkında bildiğini açıklayacak kadar ileri gitmiyor.</span></p>

    <p class="metin"><span>Ben bu kavgalara karışmamaya çalışıyorum. Çoğunlukla, yalnız olduğumuz zamanlar, İbranice kavga ediyorlar. O zaman Musa işini bırakıyor. Salomon’un yanına oturuyor, söyleniyor, ona ahlak dersi veriyor, deli gibi el işaretleri yapıyor. Öteki bunlara tahammül ediyor.</span></p>

    <p class="metin"><span>Her pazar ziyaretler yapıyoruz. Burada bir âdet sanıyorum, ama aynı zamanda kendimize yeni iş olanakları açmak niyetiyle de hareket ediyoruz. Bazen çok uzaklara, Dlepta’ya, Aramon’a, Malmeteyn’e kadar uzanıyoruz, o zamanlar eşeklere biniyoruz. Saatlerce iniyor, çıkıyoruz; vahşi ve sessiz görkemli vadiler görünüp kayboluyor ve bize zaman zaman, uzakta güneş yönünde, parıltılı bir ayna parçası, benim Akdeniz’imi gösteriyor. Önümden giden yol arkadaşlarım durmadan çene çalıyorlar. Onları yüz adım geriden izliyor, varlıklarını unutuyorum. Onlar da artık beni düşünmez oluyorlar. Akılları, fikirleri onlarca, yüzlerce “Türk lirası” getirecek olası işlerinde. Ben artık mevcut değilim. Onun için eşeğimin boynuna sarılıyorum ve hülyalı gözlerini öpüyorum. İkimiz de hemen hemen çıplak, ama pitoresk manzaraları olan, Doğu’ya özgü ışık ve renkler bakımından göz kamaştıracak kadar zengin bir yol boyunca yürüyoruz. Bir dönemeçte incir ve nar ağaçları görülüyor, onlar da kayaların esiri, ıssız ve mahzun. Nadiren bir iki kuş uçurumun, ıssızlığın üstünden uçuyor ve bana öyle geliyor ki bu uçuş telaşlı bir haber götürüyor, belki bir imdat çağırmaya gidiyor. Yalnız, ancak uzun aralarla rastlanan sedir ağaçları ateşten bir göğe karşı o görkemli koruyucu dallarını erkekçe geriyor. Mesafelerden hiç korkusu yokmuş gibi görünüyor, hatta günün birinde onu kemirip öldürecek olan yalnızlığına karşın mesafelere meydan okuyan bir hali var.</span></p>

    <p class="metin"><span>Güzel çayırlar, büyük tarlalar yok, ancak bazı sebzelerin yetiştiği basamaklı bahçeler göze çarpıyor. Yolda birçok kadına rastlıyoruz, içlerinden bazılarının bu vahşi ülkeye benzer güzellikleri var. Hepsi de başları üstünde ağır yükler ya da bir tahta parçası taşıyor; kalan elleri salınıp duruyor ve sert, şehevi kalçaları salıncak gibi dalgalanıyor. Burada daha çok çalışan kadınlar sanırım. Erkekleri kahvede görüyorum, çubuklarını tüttürüyor, oyun oynuyor, çene çalıyorlar.</span></p>

    <p class="metin"><span>Hıristiyan ailelerde, ara sıra, kadınlar da gelip sohbetlerimize, tartışmalarımıza katılıyorlar. Sıkılgan ama meraklı olan bu kadınlar, bizim “sanatımızdan” söz edildiğini işitmişler ve bizi tanımak istiyorlar. Gerçekten Musa güzel şeyler yapıyor, ben de elimden geldiği kadar ona yardım ediyorum. Rokoko üslubunda büyük bir salonu tamamladık, halk görmek için akın ediyor. Hayran oluyorlar, oysa bu sanat değil, yalnızca bir zanaat işi.</span></p>

    <p class="metin"><span>Bununla birlikte bizi iyi sanatçı olarak kabul ediyorlar, hele bizi Klein’den satın aldığımız ve bana çok bol, Musa’ya çok uzun gelen eski giysilerimizle gördükleri zaman... Bu giysiler, bizi masum ve neşeli iki zavallı sanan bütün bu zeki, çok yolculuk ettikleri için bilgili Lübnanlıların gözünde gülünç ve sevimli yapıyor. Hatta bizi biraz sevdiklerini bile sanıyorum, çünkü bizimle gittikçe daha çok ilgileniyorlar. Bizi burada yerleşmiş görmek, bize bir yuva sağlamak istiyorlar.</span></p>

    <p class="metin"><span>Halimize acıyarak:</span></p>

    <p class="metin"><span>– Miskinler! Zavallılar! diyorlar.</span></p>

    <p class="metin"><span>Aile reisi durmadan rakı ikram ederken kadınlar bize, iri siyah gözleriyle tutkuyla bakıyorlar.</span></p>

    <p class="metin"><span>– Ben de işte onlara bu fırsatı vermeye çalışıyorum. Benim ortağım olacaklar. Musa Romanya’dan ailesini getirecek. Adriyen’e gelince, ona da güzel bir Lübnanlı nişanlı ararız, olur biter.</span></p>

    <p class="metin"><span>Bu sözü tam evin yetişmiş kızı yanından geçerken söyledi. Babacan bir tavırla kolunu kızın beline doladı ve:</span></p>

    <p class="metin"><span>– Değil mi, şekerim? diye sordu; ama küçük kız kaçtı ve yanıt veren annesi oldu:</span></p>

    <p class="metin"><span>– Vallahi, olur mu olur!</span></p>

    <p class="metin"><span>İçimden diyorum ki: “Tamam! Bana güney Amerika’ya bir balayı yolculuğu hazırlıyor.”</span></p>

    <p class="metin"><span>Böylece, ağustos ayına kadar, günlerimiz umut içinde ve fazla kararmadan geçti. Bir gün Salomon ağır bir gerçeği kafamıza balyoz gibi indirdi. Ama durun size bunu sırası ile anlatayım.</span></p>

    <p class="metin"><span>On haftaya yakın bir zamandan beri Gazir’de çalışıyoruz, ilk yapıyı tamamladık. Bir üçüncüye başladık. Günde on üç, on dört saat çalışıyoruz. Akşamları, yemekten sonra ölü gibi yere seriliyoruz. Klein bizi barındırıyor, yediriyor, çamaşırlarımızı yıkatıyor ve ara sıra, biz isteyince biraz harçlık veriyor; Musa’ya dört beş lira, ki bunu Bükreş’te ailesine gönderdi, bana bir lira, ki tüm bu süre zarfında harcadım. Eski giysileri birer lira hesapladı. Ve, tabii, gayet iyi yiyip içiyoruz, hatta bize şarap ve rakı da ikram ediyorlar.</span></p>

    <p class="metin"><span>Ama bu kadar yorucu bir çalışmadan sonra hissemize düşecek olanın aşağı yukarı bundan ibaret kalacağını kim tahmin edebilirdi? Bunu daha yeni öğrendik, çünkü şimdiye değin, Klein, hesabımızın görülmesini alabildiğine geciktirmek için hep bin bir neden ortaya attı.</span></p>

    <p class="metin"><span>– Bırakın! diyordu. Neyiniz eksik? Hesaplarım karışık, bir türlü<br class="calibre1" />
    içinden çıkamıyorum. Hem, bakalım önceden kararlaştırılmış olan<br class="calibre1" />
    bedelleri bana tam olarak verecekler mi? Lübnanlılar iyi insanlar,<br class="calibre1" />
    ama olabildiğince az para vermeyi severler. Hesap sonunda adama<br class="calibre1" />
    zorla indirim yaptırırlar. Bu bir âdettir.</span></p>

    <p class="metin"><span>Ne biliyorduk? Hem daha fazlasını öğrenmek de istemiyorduk. Salomon bizi ev sahibi yapmaya niyetlendiğini söylemiyor muydu? Bizim veznedarımız değil miydi? Ama bunu bütün Lübnan biliyordu! İster ortak, ister gündelikçi olalım. Klein bizim uzun çalışmalarımızı hesaba katmazlık edemezdi. Bu yönden tamamıyla rahat olabilirdik.</span></p>

    <p class="metin"><span>Bizim aklımız başka yerlerdeydi. Musa, Bükreş’ten ailesini getirtmekten başka bir şey düşünmüyordu. Bense, bulunacak “güzel Lübnanlı nişanlı”mın hayaliyle avunuyordum.</span></p>

    <p class="metin"><span>Tanrım, hayal ne güzel şey! Zavallıların biricik hayırlı gerçeği. Bu hayal, bizi Lübnan’da oyaladığı sürece, gökler bize gülümsüyordu ve her günkü yorgunluğumuza katlanabiliyorduk. Ne olursa olsun durumu öğrenmek istediğimiz bugün, gerçek bize bir cehennem gibi görünüyor. Klein’dan hiçbir zaman hesabımızı görmesini isteme-meliydik.</span></p>

    <p class="metin"><span>Belki daha uzun zaman hayal denizinde yelken açmaya devam edecektik, ama Musa’yı “tüm parasını” istemeye zorunlu bırakan bir olay oldu. Gazir’de büyük müteahhit olduğunu Kahire’ye o kadar çok yazmıştı ki, Sara ile Titel buna inanmışlardı. Gökten düşen iki güvercin gibi, bir gün apansız çıkageldiler. Tabii tüyleri yolunmuş iki güvercin! Cılız, aç ve kılıkça perişan bir haldeler. Zavallı ihtiyar, bu mutsuz insanın hayatında iz bırakan o müthiş şiddet bunalımlarından birini geçirdi.</span></p>

    <p class="metin"><span>Bununla da kalmadı; Musa henüz biraz sakinleşmiş ve bu iki sefalet kuşu için bir oda bulmuştu ki, Salomon onun hakkından geldi. Musa’nın ısrarlı talebi üzerine bize hesap verdi. Pansiyon ücretini ve harçlık olarak aldığımız paraları düştükten sonra, Musa’ya üç lira verdi; bana da tek bir lira. Soğuk bir tavırla:</span></p>

    <p class="metin"><span>– Şimdilik bu kadar, dedi.</span></p>

    <p class="metin"><span>İhtiyar, yüzüne kan sıçrayarak haykırdı:</span></p>

    <p class="metin"><span>– Ne şimdiliği, ne bu kadarı?</span></p>

    <p class="metin"><span>Birbirlerine girdiler. Odada kırılacak ne varsa paramparça oldu. Dostum güzel nargilesini bile gözden çıkararak Klein’ın kafasına fırlattı. Kolunu tuttuğum ve bir felakete engel olduğum için, ödülüm adamakıllı bir tokat yemek oldu.</span></p>

    <p class="metin"><span>Musa, Klein’ın evinden çıkarken eşikten haykırıyordu:</span></p>

    <p class="metin"><span>– Pezevenk, deyyus! Pis Yahudi!</span></p>

    <p class="metin"><span>– Salomon soğukkanlılığını hiç yitirmedi. Avluda arkamızdan gelerek terbiyesizce yanıt verdi:</span></p>

    <p class="metin"><span>– Evet, Musa, ben buyum... Ama o Titel serserisinin yerine, senin güzel Sara’nın pezevengi ben olaydım, hepinizi zengin ederdim.</span></p>

    <p class="metin"><span>İhtiyar döndü, herifin yüzüne tükürdü. Öteki ekledi:</span></p>

    <p class="metin"><span>– Şimdi dinleyin: Ne zaman isterseniz işinize yeniden başlayabilirsiniz. Kapım size açıktır.</span></p>

    <p class="metin"><span>Musa arkasına bakmadan eliyle kıçına kıçına vurarak herifi yanıtladı. İsabet ki, bu kepazeliğin izleyicisi yoktu.</span></p>

    <p class="metin"><span>İsabet! Çünkü bütün kusurların Salomon’da olduğuna, bizim kesinlikle haklı olduğumuza da hiç emin değildik. Evet, soyulmuş, kullanılmıştık, ama Klein’ın bütün o garip sözlerinden sonra, bunu beklemeliydik. Bu adam, her ortak işte kendine arslan payını ayırma alışkanlığında olmasaydı, böyle paşa gibi yaşayamazdı. Hem, insaflı olalım, patronumuzun bize çektiği o yemek ziyafetleri bir amele pansiyonunda bulunur şeyler miydi? O her günkü ızgaralar, tatlılar, o şaraplar, rakılar, kahveler, nargileler? Hayır. Bizim zamanımızda bir amele, çok kazansa bile, ancak bütün parasını yemek koşuluyla bu kadar iyi yaşayabilir. Klein de bunu anlamıştı.</span></p>

    <p class="metin"><span>Şimdi işsiz güçsüzüz. Kasabada aramızın açıldığını biliyorlar. Birbirimizin kafasına nargileler fırlattığımızı, yüzüne tükürdüğümüzü, kıçımızı gösterdiğimizi bilmiyorlar. “Ortaklar” arasında geçici bir dargınlık sanıyorlar. Talihimiz varmış. Çünkü bir daha Klein’ın yanına dönmeyeceğimiz ne malûm, hele üç boğazı beslemek ve iki kira ödemek zorunda kalan Musa:</span></p>

    <p class="metin"><span>– Gerçi ailemi getirtmek isterdim, ama bunu değil! diyor.</span></p>

    <p class="metin"><span>Bana gelince, Gazir’den ayrılmam şaşılacak bir şey olmayacaktı.</span></p>

    <p class="metin"><span>Sihir bozuldu. Şimdiden artık buradan hoşlanmaz oldum. Onarılmış bir düş, düş olmaktan çıkar. Şu halde, gitmeliyim. Ama bu istibdat Türkiye’sinde nereye? Hem de meteliksiz! Hem de bu kez yalnız, korkunç biçimde yalnız! Ne Mihail, ne Musa! Ah! Anacığım, donmuş yüreğimin üstünde senin sıcacık elini hissetmek ihtiyacını duyacağım zaman galiba yaklaştı.</span></p>

    <p class="metin"><span>Oysa ne kadar iyi, halimden ne kadar hoşnuttum. Benim gibi hayalci köpeğin biri, güzel bir yuva, güzel yemekler ve tasmalanmamak hakkından başka hayattan ne bekleyebilir? Üstelik hayallerimi çok iyi beslemesini bilen bir sahibim vardı. Benim gibi bir serseriyi belki hiçbir zaman istemeyecek olan, ama Klein’ın ustaca kollarıma doğru itmesini bildiği o güzel Lübnanlı kız benim için yavaş yavaş gerçek olmak üzereydi. Yarınki yaşantıma gelince, beğen, beğendiğini al: Derhal Akdeniz kıyısında bir kulübe, ya da kızla birlikte Şili ovalarında efsanevi bir gezinti, hatta aklıma eserse ikisi birden. Çünkü, o Salomon Klein, olanaksız diye bir şey tanımıyordu. Bana bunu kanıtlamak için, bir gün, hayretten büyümüş gözlerimin önünde kocaman bir albümün yapraklarını çevirdi. Burada birçok resim, kendisini dünyanın türlü köşelerinde türlü pozlarda gösteriyordu: Brezilya’da, Arjantin’ de, Mısır’da, Japonya’da, Hindistan’da, Çin’de hep etrafı paşa gibi çevriliydi.</span></p>

    <p class="metin"><span>Galiba şöyle: Klein her şeyden önce, büyüklük satmayı, kendisini pohpohlayan insanlarla çevrili olmayı seviyor. Gerçi herkesi çalıştırıyor, ama iş bulunmadığı zaman kimseyi sokağa atmıyor:</span></p>

    <p class="metin"><span>– Önceleri beş işçim vardı, hepsine ailem halkı gözüyle bakıyordum. Yıllarca gayet iyi anlaşarak yaşadık. Bana geldikleri zaman, henüz bıyıkları terlememişti. Yanımdan aile reisi olarak ayrıldılar. Onlara ben kız buldum. İçlerinden üçünü görebilirsin. Benim yardımım sayesinde Beyrut’ta badanacı ustası olarak yetiştiler. Kendileriyle konuşursan hakkımda hep iyi şeyler söyleyeceklerdir. Oysa onlara sabit bir aylık vermiyordum. Tam pansiyon, cep harçlığı, yıl sonunda da kârdan küçük bir hisse. Üç ayda bir işsiz kalırdık. Ya! İşte git de onlara sor: Ne zaman daha mutluydular: şimdi mi, yoksa benim yanımda çalıştıkları zaman mı? Klein homurdandı:</span></p>

    <p class="metin"><span>– Ya!.. İş bulmak, mükemmel bir biçimde yiyip içmek, barınmak, giyinmek ve hiçbir zaman harçlıksız kalmamak, bütün bunları Musa kolay mı sanıyor? Bu yaşa gelmiş de hâlâ farkına varmamış ki, bizler gibi yoksul doğmuş olanların yüzde ellisi karınlarını bile adamakıllı doyuramazlar. Başlarına talih kuşu konmuş beş on kişiyi bir yana bırakırsan, bütün insanların hayatı, en basit bir maddi rahatlık uğruna yırtınmaktan başka nedir ki! Hatta, inanır mısın, biraz özgürlük uğrunda bile değil.</span></p>

    <p class="metin"><span>Evet, bunu pek iyi biliyordum! Ve bu zavallı düşüncemin, benden ahlakça çok farklı bir adam tarafından doğrulanması daha çok içimi burktu. Gerçi her zaman başkalarını çalıştırmış olan, ahlaksızlığı açıkça öneren, ama özgürlüğü uğrunda ıstırap çekmesini bilen ve daha iyisi, suratına tüküren adamın iyiliğini istemekte devam edebilen bu kadın tellalına ansızın bir şeyin beni yaklaştırdığını hissettim. Böyle bir duyguya, çirkefe bulansa bile ben ruh gücü adını veririm. En büyük günahımız olan kini tepmesini bilen adamın birçok kusurlarını bağışlayabilirim. Gittikçe daha iyi anlıyorum ki, asıl kötülük, insanın ölçüsüz gururudur, bir hakaretin boşluğunu anlayarak buna aldırmamak konusunda elimizden bir şey gelememesidir.</span></p>

    <p class="metin"><span>Bu konuda daha tam bir bilgi edinmek istedim ve bozuştuğumuzun haftasında Klein’ı işi başında görmeye gittim. Acınacak durumdaydı. Bir çırağın yardımıyla Musa’nın idaresinde başlanmış olan işi bizsiz bitirmek için geberesiye çalışıyor, ama beceremiyordu. Fresk ve kabartma taklidi peşinde renklerin oranı konusundaki bilgisizliğiyle tavanı tamiri adeta olanaksız hatalarla kapatmıştı. Zavallı, bunun farkındaydı, ama üzüntüsünü dışa vurmuyordu. Haline acıdım. Hiç düşünmeden:</span></p>

    <p class="metin"><span>– İsterseniz bu odayı tamamlamak için size yardım edeyim, dedim.</span></p>

    <p class="metin"><span>Salomon yüzü ve göğsü boya içinde, ürkmüş bir kedi gözlerine benzeyen ifadeden mahrum gözleriyle bana baktı:</span></p>

    <p class="metin"><span>– Eksik olma. Ama Musa’yı kızdırmaktan korkmuyor musun?</span></p>

    <p class="metin"><span>– Beni ihanetle suçlaması çok olasıdır. Ama kesinlikle ihanet olmaz, çünkü çok az paramız kaldı. İki odamızın kirasını ödemek ve bütün hafta tek metelik kazanmadan geçinmemiz gerekti.</span></p>

    <p class="metin"><span>– Güzel! Yarın sabah çalışmaya gel. Haftalığını iki misline çıkarırım, boğazın da benden. Böylece Musa’yı sefaletten kurtarmak için<br class="calibre1" />
    kendisine bir iki lira verebilirsin.</span></p>

    <p class="metin"><span>Klein demek ihtiyara acıyordu. Berikinin buna küfürlerle cevap verdiğini hayretle gördüm ve bu hal canımı sıktı. Salomon’un bana peşin olarak verdiği lirayı kendisine uzatınca parayı suratıma fırlattı:</span></p>

    <p class="metin"><span>– Ne onun, ne de senin sadakanızı istemem! İkiniz de aynı malsınız! O sefilin biri, sen de Yehuda’sın! Defol! Git onun yanına! Beni<br class="calibre1" />
    yalnız bırak!</span></p>

    <p class="metin"><span>Zavallı dostum, insafsızlığı beni evimden kovmaya kadar götürüyordu. Onu çileden çıkarmamak için oradan ayrıldım. Çıkarken Sa-ra’nın odasından geçtim ve güzel altını orada bıraktım, bu kasabada sefaletleri son haddini bulmuş olan yavuklular bunu sevinçle kabul ettiler. Buraya geldiklerine pişmandılar. Neredeyse Musa’ya kendilerini aldattı, diye küfredeceklerdi. Titel diyordu ki:</span></p>

    <p class="metin"><span>– Ne diye kalkar da bize mektuplarında Lübnan’da büyük müteahhit oldum diye öğünür?</span></p>

    <p class="metin"><span>Artık bar konusu unutulmuştu. Hatta bu ıssız dağlık yerde bir kurtuluş umudu bile kendilerine anlamsız görünüyordu. Konuşmalarının heyecanını hep kurdukları hayallerden aldıkları için, şimdi hayallerinin uçup gitmiş olması yüzünden dut yemiş bülbüle dönmüşler ve tüm anlamlarını yitirmişlerdi. Ama Sara, yine çok alımlıydı, yine maceralara susamıştı ve en çocukça telkinlerle hemen heyecanlanmaya hazırdı. Bununla birlikte, Titel’ine karşı sevgisini biraz hafiflemiş buldum. Gazir’e geldiklerinden beri denilebilirdi ki, onun varlığı kendisine yük olmuştu ve hatta kasabanın bakkallarında elinin değdiği her şeyi iç etmek âdetiyle kendisini korkutuyordu. Birlikte öteberi almaya gittiğimiz bir gün, hiç niyetim olmağı halde beni de hırsızlığına suçortağı yaptı, kocaman ceplerini hızla doldurduktan sonra, benim ceplerime de iki kutu sardalya attı. Onları çıkarıp yerlerine bırakmak artık imkânsızdı, ama dışarıya çıkınca kutuları fırlatarak koşmaya başladım. Titel hemen onları yerden aldı.</span></p>

    <p class="metin"><span>Sara bu hareketlere fena halde kızıyor, ama Titel yine bildiğini okumaya devam ediyordu, hatta bununla öğünüyordu bile:</span></p>

    <p class="metin"><span>– Ya! Görseniz, diyordu. Bakkala “Şuradaki raftaki şişeyi bana<br class="calibre1" />
    gösterin!” diyorum. Ceplerimi bütün o sucuklar, sardalyalar, mumlar,<br class="calibre1" />
    kibritler ve sigaralarla doldurmak için bana gerekli olan zaman, ihtiyarın merdivenini dayayıp üstüne çıkmak, şişeyi almak ve inmek için<br class="calibre1" />
    sarfettiği zamanın dörtte biri bile değil.Tabii adamcağız bana arkası dönük yapıyor bütün bu hareketleri. Emin olun ki, her seferinde ancak yüz paralık alışveriş edip herifin dükkânını toptan kaldırabilirim.</span></p>

    <p class="metin"><span>Sara hiddetinden kıpkırmızı kesilerek ona bağırıyordu:</span></p>

    <p class="metin"><span>– Bir de yiğitlik taslıyorsun, sanki senin gibi bir tembelin yoksul<br class="calibre1" />
    bir köylüyü soyması övünülecek bir şeymiş gibi, ama ahlakı bir yana<br class="calibre1" />
    bırak, birdenbire bakkalın dükkânına birisi girip de elini çuvalın<br class="calibre1" />
    içinde yakalarsa, babamın ne duruma düşeceğini bir düşün! Ya bu<br class="calibre1" />
    huyundan vazgeç, ya da babama söylerim!</span></p>

    <p class="metin"><span>Titel o zaman mahzun bir tavır takınmasını biliyordu, oynamasını çok iyi becerdiği bu rol, ona her zaman birkaç öpücük kazandırıyordu.</span></p>

    <p class="metin"><span>– A, şekerim, darılma! Sana doğruyu söylüyorum: Bu istibdat diyarında durumunu zaten nazikleştiren bir suçun varken, üstelik bir de<br class="calibre1" />
    hırsızlık yaparak üstüne tüy dikmenin anlamı var mı? Değil mi, yavrucuğum?</span></p>

    <p class="metin"><span>Gerçekten, “yavrucuk”un hayli ileri götürdüğü bir suçu vardı ki, Lübnan’da Klein bu işin ustası geçiniyordu ve kendisine rakip çıkmasına tahammül edemezdi. Astığı astık, kestiği kestik olan vali, ara sıra kendisine sağladığı mahrem bazı yararlar yüzünden, onun bu meziyetini pek takdir ediyordu. Lübnanlılar, mizaçları gereği, kendilerini ilginlendirmeyen ve onlara bir zararı dokunmayan işleri bilmezlikten gelmeyi tercih ederlerdi, ama vali ile Salomon Klein’ın sık sık baş başa at gezintileri yaptıklarını bilmelerine de hiçbir engel yoktu. Bunu bütün köyler bilirdi. Ama kimse sözünü etmezdi. Valinin bu adama gösterdiği güleryüzü kötüye yormanın ne anlamı vardı? Bir sabah, dükkânının eşiğinden ya da meydandaki kahveden, herkesin tanıdığı bir teğmenin araba ile gelişini seyretmek yeterliydi. Bu teğmen, kimseyle konuşmadan, ama tüm selamlara nezaketle karşılık vererek, doğruca Klein’ın yanına giderdi. Aynı akşam, araba hızla yukarıdan iner ve bu kez teğmenin yanında Klein görülürdü. O da köylülerin selamlarına karşılık verirdi.</span></p>

    <p class="metin"><span>Bu küçük sahneye ilk kez seyirci olduğum zaman, patronum inşaat işleri mevsimini kapatmıştı. Gazir’de yaz yavaş yavaş sona eriyordu, ve doğal olarak, Musa ile olan kısa dargınlığım ancak silik bir anı olmuştu. O nedenle, günlerimizin büyük kısmını üzerinde bir iskemlenin doğru dürüst durabileceği mütevazı bir taraçaya malik tek köy kahvesinde geçirdiğimiz için, arabanın gelişine de, Salomon’un gidişine de tanık olduk.</span></p>

    <p class="metin"><span>Ama bu gidişle geliş arasında, Gazir’de hiç görülmemiş bir olay oldu ve halkı heyecana düşürdü: Valinin adamıyla Klein birlikte kahveye geldiler ve hiçbir şey fark ettirmeden nezaketle ve gizlice görüştüler. Bununla birlikte, herkes anladı ki, bu kuraldışı harekete ve şerefe neden olan, kahvenin mütevazı müşterileri arasında güzel Sara’nın bulunuşuydu. Hem ne yalan söyleyeyim... Olayın önemi karşısında, kaplarına sığamayan yalnız Sara ile Titel’i değildi, Musa da heyecanlanmıştı. Sonunda!.. Belki vali, Sara’ya yüce gönüllülüğünü göstermek tenezzülünde bulunacaktı! Bir hamlede hepimiz kurtulmuş olacaktık! İnşallah!</span></p>

    <p class="metin"><span>Musa da bir-iki saat sonra bana bu konudaki düşüncesini anlatıyordu:</span></p>

    <p class="metin"><span>– Anlıyor musun: Ailemin namusunu berbat eden bu kızı ellerimle boğmasına boğarım ama... Madem ki canı orospuluk etmek<br class="calibre1" />
    istiyor, bari budalaca etmesin! Anlıyorsun ya?</span></p>

    <p class="metin"><span>Biraz şaşkın bir halde:</span></p>

    <p class="metin"><span>– Tabii... tabii! dedim.</span></p>

    <p class="metin"><span>İhtiyar benden daha güçlü bir onay bekliyordu:</span></p>

    <p class="metin"><span>– Hakkım yok mu ama, söyle, Adriyen?</span></p>

    <p class="metin"><span>Yürüdüğümüz bu ıssız yolda, batan güneşe doğru kollarını açtı.</span></p>

    <p class="metin"><span>– Haklısın, Musa... Yalnız...</span></p>

    <p class="metin"><span>– Yalnız ne?</span></p>

    <p class="metin"><span>– Kızkardeşine, sonra yeğenine, sonra da kendi karısına üç metre basma için değil de, avuç dolusu altına orospuluk etmesini öğreten Salomon’u düşünüyorum da...</span></p>

    <p class="metin"><span>– Salomon bir pezevenktir! Arada fark var, ahmak!</span></p>

    <p class="metin"><span>Sustum. Gerçekten biz pezevenk değildik. Yalnız Titel bu işi görüyordu. Bizse Sara’nın günün birinde bir avuç altın getirerek bizi kurtarmasından başka bir şey istemiyorduk.</span></p>

    <p class="metin"><span>Çünkü başka kurtuluş kalmamıştı. Lübnanlılar bize durmadan büyük işler vaat ediyorlar, ama oyuncak türünden işler veriyorlardı: bir tezgâh, bir sandık, bir kapı, çok seyrek de bir tavan ya da duvar altı boyaması. Bu işlerden kazandığımız para bize ancak günde bir kez doyurucu bir yemek yemek ve biraz tütün almak ya da birer meteliğe nargile içmek olanağı veriyordu. Bu nargilelerimizi, son derece mutlu ve umutsuz, görkemli ruhlarımıza ilahi sevginin bir nişanesi gibi çökmüş Akdeniz’in o şafaklarını ve gruplarını seyrederek içiyorduk. Birbirimize hiç itiraz etmeden aklımızdan her geçeni söylediğimiz, Hint fakirlerinin cezbesine benzeyen bu mutlu saatlerden sonra mücadele enerjimizi yeniden buluyorduk.</span></p>

    <p class="metin"><span>Bu bize ne kazandırır? Gerçi pek az şey: Boyanacak bir sandık ya da bir kapı daha, küçük işler ki, ahaliden peşlerini bırakmamak yoluyla adeta zorla koparıyoruz ve bize buradan demir almak olanağını asla vermiyor ama önemli olan bu değil, önemli olan, bizi dosdoğru ileri koşturan, irademizi güçlendiren, bizi o müthiş can sıkıntısından koruyan hamledir; biz bu can sıkıntısının, Mısır’da, bizimkine benzer bir sefalet içinde bulunmak gibi bir mazeretleri bile olmayan bazı başıboş kişilerin ruhlarını da kemirdiğini görmüştük. Evet, çok gülünç adamlarız, kabul, bunu düzensiz hayatımızın bu saygıdeğer köylülerde uyandırdığı merhametli gülümsemeden anlıyoruz: Sabahları etrafımızı kuşatan o vahşi doğayla basit bir temasın bizde uyandırdığı çılgınca coşkunluklar: Bu ırak vadilerin her gün bize sunduğu binbir çeşitlemenin ya da yorucu bir yürüyüşten sonra ufukta önümüze çıkan denizin karşısındaki hayranlıklarımız; asla bulamayacağımız o kurtarıcı “büyük iş”i bulmak için inat ederek her gün boşuna harcadığımız gayretler; sonunda sefalete alışmış görünmek isteyişimiz; tüm bunlar, ahaliye bu kasabadaki zor durumumuzun, hele bizi buraya getirmiş olan adam yeniden eski yerine döndükten sonra, sürekli böyle devam edemeyeceğini göremediğimiz izlenimi veriyor.</span></p>

    <p class="metin"><span>Ah! Küçük bir refaha sahip olanlar için, tatlı ıstıraplarından başka kendilerini anlayacak kimseleri ve gökyüzünden başka ısınacak şeyleri olmayan adamın acılı hayatını alaya almak ve hatta bazen şiddetle eleştirmek ne kolaydır!</span></p>

    <p class="metin"><span>Sabahları, yataktan fırladığımız zaman, günün güzel geçeceğini gösteren bir hava ile karşılaşırsak, biliriz ki bu yüzde doksan bütün o gün için bizim tek mutluluğumuz olacaktır ve midelerimiz boş olduğu, akşama dek bir kez olsun onları doldurmak olanağını bulacağımızdan da emin olamadığımız halde, havanın güzelliğine bu denli önem verebilmemiz de ne iyi. Bir de, havanın kötü olduğunu ve bizim sabahtan akşama dek, başımız üstünde kurşundan bir kubbe, sırtımızda dinmeyen bir yağmurla ve pabuçlarımızın içi suyla dolu olarak hep bir lokma ekmek peşinde yolları arşınlamak zorunda kaldığımız günleri düşünün.</span></p>

    <p class="metin"><span>Hey Tanrım! Sabahleyin kalkınca öpülecek güzel bir karısı ve sevimli çocukları, görülecek iyi bir işceğizi, korunulacak hoş bir refahı olan adamın nazarında hava güzelmiş, kötüymüş, ne önemi olabilir?</span></p>

    <p class="metin"><span>Onun için, insanlar hakkında, ancak kendimizi onların yerine koymak iyi niyetini gösterdikten sonra hüküm verebiliriz. Bizi anlamak için şu olaya tanık olmalı: Bizi ışıklarıyla saran sabah güneşine doğru iki buzağı gibi atılarak, günümüze düşüncesiz bir hareketle başlıyoruz: Son meteliklerimizi verip birer kahve, birer de nargile içmek için doğruca kahveye koşuyor, taraçada dertli yüzlerimizi cömert güneşe çeviriyoruz; o bizi okşuyor ve bize diyor ki:</span></p>

    <p class="metin"><span>“Evet, beni çok sevin, nasıl olsa bugün sevecek başka bir şeyiniz yok!”</span></p>

    <p class="metin"><span>Doğru: Şu başlayan günde bizim sevecek hiçbir şeyimiz yok, ne evde, ne evin dışında, bununla birlikte ölmek istemiyoruz. Ve yine de yaşayamıyoruz. Demek ki, bir şeyi sevmeye zorunluyuz: İsterse bu bir yıldız olsun! Çünkü sevgimizin konusu hiç önemli değildir, asıl olan sevgidir. Bunun verimliliğine işte bir delil: Peşimizi bırakmayan sefaletten hiç korkmadan taraçadan ayrıldık, aç da, bitli de olsak, yoksullara hiçbir zaman, “Neden siz de zengin değilsiniz?” diye sormayan bu gökyüzünün altında yaşamak arzusuyla içimiz dolu olarak yola düştük. Kendimize bu kadar iyi bir ziyafet çektiğimiz bu taraçadan ayrılıp köşe bucakta kemirilecek bir kemik aramaya koyulan iki köpek gibi yola çıktığımızda, bir an geldi ki, kimsenin itibar göstermediği dürüstlüğümüzden usanç getirdik, o zaman, benden daha çok buluşları olan Musa durdu ve dedi ki:</span></p>

    <p class="metin"><span>– Tamam! Bugün artık iş aramak istemiyorum, dileneceğim! Peşimden gel!</span></p>

    <p class="metin"><span>– Dilenmek mi? Gazir’de ha!</span></p>

    <p class="metin"><span>– Hayır, Gazir’de değil: Malmeteyn Emiri’ne gideceğiz! Bu bir Müslüman beyidir, onunla Türkçe konuşacağım.</span></p>

    <p class="metin"><span>– Beyler dilencilerle konuşmazlar.</span></p>

    <p class="metin"><span>– Biz de kendimizi dilenci diye takdim edecek değiliz. Yalnız, çalış ki, alacağın temenna benimki kadar güzel olsun, ben önden girip mükemmel bir temenna edeceğim.</span></p>

    <p class="metin"><span>– Göreyim bakayım nasıl şey o.</span></p>

    <p class="metin"><span>Yokuştan adeta koşarcasına iniyorduk. Musa birdenbire durarak:</span></p>

    <p class="metin"><span>– Sahi, dedi, kendim için bile prova yapmalıyım.</span></p>

    <p class="metin"><span>İhtiyarın yüzünden iri ter taneleri dökülüyordu. Samimi bir heyecanla, adeta hazır ol durumuna girip şöyle bir toparlandı, sonra topukları üstünde bir daire çizerek, emirin yerine koyar göründüğü güneşe döndü, gözlerini indirdi, zarif, kibar ve saf bir gülümsemeyle sağ elini soylu bir hareketle ağzına ve alnına doğru götürüp göğsünde karar kılarken, bedeni ileri doğru mükemmel bir yarım daire çiziyordu. Kolaylıkla doğruldu ve Bükreş’teki ailemi görmek nasip olacak mı, der gibi umutla yüzüme baktı.</span></p>

    <p class="metin"><span>– Ha, Adriyen? Bir temenna kaç para eder dersin?</span></p>

    <p class="metin"><span>Gerçek bir üzüntüyle:</span></p>

    <p class="metin"><span>– Ne ettiğini bilmem ama, bildiğim bir şey varsa, bunu yarım yamalak bile beceremeyeceğim. Çok karışık bir şey!</span></p>

    <p class="metin"><span>Dostum endişeli bir tavırla:</span></p>

    <p class="metin"><span>– Neden olmasın? dedi. Öyleyse, dinle: Sen emire karşı durmazsın, ben gördüğün ve belki de bizi sefaletten kurtaracak olan temennamı ederken, sen de benim arkamdan temenna edersin! Haydi çocuğum! Bak, bugün deniz nasıl köpüklerle kaplı. Onu hiç bu kadar güzel görmemiştim! Allah vere de onu öğleyin dolu midemle seyredebileyim. Ey İsa, Musa, Muhammed bize yardım et!</span></p>

    <p class="metin"><span>İndiğimiz vadi, sanki bütün dünyayı içine alacakmış gibi açılıyordu. Ufukta serili duran masal dekorunun bütününü bir bakışta kavramak olanaksızdı. Ayaklarımızın dibinden başlayarak uzaklarda dünyayı yutan ve gökyüzüyle birleşen kara-mavi deniz köpüklerle sürülmüştü. Ya içinde birer nokta gibi kaldığımız bu taşlı sonsuzluk! Ya bu güleryüzlü ıssızlık, bu misafirperver sessizlik, haziranda gibi yakıcı olan ve denize her an değişen bir renk çağlayanı boşaltan bu sonbahar güneşi! Yok, bütün umutlarını bir temennanın başarısına bağlayan iki aç adamın zevkini tatmin için bunca güzellik, bunca görkem fazlaydı.</span></p>

    <p class="metin"><span>Bu emir, ya da hiç değilse kendisine bu ad verilen bu zengin Türk, Malmeteyn’den hemen sonra, yol üstünde bir binada oturuyordu. Bu, geniş bir avlunun ortasında yer alan, üstünde bir katı olan dört köşe güzel bir evdi. Klein, müşteri olabilir diye bize sık sık ondan söz ederdi ve bir gün kendisini ziyaret etmeyi tasarlıyordu. Onun kapısını, yüreğimiz titreyerek çalan biz olduk.</span></p>

    <p class="metin"><span>Musa içini çekti:</span></p>

    <p class="metin"><span>– Ah! Bu uzun ve hayvani sefaletten bir aya kadar bizi kurtaracak bir iş verse, bu emire ne dua edeceğim. Ama sakın Salomon<br class="calibre1" />
    bizden önce davranıp işi becermiş olmasın!</span></p>

    <p class="metin"><span>Mendebur bir Arap hizmetçi kapıyı aralayarak ne istediğimizi sordu.</span></p>

    <p class="metin"><span>Musa önce Türkçe, sonra da Arapça yüksek sesle haykırdı:</span></p>

    <p class="metin"><span>– Emiri görmek istiyoruz!</span></p>

    <p class="metin"><span>Herifin cevap yerine kapıyı suratımıza kapayacağını tahmin ederek vücudunun yarısını kapıdan içeri geçirdi. Arap, Musa’yı iterek:</span></p>

    <p class="metin"><span>– Emir evde değil! diye homurdandı. İhtiyar:</span></p>

    <p class="metin"><span>– Hayır, evde! cevabını verdi.</span></p>

    <p class="metin"><span>Buna şaştım.</span></p>

    <p class="metin"><span>– Nerden biliyorsun? diye sordum.</span></p>

    <p class="metin"><span>– Yukarı katta perdelerin ardından bir erkek gölgesinin bize<br class="calibre1" />
    baktığını gördüm.</span></p>

    <p class="metin"><span>Gerçekten üst kat pencerelerinden birinin perdeleri açıldı. Bir el cama vurdu. Uşak hemen kapıyı ardına kadar açarak bizi geniş bir salona aldı. Salonun tavanı Arap üslubunda zengin ve süslü, ama hayli haraptı. Nefis halılara basarak yürüyorduk. İçeride birçok sehpa, sedir, mini mini masa vardı.</span></p>

    <p class="metin"><span>Oturmaya ve konuşmaya cesaret edemedik. Musa bana bir dirsek vurdu ve anlamlı bir göz kırpışla tavanı gösterdi. İpekli giysisi ve elinde nargilesiyle emir çıkageldi. Karayağız, yakışıklı bir adamdı ama hiç gülmüyordu. Oysa umutsuz bir durumda önünüze gelen iki zavallının korkudan düşüp öldüğünü görmemek için insan biraz olsun gülümsemez mi? Ama Musa buna aldırış etmedi; tam tersine, kandilli temennasına girişti ve buna yeni zarafetler kattı, sonunda emirin ayaklarına kapanarak eteğini öptü; bense temennamı becerememiş, şaşkın bir halde kalakalmıştım. Durumum ne çok mütevazı, ne çok vakur, ama herhalde acındıracak gibi olmalıydı ki, Müslüman adam, bu kez gülümseyerek, önce beni kolumdan tutup bir sedire oturttu, sonra Musa’ya dönerek onu yanında yer almaya davet etti. Türkçe olarak:</span></p>

    <p class="metin"><span>– Buyurun, sizi dinliyorum, dedi.</span></p>

    <p class="metin"><span>Arkadaşımın çenesini açması için bu kadarı yeterliydi. Bir parçacık insanlıkla ilgisi olan bir yüreği merhamete getirmemesi mümkün olmayan içten itiraflara cesaretle başvurarak, Musa, emire bütün aile dramını anlattı. Türkçe bilmiyordum, bununla birlikte, ihtiyarın gerek şakacı bir tavırla, gerekse gözleri yaşartacak kadar duygulanarak karşısındakinin sert gözleri önüne serdiği maceramızın tüm safhalarını kolaylıkla izliyordum. Beriki sesini çıkarmadan nargilesini içiyor, ne üzülüyor, ne büsbütün kayıtsız davranıyor, yalnızca soğukkanlı bir ilgi gösteriyordu. Bize iki küçücük fincan içinde Türk kahvesi, iki de nargile getirdiler; bu Türklerde adettir ama, adeta dilenmeye geldiğimiz bu evde doğrusu bu kadarını beklemiyorduk.</span></p>

    <p class="metin"><span>Bu saygı belirtisi karşısında, Musa gayrete gelerek, bir binayı mahvolmaktan kurtaran duvar boyasının iyiliklerini sayıyor, tavanın sayısız çatlaklarını göstermek için ikide bir gözlerini ve kollarını yukarı kaldırıyordu. Emir çatlaklara bakmadan, hep aynı ilgiyle dinliyordu. Musa, bir saat sonra sözünü bitirince, emir sinirli bir tavırla ayağa kalktı, beklememizi söyledi ve çıktı. İhtiyar, yorgun bir halde, ter içinde arkasına yaslandı:</span></p>

    <p class="metin"><span>– Davamızı iyi savundum mu?</span></p>

    <p class="metin"><span>– Çok iyi bir konuşmacı gibi!</span></p>

    <p class="metin"><span>– Sonuç ne olacak dersin? Bizi kurtaracak olan bu işi sonunda elde edebilecek miyiz, yoksa biz kez daha umutlarımız boşa mı çıkacak?</span></p>

    <p class="metin"><span>Bu sorunun yanıtı bizi içeri almış olan Arap uşağın görünmesi oldu. Arkadaşıma içinde bir altın bulunan küçük bir zarf uzattı, bizi baştan savma selamladı, anlaşılmaz birkaç söz mırıldandı ve kapıyı açtı.</span></p>

    <p class="metin"><span>Yolda, güneş ve ıssızlık sessiz mesafeleri dolduruyordu. Vakit öğleyi geçmişti. Musa, bir kahkahayı zaptederek, alaycı bir tavırla bana baktı:</span></p>

    <p class="metin"><span>– Nasıl! Adriyen, ne dersin bu işe, ha? Emirin nazik davranmadığı söylenemez değil mi? Hani Türkiye’de işin sonucu başka türlü<br class="calibre1" />
    de olabilir! Ailemi bir daha göremeyeceksem ne yapayım! Önce kendimize bir ziyafet çekelim!</span></p>

    <p class="metin"><span>Hâlâ emirin kapısı önündeydik ve üst kat penceresine gözlerimizi kaldırınca, perdenin ardında onun gölgesini fark ettik. Beyaz ve ıssız yolun üzerinde konuşmamızı izliyordu.</span></p>

    <p class="metin"><span>Musa kolumdan tutarak:</span></p>

    <p class="metin"><span>– Tüyelim, dedi. Gökten düşen bu lira sayesinde dördümüz bir<br class="calibre1" />
    hafta gül gibi geçinip umutlanmaya devam edebiliriz.</span></p>

    <p class="metin"><span>Güneşte parıldayan altını seyretmek için durdu. Sonra tekrar yola koyularak, mahzun bir tavırla ekledi:</span></p>

    <p class="metin"><span>– Onun için, eğer günün birinde derebeyi olursan bir kelleyi<br class="calibre1" />
    vurdurmadan önce iyi dikkat et ki, Malmeteyn Emiri’nin kellesi olmasın! Ya, düşün bir kez, kapısında gürültü ettiğimiz sırada bu nüfuzlu<br class="calibre1" />
    kişi bir kadınla oynaşmakta olsaydı, kahve ve bir altın ikram edecek<br class="calibre1" />
    yerde, bizi pek güzel sürgüne gönderebilirdi.</span></p>

    <p class="metin"><span>Salomon Klein, valinin yanında iki gün kaldıktan sonra, bir akşam saat sekize doğru Gazir’e geldi, aynı arabada Beyrut’tan gelen iki zaptiye çavuşu vardı. Titel, keyfî hareketleri hakkında bize hiçbir açıklamada bulunmayan bu efendilerin biraz haşin bir daveti üzerine bir saat sonra kasabadan ayrılıyordu.</span></p>

    <p class="metin"><span>Sara’nın haykırışları kulaklarımızı sağır etmişti:</span></p>

    <p class="metin"><span>– Haydi baba, Salomon’a gidelim, iş işten geçmeden araya girmesini rica edelim.</span></p>

    <p class="metin"><span>Musa, kızının belalısından kurtulduğunu görmekten doğan sevinci pek gizleyemiyordu:</span></p>

    <p class="metin"><span>– Salomon mu araya girecek? Ne aptalsın! Bu tutuklama olayında onun parmağı olduğunu görmüyorsun demek?</span></p>

    <p class="metin"><span>– Zarar yok! Gel birlikte ona gidelim.</span></p>

    <p class="metin"><span>– Adriyen’le git.</span></p>

    <p class="metin"><span>Sara mantosunu almaya giderken, Musa yerde bir takla attı, sonra sevinç içinde beni kucakladı:</span></p>

    <p class="metin"><span>– Pezevenkten kurtulduk! Ah! Yaşasın istibdat. Bunun iyi tarafları var!</span></p>

    <p class="metin"><span>Evet, gerçekten bir pezevenkten kurtulmuştuk, ama bir tane daha vardı ve şans Sara’yı ona doğru sürüklüyordu. Sara gece koluma asılmış tir tir titrerken bana sordu:</span></p>

    <p class="metin"><span>– Bu işte Salomon’un parmağı olduğuna sen de inanıyor musun?</span></p>

    <p class="metin"><span>– Neye inanacağımı ben de bilemiyorum, ama olmayacak şey değil! Böyle adamlardan her şey umulur.</span></p>

    <p class="metin"><span>– Demek Salomon nüfuzlu bir adam!</span></p>

    <p class="metin"><span>– Orası kesin! Klein, Titel gibi sümsüğün teki değil!</span></p>

    <p class="metin"><span>Sara beni durdurup, yüzüme çocuksu nefesini üfledi ve titreyerek sordu:</span></p>

    <p class="metin"><span>– Titel’den nefret ediyordun, değil mi?</span></p>

    <p class="metin"><span>– Doğrusu evet, itiraf ediyorum.</span></p>

    <p class="metin"><span>– Ama Klein’dan nefret etmiyorsun.</span></p>

    <p class="metin"><span>– Yani ne demek istiyorsun? Ben dünyanın tüm ahlaksızlıklarından nefret ederim, hele senin gibi cici kızları baştan çıkarırlarsa... Hepsini boyunlarında birer taşla denizin dibinde görmek en büyük zevkim olurdu! İşte ben böyle düşünüyorum. Bununla birlikte, her şeyde olduğu gibi, ahlaksızdan ahlaksıza fark olduğunu sanıyorum...</span></p>

    <p class="metin"><span>– Yani?</span></p>

    <p class="metin"><span>– Canımı sıkıyorsun, biliyor musun! Artık ağzımı açmayacağım!</span></p>

    <p class="metin"><span>Salomon’un maceraları hakkında bizden işittiği şeyler onu acaba büyülemiş olabilir mi diye düşünüyorum. Bir gün, Musa ile Titel öğle uykularındayken, Salomon’un sanki rastlantıymış gibi, karşımıza çıktığını anımsıyorum. Bizimle konuşmuş ve Musa’ya hıncı olmadığını, kendisiyle barışmaya hazır olduğunu söylemişti. Bunu öte-den beri biliyorduk, ama gerçekte Klein, Sara ile konuşmak için fırsat arıyordu. Bu rastlantı sırasında onunla her zamanki sakinliği ve inandırma yeteneğiyle konuştu, kendisi hakkında usta övgülerde bulundu, ihtiyar hakkındaki duygularının saflığına gözleri üstüne yemin etti ve yanımızdan ayrılırken şu cümleyle Sara’nın gözlerini kamaştırdı:</span></p>

    <p class="metin"><span>– Size bir yardımda bulunabilirsem, elimden geleni yapacağıma<br class="calibre1" />
    güvenebilirsiniz.</span></p>

    <p class="metin"><span>Öyle sanıyorum ki, o günden beri Sara, Titel’ine “hayran” olmaya devam etmesine karşın, sık sık Klein’ı kafacığında taşıdığı özel bir düşünce ile anımsıyordu. Örneğin, yine bir bar hayali gibi bir şey. Bu akşam, bu hayaline benim katkıda bulunmamı istiyordu. Yo! Buna hiç gelemem!</span></p>

    <p class="metin"><span>Salomon’u yazıhanesinde iki lambanın bol ışığı içinde oturur bulduk. Yalnızdı, kendisini gençleştiren ve yakışıklı gösteren o zengin binici elbisesi de hâlâ sırtındaydı. Sara’nın ziyaretini beklediği belliydi. Onu gördüğüne şaşırmış görünmek ister sanıyordum. Fakat yanıldığımı hayretle gördüm. Hatta müşfik samimiyeti ile içimizi açtı.</span></p>

    <p class="metin"><span>– Sizi bekliyordum... dedi, ama Sara devam etmesine olanak vermedi:</span></p>

    <p class="metin"><span>– Mösyö Klein! Mösyö Klein! diye hıçkırdı.</span></p>

    <p class="metin"><span>Salomon onu bir koltuğa oturttu:</span></p>

    <p class="metin"><span>– Kederinizi anlıyorum, zavallı Sara’cığım! Sizin için bu çok acı olmalı... Ancak... Durumunun nezaketini biliyordu. Türkiye’nin Mısır demek olmadığını düşünmeliydi ve kalkıp böyle...</span></p>

    <p class="metin"><span>– Ama ne yaptı, canım. Ne cinayet işledi?</span></p>

    <p class="metin"><span>– ... Cinayet değil tabii, ama hırsızlık yaptı.</span></p>

    <p class="metin"><span>– Nereden biliyorsunuz?</span></p>

    <p class="metin"><span>– Ben bilmiyorum. Kimse bilmiyor. Ama bütün kasaba buna inanıyor. Düşünün bir kez! Bu dağ başında insanlar yüzyıllardan beri en küçük bir olaya tanık olmadan yaşamaya alışmışlar. Pişkin bir horoz tavuklarını ne kadar tanırsa, onlar da birbirlerini o kadar iyi tanırlar. Birbirlerinin ne mal olduklarını çok iyi bilirler! Burada her şey görülmüştür ama, bir hırsız... asla! İşte güzelim, burada herkes bunun böyle olduğuna başının üstüne yemin edebilir. Onun için, sizin Gazir’e gelişinizin hemen ertesinde, tüm dükkânların, hatta eczanenin bile uğradığı hırsızlıklar fark edilince hırsızın kim olduğunu derhal kestirdiler. Hemen yakasına yapışmadılarsa, sizi buraya getirmiş olan bana karşı saygılarındandır. Bunlar aklı başında adamlardır, rezaletlerden hoşlanmazlar. Ama şikâyet ettiler ve bir yabancıdan kurtarılmayı istediler. İşte böyle yavrum.</span></p>

    <p class="metin"><span>Salomon’un bize anlattığı bu belirgin gerçekte yalanın payı neydi, değme kurnaz bunu kestiremezdi. Her neyse, Klein haklı görünüyordu. Sara da bunu anlamışa benziyordu. Bir an ezilmiş gibi ve düşünceli durduktan sonra, azimli bir tavırla doğruldu, gözleri güzel yaşlar ve şiddetli arzularla parıldıyordu:</span></p>

    <p class="metin"><span>– Mösyö Klein, bir gün bana yardım için elinizden geleni yapacağınızı söylemiştiniz...</span></p>

    <p class="metin"><span>Daha ileri gidemedi, çünkü Salomon’un bakışı sertti, oysa onu daha iyi tanıyan ben, bu sertliğin arkasında şu düşünceyi okuyordum: “Devam et, güzelim! O gün sana ne için yardım sözü verdiğimi çok iyi biliyorum.”</span></p>

    <p class="metin"><span>Sara tüm sevimliliğiyle gülümsedi:</span></p>

    <p class="metin"><span>– ... Öyleyse bu işte aracılık etme inceliğinde bulunmaz mısınız?<br class="calibre1" />
    İhtiyar kurt, yüzünü insanı aldatacak kadar gerçeğe benzeyen yapmacık bir üzüntüyle buruşturdu. Sigara içiyorduk. O, bir sedire yarı uzanmış durumda oturuyordu. Sigarasını atarak kalktı ve ak gözlerini Sara’nın kara gözlerine dikti:</span></p>

    <p class="metin"><span>– Aracılık mı yapayım?.. Elbette ki yapmak isterim. Asıl sorun<br class="calibre1" />
    bundan ne çıkacağını bilmekte. Çünkü boşuna bir işe girişmekten<br class="calibre1" />
    hoşlanmam. Biliyor musunuz, Türkiye’de insan, yalnız elde edebileceği şeyi istemelidir, yoksa...</span></p>

    <p class="metin"><span>Sara, içten ve inanmış bir sesle haykırdı:</span></p>

    <p class="metin"><span>– Siz ne isterseniz elde edebilirsiniz! Hem söylemeye gerek yok<br class="calibre1" />
    ki bir daha Gazir’e dönmeyecektir. Başka bir tarafa gideriz.</span></p>

    <p class="metin"><span>– Sara çoğul konuşuyordu. Ancak Salomon başka türlü düşünüyordu:</span></p>

    <p class="metin"><span>– Niçin “biz” diyorsunuz? Onu zindandan kurtarsam bile, ki bu da kesin değil, derhal sürülecektir. Onunla birlikte nasıl gidersiniz? Hepiniz yoksulsunuz.</span></p>

    <p class="metin"><span>Sara inanmış bir tavırla:</span></p>

    <p class="metin"><span>– Doğru! dedi. Sonra ekledi:</span></p>

    <p class="metin"><span>– Peki, Mösyö Salomon, onu bari zindandan kurtarın.</span></p>

    <p class="metin"><span>– Kurtarmaya çalışalım, demek istiyorsunuz.</span></p>

    <p class="metin"><span>– “Çalışalım” mı? Ama benim elimden ne gelir?</span></p>

    <p class="metin"><span>– Ne mi gelir? Benim elimden ne gelirse!</span></p>

    <p class="metin"><span>– Yani?</span></p>

    <p class="metin"><span>Klein yanına gidip onu iki elinden tuttu ve ayağa kaldırdı:</span></p>

    <p class="metin"><span>– Yani, şunu demek istiyorum: Yarın sabah arabanın hareket saatinde sizi bekleyeceğim. Beyrut’a birlikte gideceğiz.</span></p>

    <p class="metin"><span>Bizi sokak kapısına kadar geçirdi.</span></p>

    <p class="metin"><span>O gece eve dönerken, çok geçmeden Gazir’de bana gerek kalmayacağını hissettim. Ertesi sabah, Sara’nın erkenden evden çıkmasından sonra, Musa’ya Titel’in tutuklanmasının sözde nedenini anlattım. İhtiyar yerinden hopladı:</span></p>

    <p class="metin"><span>– Ya! Boşuna değil ahali bana bir türlü iş vermiyordu: Ben hırsızın kaynatasıyım! Hırsızlık ettiğini neden bana hiç söylemedin? Onu kendim ihbar ederdim!</span></p>

    <p class="metin"><span>– Böyle olması daha hayırlı. Şimdi onu bırakalım: Bu olaylardan sonra, ne yapmak niyetindesin?</span></p>

    <p class="metin"><span>– Valahi, ben de bilmiyorum. Buldum: Ben de hırsızlık etsem, galiba fena olmayacak! Belki beni Romanya’ya sürmek lütfunda bulunurlar!</span></p>

    <p class="metin"><span>– Şakayı bırak, Musa, Beyrut’ta ya da Şam’da daha iyi para kazanacağımızı düşünüyorum, sen ne dersin? Benim niyetim şu: Salo-mon’un dönmesini bekleyeceğim, bana bir lira vermesini nezaketle rica edeceğim, herhalde vermezlik etmez, sonra Şam’a gideceğim. Sen de benimle gelir misin?</span></p>

    <p class="metin"><span>Daha yataklarımızdan çıkmamıştık. Musa gitgide küçülen yüzü buruşurken kapanan karanlık gözleriyle bana baktı, sonra birdenbire ağlamaya başladı:</span></p>

    <p class="metin"><span>– Ben bir daha... ailemi... hiç göremeyeceğim!</span></p>

    <p class="metin"><span>Yataktan fırladım ve onun başını göğsüme bastırdım, bu durumda hıçkıra hıçkıra ağladı, içi ferahladı. Sonra giyindik, kahveye gittik. Hava güzel değildi. Havalar gittikçe bozuluyordu. O sabah müşteriler sonbaharlık elbiselerini giymişlerdi. Selamlarımıza her zamanki nezaketle karşılık verdiler ve dünkü olayı anımsatacak tek bir sözcük söylemediler. Ancak bizden usanmış oldukları belliydi. Bu hal kahvede soğuk bir hava yaratıyor, sözler ve kısa konuşmalar bir dua sırasında savrulan küfürler gibi sönüyordu. Bu yüzden biz de üzüntü içindeydik.</span></p>

    <p class="metin"><span>Size karşı oldukça iyi davranmış ve sizin de kendisine hiçbir kötülük etmemiş olduğunuz bir topluluktan kovulduğunuzu duymak ne acı şeydir!</span></p>

    <p class="metin"><span>Bir sözcük söylemeden, hatta birbirimize bile bakmadan çubuklarımızla kahvelerimizi içtik. Biz orada, işlemedikleri suçlar yüzünden sürgün cezasına çarptırılan ve toplumun kişiye karşı adil olmaktan çok, daima haklı görünmeyi yeğlediğini fark eden iki mahkûm durumundaydık. Toplum haksız. Gerçi ben onu yargılama hakkını kendimde göremeyecek kadar genç ve deneyimsizim, ama tarih hakkındaki bilgilerimle insanlığın çok kez büyük adamlarıyla en sefil kişileri birbirine karıştırmış olduğundan habersiz değilim. Manevi değerler basamaklarından inerken görürüz ki, en küçük bağımsızlık, kutsal sayılan şeylere karşı en küçük bir dayanışma hevesi, toplumun sizden kuşku duyması ve asla kendisine karşı gelmemesini, asla ona itiraz etmemesini bilenlere ayırdığı mevkilere götüren yolları size kapaması için yeterlidir.</span></p>

    <p class="metin"><span>Bu kasabada biz bir gemi enkazı gibi gelip karaya vurmaktan başka bir suç işlemedik. Kimsenin sırtından geçinmek istemiyoruz. Serserilik suçumuzu ağır ve az ücretli işler görerek ödemeye hazırız. Ama, bunun dışında kimse bizim yaşamak, hatta hoşumuza giderse böyle “avare” bir yaşam sürme hakkımızı reddedemez ve kimse bizi, elli yıldan beri her gün aynı dükkânı açıp kapayan bakkallardan daha az saygıya layık sayamaz. Çünkü bizim gibi maceracılar olmasaydı, Amerika dünyanın tüm dükkâncılarına servetlerini göndermek olanağını asla bulamazdı.</span></p>

    <p class="metin"><span>İşte böylece biz, hatta henüz bizi kovmaya cesaret edemedikleri (ancak bu da gecikmeyecektir) şu kahve köşesinde bile çoğunluğu oluşturan ve sözünü geçiren insanların adaletsizliğiyle karşı karşıya kalıyoruz, o yüzden de yamyamların kölesiymişiz gibi kederliyiz. Üstelik güneş de bugün bizden hayrını esirgiyor. Hava rutubetli, titriyoruz. Vadiler ufku gizleyen kalın bir pusla kaplı. Yaralı yüreklerimizden başka teselli kaynağımız yok. Tam insanlardan kaçarak odamıza kapanmayı tasarladığımız sırada, Klein’ın uşağı gelerek bize iki değerli mektup getirdi. Yalnız birimiz sevinirken ötekinin kara düşüncelere saplanıp kalmaması için ayrı ayrı ikimize de birer mektup vardı.</span></p>

    <p class="metin"><span>Bana gelen mektup zavallı Mihail’dendi, Aynaroz’dan bana bakın ne utanmasızca yazıyor:</span></p>

    <p class="metin"><span>“Burada rahat ve huzur içinde yaşıyorum. Canımı sıkan hiçbir şey yok. Önceleri zihnimi kaplayan bildiğim tüm “dava”lar bana bugün çocukça şeyler gibi geliyor. İnsanın bir gün bugünkünden daha iyi olabileceğini sanmakla da delilik ediyoruz. Hayır, hiçbir zaman daha iyi ola-mayacaktır. Çünkü ruhu yok. Yalnız midesi ve cinselliği var. Biraz da zekâsı varsa da ruh bu değil. Delil mi istersin? İşte bizim başkeşiş: Su katılmamış bir domuz! Beni yanından ayırmıyor ve bana sevgi duyduğunu söylüyor, kullandığı kölelere uygunsuz şeyler söyleyeceğimden korktuğu için böyle yapıyor. Varsın olsun. Rahiplerin gece gündüz titreyerek denizde tuttukları nefis bofa balıkları yiyoruz! İğdiş edip besledikleri ancak yalnız başkeşişle davetlilerin mideye indirdikleri horozlar da var! Bu eşsiz yemekler arasında içtiğimiz şaraplara gelince, Aynaroz’da çok güzellerinin yapıldığını belki duymuşsundur. Bunu bizim rahipler yapar ve bir damlasını ağızlarına koymazlar (oh olsun, deniz suyunu ziftlensinler!) Ben oldukça şişmanladım, sakalım da hürmetli bir görünüm aldı. Artık traş etmeyeceğim. Sakal, yaşlıca ve softaca kadınların hoşuna gidiyor, buradan çıkınca onlardan birine kapılanmak gerek. (Kızıyorsun değil mi?) Çünkü yakında çıraklık devrem bitecek, bizim başkeşiş domuzu, bana ya cübbeyi giy otur, ya ceketi sırtla çek arabanı, diyecek, o zaman, sevgili idealistim, bu güzel manastır yaşantısından ister istemez ayrılmak zorunda kalacağım. Gerçi, bu yaşantıda hayli bofa balıkları, besili horozlar ve güzel şaraplar var ama, dualar da çok ve her iki biçimi de bana göre olmayan bol bol kulamparalık da var ve bu durum bizim “saygıdeğer peder’in canını sıkmaya başladı. Buradan çıkınca başka ne yapabilirim ya? Ölüm ciğerlerime yuva kurdu. Ellerimle ciddi bir iş görmeyi hiçbir zaman beceremedim, şimdiyse her zamankinden acizim. Kendimi öldüreyim mi? Şimdilik buna niyetim yok. Şu halde, benim çok cömert olduğum başka bir sevginin özlemini çeken ve karşılığında bana, yaşayacağımı tahmin ettiğim topu topu dört-beş yıl rahatça bir yaşam sürdürecek yaşlı bir kadıncıkla evlenmekten (hoş, bakalım o beni ister mi?) başka çare yok...”</span></p>

    <p class="metin"><span>İyi yürekli Mihail... Mutsuz Mihail... Yüreğimi parçalıyorsun!</span></p>

    <p class="metin"><span>Musa’nın mektubu ise iç açıcı. Ona ikinci kızı Jizel’in nişanlandığını haber veriyor: “Öyle güzel, öyle dürüst, hem öyle uslu bir genç ki! Sonra öyle parlak bir mevkii var ki! ‘Cannen Sylva’ mağazalarında tezgâh şefi! Yirmi dokuz yaşında böyle bir mevki sahibi olmak! Çok iyi, değil mi baba?”</span></p>

    <p class="metin"><span>Babası sevincinden ağlıyor ve Jizel’in mektubunu öpüyor. Sonra birdenbire rengi atıyor. Mektubun bir köşesinde karısı ekliyor: “Allah vere de bu bulunmaz kısmet Sara’nın yaptıklarını öğrenmese! Bu ne büyük bir felaket olur!”</span></p>

    <p class="metin"><span>Musa ceplerini araştırarak:</span></p>

    <p class="metin"><span>– Bakalım ne kadar sermayemiz kalmış! dedi. Şimdi kafayı tüt-<br class="calibre1" />
    sülemeliyim. Ne yapalım. Kendimi hem öyle mutlu, hem de öyle mutsuz<br class="calibre1" />
    hissediyorum ki!</span></p>

    <p class="metin"><span>O sabah, üç kadeh rakı içtik. Bu sırada yanımızda bulunan kasabalılar, bir yandan kafayı çekerken, bir yandan da yan gözle bizi gözetliyor ve hakkımızda kötü hükümler veriyorlardı. Çünkü, şairimiz der ki:</span></p>

    <p class="metin"><span>“Hiç eksiğiniz yokken erdemli olmak ne kolaydır.”</span></p>

    <p class="metin"><span>Şimdi de Musa’nın macerası, ve Akdeniz güneşi altında geçen kısa, ancak tatlı ortak yaşantımız nasıl sona erdi, onu anlatayım.</span></p>

    <p class="metin"><span>Üç gün Salomon’la Sara’nın Beyrut’ta ne işler becerdiklerinden tümüyle habersiz kaldık. Bununla birlikte, hava düzeldiği, güneşli günler hüzünlü yüreklerimize neşe verdiği için onları çok az düşünüyorduk. Bir gün öğleden sonra ne görelim. Sanki kendimizi rüyada sandık. Oturduğumuz evin karşısında kibar bir özel araba durdu, arabadan Sara bir düğün giysisiyle indi, bu Musa’nın hoşuna gitmedi, çünkü kızının “vurgununu vurmuş” olduğunu, bunu kasabaya göstermek ve böylece büyüklük satmak istediğini anlamıştı. Sara, çok telaşlı ve meşgul bir tavırla babasını aceleyle öptü ve yüreğimizi oynatan şu haberi haykırdı:</span></p>

    <p class="metin"><span>– Haydi, baba, çabuk pılımızı pırtımızı toplayalım, sen de Adri-<br class="calibre1" />
    yen! Şu dışarıda gördüğünüz araba ile hemen Beyrut’a gideceğiz. Baba, sen yarın akşam İstanbul’a hareket edeceksin! Artık işkencen sona<br class="calibre1" />
    erdi! Ailene kavuşacaksın! On iki gün sonra Bükreş’te olacaksın.</span></p>

    <p class="metin"><span>İhtiyar, canı sıkılmış bir tavırla sordu:</span></p>

    <p class="metin"><span>– Ya sen?</span></p>

    <p class="metin"><span>– Ben mi, ben de sonunda barıma kavuşacağım. Musa dudaklarını ısırarak sallandı:</span></p>

    <p class="metin"><span>– Ha! Barına kavuşacaksın! Hey gidi Salomon! Diyecek yok.<br class="calibre1" />
    Avını yaman yakalıyor. Beni göndermekte haklısınız. Birbirine eş olan<br class="calibre1" />
    yolunuzda ben bir engelim. Ya Titel’in ne olacak?</span></p>

    <p class="metin"><span>Sara bir yandan bavulları kapatırken:</span></p>

    <p class="metin"><span>– Dün sınır dışına çıkardılar, dedi. Ve adeta koruyucu bir tavırla:</span></p>

    <p class="metin"><span>– Zavallıcık için bir şey yapamadık.</span></p>

    <p class="metin"><span>– Ya... Demek bir şey “yapamadınız”... Çok iyi! Ya benim bu acele yolculuğumun masrafını kim çekecek?</span></p>

    <p class="metin"><span>– Baba, beni sinirlendiriyorsun! Söyleneceğine eşyanı toplamamıza yardım et. Araba bekleyemez.</span></p>

    <p class="metin"><span>– Öyle kızım, hakkın var: Aslını ararsan, ben tüm bunlardan hoşnutum! Şimdi evden mektup aldım, Jizel’in nişanlandığını yazıyorlar...</span></p>

    <p class="metin"><span>– Jizel nişanlanmış mı? İsabet! Bana yardım etsene baba, söyleyeceklerini yolda söylersin.</span></p>

    <p class="metin"><span>– Söyleyeceklerim mi? Bu mutlu haberi öğrenmekten duyduğun sevinç bundan ibaret mi?</span></p>

    <p class="metin"><span>– Ne yapalım baba, belki söylemem uygunsuz ama, anlamalısın ki, ailemle benim aramda hiçbir şeyin dolduramayacağı bir uçurum var. Annem kesinlikle sana bu vesileyle de benim ahlaksızlığımdan söz etmiştir. Öyleyse beni kaybolmuş, ölmüş farzedin!</span></p>

    <p class="metin"><span>– Ölmüş mü? Ya cenaze bizi uzaktan rahatsız ederse? Ya sen kızkardeşlerinin felaketine neden oluyorsan?</span></p>

    <p class="metin"><span>– Buna üzgünüm, ama elimden ne gelir! Kendi hayatımı yaşamak hakkımdır, isterse bu bir orospu hayatı olsun. Benim kaderim buymuş herhalde.</span></p>

    <p class="metin"><span>Musa kendini bir iskemleye bıraktı ve boynunu bükerek mırıldandı:</span></p>

    <p class="metin"><span>– Evet, senin kaderin buymuş...</span></p>

    <p class="metin"><span>Sara ev sahibimize ufak tefek bazı borçlarımızı ödemeye gitti. Bu kadıncağızdan sık sık veresiye pideler alırdık. Eşyalarımızı aşağıya indirdik, az sonra araba güzel Gazir’i ta gerilerde bıraktı. Hakkını ye-meyeyim, bu kasaba, İbrail’deki mahallenin bana asla göstermediği bir iyilikle bize göz yummuş ve hakkımızda hoşgörülü davranmıştı.</span></p>

    <p class="metin"><span>Arkadaşım, kızıyla benim aramızda, bitkin, başı önüne eğilmiş bir durumda, kasabadan kimseyi görmeden ve selamlamadan geçti.</span></p>

    <p class="metin"><span>Mert ve anlayışlı insanlar olan Gazirliler, sırmalı giysileriyle onlara caka satmak isteyen Sara’nın ahmakça meydan okuyuşuna aldırış etmediler, arabanın geçtiği yerlerden usulca sıvıştılar. Daha sonraları, vadi denize açıldığı ve akşam güneşi yüzlerimizi kızartmaya başladığı zaman, Musa, ürkmüş bir kaplumbağa gibi, usulca kafasını çıkarmaya cesaret etti, o kadar sevmiş olduğumuz yerleri görmek için sağına soluna bakındı, sonra Beyrut’a kadar süren bir hareketsizliğe ve sessizliğe gömüldü. Yalnız araba, emirin evi önünden geçerken ihtiyar sanki “o gün, bugünkünden daha mutluydum” demek ister gibi yüzüme baktı.</span></p>

    <p class="metin"><span>Nereye ve kime gidiyorduk, gittiğimiz yerde yeniden onur kırıcı hallerle karşılaşacak mıydık, bunların hepsinden tümüyle habersizdik, çünkü Sara’nın üç gün içinde deniz kıyısında bir köşk sahibi olduğunu düşünmemiştik. Araba denizin çok yakınında güzel bir evceğiz önünde durdu. Hemen eşikte bir Arap hizmetçi belirdi ve eşyalarımızın üzerine atıldı, ağız kalabalığıyla bize bir sürü şeyler anlattı, tüm o sözlerden yalnız evde her şeyin hazır olduğunu öğrendik. Bavullarımızı kendimiz taşıdık, kadıncağız bunları elimizden almak için az kalsın bizimle dövüşecekti. Sara bizi hayrette bırakmak ve ev sahibi rolü oynamak için bizi gülmekten katıltan bir Arapça ile gereksiz emirler verdi ona.</span></p>

    <p class="metin"><span>Yalnız bir zemin katından ibaret olan bu mütevazı meskenin, hepsi birbirinden daha şirin ve birbirine açılan üç odası vardı. Çok temiz ve bakımlı olan bu odaların tümü denize bakıyordu. Ah! Bu odaların mahremiyeti ve pencerelerinden görülen manzara fena içime işledi: Bu minnacık köşkte Gazir’de geçirdiğimiz gibi bir sonbahar ayını, hatta boğaz tokluğuna hizmet ederek geçirmeye can atardım, ancak Sara’nın evinde yalnız o geceyi geçirmeye karar vermiştim, ertesi gün, arkadaşımın hareketinden sonra, Beyrut’tan ayrılacağım.</span></p>

    <p class="metin"><span>Musa ile kızı başka bir odada görüşürlerken, yeniden bir vicdan muhasebesinde bulundum ve yüzüncü kez “acaba yanlış bir yolda mıyım?” diye kendi kendime sordum. Herkes topluma uyarken kendi bildiğinden şaşmamak, etrafımda her şey boyun eğiş ve teslimiyetten ibaretken asla boyun eğmemek, acaba biraz delilik değil miydi? Yaşamak, hem de olabildiğince rahat yaşamak gereksinimi dünyanın tüm ahlak kuramlarından daha güçlüydü; hatta aristokrat ailesinin arzularına boyun eğmektense heybesini omuzuna vurup dünyayı dolaşmayı yeğleyerek, tek kimlikli kalmak istemiş olan Mihail bile şimdi adeta onursuz bir hayat yaşamakla intihar etmekten birini seçmeye zorunlu kalınca, birincisini kabul etmişti. Onun bu durumu beni çok sarsıyordu. Gözlerimin önünde denizi ve dağları her an renk değiştiren bir altın ve eflatun tabakasıyla sıvayan görkemli bir gurup olduğu halde, sefil bir biçimde yalnız bu sorunu zihnimde evirip çeviriyordum. Ah! Dünya, dünya! Onurlu ve görkemli olmaya layık bir sen varsın, oysa biz ölümlüler birbirimizi alçaltmadan yaşayamıyorıız.</span></p>

    <p class="metin"><span>Sessiz somurtkan bir tavırla yemeği yedik ve erkenden yattık. Talihimiz varmış ki kimse gelip bizi rahatsız etmedi. Bilmem neden, beni Musa ile aynı yatakta yatırdılar, oysa iki odada birer karyola, birinde de bir sedir vardı. Bir başkasıyla birlikte yatınca rahat edemem çarşafsız ve yorgansız olsa bile bir sedirde yatmayı yeğlerdim, ama düşüncemi soran olmadı. Çok şükür ihtiyar korktuğum gibi bana maval okumadı. Beni karışık düşüncelerimle ve denizin gürültüsüyle yalnız bıraktı, o da gözleri açık, sakin bir halde bu gürültüyü dinliyordu. Uyumamızdan az önce, elini omuzuma koydu ve dedi ki:</span></p>

    <p class="metin"><span>– Üzülme... Sana bir lira vereceğim, bununla Şam’a gidebilirsin.<br class="calibre1" />
    Salomon’dan bir şey isteme. Böylesi daha iyi. Kızım da sana yardım<br class="calibre1" />
    önerecek olursa, reddetmen daha doğru olur gibi geliyor bana.</span></p>

    <p class="metin"><span>Sesinde gözyaşları vardı ve sözlerini bitirince beni öptü, sonra duvardan yana döndü.</span></p>

    <p class="metin"><span>Ertesi sabah, ev henüz uykudayken, iki hırsız gibi çıkarak deniz kenarında son nargilelerimizi içmeye gittik. Musa şimdi tüm benliği kızına karşı beslediği kinle zehirlenmişti. Onu ister iyilikle, isterse zorla mutlaka getireceğini o kadar vaat ettikten sonra, şimdi mahcup bir halde eve dönmek düşüncesi, ailesine Sara’nın ölüm haberini getirmekten daha ağır geliyordu.</span></p>

    <p class="metin"><span>– Yemin ederim ki, o edepsizi şurada gözlerimin önünde cansız<br class="calibre1" />
    uzanmış görseydim rahat bir nefes alırdım!</span></p>

    <p class="metin"><span>O sabah böyle bir nefret duygusunu onaylayacak kadar içim rahat değildi. Bu duygunun kendiminkilerin eşi ve çok haksız olduğunu fark ediyordum. Onun için, kininin şiddetini hafifletmek amacıyla, yaşlı babaya kendi kuşkularımı telkin etmeye çalıştım, ama bu boşuna bir zahmet oldu.</span></p>

    <p class="metin"><span>– Tabii, dedi, kendine dokunmayan bir işte geniş davranman kolay.</span></p>

    <p class="metin"><span>– Hayır, dostum, bana da dokunuyor bu iş, hem de ne çok bilsen! Tüm yaşamım buna bağlı. Şu anda ben ruhumun yapısını kurmaktayım: Tabii yaşamın yasalarını anlamayı başarıp başaramayacağıma göre bu yapı sarsılmaz olacak ya da cılk çıkacak. Doğal olmayan bir yaşamı ancak delilerle ermişler yaşayabilirler, bense ne biri, ne diğeri olmak isterim.</span></p>

    <p class="metin"><span>Musa şaşkın şaşkın bana baktı:</span></p>

    <p class="metin"><span>– Ama Sara’nın kerhanesiyle delilerin, ermişlerin ve ruhunun yapısının ne ilgisi var?..</span></p>

    <p class="metin"><span>– Bak ne ilgisi var. Bize uygun gelen ahlak kurallarını başkalarına da zorlamaya hakkımız olup olmadığını kendi kendime soruyorum, sen de aynı şeyi düşünmelisin. Örneğin ben hodbinlikten nefret ederim ve elimden gelse kırbaç zoruyla adaleti dünyaya uygulamaya kalkışırım, ama insanların ancak adalet içinde doğal hayatlarını yaşayabileceklerini sanmanın delilik olmadığını kim bana kanıtlayabilir? Sara’nın durumuna gelince, ne diye o, namusu ve namussuzluğu kendi duygularıyla değil de seninkilerle ölçmeye zorunlu olsun? Biliyor musun ki, Japonya’da en yüksek ailelerin kızları, evlenmeden önce kendilerine çeyiz yapabilmek için açıkça orospuluk ederler, sonra da saygıdeğer kocalar bulurlar?</span></p>

    <p class="metin"><span>– Japonlar böyle mi yaparlar? Öyleyse ben hiçbir zaman Japon olmayacağım! Ama söyle bakayım: Böyle bir hayat yaşamanın Sara’nın hakkı olduğuna beni kandırmaya kalkışman neden gerekti?</span></p>

    <p class="metin"><span>– Çünkü hüküm vermeden önce anlamaya çalışmak benim için öyle büyük bir gereksinim ki! Mihail’e bak: Akrabalarına boyun eğmek istemedi, sonra gitti bin kat beterlerine boyun eğdi de sefil bir hayat yaşamaya koyuldu. Bu da bizim bağımsızlık arzumuzun sonu ve belki de bir cezadır. Ama soruyorum. Bizim mizacımıza uyan boyun eğme tarzını saptamak kimin hakkıdır? Kızın Jizel, fuhuştan nefret ediyor; bu yüzden kendisine bin türlü hakarette bulunacak bir kocaya bile razıdır. Evet, ama kızın Sara, Jizel’e uygun olan bu namuslu hayattan nefret ediyor ve yüz lui’ye ya da bir yemeğe önüne gelene kendini vermeyi yeğliyor. Neden serseri bir hayat yaşadığımı sorduğu zaman verdiğim cevabı annem anlayamaz. Sen de Sara’yı anlamayacaksın, Mihail’in ailesi de onu anlamamıştı. Ama, bence, sorun burada değil, çünkü burada söz konusu olan, ana-babayla çocuklar arasındaki basit bir anlaşmazlık, iki kuşak arasındaki o geçici kavgalardan biri değildir. Bence çok korkunç ve sürekli olan anlaşmazlığın özü başkadır. Sevgi dolu ve uysal, ama hareket özgürlüğü demek olan bağımsızlığa düşkün olan kişinin; kişilerin hareket özgürlüğünden vazgeçmelerine dayanan topluma karşı koymaya kalkması, işte anlaşmazlık. O zaman kendi kendime soruyorum, bu, kendini kaldırıp demir çanağın üzerine atan toprak çanağın faciası değil mi? Dahası var: Mihail’in içyüzünü düşünüyorum da, acaba hareket özgürlüğüne olan aşkına lanet etmek üzere değil midir, bunu kesin bir gereksinim, bir yaşama koşulundan çok, gururumuzun kurbanı olan zihniyetimizin bir sapıtması gibi algılamaya başlamamış mıdır, diyorum. Şu halde, mutluluğumuzun bedeli diye kabul ettiğimiz tüm o ezalar neye yaramış olacak? Demek ki mutluluk yokmuş ve sonunda özveride bulunacakmışız. Bu gecikmiş özveriye varacağın gün senin için her şeyini feda etmiş olan bir ananın, bir babanın gönlünü belki öldürücü bir darbeyle yaralamış olduğuna pişmanlık getirerek vicdan azabı da duyabilirsin. İşte, Musa, onun içindir ki, ben sana mı, yoksa Sara’ya mı daha çok acıyacağımı ve ikinizden hanginizin benim insani ilgime daha çok hak kazandığını kestiremiyorum.</span></p>

    <p class="resim"><span>*</span></p>

    <p class="metin"><span>Birbirimizden ayrıldığımız gün, Musa’ya bir kardeş merhametiyle dolu olan bu sözleri söylemekte ne kadar haklı olduğumu tahmin edememiştim.</span></p>

    <p class="metin"><span>İhtiyar, kızından ayrılırken onu öpmek bile istemedi. Ben ertesi günü Şam’a hareket ettim. Birkaç hafta sonra, Jizel’in nişanı Sara’nın yüzünden bozulunca, mutsuz baba ansızın ölüverdi.</span></p>

    <p class="metin"><span>Aradan beş yıl geçti; bu süre içinde ben de, bizi hem iyi, hem kötü, hem zeki, hem ahmak yaratmış olanın yüzünden, bedence ve ruhça epey yıpranmıştım. 1911 yılının bir Kasım günü, Musa’nın anısıyla dolu o İskenderiye kentine altıncı kez gittiğim zaman, “Napolyon Kalesi” civarında adi bir bar ve bu arada Sara’yı keşfettim. Bir sanat minyatürü gibi tanımış olduğum incecik kız, bir tür pis ve kuru kedi haline gelmişti. Gözleri çukura batmış, saçları diken diken ve ağzı, hele ağzı, bir daha açılmamak üzere kısılmış, dikilmiş ve yapışmıştı. Tezgâhının ardında dimdik duruyor ve sokağı seyrediyordu, çelimsiz bir Arap garson iki Hollandalı bahriyeliye servis yapıyordu. Yaşamaktan sarhoş ve iki köpek yavrusu gibi neşeli olan bu adamlar, tabutundan yeni çıkarılmış bir mumya sandıkları tezgahtaki sessiz bayana, hoş karşılanamayacak kaba saba laflar atmaktan geri durmuyorlardı.</span></p>

    <p class="metin"><span>Kapının yanında oturdum ve bir vermut istedim. Ne sesim, ne de karşısına çıkışım, Sara’nın yüzünde bir tek çizgi bile kımıldatmadı. Oysa beni tanımış olduğuna emindim. Vermutun parasını verdim ve çıktım.</span></p>
  </div>

  <div class="calibre2" id="calibre_pb_12"></div>
</body>
</html>
