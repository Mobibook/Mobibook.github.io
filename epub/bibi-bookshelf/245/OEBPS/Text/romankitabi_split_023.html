<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>romankitabi</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_5">Kavramların Ötesi</h1>

  <p class="sagnormal">“Bütün bu şeylere karşı hangi kanıtları<br class="chapter" />
  öne sürüyorsun? diye Sofist alayla sorar.<br class="chapter" />
  Ve insanlık şöyle karşılık verir:</p>

  <div class="clrb"></div>

  <p class="sagnormal">Hatırlıyorum!”</p>

  <div class="clrb"></div>

  <p class="sagnormal">Aktaran, BENEDETTO CROCE</p>

  <div class="clrb"></div>

  <p class="ortayazi">* * *</p>

  <p class="normal"><span class="ideitalik">Roman Kitabı</span>’ndaki yazıların yeniden yazımı sırasında, eleştiri diline yaptıkları katkıyı gördükçe, kavramların eleştiri çabasının çok kapsamlı ve bazen de karmaşık gelişimi içinde, yapıtaşları olarak yer aldıkları bir de kendiliğinden ortaya çıktı.</p>

  <p class="normal">Yazınsal çözümleme ediminin, nesnel ve düşünsel ilk bilgileri soyutlama yoluyla yeniden anlamlandırmasının ürünüdür kavramlar. Bir soyutlamadan söz açıyorsak eğer, soyutlama açısına göre biçimlenecekleri de belli değil midir?</p>

  <p class="normal">Böyle bir sürecin sonunda, soyutlayan öznenin kesinlikli kavramlara ulaşması ve onları dışsal ve yazınsal verilerin tam karşılıkları olarak sunması düşünülebilir mi?</p>

  <p class="normal">Kavramların –birdenbire kesinleşip tamamlanamayacakları gibi– böyle bir sonucu hak etmedikleri de söylenebilir.</p>

  <p class="normal">Yazınsal eleştiri için bir kavramlar dizgesi kurulmalıdır elbette ama bundan da önemlisi, her eleştiri etkinliğinin kendi özel kavramlarını tanımlayabilmesidir. Eleştirmenin sözünün özgünlüğü ilkin bu kaynaktan beslenecektir.</p>

  <p class="normal">Yazınsal bilgi, kavramları felsefe gibi kullanarak tartışmaz ama kavramların bilgisi yazınsal bilginin kurulmasında etkin olur. Bir tek, kavramların yetkesine kapılma çekincesi atlanmadan...</p>

  <p class="normal">Kavramların çözümleyici eleştiri çalışmaları içinde tuttukları yeri görünce, onlara <span class="ideitalik">Roman Kitabı</span>’nda bir yer vermeyi sonradan akıl ettim. Kendi eleştiri anlayışım içinde kazandıkları anlamlar, bazen de yazma süreci içinde onların aldıkları biçimlere göre belirlendi. Özel bir eleştiri çabasının kavramları olarak belirdikçe, genellikle benimsenen anlamlarının ötesine geçtiklerini de görüyordum.</p>

  <p class="normal"><span class="ideitalik">Roman Kitabı</span>’nda yer alacaklarına göre, başkalarınca değiştirilebilir ve benimsenmeyebilir anlamlarla onları yüklemek doğru olur muydu acaba?</p>

  <p class="normal">Öte yandan, gerçekten de çıkaracak sesleri olmadığından mı, eleştirmenin eğip bükmesine ses çıkarmıyordu kavramlar. Görünüşe bakılırsa, kendileriyle barışıktırlar. Üstelik <span class="ideitalik">görevci</span> oldukları için, eleştirmenin de kurtarıcısıdırlar.</p>

  <p class="normal">Değil mi ki kavramlar kendi eleştiri anlayışıma ışık tutuyorlardı, özgül bir yazınsal bilgiye göre biçimlenmelerinde bir tuhaflık da olmamalıydı. Kaldı ki her şeyden önce, roman sanatının ilgi alanını aydınlatıyorlardı.</p>

  <p class="normal">Birbirinden çıkarak çoğaldıkça, bu kavramların roman kavramları üstüne bir kitap oylumuna ulaşabileceğini de farkettim. Daha önce başka bir yerde yayımlanmamış olan “Kavramların Ötesi” bölümü, sanırım böyle bir kitabın önçalışması olarak alınabilir.</p>

  <p class="normal">Okur buradaki kavramları dilediği gibi okuyabilir. Kullanabilir ya da yanlışlayabilir. Ben onlarda bilinen, benimsenen ve sözlüklerde karşılıkları verilen anlamlarının ötesini görmeye çalıştım.</p>

  <p class="normal">Şu kavramdan anlaşılması gereken, işte budur; Bilgi’nin ya da Zaman’ın tanımı buradadır, demek istemiyorum çünkü...</p>

  <p class="normal1">Aşkın(lık)</p>

  <p class="normal">Yazınsal anlatı konusunda, tanımlanabilir ve çözümlenebilir olanı aşan, yaratma ediminin üstünde yer alan, hatta <span class="ideitalik">önsel</span> kabullere neden olan yazınsal olgu: aşkınlık diyebiliriz buna.</p>

  <p class="normal">Aşkın bilgi, sözgelimi, –böyle bir bilgi tanımlanabilirse– bir özne-bilgi olarak, nesnesini kendine bağımlayabilir. Üstelik bu düzeyde yazınsal bilgiyle de özdeşlik kurabilir. Tabii yazınsal gerçekliğin bilgisinin bir adım önünde durarak ve dolayısıyla yazınsal bilinci kendine bağımlayarak.</p>

  <p class="normal">Yazınsal gerçekliğin içinden alınınca, aşkınlık bir “galebe çalma” durumu olarak görünüyor. Bununla birlikte, yazınsal anlatının kendini onunla koşut tutabildiği durumlar da vardır. Bu kez kurmaca gerçeklik yaratım sürecine aşkın bir nitelik kazanırken kendini aşkınlaştıran yazınsal deneylerin nesnesine de dönüşebilir. Bilge Karasu’nun <span class="ideitalik">metinleri</span> bu düzeyde (kurmaca metnin aşkınlığı düzeyinde) alınabilir pekâlâ.</p>

  <p class="normal">Düşünsel bilgiyi yazınsal anlatı karşısında aşkın görmek ise (bir anlamda, gerçek yaşamın tipiklerini yazınsal gerçekliğe yeter kılmak), herhalde geri dönülmesi pek güç, eskil bir yazınsal tutum olurdu.</p>

  <p class="normal1">Biçem</p>

  <p class="normal">Bir romancının yazınsal kimliğinin göstergelerinden – belki ilki değildir ama – biridir biçem.</p>

  <p class="normal">Romancıya ya da romana <span class="ideitalik">özgü</span> yazınsal biçimlendirme özellikleri: nesnesine ışık düşürmemesi düşünülebilir mi?</p>

  <p class="normal">Roman okuru Yaşar Kemal’in biçemini gözü kapalı tanır. Belli bir döneme özgü biçem oluşumu için de <span class="ideitalik">Edebiyat-ı Cedide’yi</span> akla getirebiliriz. <span class="ideitalik">Edebiyat-ı Cedide</span> romancıları, o günlerin edebiyatında Batı’ya öykünmenin aynası olurlarken, bugün hâlâ eskimemiş yapısal biçimlerle yazıyorlardı.</p>

  <p class="normal">Biçem “sanat yapıtının <span class="ideitalik">yapısındaki</span> yasallıkları göstermektedir,” diyor Moissej Kagan. Roman estetiği biçemin anlamını oldukça genişletmiş olmakla birlikte, Kagan’ın yoğunlaştırılmış tanımına katılmamak için neden yok gibi.</p>

  <p class="normal">Ancak bir yere kadar. Şöyle ki, romanın yapısal örgenlerinin birbirlerini tamamlayan yasallıklarını göstermekle kalmaz biçem. Kendisi yeni bir yasallık bütünü kurup sonunda belirleyici bir etkene de dönüşebilir.</p>

  <p class="normal">Joyce’un <span class="ideitalik">Ulysses</span>’inin on sekiz bölümünün her birinin ayrı bir biçemle yazıldığını belirtiyor Joyce inceleyicileri. Biçemin Joyce’da yapının yapıştırıcısı olduğunu söyleyebiliriz o zaman. Dil biçemi ve anlatım biçemi: sözdizimi ve kurgulama. Her şeyden önce kurgunun ateşlediği bir romanda, <span class="ideitalik">Gülün Adı’nda</span> sözgelimi, anlatım biçemi romanın kendisi gibi okunabilir.</p>

  <p class="normal">Bilge Karasu’da da dil biçeminin temel alındığı belirtilebilir. Orhan Pamuk’un ise, hemen her romanında ayrı bir biçem (öncelikle anlatım biçemi) romanın kendisi gibi okunabilir. Bilge Karasu’da da dil biçeminin temel alındığı belirtilebilir. Orhan Pamuk’un ise, hemen her romanında ayrı bir biçem (öncelikle anlatım biçemi) kullandığı görülüyor. <span class="ideitalik">Sessiz Ev</span>’den <span class="ideitalik">Kara Kitap</span>’a<span class="ideitalik">,</span> yalnızca <span class="ideitalik">Faruk</span>’un dünyası kalmış gibidir!</p>

  <p class="normal">Yazınsal araçların ve yöntemlerin ortaklığını da gerçekleştirir biçem (yapıştırıcıdır burada): Yazınsal değerleri dışsal gerçeklikten kurtarıp işlerken, organik romanı bütünleyen bir etken olur.</p>

  <p class="normal">İster gelenekselin, ister yenilikçiliğin kıyısında dolaşsın, roman sanatının biçemden yoksun kalması düşünülemez bile.</p>

  <p class="normal1">Bilgi</p>

  <p class="normal">Roman sanatının kendine özgü bilgisi iki ayrı düzeyde birden oluşur: Dışsal yaşamın bilgisi (ya da gerçekliğin deneysel bilgisi) ile yazınsal imgelemin soyutladığı bilgi. (Bunlara, yazarın kendi kazanılmış bilgisi de eklenebilir.)</p>

  <p class="normal">Yaratım sürecinin dışında kendi halinde oluşan bilgi ile soyutlama ediminin dönüştürüp başkalaştırdığı bilginin bireşimi sonunda yazınsal bilgiye ulaşılır. Bu yeni tür bilgi, buraya gelene dek bilimsel bilgiden, deneylerden, olgulardan, görüngülerden, felsefi kuşkulardan, sezgilerden, yanılsamalardan, edebiyat tarihinden ya da düşlemden yararlanır.</p>

  <p class="normal">Deneysel bilginin yadsındığı aşamada, imgelemin sonsuzluk yaprakları açılmaya başlar. Orada artık ne yazar, ne okur kendi varlığını kabul ettirebilir. Yeni bir bilginin ortaya çıktığı bu aşamada, yazınsal yazı hem yaratan, hem yaratılan olarak görünmeye başlar.</p>

  <p class="normal">Özgürleşmekte, özgürleştikçe özneye dönüşmektedir bilgi.</p>

  <p class="normal">Yoksa dışsal gerçekliğe <span class="ideitalik">geri dönecektir.</span></p>

  <p class="normal">Yazınsal bilgi gerçek yaşamın bilgisini hiçleştirmez ama başkalaştırır. <span class="ideitalik">Önsel</span> dayatmaları aştığı için yetkinleşmiş, örgenleşmiştir. İçselleştirdiği duyumlar artık bu yeni bilgiye göre bir dünya tasarlayacak ve dışındaki dünyayı kendinde özdeşleyecektir. Düşünsel bilgi, yazınsal bilginin işlevine dönüşmüştür artık.</p>

  <p class="normal">Toplumcu gerçekçilik, nesnel dünyanın özünün, tipiğinin bilgisiyle ilgileniyordu. Gennadiy N. Pospelov, sanatın bilgi öğretisi için gerçek yaşamda doğrulanmayı gerekli görür: “Okuyucular, seyirciler ve dinleyiciler, sanatsal imgelerdeki düşünsel-heyecansal eğilimi algılarlar ve sonra bunu yaşamda sınayabilirler. Burada da, sanatın <span class="ideitalik">eğitici</span> işlevi gerçekleşmektedir.” <span class="ideitalik">(Edebiyat Bilimi)</span></p>

  <p class="normal">Bilimsel maddeci estetiğin bir başka önde gelen kuramcısı olan Kagan da, yazınsal imgenin <span class="ideitalik">tikel-olan</span> yoluyla <span class="ideitalik">genel-olan</span>’ı yeniden yaratmasının yazınsal bilginin temelini oluşturduğunu ve sanatın <span class="ideitalik">genelleştirme</span> yapmaksızın dönüştürülemeyeceğini savunuyor.</p>

  <p class="normal">Bilimsel maddeci estetik kuramı yazınsal bilginin kendi başına bir bilgi olabileceğini ve kendini doğrulamakla yetinebileceğini benimsemiyor. Bu yaklaşımın yazınsal bilginin özgürlüğünü tanıması da düşünülemez tabii. Hep dışsal olana bağımlı biçimde, gerçek yaşamda doğrulanmayı gözeterek, genel-olan’ı yeniden yaratarak varolabilecek bilginin bağımsız bir “bilgi kategorisi” olması da olanaksızdır elbette.</p>

  <p class="normal">Öte yandan, roman gerçek dünyanın bilgisinin taşıyıcısı olarak da görülmüştür. Marx ve Engels’in Balzac, Dickens, Thackeray ve Charlotte Brontë’den, romanlarının içerdiği bilginin gerçek yaşamı yansıtışından ötürü övgüyle söz ettikleri biliniyor. Lenin de Herzen’in “Rus devriminin hazırlanmasında çok önemli rol oynayan bir yazar” olduğunu, Herzen’den daha büyük bir ileri adım atan Çernişevski’nin “eserlerinin sınıf mücadelesinin nefesiyle dolup taştığı”nı söylerken, “Rus devriminin aynası” olarak nitelediği Tolstoy’a büyük değer veriyordu.</p>

  <p class="normal"><span class="ideitalik">Yazın ve Yaşam</span>’da, Balzac’ın, romanın kapsamını büsbütün genişletip ona bir de gerçeği inceleme görevi yüklediğini ve “bunun bir gereği olarak, <span class="ideitalik">İnsanlık Güldürüsü</span>’nü oluşturan anlatıları roman diye değil, ‘inceleme’ diye” adlandırdığını aktaran Tahsin Yücel, Zola’nın da <span class="ideitalik">Thérèse Raquin</span>’e yazdığı önsözde aynı anlayışı seçtiğini kaydediyor: “Her şeyden önce bilimsel bir amaç güttüm. Roman dikkatle okunduğu zaman görülecektir ki, her bütün, ilginç bir ‘fizyoloji’ olgusunun incelenmesidir.” Tahsin Yücel, Balzac ve Zola’nın roman sanatına yükledikleri işlev bir yana, günümüz okurları arasında onların romanlarını bilimsel olguların bilgisini edinmek için okuyacak kadar bön bir kişiye rastlamanın, olanaksız olmasa da zor bir iş olduğunu da bu arada belirtiyor.</p>

  <p class="normal">Sanatın eğitici (aslında <span class="ideitalik">ideolojik)</span> işlevi konusunda bilimsel maddeci estetikçilerin temellendirdikleri görüşlere karşın, geleneksel düşünce alanının apayrı bir köşesinde, özgünlüğü ancak son on yıl içinde anlaşılan Antonio Gramsci, Marksçı düşünce dizgesinde bu konuda da yenilikçi bir kırılma gerçekleştiriyor: “Sanat, sanat olarak eğiticidir,” diyor <span class="ideitalik">Hapishane Defterleri</span>’nde, “yoksa ‘eğitici sanat’ olarak değil; çünkü bu ikinci durumda bir hiçtir, hiç ise eğitici olamaz.”</p>

  <p class="normal">Gramsci’nin uyarısından, nesnel bilginin doğrusal, yazınsal bilginin ise dolayımlı süreçler içinde oluştuğunu çıkarabiliriz. Çernişevski’nin, toplumsal ilerlemeyi <span class="ideitalik">bilginin sonucu</span> olarak gören bakış açısıyla da bu yaklaşımı tamamlayabiliriz.</p>

  <p class="normal">Böylesine yüceltilen bilgi, yazınsal bilgi olarak, bütün bütüne bağımsız değil ama gerçeklikle barışık olmayan bir devim yaratarak gerçek bilgiyi dönüştürür. Alımlama edimiyle de katmanlarına ayrılır.</p>

  <p class="normal">Başlangıçta yazarın edindiği algısal bilgiyle özdeşlenen yazınsal bilgi, daha sonra yazınsal dil aracılığıyla açımlanıp aşkınlaşacaktır. Burada nesnel gerçeklik yazınsal gerçeklik içinde erimiş, kurmaca süreci düşlem sürecine doğru açılmıştır.</p>

  <p class="normal">Milan Kundera, “Yalnızca bir romanın keşfedebileceği şeyi keşfetmek,” diyor. “Bir romanın varoluşunun tek nedeni budur. Yaşamın o zamana kadar bilinmeyen bir yanını keşfetmeyen roman ahlaka aykırıdır. Romanın tek ahlakı bilgidir.” Bunu Hermann Broch’un, bir tür bilgi kavramını da içkinleştirdiğini söyleyebileceğimiz şu sözleriyle tamamlayabiliriz: “Ahlak ahlaktır, iş iştir, savaş savaştır, sanat da sanattır.”</p>

  <p class="normal">Prof. Macit Gökberk, bilgilenme sürecine girerken, ilk yapılacak işin <span class="ideitalik">önyargılardan</span> kendimizi kurtarmak olduğunu belirtiyor: “İnsan zihni birtakım kuruntularla, putlarla, Bacon’ın deyişiyle <span class="ideitalik">‘idol</span>’lerle yüklüdür.” Macit Gökberk’in <span class="ideitalik">Felsefe Tarihi’</span>nde söz açtığı Francis Bacon’ın <span class="ideitalik">idol</span>’leri, yazınsal bilginin gerçekleşme süreci ve gerçek bilgiyle ilişkisi konusuna da uyarlanabilir.</p>

  <p class="normal">– İnsanın düşünsel dünyasında yerleşik bulunan ve yaratım ve çözümleme süreçlerinde etkili olan önyargılar ilk yıkılması gereken tabulardır. İnsanın bilgiyle alışveriş içinde bulunduğu süreçlerde, bu tabuların ciddi engeller olarak ortaya çıktıkları görülür. Önyargılar, ilişki kurulan nesneyi kendilerine uymaya zorlarlar. Sözgelimi, romanın kendine özgü iç yasalılıkları olduğu kabul edilmez; hep yaratıcının ya da okurun etkinliğine göre gerçekleşmesi beklenir.</p>

  <p class="normal">– İnsanın kendi içinde yarattığı karanlıklar da bilgilenme sürecine ket vururlar. Parlak renkleri ayırıp griye dönüştüren bir kırılma yaratır insanın bilincindeki bu karanlık noktalar. Kişiden kişiye, grinin tonları değişir. Kimi yazınsal yapıtın yalnızca içeriğini temel alır, kimi biçimini; dili, kurgusu, yapısı, tipik unsurları, vd. birbirine baskın tutulmaya çalışılır. Geleneksel (klasik) romanın aşılamadığını öne sürenlerin yanı sıra, yenilikçi (modern) ya da post-modern anlatıları yeğleyenler de vardır. Herkesin kendine göre bir yanılsaması vardır kısacası. Yanlış bilgilenmeye yol açan tabularla doludur insanın bilgilenme yolu.</p>

  <p class="normal">– Geçmişten bugüne, bilinçli ya da bilincinde olmadan edinegeldiğimiz <span class="ideitalik">başkalarının bilgisi,</span> bir başka grup tabuları oluşturur. Oysa kendi ayaklarımızın üstünde durmanın yolu, aynı zamanda başkalarından edindiğimiz bilgi bütünlerini eleştirel bir kavrayışla içselleştirmekten geçmiyor mu?</p>

  <p class="normal">– Düşünce tarihinin baskın odaklarını kendi akıl süzgecimizden geçirmeden kabul etmek de tabular doğurur. Bütüncü düşünce dizgelerine tinsel bağlanmalar içine girmek, en kestirme <span class="ideitalik">varoluş</span> biçimi olarak gelebilir. Aslında kendileri de eleştirel çözümleme süreçlerinin sonunda kurulmuş olan kuramsal yaklaşımları “bilim” olarak almayı yeğleriz. Bazen Marksçılık kendi düşünsel dünyamızın ve bilgimizin yerine geçer, bazen yapısalcılık...</p>

  <p class="normal1">Bilinç-akışı</p>

  <p class="normal">Bilinç-akışı tekniği yenilikçi romanın dokusuna yeni bir anlatım boyutu olarak eklenmiştir. Toplumsal insanın bireyleşme yönseminin sonucu olarak, roman kişileri gerçekliği yalnızca yaşamakla kalmayıp kendilerinde varetmeye başladıkça, roman teknikleri de sürekli yenilenmeye uğradı. Bilinç-akışını da böyle bir gerçekliğe karşılık olarak, çağımızın çok önemli romancıları yarattılar.</p>

  <p class="normal">Bilimsel maddeci roman kuramı, kozmik gerçeklikten köktenci bir kopuşa yol açtığı için, bilinç-akışına iyi gözle bakmadı. Roman kişisinin belirlilikten, gerçekliği taşıma gücünden, amaçlılığından, tipiğe dönüşme eğiliminden uzaklaşma yöntemi sanıldı. Toplumcu gerçekçi roman için kargınmış bir anlatım tekniği, yenilikçi romanın ise ayırt edici niteliklerinden biriydi bilinç-akışı.</p>

  <p class="normal">Pospelov, bilinç-akışını kullanan yazarların, “artık figürlere gereksinimin kalmadığı, bu kavramın artık eskimiş olduğu, çünkü günümüz insanının bilincinin belirsiz ve güvensiz, karmakarışık bir yığın içinde boşlukta (kaotik) olarak kendini gösterdiği,” biçimindeki düşünceyi benimsediklerini öne sürüyor.</p>

  <p class="normal">Pospelov’un bu “unutkanlık” yönsemine örnek olarak verdiği <span class="ideitalik">Yeni Roman</span> akımı, oysaki biraz da Pospelov’un dile getirdiği nedenler yüzünden, roman kişisini tahtından indirmeye çalışıyordu. Bu aynı zamanda Yeni Romancıların bilinç-akışına sırt çevirdiklerini de gösteriyordu.</p>

  <p class="normal">Bu arada, <span class="ideitalik">Çağdaş Gerçekçiliğin Anlamı</span>’nda yenilikçi roman ile enikonu bir kavgaya tutuşan Lukacs da, “Anlatımda nesnelliğin reddi, öznelliğin benimsenmesi Joyce’ un bilinç-akışı (...) biçimini alabilir,” diyerek, bilinç-akışını bir “kaçış” yolu olarak görüyordu.</p>

  <p class="normal"><span class="ideitalik">Kaçış,</span> tabii yalnızca gerçek dünyadan değil, kurmaca gerçeklikten de olabilirdi... “Kötü romancı”, bilinç-akışını da niçin kötüye kullanmasın!</p>

  <p class="normal">Amaçsız bir karmaşıklık, çapraşık tümce yapıları bir dil özgünlüğü olarak pekâlâ sunulabilir. (Kendini “Proustvari” anlatım biçimlerine adayanlar yok değil!)</p>

  <p class="normal">Oysa çokları farkında olmayabilir ama bilinç-akışının da <span class="ideitalik">kendine özgü bir sözdizimi</span> vardır. Kesintisiz biçimde akıp giden insan bilinci yazınsal düzeyde böyle bir sözdizimine göre düzenlenir. (Bilincin sözdizimi!) Bilinç-akışını yapan da yazarın yaratım edimi değil mi?</p>

  <p class="normal">Kurmacanın derinliğindeki bilinç-akışının her noktası bilincin o anını durdurup gösterir. Bir başlarına gene çapraşık ve rastgele dizilmiş gibi görünen sözcükler bütünü, <span class="ideitalik">belirli</span> bir sözdizimine göre kurgulanmışlardır. Böylece, birbirlerine eklenen bağlarından güç alan bir alt-dil oluştururlar.</p>

  <p class="normal">Roman kişilerinin kişilikleri ve ruhsal durumları bilinç-akışı biçiminde dile geldiğinde, denebilir ki, roman kişilerinin bilinci bilinç-akışını <span class="ideitalik">yaşamaktadır.</span></p>

  <p class="normal">İçbükey bir aynadır bilinç-akışı. Yazar bu aynayı gerçekliğe tutarak, günümüz insanının gerçeklikle çatışmasını yazınsal gerçekliğe gönderir.</p>

  <p class="normal">Burada belki “bellek-akışı” kavramı da türetilebilir. Geçmişi kendinde saklı tutup yeri geldiğinde ortaya çıkarma yetisi olan <span class="ideitalik">bellek</span>, devinimi bilinç-akışınca kapsandığı için ayrı tutulmamıştır. <span class="ideitalik">Öncelikle,</span> şimdi ile geçmiş arasındaki uzaklığı ortadan kaldırıp birbirine geçirdiği için, bellek kavramını da içkinleştirir bilinç-akışı.</p>

  <p class="normal">Yazınsal gerçekliğe çağdaş bir boyut getirmekle kalmayıp anlatıyı dokuyan, kurucu bir yönteme de dönüşebilir bilinç-akışı. Yer yer anlatının amacı olarak da kurgulanabilir. “Joyce’da ‘bilinç-akışı’ tekniğinin sadece bir anlatım özelliği olmadığını,” belirten Lukacs, “bu tekniğin doğrudan doğruya anlatı dokusunu ve kişilerin sunuluşunu yöneten oluşturucu ilke olduğunu belirtmek istiyorum,” diye ekliyor.</p>

  <p class="normal">Roman sanatımızın ise, bilinç-akışıyla pek içli dışlı olduğu söylenemez. Gerçi eleştiri yazılarında bilinç-akışından sık sık söz açıldığı olur ama aslında <span class="ideitalik">iç-konuşma</span> tekniğidir denmek istenen. Tümcenin yazım kurallarına göre kurulu yapısını gözeten bir dil dizgesini temel alan iç-konuşma, bilinç-akışından farklı bir anlatım tekniğidir; anlamı da, yeri de ayrıdır.</p>

  <p class="normal">Yalnızca Oğuz Atay’ın bilinç-akışını düpedüz bir anlatı tekniği olarak seçtiği görülüyor romanımızda. <span class="ideitalik">Tutunamayanlar</span>’ın<span class="ideitalik">,</span> tam 73 sayfa boyunca tek bir noktalama imi kullanılmaksızın süren ve bilinç-akışını temel alan 15. bölümü, roman sanatımızda hâlâ biricikliğini koruyor.</p>

  <p class="normal1">Dışsal</p>

  <p class="normal">Yazınsal gerçekliğin dış dünyadaki belirtilerini dile getirir dışsal kavramı. Bununla birlikte, gerçekliğin yalnızca bir yanını anlatmaz; madalyonun bir yüzü değildir yani.</p>

  <p class="normal">İçsel’in karşıtı olmanın ötesinde, çözümleyici eleştiride nesnel olanı da karşılar; dahası, nesnel olanın yerine de geçer.</p>

  <p class="normal">Yazınsal gerçekliğin ancak nesnel gerçeklikçe doğrulandığında gerçekçiliğe yol açacağı, yoksa yozlaşacağı savının eskil bir estetik ölçütü anlatışı yüzünden, dışsal kavramı nesnel olanı da karşılayacak biçimde alınmalıdır. Nesnel kavramının kabuğu, dışsal kavramı içinde yumuşatılmış olacaktır böylece.</p>

  <p class="normal"><span class="ideitalik">Roman Kitabı</span>’nda dışsal kavramını içsel olanın öteki yüzü ve aynı sırada nesnelin yerine kullandım. Nesnel etmenin yazınsal gerçeklik üstündeki belirleyiciliğine olan kuşkularımın sonucu oldu bu seçim. Yazınsal bilgi içinde, sanıyorum nesnel olanın etkinliğini de aşan bir etkinliğe sahip dışsal olan.</p>

  <p class="normal">Dışsal ve içsel kavramları birbirlerinden kopuk değildir. Birbirlerine gönderen yanları ve birbirlerini besleyen bilgileri vardır. Dışsal olanın bilgisini edinmek içsel olanın üretimine yansıyacak ve anlatının içeylemi bu etkin alışverişle beslenecektir.</p>

  <p class="normal1">Edim</p>

  <p class="normal">Roman sanatının yaratım ve alımlama süreçleri boyunca gösterilen düşünsel ve eylemli etkinliktir edim.</p>

  <p class="normal">Okuma edimi: okuma yetisinin etkinliği.</p>

  <p class="normal">Yaratım edimi: yaratma isteminin etkinliği.</p>

  <p class="normal">Soyutlama edimi: soyutlama yetkinliğinin eylemi.</p>

  <p class="normal">Düşünsel yetilerin edimli hareketi, söz konusu etkinlik süreci boyunca işlerliğini korur. Okuma edimi içinde bir <span class="ideitalik">süreç olarak</span> varolur edim. Yazınsal yapıt, yazarın bıraktığı yerden, bu kez de okuma edimiyle harekete geçer.</p>

  <p class="normal">Eleştirel (çoğul) okuma, <span class="ideitalik">edimli</span> bir süreç içinde, yeniden üreten bir işlev kazanır. Yeniden üretilen eleştiri nesnesi ise, yazarın yapıtına <span class="ideitalik">göre, edimli yapıt</span> niteliği kazanır. Bu durumda değil yalnızca dışsal gerçeklik, kurmaca gerçekliği bile okuma edimince içselleştirilmiş ve dönüştürülmüştür.</p>

  <p class="normal">Böyle bir sürecin bir an olsun edilgin kalması düşünülebilir mi?</p>

  <p class="normal1">Eleştirel okuma</p>

  <p class="normal">Yazınsal anlatılar <span class="ideitalik">zaman içinde</span> değişen anlamlar kazanırlar. Bir romanı ikinci okuyuşumuzda ilkinden farklı tatlar aldığımızı hemen göreceğiz, bir üçüncüde gene farklı gönderiler aldığımız gibi. (Aynı roman iki kere okunmaz!)</p>

  <p class="normal">Elimizdeki yazınsal metin değişmediğine göre, bu farklı algılama düzeylerini yaratan nedir?</p>

  <p class="normal">Zaman içinde, okuma (algılama) düzeyleridir değişen. Okumanın düzeyleri zaman içinde okurun (eleştirmenin) düşünsel değişimine ve dışsal etkenlerdeki değişime bağlı olarak farklılaşıyor.</p>

  <p class="normal">İçsel-düşünsel değişimde, –dışsal etkenlerin yanı sıra– özel yazınsal eğitimin de etkili olduğu belirtilebilir. Kendi payıma, Faulkner’ın <span class="ideitalik">Ses ve Öfke</span> romanını okuduktan sonra böyle bir değişimi yaşadığımı söyleyebilirim. <span class="ideitalik">Ses ve Öfke</span> ile karşılaşmam, okumayı eleştirel bir düzeyde sürdürmeme neden oldu.</p>

  <p class="normal">Zaman ve eleştirel düşünme: düşünsel sorunların iyileştirici eğilimi. Eleştirel okuma yetisini kazandıran da bunlar işte.</p>

  <p class="normal">Roman sanatı hiç kuşkusuz uyanık okuru gereksinir. İlkin “iyi” ile “kötü”yü ayırt edebilmesi gerekir okurun. Yazınsal üretimin bize sunduğu anlamlar nasıl değerlendirilecektir? Yüzeyden okuma ile derinden okuma arasına kalın bir çizgi çekerek başlangıçta. Sonra buna eleştirel okuma (çoğul okuma) adını hakkıyla vererek.</p>

  <p class="normal">“Okuma, algılama ile yaratışın bireşimi gibidir,” diyor Sartre. Okuma edimi, –ister eleştirel, ister çoğul nitemini alsın– Sartre’ın imlediği bireşimi gerçekleştirirken, algılamaya olduğu kadar, yaratıma da kendince katılır.</p>

  <p class="normal">Çoğul okuma, yazınsal anlatının açık yapıt olarak alınmasını gerektirir. Anlatıyı çözümleyerek, onu –yazarının keşfedebileceği sınırların da ötesinde– yeni bir yorumla anlamlandırır.</p>

  <p class="normal">Eleştirel okuma, düşünbilimsel etkinlikler olarak aldığı tarih, felsefe, toplumbilim, ruhbilim ya da politikadan da yararlanacaktır; ancak bu düşünbilimsel alanların içsel yöntemleriyle değil, kendi istemlerini onlara dayatarak.</p>

  <p class="normal">Eleştirel okuma ile çoğul okuma arasında oldukça ince bir ayrım olduğu söylenebilir. İlk bakışta üst üste görünebilir bu iki okuma edimi. Çoğul okumayı da içerecek biçimde, eleştirel okumanın bir adım önde olduğu söylenebilir sanırım. Çoğul okuma yazınsal metne bağlanırken, eleştirel okuma söz konusu metnin dışsal bağlamlarını da eleştirel bir disiplin içinde değerlendirecek ve eleştirinin etkinliğiyle soğuracaktır.</p>

  <p class="normal">Eleştirel okumanın anlamlı sonuçlar alabilmesi için, ilkin önyargılardan kurtulmak ve iç karanlığımızı yenerek okumaya başlamak zorundayız. İnsanın, kendinde sakladığı karanlık noktaları aydınlatmadan, yazınsal metnin yapısındaki karanlık noktaları aydınlatması olanaksızdır.</p>

  <p class="normal">Akşit Göktürk, <span class="ideitalik">Okuma Uğraşı</span> adlı çok değerli çalışmasında, okuma edimini çağdaş edebiyat ve dilbilim kuramcılarının düşüncelerini de değerlendirerek inceliyor:</p>

  <p class="normal">“Kurmaca metinde, tümcenin dilbilimsel anlam sınırları içinde açıkça söylediğinin yanı sıra, tümce öbeklerinin çağrıştıracağı örtük anlamlar da önemlidir.</p>

  <p class="normal">Okuma edimi, başka bir yönüyle, okurun öznel geçmişi, şimdisi, geleceğiyle de ilgili oluyor böylece. Gerçekte her okur, kendi kişisel konumuna, duygusal yapısına, düşünsel yetisine göre yaşar bir metni. Bu açıdan, bir bakıma, her okur kendini okur metinde.”</p>

  <p class="normal">(Okuma edimi içinde <span class="ideitalik">kendini okumak</span>!<span class="ideitalik">)</span></p>

  <p class="normal">Eleştirel okumanın karşısında kurmacanın gizlerinin öne çıktığı görülüyor. Okurun imgelem yetisinin çağdaş roman sanatı için artık ikincil bir üretici konumuna geçtiği görülüyor. O kadar ki, Tahsin Yücel, “Butor’un yapıtlarının <span class="ideitalik">bütünlenmek için</span> (italikler, S. G.) okursuz edemediklerini,” aktarıyor.</p>

  <p class="normal">Yapıtı <span class="ideitalik">daha</span> zenginleştiren bu ölçüde etkin okuma, eleştirel bir tamlayanla birlikte, yazınsal yapıtı bütünüyle kuşatıcı bir güçtür.</p>

  <p class="normal">Hatta Virginia Woolf’a göre, “Roman okumak güç, karmaşık bir sanattır” da!</p>

  <p class="normal1">Görüngü</p>

  <p class="normal">Yazınsal yaratım sürecinin duyularıyla algılanan ve yazınsal imgeye karşılık veren bir kavram olarak tanımlanabilir görüngü. Dışsal gerçekliği indirgeyerek kendinde içkinleştirir; böylece çözümleyici eleştirinin temel kavramlarından birine dönüşür.</p>

  <p class="normal">Görüngü, ilkin dışsal gerçekliğin, soyutlama düzeyinde bir tasarımını verir. Bu aslında, şeylerin yazınsal örgenler ve tabii yazınsal dil aracılığıyla yeniden üretime temel olan dışsal niteliğidir. Yaratım ve alımlama süreçlerinde ise, değişken bir öz kazanmaya başlar görüngü.</p>

  <p class="normal">Eleştiri, romanın özündeki suyu alırken, onu bir <span class="ideitalik">görüngül imge</span> olarak yeniden üretir.</p>

  <p class="normal">Görüngül imge: Yazınsal bir uzam içinde devinen görüngünün özel bir biçimi.</p>

  <p class="normal"><span class="ideitalik">Mai ve Siyah</span>’ın <span class="ideitalik">Ahmet Cemil</span>’i<span class="ideitalik">:</span> geçmiş ve gelecek arasındaki çatışmanın ve yaşanılan şimdi ile uyumsuzluğun görüngül tasarımı; sonuç olarak bu temel sorunsalın imgesi.</p>

  <p class="normal">Yazınsal bir kavram olarak etkinliğinin yanı sıra, görüngünün <span class="ideitalik">yasa</span> karşısında bile bütüncül ve baskın bir kimliği olduğunu imliyor Lenin: “Çünkü görüngü yasayı içerir, ama aynı zamanda <span class="ideitalik">bundan da fazlasını,</span> başka deyişle devinen biçimin etkenini de kapsar. (...) Görüngü, yasadan <span class="ideitalik">daha zengindir.” (Felsefe Defterleri)</span></p>

  <p class="normal">Yazınsal görüngü, felsefi görüngüden, görüngül imge ise görüngül tasarımdan çok daha fazlasını içerir ve daha zengindir.</p>

  <p class="normal1">İçeylem</p>

  <p class="normal">İçeylem <span class="ideitalik">(aksiyon</span> yerine kullanıyorum) romanın yaratım sürecinin sonrasında, anlatı düzleminde kendini gösterir.</p>

  <p class="normal">Anlatının itki gücüdür.</p>

  <p class="normal">Geleneksel anlatılarda dış içeylemin <span class="ideitalik">yanı sıra</span> iç içeylemden söz edilebilirken, günümüzün yenilikçi anlatılarında iç içeylemin <span class="ideitalik">yanı sıra</span> dış içeylemin etkileri söz konusudur.</p>

  <p class="normal">Dış içeylem kurmaca içinde başkaları tarafından anlatılmayı yeğler. En çok da üçüncü kişi adılıyla anlatılır.</p>

  <p class="normal">Başlıca kurucusu olduğu konunun merkezinde yer alan dış içeylem, kurmaca metinde ana sorunsalın dış çevresini örer.</p>

  <p class="normal">Balzac’ın <span class="ideitalik">Sönmüş Hayaller</span>’inde merkezkaç kuvveti gibi işleyen dış içeylem, Dostoyevski’de iç içeylemin tamamlayıcısı yerine geçer.</p>

  <p class="normal">Geleneksel dış içeylemin yanında iç içeylemin öneminin arttığını belirten Pospelov da Çehov’u örnek gösteriyor: “Çehov’un eserlerinde hiç sapmasız ve boydan boya iç aksiyon gerçekleştirilmiştir. Bu eserlerde süjenin temeli asla eylem taşıyan peripetiler değildir (Çehov’da bunlar düpedüz yok olmuştur), fakat Çehov’da süje temelini, figürlerin, çoğu kez herhangi bir olayla bağıntısı bulunmayan duygu dalgalanmaları oluşturmaktadır.”</p>

  <p class="normal">Gerçekten de, Tolstoy’un insanın üstüne devrilen ağırlığı ya da Dostoyevski’nin insanın beynini oyan gerilimi yanında, inanılmaz bir yumuşaklığın ve sessizliğin yazarı olan Çehov’dan bu yana, romanda iç içeylem temel ve belirleyici düzeyde alınıyor. Roman kişilerinin, bilinç-akışı, iç-konuşma ya da üçüncü kişi adılıyla yapılan ruhsal betimleri öne çıkmış durumda.</p>

  <p class="normal">İçeylem, artık içsel süreçleri dile getiren bir kavram olarak kullanılıyor.</p>

  <p class="normal"><span class="ideitalik">Yeni Roman</span> ve ardılı yazınsal eğilimler içeylemi büsbütün bir kıyıya itmiş, değersizleştirmişlerdi. Bugün içsel süreçleri yüklenen roman kişilerinin iç dünyalarının dışavurulması, yazınsal anlatıya egemen olmuş gibidir. Bireyin kendini gerçekleştirme istemi güçlendikçe, içeylemin önemi de artıyor.</p>

  <p class="normal1">İçkin(lik)</p>

  <p class="normal">İçkin(lik): Yazınsal anlatının gerçekliği içinde erimiş olarak bulunma.</p>

  <p class="normal">Bir düzeyin bir başka düzeyi içkinleştirmesi durumunda, artık bir tek düzeyden söz edilebilir. Bu bileşim (bireşim de denebilir buna) sonunda içkinleştiren esnekleşip kapsayıcı olurken, içkinleşen indirgenir.</p>

  <p class="normal">Çözümleyici eleştiri, bir anlamda, içkin eleştiridir. Nesnesiyle bütünleşir, en azından bağlanır ona. Bu durumda bir içkinci okuma söz konusu olur. Eleştirel okuma edimi okuru bir tür özneye dönüştürürken, kurmaca metin bu öznenin okuma bilinci tarafından algılanır ve içkinleşir. Kurmacayla eleştiri iç içe geçer.</p>

  <p class="normal1">İçsel</p>

  <p class="normal">Yazınsal dil ile taşınıp anlatı düzlemlerinde oluşanı niteler. Yazınsal yazının düzleminde gerçekleşir. Dışsal gerçekliğin kurmaca anlatıda içkinleşen yanlarının kendilerini gösterme biçimidir bir anlama.</p>

  <p class="normal">Romanın içselleştirdiği yaşantılar, dışsal olana her zaman bağımlı ve bağlı olmayabilir. Anlatıyı oluşturan süreçler ve unsurlar, dışsal yaşamı bazen tümüyle dışarda bırakarak da var olabilirler. Çözümleyici eleştiri, anlatı düzlemlerinde içselleşen öğeleri ayırt edip irdelemeyi, eleştiri yöntemleri arasında gözetir.</p>

  <p class="normal">Dışsal kavramı nesnel kavramını da içkinleştirirken, içsel olan öznel olandan farklı anlamdadır.</p>

  <p class="normal1">İmge</p>

  <p class="normal">Gerçekliğe ilişkin görüngülerin algılanışı, duyumu, tasarımı, yeniden üretimi, yazınsal dönüşümü, düşlemi... Çoğun şiirin alanında koşturmasına karşın, imgenin roman sanatında tuttuğu yer, bazen onu çözümlemeden romanın yapısal özelliklerini anlamayı güçleştirecek ölçüdedir.</p>

  <p class="normal">Felsefenin konusu olarak imge, bilginin, başlangıcını imler. Yazınsal düzeyde ise, imgeye bilginin oluşum süreci sonunda ulaşılır.</p>

  <p class="normal">Roman estetiği içinde, “İmgeler, yalnızca nesnel gerçekliğin insan zihnindeki yansımaları” (Orhan Hançerlioğlu) değildir. İmge, gerçekliği düzenleyen görüngülerin zihinsel-düşünsel kuruluşudur da. Yeniden üretilmek üzere, görsel duyumlar sunar roman gerçekliğine. Yazınsal gerçekliğin özgür isteminin, düşlemin, gerçeküstünün oluşturduğu yansımalar da yazınsal imgeler olarak kurmacayı oluştururlar.</p>

  <p class="normal">İmgeler, nesnel gerçekliğin insanı konu alan bilgisini edindiren, özgül bir alımlama düzeyi kurarlar. Bu alımlama düzeyi, imgeleri oldukları yerde bırakmayan bir imgelem yetisine yol açar. İmgelerle düşünme yetisi, eleştirel okuma edimiyle birleşerek, imgeleri yeniden yaratır.</p>

  <p class="normal">Çözümleyici eleştiri, değerlendirme biçimini, imgelerin anlatıyı oluşturduğu düzlemleri okurken tasarlar. Ve yazarın olduğu kadar, yazının (eleştirinin) da imgelemi vardır. Eleştirel okumaya bir özne kertesinde katılan yazının imgeleme katkısı ve dolayısıyla okumayı zenginleştiren etkinliği ister istemez olacaktır.</p>

  <p class="normal">İmgelerin yarattığı dünyayı tabii ki yazarın gücü zenginleştirir. Değil mi ki yazınsal dilin tasarımıdır imge, romancının imgelem dünyasının boyutları, romanın okunma düzeylerini de belirleyen bir etmen olacaktır.</p>

  <p class="normal">Gerçi kimi yazarların, yazınsal gerçekliğe taşıdıkları yaşantısal gerçeklerin artık başka tür bir gerçeğe dönüştüğünü, imgelemin sonucu olarak varolduklarını unuttuklarına da rastlanıyor. Hatta çoğu kez yaptıklarının da tersine olarak. Vedat Türkali, <span class="ideitalik">Yeşilçam Dedikleri Türkiye</span> romanındaki Ramiz Bey’i, böyle bir kişiliği gerçek yaşamda da tanıdığını belirterek inandırıcı kılmaya çalışıyordu. Oysa kendi imgeleminin ürünü olan Ramiz Bey, gerçekten doğru kurgulanmışsa, gerçek yaşamda tanıdığı Ramiz Bey’den de inandırıcı olabilirdi. Ramiz Bey gibi “yanlış” bir kişiliğin gerçek yaşamda tekil bir örneğinin bulunması, sonuçta, onun yazınsal bakımdan “doğru” bir roman kişisi olmasını da nitekim sağlayamamıştır.</p>

  <p class="normal">İmge, yazarın bilincinde algılanıp yaratım sürecine girerken, roman kişilerinin bilincinde sonul biçimini alır. Roman kişileri, yazınsal dünyanın imgelerini kendilerinde <span class="ideitalik">soyutlayarak,</span> imgelemin bütünlüğünü oluştururlar.</p>

  <p class="normal">Çağımızın çok büyük romancılarından olan Nikos Kazancakis’in romanı, gerçek dünyanın ve hümanizmin bütüncül bir imgesidir. <span class="ideitalik">Zorba</span> insan ruhunun derinliğinin ve soylu erdemlerinin, <span class="ideitalik">Yeniden Çarmıha Gerilen İsa</span> ise, insanın yarattığı kötücül ruhların ve dramların imgesini verir.</p>

  <p class="normal">İşlevsel yazıların dokusunu ise, imgeler yerine imler ve kavramlar oluşturur. Burada yazarın bir sözü birkaç anlama kullanması doğru olmaz. Önünde sonunda yazarın belli düşüncelerini, yargılarını iletmektedir işlevsel yazı.</p>

  <p class="normal">Ne ki, felsefi roman ya da kavramları imgelerin önüne geçiren romanlar da yazılabiliyor. Roman sanatının bugün her türlü sınırı aşmaya çalışacağı kuşkusuzdur. Milan Kundera, sözgelimi, <span class="ideitalik">Roman Sanatı</span>’nda böyle bir roman üstünde duruyor. “Romanın tek ahlakı bilgidir,” diyor. Gerçi felsefi nitemini romanı için uygun bulmadığını söylüyor o da ama romanları düpedüz insana değgin kavramların <span class="ideitalik">tartışıldığı</span> yapıtlar değil midir? Yaşamın ve onun içindeki insanın olabilirliklerini yazıyor o. Yaptığı, felsefenin kıyısında düşünmedir, arayıştır, buluştur, tartışmadır ve yazınsal yazının düzleminden de kopmamaktadır. Felsefeyi doğaçtan yazınsal düzeye indirmektir onunki.</p>

  <p class="normal">Böyle bir yaklaşımı, Adalet Ağaoğlu da son romanlarında denemektedir.</p>

  <p class="normal1">“İyi roman”</p>

  <p class="normal">Yazınsal değerlendirme ölçütlerinin de sapma açıları vardır ve her sapma açısı yazınsal olanın dışına düşmez.</p>

  <p class="normal">“İyi” nitemi, tepkin bir tavır alışı çağrıştırıyor olsa da, ne dediğini iyi anlatıyor! Yazınsal değerlendirme ölçütleriyle yeterince çakıştıktan sonra, özünde taşıdığı etik değerlerle konuşmaya başlayacaktır. Onun etik değerleri yalnızca yazınsal geçerlilikleri amaçlıyor.</p>

  <p class="normal">“İyi” kavramı epeyce görelilik taşıyor. Eleştirel okumanın düzeylerine <span class="ideitalik">göre,</span> farklı görünümleri dile getirebilir: bir eleştirmen için “iyi” olan, öbürü için “kötü” olabilir.</p>

  <p class="normal">Bu öznelliğin geçerli olamayacağı durumlar da var tabii: Ayla Kutlu’nun <span class="ideitalik">Hoşça Kal Umut</span> romanı Rüştü Koray Roman Ödülü’ne değer görülmüş; oysa her durumda ve herkes için tipik bir “kötü roman” örneği. Alımlama düzeylerinde öznel etkiler sonucu oluşan farklılaşma değil, beğeninin hiçleşmesi durumu var burada.</p>

  <p class="normal">“İyi roman” kavramının bulunduğu konum da öznel olmasına özneldir ama önünde sonunda kendini açıklayabilir özelliktedir: Yazınsal başarıyı olağanlaştırıyor; okura algı kolaylığı sağlıyor; saydamlık, doğruluk, haklılık gibi erdemleri yansıtıyor. Bütün örgenlerinin dengeli olarak tasarlanıp kurulduğu romandır “iyi roman”.</p>

  <p class="normal"><span class="ideitalik">İki Şehrin Hikâyesi, Artamonovlar, Ve Durgun Akardı Don, Dipten Gelen Dalga, Yedinci Şafak, Ölü Ordunun Generali, Yedi Numaralı Dehliz, Kent ve Köpekler, Yaşamak Güzel Şey Be Kardeşim, Bereketli Topraklar Üzerinde, Kuyucaklı Yusuf, Ölmeye Yatmak, Bir Gün Tek Başına, Şafak, Cevdet Bey ve Oğulları, Yukarışehir,</span> vb...</p>

  <p class="normal">Bir yanda <span class="ideitalik">İnce Memed,</span> öbür yanda <span class="ideitalik">Tutunamayanlar:</span> “İyi roman” kavramıyla açıklanabilir olmanın ötesinde alınması gereken iki roman!</p>

  <p class="normal1">İzlek</p>

  <p class="normal">Romanda konunun örgenleşmiş biçimidir izlek. Ağrıyan noktalar, anlatı içinde varlığını duyumsatan sancılar. Konu ile atbaşı...</p>

  <p class="normal">Akşit Göktürk’ün tanımında da izlek ile konu arasındaki ayrımı belirlemek güçleşiyor: “Bir metinde izlek diye belirlediğimiz kavram, tümcelerin çoğunlukla doğrudan doğruya söyledikleriyle iletilir.” <span class="ideitalik">(Okuma Uğraşı)</span></p>

  <p class="normal"><span class="ideitalik">Ölmeye Yatmak’</span>ta Aysel’in Engin ile yatması, Adalet Ağaoğlu’nun bu romanından sonra da kolaylıkla kurtulamayacağı izleklerden biriydi. <span class="ideitalik">Hayır…</span>’da ise, bu kez yanlış okumalar yüzünden baş ağrıtan sarsıcı izlekler taşıdı romanına: intihar ve burada da intiharın örgenleşmiş biçimi olarak, başkaldırı.</p>

  <p class="normal"><span class="ideitalik">Ölmeye Yatmak</span>’ın konusunun, Cumhuriyet’in başlangıç yıllarından yakın geçmişimize kadarki dönemin toplumsal ve politik değişimi olduğu bilinince, konuyla izlek arasında gerçekleşen dönüşüm de önem kazanıyor.</p>

  <p class="normal">Denebilir ki, izlekler, konunun kurmacayla çarpıştığı noktalarda uç veren doygunluk noktalarıdır.</p>

  <p class="normal">Yazınsal çözümleme, önüne çıkan izlekleri çözümleyerek kurmacanın düğümlerini çözecek ve romanın anlatı tekniği ile dilini açımlayacaktır.</p>

  <p class="normal">İzlek kavramının ne olup ne olmadığını anlamak için, Ferit Edgü’nün <span class="ideitalik">O (Hakkâri’de Bir Mevsim)</span> romanının konusunun, Anadolu’nun çok uzak doğusundaki bir dağ köyüne öğretmen olarak giden genç bir aydının kısa dönemli yaşantısı, olduğunu belirtmek de yetebilir! – <span class="ideitalik">O,</span> bu kadarla anlatılabilir mi?</p>

  <p class="normal1">Kategori</p>

  <p class="normal">Kategoriler –hangi bağlamda alınırsa alınsınlar–, gerçekliği kuşkulu doğruları dayatmak için <span class="ideitalik">yapıldıkları</span> duygusunu veriyorlar. En çok da estetik kategorileri için böyle gibi.</p>

  <p class="normal">Dışsal gerçeklik içinde oluşan birikimleri tastamam yansıtmayı amaçlıyor kategoriler. Asal özelliği, <span class="ideitalik">aslına uygunluğu</span> bozmadan, gerçekliği dokuyan örgenleri tanımlamaktır.</p>

  <p class="normal">Gene de şu sorulabilir: Kategoriler gerçekliği mi yansıtıyorlar, yoksa bir yanılsamasını mı?</p>

  <p class="normal">Bilimsel maddeci estetiğin kategori kavramına çok özel bir önem verdiği biliniyor. Verdiği öneme uygun biçimde kendini anlatabildiği ise, kuşkuludur.</p>

  <p class="normal">Güzel, yüce, trajik ya da komik: Bilimsel maddeci estetiğin temel, geleneksel ve bu arada yenilikçilikle de arası iyi olmayan kategorileri.</p>

  <p class="normal">Yazınsal yaratım ve alımlama süreçlerinde bu kategorilere çok önemli bir itki payı veriliyor. Bu süreçleri oluşturan bir yasalılık söz konusu ediliyor yani. Yazınsal bir dizge oluşturacak ölçüde de birbirlerine bağıntılı biçimde düzenleniyorlar.</p>

  <p class="normal">Lenin, kategorilerin kesin doğruları dile getirmesini ve düşünsel gelişimin kurucu özelliklerini öne çıkarıyor: “Kategorileri <span class="ideitalik">tümdengetirmek</span> gerekiyor (keyfi ya da mekanik biçimde seçip almak değil); ‘anlatmak’, ‘olumlamak’ yerine, en basitlerinden ve en temel olanlarından (varlık, hiçlik, oluş –das Werden–), (başkalarını almaksızın) başlayarak <span class="ideitalik">ispatlamak</span> gerekiyor –burada, kategorilerde ‘tüm gelişme bu tohumun içindedir’.” <span class="ideitalik">(Felsefe Defterleri)</span></p>

  <p class="normal">Kategorilerle çevrili bulunan roman sanatı da ister istemez, kendine yönelen bu sivri uçları dikkat merkezine almak durumunda kalıyor. Roman kavramının yapıtaşlarının da en genelleştirilebilir ve bütünleyebilir olanlarını dile getiriyor kategoriler.</p>

  <p class="normal">Roman kavramlarının en genel ve en örgütlenmiş olanlarının ilki olan tipik kavramı da bu düzeyde alınmalıdır. Yazınsal yaratımı, kurmaca anlatıyı tasarlamanın ve gerçekleştirmenin kalıbını, ana doğrultusunu belirlediğine göre, ona da kategorik bir konum tanınmalıdır. Bir kategori olarak tip; niceliksel olarak ölçülemeyen genişlikteki toplumsal kişiliklerin bütünlüğünü ve en temel yanlarını anlatan, saltık bir dönüştürücü ve yansıtıcıdır. Kategorileri çürütmeye, geçersizleştirmeye çalışan Croce içinse, “bu kavramların hiçbir değeri yoktur”!..</p>

  <p class="normal1">Kitsch-roman</p>

  <p class="normal">Kitsch-roman!</p>

  <p class="normal">Kullanımda olan bir terim değil; bu biçimiyle, <span class="ideitalik">Roman Kitabı</span>’ndan başka bir yerde rastlamadan seçtim. Kavramsal bir genişlik de çağrıştırıyor. Bizde de son birkaç yıl içinde genişliğine keşfedilen <span class="ideitalik">kitsch</span> kavramını edebiyatın içine gönderdiğimiz zaman, en çok şiirin birbirini akıl almaz ölçüde çoğaltan örneklerine çarpıyor. Fakat konumuz roman. Nedir kitsch-roman?</p>

  <p class="normal">İlkin, beğeni yoksunluğunun ya da popüler beğeni düzeyine uygun düşen bir roman kültürünün sonucu olduğu kaydedilebilir. Demek ki, bir çoğunluk romanı. Kendine göre bir kültüre karşılık verirken, o kültürden de kan alıyor tabii. Genellikle tutuluyor; alabildiğine yaygın ve <span class="ideitalik">okunur,</span> imza günlerinin gözdesi. Birbirlerine özenir kitsch-romanlar. Gene <span class="ideitalik">kitsch</span> kültürünün sonucuna göre biçimlenmiş olan “kitap tanıtma” yazılarıyla alkışlanır ve kışkırtılırlar.</p>

  <p class="normal">György Lukacs şöyle tanımlıyor: “Her türlü trajik sarsıntının eksikliği, karakterlerin siyah ve beyaz biçiminde yalına indirgenişi, klişeleşmiş ideallerin savunulması, <span class="ideitalik">kitsch</span> düzeyindeki yazın ürünlerinin başlıca özellikleridir.” <span class="ideitalik">(Estetik)</span></p>

  <p class="normal">Kitsch-roman, bir roman <span class="ideitalik">gibi</span> yazılmış, ama gerçekte bir roman olmayan, popüler bir anlatı biçimidir. Dolayısıyla, işlevsel yazının (daha çok toplumbilimin) konusudur.</p>

  <p class="normal">Yatay anlatı düzlemleri gereksinir, bununla yetinir.</p>

  <p class="normal">Sabırsızlığın, bir an önce vitrine çıkmanın, seyretilmiş emeğin ürünüdür.</p>

  <p class="normal">İçtenliği değil, kendini geçerli kılmayı önemser.</p>

  <p class="normal">Yazınsal bir eda takınacağı kuşkusuzdur.</p>

  <p class="normal">Emek-yoğun bir üretimin değil, emek-obur; onun hemen yanı başında, <span class="ideitalik">et-obur</span> üretim amacının sonucudur.</p>

  <p class="normal">Kitsch-romanı yaratan etmenleri anıştırmış oldum belki de. 12 Mart politik döneminin yaratamadığı kitsch-romanı, 12 Eylül döneminin yaratmış olması, üstünde durulmaya değer bir toplumsal görüngü çıkarıyor ortaya.</p>

  <p class="normal">Ne yazık ki, bu dönemin hapishane kökenli romanları, kitsch-romanın ilk akla gelen örnekleri arasında yer alıyor. 12 Eylül yaşantısının roman adına üretilmiş bu kesitlerini herhalde hiç kimse yazınsal yapıt yerine koyamayacaktır. Bütün bir yaşantının 12 Eylül acılarına değgin kesiti, düşünsel yoğunluk yerine heyecanları kuşatan bir kültüre, onun işlevsel ürünlerine ve yazınsal anlatıdan uzaklaşmaya yol açtı.</p>

  <p class="normal">Düşünsel-yazınsal yoğunluğu umursamayan kitsch-roman örnekleri yalnızca “hapishane romanı” içinden gelmedi elbette. Bir de, gene aynı dönemin parlattığı <span class="ideitalik">et-obur</span> bir kitsch-roman var. Edebiyatın reklamcıları onu sattırıyor. Nasıl sattırmasın kendini: “Kadın uzun parmaklı zarif elini uzatıp parmaklarının ucuyla adamın bacaklarının arasından sarkan parçayı tuttu. Cansız duran parça, kadının dokunmasıyla birlikte, tanrısal bir emre boyun eğer gibi ağır ağır büyüyerek dikilmeye başladı. (...) İnci kolyeyi narin bileklerinin zarif kıpırtılarıyla adamın erkekliğine doladı. Üzerine inci bir kolye dolanmış olan etten sopa, kıllı adamın bacakları arasında bir noel ağacı gibi ışıl ışıl parlıyordu. (...) Adam kadının bacakları arasına diz çöktü ve inci kolyenin ucu kadının içine girdi. (...) Kadınla erkek birlikte kalçalarına daireler çizdirerek sevişmeye koyuldular. (...) Kıllı adamın erkekliğine dolanmış olarak kadının içine giren kolye şimdi tokmağın her vuruşunda tane tane inciler halinde çıkıyordu. (...) Tokmak vuruyor, adam çekiliyor, ıslak bir inci tanesi daha çıkıyor ve iki insanı birbirine bağlayan kolye uzuyordu. Son inci tanesi de çıktıktan sonra adam kenara çekildi, kadın bir bacağını ileri uzatıp bir bacağını altına alarak oturdu, iki elini yanına dayadı ve çekik gözlerini seyircilere dikerek baktı. Gözlerinde, içinden çıkan ıslak inci tanelerinin parıltısı vardı.” <span class="ideitalik">(Sudaki İz</span>’den).</p>

  <p class="normal">Belli ki, yapılan gösteriyi anlatan sözcüklerin, benzetmelerin <span class="ideitalik">kitsch</span> bayalığına uygun düşmesine de özen gösterilmiş: “bacaklarının arasından sarkan parça”, “dikilmek”, “erkeklik”, “etten sopa”, “kıllı adam”, “içine girmek”... Ne yazınsal düzey!!</p>

  <p class="normal">Kitsch-roman yazarları, kendi akıllarından geçenleri roman kişilerinin aklından geçiyormuş gibi yansıtırlar. Sözde iç-konuşmalar, bilinç-akışı denemeleri yazarın kendi tutumunu dile getirme biçimleridir aslında. Üstelik kitsch-romanı hep yadsırlar (tipik bir <span class="ideitalik">kitsch</span> tutumu).</p>

  <p class="normal">Kitsch-roman ilkin sıradan bir giriş yapar edebiyatın içine; sonra sıradışı sanmaya, enikonu önemsemeye başlar kendini; ve ensonu sıra, yazınsal değerler üstünde bir <span class="ideitalik">kitsch</span> terörü kurmaya gelir...</p>

  <p class="normal"><span class="ideitalik">Kitsch</span> kültürü, kitsch-romancıların davranış biçimlerinde somutlanabilir.</p>

  <p class="normal1">Konu</p>

  <p class="normal">Bir roman için, Konusu şudur, dediğimizde, o roman için daha hiçbir şey demediğimiz ortadadır. Tolstoy’un <span class="ideitalik">Savaş ve Barış</span> romanı için, “Roman Rusya’da geçiyor,” diyen okurun durumudur bu.</p>

  <p class="normal">Doğrusu, romanda konuyu (süjeyi) köşeli biçimde tanımlamak kolay değil. Belki hammaddesidir romanın: kişilerin, durumların ve olayların cansız ve yabanıl durumu; izlek kavramının öncülü.</p>

  <p class="normal">Yazınsal yaşantıların anlatı içindeki dağılımı ve düzenlenişi konuya yaklaştırır. Böylece uygun bir alt-doku oluşur. Sonra roman kişileri ve onların ardından durumlar organik biçimde örülmeye başlar. Kurmaca anlatı, içeylem unsurlarını harekete geçirerek, kendini oluşturmaktadır aslında. Bu arada düpedüz kullanılmaktadır konu; edilginliğe koşulludur demek ki. Konunun belirlenmesi, romanın dışsal alanı özümleme sürecini başlatır. Yazınsal bilgi bu özümleme süreci içinde yaratım sürecine akmaya başlar.</p>

  <p class="normal">Gorki süje için, “Şu ya da bu karakterin gelişim ve biçimleniş tarihi,” diyor. Tarih de öznelerin karışmasını bekler; o da edilgindir durduğu yerde. Anlatılmayı bekler konu; roman kişisi, zamanı ya da etkin unsurlarından herhangi biri gibi yaratıcı değildir.</p>

  <p class="normal"><span class="ideitalik">Berci Kristin Çöp Masalları</span>’nın konusu gecekondulaşmanın özgün bir tarihidir, ama bu, ne anlatır Latife Tekin’in anlatısı hakkında?</p>

  <p class="normal">Nesnel bir art-alan olarak konu, yenilikçi romanda, geleneksel romanda olduğu kadar sıkı dokunmayı beklemez. Tabii bu özelliği, anlatının ana sorunsalının içerdiği çelişken unsurların açığa çıkması ve böylece alımlama sürecinin başlaması için uygun bir ortam hazırlamasına engel değildir.</p>

  <p class="normal">İçeylemin devindiği bir alandır konu.</p>

  <p class="normal1">Organik (roman)</p>

  <p class="normal">Her biri kendi başına bir yazınsal işlev yüklenmiş parçaların (örgenlerin) yazınsal bir <span class="ideitalik">bütün</span> oluşturmasını dile getirir organik kavramı.</p>

  <p class="normal">Yazınsal anlatıda pek çoktur örgenler, en son birimler olarak, sözcüklere varıncaya dek. Kırık cam parçaları gibi, birbirine yapıştıkça çerçeveyi tamamlar ve bakış açısına göre, bambaşka renkler yansıtırlar.</p>

  <p class="normal">Organik roman, görünümü bütün olarak yansıtabilen, birbirine bağlı örgenlerin bütünlüğüdür. Örgenleşmenin türevi denebilir bu duruma. İlk bakışta saydam ve tek parça görünür. Bir örgeni düşmüş, bir cam parçası eksik kalmışsa eğer, yazınsal bütün de orada boşluğa düşer. Arkasında bulunan <span class="ideitalik">şey,</span> o boşluktan doğal, işlenmemiş halini gösterir.</p>

  <p class="normal">Dil, zaman, konu, izlek, içeylem, kişiler, vd: organik bütünün yaşadığı yapısal süreçleri ayrı ayrı ama aynı biçimde yaşarlar. Bir kusursuzluk arayışı vardır elbette burada. Yoksa yazınsal yapıta ulaşma çabası boşuna kalırdı.</p>

  <p class="normal">Bu eş-süreç boyunca, anlatı bütünü hangi amacı güdüyor ve kurmacanın gelişimi nasıl yol alıyorsa, anlatı örgenleri de onlara eş-düşen bir yöneliş içinde kurulur ve düzenlenir.</p>

  <p class="normal">Organik bir amaç söz konusudur belli ki.</p>

  <p class="normal">Organik bir amaç, ancak rastlantıların şaşırtmasıyla zedelenebilir.</p>

  <p class="normal1">Retorik</p>

  <p class="normal">Sözlüklerin kavramlar için verdikleri tanımları yazınsal yaratım alanını açıklamak için aynıyla kullanmak, yanıltıcı olabilir. Retorik kavramı, sözlüklerde aşağı yukarı şöyle tanımlanıyor: “Güzel söz söyleme sanatı.”</p>

  <p class="normal">Yazınsal eleştiri konusu içinde retoriği böyle almak olanaksız elbette. Bu anlama yazının tarih-öncesinde sahipti retorik. Orhan Hançerlioğlu, Aristoteles’in, <span class="ideitalik">Retorik</span> adlı yapıtında, güzel söz söyleme sanatının ilkelerini belirlediğini ve ona bir felsefe ilişkisi sağladığını belirtiyor.</p>

  <p class="normal">Aristoteles’in <span class="ideitalik">akılgörüsüyle,</span> “inandırıcı bir biçimde konuşma sanatı” olarak tanımlanan retorik, inandırıcı olmak için, sağlam bir uslamlamaya da zorunlu kılınmıştı.</p>

  <p class="normal">Gelişigüzel bir boşalma yerine, anlatının kurgusuyla usa uygun (nedensel) bir ilişki içinde olması gerekiyordu.</p>

  <p class="normal">Aristoteles’in, ta o zaman, oldukça yoğun bir açıklama getirdiği görülüyor.</p>

  <p class="normal">Retorik, dilin özgünlüğüyle doğrudan bağlantılı değildir ama kendi başına bir özgünlük de kurmuş olmalıdır.</p>

  <p class="normal">(Retorik: bir alt-dil!)</p>

  <p class="normal">Yaşar Kemal’in o çok iyi bilinen özgün dili içinden, özgün retoriği de ayrıca çıkarılabilir. Coşkusal retorik, yer yer bir dil soyutlaması olarak Yaşar Kemal’in romanlarında uç verir. <span class="ideitalik">Yılanı Öldürseler</span>’de, Büyükana’nın torun Hasan’a söylediği şu sözler, coşkusal retoriğin dile gelişidir:</p>

  <p class="normal">“Anası evlenirse benim torunum, kara gözlüm hiç gider de babalıkla birlikte yaşar mı? Benim oğlum Hasanım hiç üvey baba sultası altında yaşar mı? Benim oğlum hiiiiiiç... Benim oğlum gider de, babasının kanlısı bir avradın, babasının yatağına bir yabancıyı sokacak, sokan bir avradın yanında boynu bükük yaşar mı? Benim torunum...”</p>

  <p class="normal1">Teknik</p>

  <p class="normal">Romanın yaratım sürecinde kullanılan ve kurmaca anlatıyı oluşturan yazınsal yaratım biçimlerinin bütünü.</p>

  <p class="normal">Teknik kavramı, dışsal yöntemleri anlatmaz. Onu, yaratım sürecinin içselleştirdiği, kendilerini yazınsal yapıya yediren yöntemler bütünü olarak anlatmak daha doğru olur. Ya da yazınsal yöntembilgisinin yaratım edimince <span class="ideitalik">uygulanması</span> (uygulayım).</p>

  <p class="normal">Eleştiri ediminin yöneldiği odaktır teknik. Çözümleyici eleştiri, ilkin romanın tekniğini çözümlemekle yükümlüdür zaten. Bilinç-akışı bir kurmaca tekniğidir sözgelimi; zamanı kullanma biçimleri ya da – bütün tekniği çözümlerken, birer birer açımlanırlar.</p>

  <p class="normal">Yazınsal deneyler ve geçmişin kalıtı yanı sıra, yazarın yaratım yetileri ve roman gerçekliğinin o sıradaki istemleri arasındaki çatışma, tekniği yetkinleştirecek güdüleri durmaksızın besler.</p>

  <p class="normal">Öte yandan teknik, yazınsal yapımbiçimlerini dile getirse de, bir araç kertesinde görülemez. Yenilikçi, deneysel romanların, tekniği kurmacanın kendisine (amaca) dönüştürdüğü de görülür. Örnekse, “zaman romanı” kavramı içinde, teknik, anlatıyla örtüşmektedir artık.</p>

  <p class="normal">Sonunda şöyle tanımlanabilir:</p>

  <p class="normal"><span class="ideitalik">Teknik: Yapımbiçimi.</span></p>

  <p class="normal1">Yanılsama</p>

  <p class="normal">Yanılsama, algılama ediminin, dışsal bir şeyi başka bir şey olarak içselleştirmesi, yani bir algı yanılgısı olarak tanımlanabilir. Şu var ki, böyle alındığında, yanıltmakla özdeşlenebilecektir.</p>

  <p class="normal">Oysa yaratım sürecinde yanılsama kurmak, tuzak kurmak değildir.</p>

  <p class="normal">Lukacs, verili tanımlarla yetinmeyerek, yeni bir pencere açıyor; “ilerici nitelikteki yanılsama”lardan söz ediyor. İnsanın algılama ve dönüştürme edimi, böylece gerçek olanı olumlu (pozitif) bir <span class="ideitalik">öte</span> kavramına yol açacak kertede yanılsayarak, etkinliğini artırmış oluyor. Bir anlama, yanılsama işlevselleşiyor!</p>

  <p class="normal">Yanılsamanın yazınsal gerçekliğin kuruluşunda yanıltmanın ve yanılmanın ötesinde bir özgüllüğü olduğunu Enis Batur da imliyor. “Kim, <span class="ideitalik">kime göre</span> yanıltmaktadır ya da yanılsama içindedir?” diye soruyor o.</p>

  <p class="normal">Duru su, dibindeki dünyayı hemen elimizle uzanıp tutacakmışız gibi gösterirken, fiziksel bir yanılsama kurmaktadır bize. Gelgelelim, biz bu oyunu biliyoruz; bile bile suyun berraklığının oynadığı oyunu seyre dalıyoruz, hoşlanıyoruz bundan.</p>

  <p class="normal">Kurmaca anlatının içselleştirdiği yanılsamayla oynadığı oyun, bu benzetmeye de büsbütün sırtını dönmüş değil ama fiziksel yanılsamadan farklı sonuçlar verecektir. Burada, yanılsanan gerçekliğin “<span class="ideitalik">gerçek</span>” olup olmadığını sorgulamaya kalkışmıyoruz!</p>

  <p class="normal">Melih Cevdet Anday, <span class="ideitalik">İsa’nın Güncesi</span> romanında bütün kurmacasını bir yanılsama üstünde kurmuştur. İsa, baskıcı bir rejim yanılsamasının parçası olan, bir roman kişisi olmakla birlikte, kendinden çok, yazarının kurguladığı yanılsamayı oynayan, kurmaca bir kişidir. Hatta kendisi bir yanılsama olarak kurgulanmıştır: “İsa” mıdır gerçekte, pek belli değildir bu, ya da aklı başında bir birey olup olmadığı bile...</p>

  <p class="normal">Attilâ İlhan ise, <span class="ideitalik">“Aynanın İçindekiler”</span> dizisindeki romanlarının her birinin başına şu notu düşer: “Bu kitapta anlatılanların gerçek kişilerle ve olaylarla hiçbir ilgisi yoktur. Onları ben, büyük bir aynanın içinde gördüm. Üstelik bu ayna dumanlıydı ve olmayan bir şehirde geziniyordu.”</p>

  <p class="normal">Gelin görün ki, Attilâ İlhan, bir yandan –gerçek kişileri ve olayları konu etse bile– yazınsal gerçekliğin bambaşka bir düzey olduğunu imleyerek, okuru da bu düzeyi paylaşmaya çağırıyor, öbür yandan da –herhalde yaptığı spekülasyonlara karşı bir önlem olarak– yaşantısal gerçekleri kendi öznel yorumuyla bozuşturma özgürlüğünü (buna yaratım özgürlüğü diyecektir) duyuruyor.</p>

  <p class="normal">Okur bu yanılsamanın yazınsal bir karşılığı olduğuna mı inansın, yoksa “aynanın içinde” Nâzım Hikmet’i, Vedat Nedim’i, Şefik Hüsnü’yü, Şevket Süreyya’yı, Vâlâ Nurettin’i, Neriman Hikmet’i, Reşat Fuat’ı ve başka pek çok gerçek kişiliği gören aklına mı?</p>

  <p class="normal">Attilâ İlhan’ın yaptığı, gerçeğin yazınsal düzeyde bir yanılsamasını gerçekleştirmek değildir; olsa olsa politik tarihin keyfi (ideolojik) biçimde çarpıtılması, yani yanıltmaktır onunki.</p>

  <p class="normal">Değil mi ki dışsal gerçekliğin imgesi yaratım süreci içinde soyutlanmaktadır, yanılsamadan kaçınmak da olanaksızdır. Kaldı ki yazınsal gerçeklik, kurgulanan gerçekliği gerçek sandıracak bir düşünsel yanılsamaya yol açabilmelidir. Roman kişilerinin yarattığı dramatik örgü, gerçekten yaşanmakta olduğu duygusunu verirken de <span class="ideitalik">olumlu (pozitif) yanılsama</span> gerçekleşmektedir.</p>

  <p class="normal1">Zaman</p>

  <p class="normal">Yazınsal zaman: yazınsal yapıtın varolma biçimlerinden biri.</p>

  <p class="normal">Roman kişisi gibidir zaman, yazarın sıkıdenetimi altında değil de, kendi istemleriyle varoldukça daha güçlü bir itki yaratır, yaratıcı bir unsura dönüşür.</p>

  <p class="normal">Gerçek zaman, yazınsal gerçeklik içinde yerini yazınsal zamana bırakır. İster olduğu gibi alınsın, ister yok edilmiş olsun, artık yazınsal zaman tarafından içerilmektedir. Parçalanmıştır gerçek zaman.</p>

  <p class="normal">Kurmaca anlatı zamanın sürekliliği içinde oluşur. Yalnız o da bir paradoks içinde kurgulanarak. Yirmi dört saat içinde geçmekte olan bir roman, gerçekten de o yirmi dört saatle mi sınırlamıştır zamanını? Anlatı zamanı yirmi dört saat olan bir roman, çoğu kez rastlandığı gibi, öykülenen zaman bakımından aylar, yıllar, on yıllar alan bir yazınsal uzam içinde yaşanıyor olabilir. Üstelik dört boyutlu bir uzam içinde gerçekleşir kurmaca anlatı: geçmiş, şimdiki ve gelecek zamanın dışında, bir de düşsel zaman girer devreye.</p>

  <p class="normal">Virginia Woolf’un roman kişilerinin iç dünyaları kesinkes yirmi dört saatle sınırlanabilir değilken, <span class="ideitalik">Mrs. Dalloway</span> yirmi dört saat içinde geçmektedir!</p>

  <p class="normal">Çağdaş roman sanatının yenilikçi örneklerinde, zamanın boyutlarını birbirinden ayırmak bazen bir bilmece çözmek gibidir. Faulkner’da zamandizini bir labirent karmaşasına dönüşür. Kişilerinin bilinç-akışı içinden şimdiki zaman ile geçmiş zamanı ayırt edebilmek, başlıbaşına bir Faulkner çözümlemesi işidir.</p>

  <p class="normal">Julio Cortazar da <span class="ideitalik">Seksek</span> romanı için farklı okuma sıralarını kendisi önermemiş midir?</p>

  <p class="normal">Jorge Semprun’un <span class="ideitalik">Büyük Yolculuk</span> romanı var, zamanı olağanüstü güzellikte yazan. “Zaman damıttı anılarımı,” der kendisi de, “onları belli bir biçime soktu. Tortusu dibe çöken su gibi zamanla saydamlaştı belleğim.” Gerçekten de Semprun, zamanın arındıran gücüyle yazarken yaşadıklarını, bir de <span class="ideitalik">zamanı yazar</span> bu romanında.</p>

  <p class="normal">Adalet Ağaoğlu da <span class="ideitalik">Hayır...</span>’da zamanı yazar. Romanlarının, en çok da <span class="ideitalik">Hayır...</span>’ın dokusunu sıkılar zamanla. Kurmaca zaman düşsel zamanı, gerçeküstünü yanına çağırır sürekli. Aysel’in ayağı tam ödül törenine gitmeden önce şişmiştir – ama Aysel ödül törenine gitmeyecektir ki! Gerçek zamana, bu arada tabii düz-okumaya oyun eden, gerçekil olmayan bir zaman kullanımı vardır burada: Aysel’in ayağının şişmesi (bir <span class="ideitalik">leitmotiv</span> olarak sık sık geçer), gerçek zamanın yerine karşı-zamanı geçirir. Aysel’in ayağı romanın başında “şişmiştir”! Bundan sonra romanı artık zaman kurgular. Yaşanan zamanı izlemek güçleşir (yaşananlar gerçekten yaşanmakta mıdır?) ve eleştirel okumayı yanına çağırır <span class="ideitalik">Hayır...</span></p>

  <p class="normal">Öte yandan, Kemal Tahir zamanı yazınsal yapıyı biçimlendiren bir örgen olarak önemsemezken, Yaşar Kemal gerçek zamana ilenir, kavgaya tutuşur onunla, gelen zamanın götürdüklerine hayıflanır.</p>

  <p class="normal">Gürsel Aytaç “zaman romanı”ndan söz açar. Ne ki yerinde bir tanım getirmez. Daha çok, belli (verili) bir zamanı anlatı düzlemine taşıyan romandır (bir dönemin romanı) onun sözünü ettiği.</p>

  <p class="normal">Belki onun “zaman romanı” terimi Kemal Tahir’in, her biri belli bir dönemde geçen romanlarını açıklayabilir ama Adalet Ağaoğlu’nun romanlarını açıklamaya yetmez. Oysa <span class="ideitalik">Yazsonu</span>’nu zaman romanı olarak değerlendiriyor. Ne <span class="ideitalik">Yazsonu,</span> ne <span class="ideitalik">Üç Beş Kişi,</span> ne <span class="ideitalik">Hayır...</span> Gürsel Aytaç’ın anladığı biçimde “zaman romanı”dırlar.</p>

  <p class="normal">Bir de tarihin zamanı var; romanın başlıca ilgi alanlarından biri. Bu anlamda tarih, zamanın kaldıracıdır. Zamanın uzamı içinde, Enis Batur da tarih ve edebiyat bağıntısını önemseyen bir açıklama getirir: “Tarih, Zaman’ın giyinmiş, bir kılığa sokulmuş biçimidir edebiyatçının gözünde: Merakla kurcalar onu, bazı bölgelerine yolculuklar düzenler, Zaman ile Tarih’in içinden de boy ölçüşmeye soyunur.” (“Edebiyat ve Sanatta Zaman”)</p>

  <p class="normal">– Asıl olan, romanda zamanın geometrisine ulaşmak, ya da geometrik bir zaman kurgulayabilmektir!</p>

  <p class="sagnormal">Haziran 1991</p>

  <div class="clrb"></div>

  <div class="calibre1" id="calibre_pb_24"></div>
</body>
</html>
