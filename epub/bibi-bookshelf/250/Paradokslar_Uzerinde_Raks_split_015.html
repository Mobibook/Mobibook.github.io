<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Paradokslar Üzerinde Raks</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos484399" class="calibre1"><span class="calibre2">
</span></p><p class="calibre31"><span class="calibre2"><span class="bold"><span class="calibre33">2. Edebi Sanatlar (Şiir ve Trajedi)</span></span></span></p><p class="calibre23"><span class="italic">Şiir, insanlığın kadri bilinmemiş kanun koruyucusudur</span></p><p class="calibre23"><span class="italic"><span class="bold">Shselley</span></span></p><p class="calibre15" style="margin:0pt; border:0pt; height:1em"> </p><p class="calibre9">İRÂDENİN objektivasyon oyunu sadece Schopenhauer'ı değil, bilakis bu oyunu temaşa eden herkesi büyüler; çünkü görüntü bir hayâldir ve insan hayâl ettiği müddetçe var olur. Fenomenler dünyasının ardındaki öze intikal etmek ve buradan elde edilen bu görüntüleri temsilî olarak yansıtmak gerçek sanatkâra ve dehâya has bir mazhariyettir. Schopenhauer için sanatkârın büyüklüğü ve sanatın sınırı buradan başlar. Sanatkâr, âlemin özünden elde ettiği derin bilgiyi ve görüşü maksadına uygun olarak aksettirmek suretiyle irâdeyi narkotize eder. Esasen sanat da, Scho-penhauer'ın ifadesiyle söylersek, "dünyanın özüne ait herhangi bir <span class="italic">Idee'nin </span>tekrarı ve taklidi"dir.</p><p class="calibre9">Bundan önceki bölümde belirttiğimiz üzere, heykeltıraş ve ressam dünyanın özüne ait bir <span class="italic">Idee'yi, </span>bir düşünceyi sezgi yoluyla ve somut olarak plâstik sanatlarda yani tuvalde yahut heykelde canlandırırlar. Hemen şunu da ilâve edelim ki, Schopenhauer'a göre, soyut tasavvurları, abstrakt kavramları resme aksettirmek resmin özüne terstir. Bu itibarla soyut kavramları tavsif ve tarif etmek, canlı şahsiyetler ortaya koymak ve bunlara olduklarından farklı anlamlar yüklemek plastik sanatların maksadına aykırıdır. İşte bu yüzden Schopenhauer plâstik sanatlarda alegoriyi reddeder. Oysa Winckelmann, metafizik mevzuları canlandırmayı plâstik sanatların en yüce gayesi telakki eder. Ona göre bunu alegori marifetiyle yapmak pekâlâ mümkündür. Tıpkı Correggio'nun "Gece" adlı tablosunda annesinin kucağındaki Hz. İsa'nın ışık olarak geceyi aydınlatmasında olduğu gibi.</p><p class="calibre9">Peki, ama allegoride nedir? Kuno Fischer alegoriyi, "soyut bir kavramı temsilî olarak şahıslandırmak" diye tarif ediyor. Alegori, soyut bir olayın, bir tasavvurun bir sembol, bir mecaz marifetiyle canlandırılmasıdır. İşin özü şudur ki, Schopenhauer'a göre, plastik sanatlarda metafizik bir olayı alegorik olarak canlandırmaya yeltenilmeme-lidir. Eğer metafizik bir olay alegorik olarak ifâde edilmek isteniyorsa bunun yeri hiç şüphesiz edebiyattır yani lirik şiir, trajik şiir ve destandır. Böylece Schopenhauer’in "Şiir Estetiği" başlığı altında mütalaa ettiği bölüme gelmiş oluyoruz.</p><p class="calibre9">Halis şiir, sezgi marifetiyle dünyanın cevherinden elde edilen <span class="italic">Idee'leri </span>dil ile anlaşılır bir tarzda anlatma, canlandırma sanatıdır. Mezkûr yazısının başında Schopenha-uer, şiiri (Poesie) şöyle tarif eder: "Şiirin en basit ve en doğru tarifini şöyle yapmak isterim: Şiir, kelimeler marifetiyle hayal gücünü oynatma sanatıdır." Demek oluyor ki şair, dünyanın özünden elde ettiği <span class="italic">Idee'leri </span>bir takım kavramlar ve kelimeler kullanmak suretiyle büyüleyici veya korkunç bir görüntüyü yahut feci bir ruh halini gözlerimizin önüne serebilir. Plastik sanatlarda, alegorik yoldan anlatıma müsaade edildikte, bunun tam aksi yapılmaktadır. Sözgelimi yukarıda anlattığımız Laokoon heykeller grubuyla "acı" kavramı anlatılmak istenmiştir. Peki, ama kavramlardan ve kelimelerden görüntülere geçiş ile görüntülerden kavramlara geçiş arasında nasıl bir alâka olmalıdır? Bunu anlayabilmek için öncelikle Kant'ın <span class="italic">Saf Aklın Kritiği (Die Kritik der reinen Vernunft) </span>adlı eserinde vazettiği önemli bir cümlenin mahiyetini kavramak gerekecektir. Bu cümlesinde Kant şöyle diyor:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">İçeriksiz düşünceler boş, kavramsız görüntüler (sezgiler) kördür.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Evet, böyle diyor Kant. Peki ama bu ne demektir? Bu şu demektir: Bilginin teşekkülü için kavramlarla seyr-ü temaşanın, sezginin, görüntünün ve düşüncenin birarada olması gerekmektedir. Kavramlar ve sezgi tüm bilgimizin asıl unsurlarını oluştururlar; ne kavramlar kendilerine tekabül eden sezgi olmaksızın bir işe yararlar ve ne de sezgi, kavramlar olmaksızın bilgi aktarabilir. Şimdi bunu daha yakından anlamaya çalışalım: Kant diyor ki, "İçeriği olmadan düşünceler boştur" (Gedanken ohne Inhalt sind leer). Yani zekâ duyularımıza muhtaçtır; duyular olmaksızın zekâ bir işe yaramaz. İyi de, muhtevası olmayan ne demek oluyor? Böyle bir şey mümkün mü? Yahut da görüntü olarak var olan, ama dilde karşılığı olmayan? Galiba burada biraz daha teferruata ihtiyaç var. O halde problemi biraz daha açacak olursak, Kant'ın söylemek istediği şudur:</p><p class="calibre9">Evvelâ bir şekilde bize belirsiz, şekilsiz bir takım duygular, intibalar intikal eder. Sezgisel akıl bunları zaman ve mekân kalıplarına yerleştirir ki bu şekilde görüntüler tezahür ederler. Ne var ki bu görüntüler de tanzim edilmek, kanun ve kaidesine uygun olarak sıralanmak durumundadırlar. Kant'a göre bu görevi, "düşünen akıl" yahut "saf kavramlar" yardımıyla zekâ üstlenir. Böylece elde edilen görüntülerden tecrübeler doğar. Objeler bize görüntüler (Anschauung, sezgi) marifetiyle sadece verilmektedir; kavramlarla ise düşünülürler. Kavramlar aklın soyut ürünleridir. Bu şekilde Kant'ın yukarıdaki tespitine yani;</p><p class="calibre9"><span class="italic">"Kavramlar olmadan görüntüler (sezgiler) kördür, görüntüler (sezgiler) olmadan da kavramlar boştur" </span>şeklinde formüle ettiği cümlesine gelmiş oluyoruz.</p><p class="calibre9">Şimdi burada olup biteni müşahhas olarak ifade edecek olursak: Diyelim ki, <span class="italic">sobaka </span>diye bir kelime duyduk. Bu kelime bizde hiçbir çağrışım yapmaz; yapmaz, çünkü bunun ne demek olduğunu bilmiyoruz. Ancak bir müddet sonra veya bir vesileyle <span class="italic">sobaka'nm </span>Rusça köpek anlamına geldiğini öğrenince, <span class="italic">sobaka </span>kavramı bir muhteva kazanır. Bundan böyle <span class="italic">sobaka </span>kavramını duyunca bir köpeğin havlamasını, saldırmasını, kaçması vs tahayyül edebiliriz. Demek oluyor ki <span class="italic">sobaka </span>kavramı bizde tekabül ettiği görüntü ile bir araya gelince kavram olarak bir içerik kazanmış oluyor. Aynı şekilde bir görüntü düşünelim, sözgelimi herhangi bir evin çatısında kurulmuş bir çanak anten görelim. Ne işe yaradığını bilmiyorsak bu "çanak anten" "kör" bir görüntüdür. Ancak zekâ bu çanak anteni televizyon ve "receiver" ile ilişkilendirince bununla net görüntüler elde edildiğini ve dolaysıyla "digital görüntü" kavramına ulaşmış oluruz. Şair, ilhamına mucip olan sezginin, görüntünün, Idee'nin yahut mistik hâlin karşılığını kavram olarak dilde bulamıyorsa o zaman ifadede zorlanmaya ve bu durumdan şikâyete başlar; tıpkı Mevlânâ'nın yaptığı gibi:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">O ay yüzlü yüzünü yüzüme koydu –</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">O günden beri bir lügat ararım!</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Esasen kavramlar, kelimeler böyle kritik anlarda, gerilimin arttığı durumlarda imdada yetişirler. Goethe bu durumu mevzubahis ederek, <span class="italic">Faust'da </span>diyor ki:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Schon gut! Nur mus man sich nicht allzu ângstlich qualen Denn eben wo Begriffe fehlen, Da stellt ein Wort zur rechten Zeit sich ein. Mit Worten IaBt sich trefflich streiten, Mit Worten ein System bereiten, An Worte lâBt sich trefflich glauben, Von einem Wort laBt sich kein Jota rauben.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Pek doğru! Fakat insan bu yüzden pek o kadar endişe edip üzülmemeli.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Zira kavramların bulunmadığı yerlerde </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Tam da vaktinde imdada yetişir bir kelime </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kelimelerle fevkalâde münakaşalar yapılabilir,</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kelimelerle bir sistem kurulabilir, </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kelimelere adamakıllı inanılabilir, </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bir kelimeden bir harf bile gasp edilemez.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Şimdi Kant'ın bilgiyi üzerine oturttuğu bu iki kavramın mahiyetlerini ve fonksiyonlarını kısaca belirttikten sonra, Schopenhauer’in; şair, kavramlardan görüntülere, ressam ve heykeltıraş ise görüntülerden kavramlara yönelmek suretiyle eserine vücut verir anlamındaki görüşü daha iyi anlaşılmış olacaktır.</p><p class="calibre9">Şu halde kavramlardan görüntülere yönelen şairin, âdeta estetik obje tahtına yücelttiği şiiri kurmak için hangi malzemeyi kullandığını ve buradaki maksadını anlamaya çalışalım. Evvela şunu belirtelim ki şiir, vücut bulmuş bir sözdür, ama sıradan bir söz değildir; sıradan bir sözden üstün bir sözdür.<sup class="calibre14"><small class="calibre7"><span class="calibre12">16</span></small></sup></p><p class="calibre15" style="margin:0pt; border:0pt; height:1em"> </p><p class="calibre9"><span class="italic">16- Sezaî Karakoç, Edebiyat yazıları / başlığı altında neşrettiği kitabının Şiirde Form bölümünde şiirin doğuşunu harikulade bir metaforla anlatır. Vaktiyle Rilke, "biz görünmezin (gaybın) arılarıyız" demişti. Karakoç bu fikri bir şark halısı misali renk renk dokuyor ve geliştiriyor: Şair, üzerine büyük bir arı oğulu konmuş ağaçtır. Oğul, kelimeler... Her kelime bir duyguyu, bir düşünceyi vızıldatır durur. Şair, kelimelerin büyük uğultusu içindedir daima... O bir yere gitt mi, kelimelerin bulutu da beraber gidiyor oraya... Şair bir vapura binse, kelimelerin, güvercinler gibi şuraya buraya kondukları görülür. Ve bu kelime yığını içine yabancı bir şey düşmeye görsün... Binbir iğneyle delik deşik olur. Bir süre bu kelimeler şuraya buraya konar, bir kısmı ölür, telef olur. Bir kısmı çeker gider. Geri kalan beslenir; büyür, gelişir, boyuna kendini toparlar. Sonra eser vermenin vakti gelir, çatar. Petek petek örülen balın vakti... Bal arıdandır, ama arı arı değildir artık.. Bal bir kere bal oldu mu, hangi kaba konursa konsun, baldır. Ama balın ilk konusunda, en abstre şekilleri de kıskandıracak bir geometriyle geldiği de bir gerçektir. O kadar ki, petek demek bal, bal demek petek demek olmadığı halde, petek deyince balı, bal deyince peteği düşündüğümüzü, hatırladığımızı kim inkâr edebilir.</span></p><p class="calibre15" style="margin:0pt; border:0pt; height:1em"> </p><p class="calibre9">Her şeyden önce şiir, dile kıyasla bir mecazlar dilidir; yaratmak istediği görüntüleri ve yaşatmak istediği duyguları en rafine kelimelerle ve en isabetli metaforlarla, paraboller ve sembollerle, alegori ve efsanelerle ifâde etme sanatıdır. Zira şair Plâtonik Idee'ler âleminin gerçek görüntülerini belki en iyi biçimde kolektif muhayyilenin diliyle yani efsâne ve mecazlarla canlandırabilir. Bazen bir mecazın muhayyilemizde uyandıracağı intibaı yahut önümüze serdiği manzarayı sayfalarca düz yazıyla anlatmak mümkün değildir. Cervantes uykuyu, bütün insanlığı örten bir mantoya benzetir; Necip Fazıl, 'Yorgan Allahsıza kadar sığınak" derken aynı imajı kullanır. Şair bu tür alegoriler ve metaforlar kullanmak suretiyle okuyucunun hayaline, fantezisine ayna tutar. Okuyucu, bilgi ve yeteneğine göre ve o ân içinde bulunduğu haleti ruhiyeye uygun olarak muhayyilesinde bu görüntüleri yorumlar.</p><p class="calibre9">Şair efsâneler, mecazlar, alegoriler ve semboller marifetiyle okuyucunun muhayyilesini öylesine büyüler ki, okuyucu muhayyilesinde bu manzarayı seyrederken öz varlığından kopar ve iradesini bir alegorinin onda yarattığı imajda eritebilir. Bu durumda da maksat hasıl olmuş, şiir misyonunu tamamlamış olur. Esasen şiirde mecaz, alegori, sembol, benzetme, efsâne v.s. gibi sanatlar sıradan ifâdeye ve basmakalıp sözlere karşı bir isyandır. Şeyh Galip, "Bir şulesi var ki şem-i canın/Fânusuna sığmaz asumanın" derken, aynı zamanda meramının sıradan bir söze sığmayacağını da ifâde etmiş oluyordu. Şiirden hâsıl olan estetik haz ve tesirle ilgili olarak Schopenhauer diyor ki, "Edebî eserlerin yarattığı etki, resim ve heykele kıyasla çok daha güçlü, derin ve geneldir." Filozof bununla da yetinmiyor ve iddiasını şöyle sürdürüyor:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Demek oluyor ki bu nevi eserler halkta soğuk bir etki bırakırlar. Haddizatında plastik sanatlar en zayıf etki eden sanatlardır. Bununla ilgili olarak pek manidar bir delil de şudur ki büyük ustaların resimlerini ekseriya özel evlerde ve yerlerde bulmak ve keşfetmek mümkündür. Bunlar, birçok insanların hayatları boyunca buralarda, hani gizli saklı değil ama, etkisiz ve önemsenmeden asılı kalırlar. Benim Florenz kentinde olduğum zamanlarda (1823) Raffael'in birMadonnası keşfedilmişti. Bu tablo yıllar boyunca bir sarayın hizmetçiler odasının duvarında asılı kalmış; işin garibi bu, italyanlar gibi güzellik kıymetini bilen bir millette oluyor. Bu olay, plâstik sanat eserlerinin doğrudan doğruya etkisinin ne kadar az olduğunu ortaya koyar. Bir de her şeyden önce bu eserlerin kıymetini anlamak için ne kadar geniş bir eğitim ve bilgi donanımı gerekli olduğunu gösterir. Buna karşılık güzel ve kalbi etkileyici bir melodi hiç yanılmaksızın yer yuvarlığını dolaşır; aynı şekilde muhteşem bir şiir elden ele, halktan halka gezinir durur.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Schopenhauer, şiirin ve edebî sanatların plastik sanatlardan daha müessir olduğunu söylüyor ama bu işin de ne kadar zor olduğunun altını çiziyor. Şiir bir sihirli kelime sanatıdır ve titiz bir kelime kuyumculuğu ister. Yukarıda izah ettiğimiz üzere filozof, dünyayı, irâdeyi ve acıyı anlatmak üzere bir kitap yazar, gerektiğinde bununla ilgili bir sistem inşa eder. Ama Yunus Emre adında bir Anadolu şairi gelip bütün bunları iki kelimeyle ve de çok daha etkili ve kalıcı biçimde söyleyiverir:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Ah ile gözyaşı Yunus'un yoldaşı </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Zehr ile pişen aşı yemeye kim gelir</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Mesele bir yahut iki kelimedir, amma bazen bu bir kelime binlerce sözden evladır. Ve yine bazen bu bir kelimeyi bulmak şairin yıllarım alabilir. Bazen de buldum diye beyhude avunur şair. Sahi Yunus, "Tefsir okuyup ma'nisin bilmediler" derken neyi kastetse gerek?</p><p class="calibre9">Sözü uzatmadan şunu söylemek lâzımdır ki, asıl iş şairin istidadına ve mükemmeliyetçi tavrına kalıyor. Bilindiği üzere halis şairler, saf şiir konusunda pek müşkülpesent olurlar; Yahya Kemal ve Ahmet Haşim gibi. Schopen-hauer, klasik Alman şairlerinden Wieland'ın bu konudaki titizliğini vurgulamak üzere onun Merck'e yazdığı mektubundan şu satırları aktarır:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bir tek kıtayı ikmal etmek üzere üç buçuk gün harcadım; aslında mesele ihtiyacım olan bir tek kelimeye bağlıydı; ama onu bulamıyordum. O şeyi evirip çevirdim ve zihnimin her tarafını kurcaladım; zira bir tabloda yapıldığı üzere, seyircinin gözünün önüne sermek istediğim o bilinen hayâl normalde gözümün önünde olurdu ve çoğu zaman her şey aslında bir tek harekete, bir tek reflekse bağlıdır.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Şiir musiki değildir, ama şiirde ritim ve müzik vazgeçilemez değerlerdir. Şair muhtelif sesleri şairane bir terkiple bir araya getirerek billur bir ses çağlayanı yaratmak zorundadır. Bunun için vezin, kafiye ve ritmi kullanır; bütün bunlar kulağa hitap eder. Şair söze kazandırdığı üstün müzik kalitesini ve ritmini kullanmak suretiyle evvela dinleyicinin kulağına ve oradan da muhayyilesine intikal etmenin yollarını arar. Bu şekilde o dinleyicinin muhayyilesine girer ve onun hayal dünyasında öylesine büyüleyici görüntüler yaratır ki bu görüntüler ses, ritim ve müzik refakatiyle irâdeyi coşturup sarhoş edebilir. "Burada şairin fantezimizi harekete geçirmekten murat ettiği maksat", diyor Schopenhauer, "Idee'leri açıkça canlandırmak yani hayatın ve dünyanın ne olduğunu bir örnekle göstermektir. Bunun ilk şartı, onun bizatihi kendisinin bunu tanımış olmasıdır; duruma göre bunun ne kadar sathî ve ne kadar derin olarak gerçekleştiğine gelince, bunu onun şiiri ortaya kayacaktır." Başka bir yerde de Schopenhauer şairin, ruhunun aynasına akseden Idee'yi canlandırmak istediğini vurgular ve şöyle der:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Şair, insanlık Idee'sini muayyen bir tarafından, canlan-dırabileceği bir tarafından yakalar. Bu Idee de ona kendini açan, bizatihi kendi özüdür: Bizzat kendi idealidir ruhunun önünde sağlam, apaçık ve parlak bir biçimde duran, onu terk edemeyen; bu yüzden o ruhunun aynasındaki Idee'yi saf ve sarih bir şekilde bize gösterir ve onun bu tasviri hayatın kendisi kadar ger çektir.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Nasıl ki bir resimde bir sonbahar manzarası, bir ağacın hazan rengi yapraklan irâdemiz üzerinde nefyedici bir etki yaparsa, aynı şekilde bir şiirdeki sesin renkleri de dinleyenleri öylesine hüzne boğabilir. Bu şekilde irâdenin kendinden geçirilmesi ve kontamplasyon sürecinde tümden devre dışı bırakılması hedeflenmektedir. Resim ve heykel bunu başarmak için renk, çizgi, kontur ve kontrastları kullanırken şiir, ses, ritim ve müziği kullanmak suretiyle söze büyüleyici, irâdeyi narkotize edici bir güç kazandırır.</p><p class="calibre9">Hiç şüphesiz şiirde düşünceyle kafiye arasında bir iç içelik vardır. Bazen kafiyelerden hareket edilerek, onların yarattığı çağrışımla mısralar meydana getirilir; bazen de çeşitli düşünceleri desteklemek, onları daha etkili kılabilmek, kulağa hoş gelmelerini sağlamak üzere bu düşüncelere uygun kafiyeler ihdas etmek suretiyle şiir yazılır. Dinleyici üzerinde iyi bir etki yapmak, dinleyicinin dikkati çekebilmek için şair, fikirlerini ritim ve vezinle disipline etmek mecburiyetindedir. Esasen her şiir zihinde az ya da çok bir ahenk olarak başlar; sonra şair onu dilin tüm imkânlarını zorlayarak mükemmelleştirir. Bu meyanda ritim ve vezin şairin işini kolaylaştırır, çünkü ritim ve vezin hayâlin dağınık ve düzensiz düşüncelerini bir kalıba döker, onlara bir form kazandırır. Ancak bu böyle olmakla birlikte bazen de kafiye, vezin ve ritim sıkıntısı muhayyileyi sınırlayıp, onun hayâl etme hürriyetine engel olabilir. Belki de bu yüzden Mevlânâ, <span class="italic">"mufte'ilünfâ'ilâtün, </span>öldürdü beni!" diye şikayet eder<sup class="calibre14"><small class="calibre7"><span class="calibre12">17</span></small></sup> ve Mesnevisinde bu problemi şöyle aşar: "Ben kafiye düşünürüm; sevgilim bana der ki: Yüzümden başka bir şey düşünme!" Mesele şairin bütün hayal perdelerinin arkasında gördüğü <span class="italic">Idee'yi </span>irâdeyi eritecek âteşin bir söz ile ifâde etmek. </p><p class="calibre15" style="margin:0pt; border:0pt; height:1em"> </p><p class="calibre9"><span class="italic">17 -Bilmek ama söyleyememek, halini anlamak ama anlatamamak... Şairleri isyan ettiren izahı gayrı-ı kabil bir durum. Orhan Veli de aynı dertten muzdariptir:</span></p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Bilmezdim şarkıların bu kadar güzel, </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Kelimelerinse kifayetsiz olduğunu </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Bu derde düşmeden önce.</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Bir yer var, biliyorum;</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Her şeyi söylemek mümkün;</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Epeyce yaklaşmışım, duyuyorum;</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><span class="italic">Anlatamıyorum.</span></blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Bunun için kafiye, vezin, ritim, iç ahenk ve insicam kadar asil bir coşku ve sarhoşluk gereklidir. Şairin tüm perdeleri açması ve bütün görüntülerin ardındaki gerçeğe, <span class="italic">Ideeye, </span>öze yahut sevgiliye kavuşması için tüm varlığını risk edecek kadar sarhoş olması lâzımdır. Mevlânâ'nın,</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Ben dört beyt okudum, fakat o: "Hayır! Daha iyisi!" dedi,</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Peki, iyi - o zaman bana önce nefis bir şarap ver!</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">demesinin sebebi hikmeti burada saklıdır. Esas itibariyle Schopenhauer’in bu mevzuda söyledikleri de aynı esasa taalluk etmektedir; kendisine kulak verecek olursak:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Vezin ve kafiye bir zincirdir, ancak aynı zamanda şairin üzerine aldığı bir örtüdür ki bu örtü altında o, sair zamanlarda hiç olmadığı kadar bir ihtirasla konuşur. Bu bizi sevindirir. Zira o bu söylediklerinin ancak yarısından sorumludur; diğer yarısını ise vezin ve kafiye üstlenmek mecburiyetindedir. Vezin yahut zaman ölçüsü, saf ritim olarak, özünü bizatihi zamandan alır; a <span class="italic">priori </span>bir sezgi olarak bu, Kant'ın ifadesiyle, saf duyulara aittir. Buna karşılık kafiye, empirik bir his olarak duyma organına has bir histir. Bu yüzden ritim, kafiyeden çok daha asîl ve değerli bir yardımcıdır. Buna binaen eskiler kafiyeyi hor görüyorlardı. Kafiye menşeini, eski ve barbar çağlarda yozlaşma dolaysıyla natamam kalmış dillerden alır. Esas itibariyle Fransız şiirinin zavallılığı tamamen buna dayanmaktadır ki bu, vezin olmaksızın, sırf kafiye ile mahduttur. Çaresizliğini gizlemek için burada kafiyeler çoğaltılır, bir dizi aşırı detay kaideyle kafiyeler olabildiğince müşkül hale getirilir; örneğin, yalnız aynı biçimde yazılan hecelerle kafiye yapılır, sanki bu kulak için değil de göz içinmiş gibi. Ünlü boşluğu ayıpmış, bir kısım kelimeler kullanılmamalıymış ve benzeri şeyler ki Fransız şair okulu bunların hepsine nihayet vermenin yollarını aramaktadır. Mamafih hiçbir dilde kafiye, en azından benim için, Latincedeki kadar hoşa giden ve güçlü bir tesir icra etmez; Ortaçağ'da yazılan Latince kafiyeli şiirlerin kendine has bir büyüsü vardır. Buradan şu netice çıkarılmak lâzım gelir ki Latince karşılaştırılmayacak kadar mükemmel, güzel ve asildir.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Bununla birlikte Schopenhauer, sadece gerçeğin güzel olduğunu ve "hakikatin en sevimli süsünün çıplaklık" olduğunu; dahası, düz yazıda gösterişli ve güzel olanın, mısralarda böylesine etkili olandan daha gerçek değer taşıdığını söyler. Hal böyleyken pek önemsiz ve çocuksu görünen vezin ve kafiye nasıl oluyor da böylesine bir tesir icra edebiliyor? Ve nasıl oluyor da "çarpık ve yanlış düşünceler mısra haline gelmek suretiyle gerçek görüntüsü kazanabiliyorlar?" Filozof buna şöyle bir izah getiriyor:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Doğrudan doğruya duyma hassasına intikal etmiş olan, yani kelimedeki ses, ritim ve kafiye marifetiyle belirli bir mükemmellik ve anlam kazanır; bu suretle o bir tarz müzik oluverir. Bundan dolayı da o şimdi, sadece bir vasıta, gösterilenin bir işareti olmaktan öte bizzat kendi için var olmuş gibi olur yani bir kelimenin anlamı haline gelir. Yankısının kulağa verdiği zevk tüm mukadderatı gibi görünür ki bununla o her şeye ulaşır ve tüm beklentileri tatmin eder. Bu arada o aynı zamanda bir de bir mânâ taşır, bir fikri ifâde eder ki bu hiç beklenmedik bir katkı ortaya koyar, tıpkı müzik için yazılmış söz gibi; beklenmedik hoş bir hediye kabilinden. Şimdi bu fikir eğer bizzat kendi başına, tabii aynı şekilde düz yazıda da söylendiğinde, bir anlam taşıyorsa, işte bu bizi büyüler. Çocukluğumdan aklımda kalmıştır, mısraların gerçekten bir anlam ve fikir ihtiva ettiklerini keşfetmeden önce bir zaman bunların armonisiyle eğlendimdi.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Yukarıda da ifade edildiği üzere Schopenhauer, iki tip şairden bahsetmektedir. Bunlardan birisi evvela bir takım kafiyeler bulup bunlara uygun fikirler ihdas etmek peşindedirler. İkinci tip şairler ise zihinlerinde teşekkül etmiş fikirlerini daha etkili ifâde etmek üzere bunlara kafiye arayan şairlerdir.<sup class="calibre14"><small class="calibre7"><span class="calibre12">18</span></small></sup>
</p><p class="calibre15" style="margin:0pt; border:0pt; height:1em"> </p><p class="calibre9"><span class="italic">18 -Yahya Kemal, Faruk Nafîz'e yazdığı bir mektupta şiiri şöyle tarif ediyor:</span></p><p class="calibre9"><span class="italic">"Şiir kalpten geçen bir hâdisenin lisan hâlinde tecellî edişidir; hissin birden bire lisan oluşu ve lisan halinde kalışıdır. Düşündüklerimizi vezinle ve lisanla ifâde edişimiz şiir değildir. Bir mısraın şiir olup olmadığı gayet aşikârdır. Derûnî ahenk ile ifâde edilmişse şiirdir. Fakat duyulmaksızın yalnız vezin ve lisan mümâresesiyle söylenen söz şiir olmaz."</span></p><p class="calibre9"><span class="italic">Yahya Kemal başka bir yazısında da şöyle demektedir: "Şiirin ve nesrin yazı marifetinden başka bir mâhiyeti var, duymayanlar lisanda ne kadar üstâd olsalar duyuramazlar, düşünmeyenler satırları ne kadar hünerle, zevkle oysalar düşündüremezler; söyleyecek ız-tıraplan, şevkleri, emelleri, hasretleri olmayanlar, niçin şiir söyler? Söyleyecek fikirleri olmayanlar, niçin yazı yazar. Nazım bir mûsikî âleti, nesir Gutenberg'in makinesinden biraz önce muhtaç olduğumuz bir vâsıtadır. Eski Türkler'in manevî bir hayâtı varken bir edebiyatı vardı. Yeni Türkler'in ancak manevî bir hayâtı olursa edebiyatı olur." </span></p><p class="calibre15" style="margin:0pt; border:0pt; height:1em"> </p><p class="calibre9">Schopenhauer, bir çocukluk zaafı olarak gördüğü birinci tip şairlere pek itibar etmez, ikinci tip şairlerle ilgili olarak ise şöyle der:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Hakiki ve doğrudan doğruya şairlerin, hem üst hem alt sınıftan şairlerin alameti, kafiyelerinin tabiîliğinden ve rahatlığından anlaşılır; bu kafiyeler sanki bir takdiri ilâhi gibi yerine yerleşirler. Gerçek şairin düşünceleri önceden kafiye haline gelmiş halde gelirler. Buna karşılık maskeli nesirci fikirleri için kafiyeler arar; şarlatan ise kafiye için fikir peşindedir. Çoğu kez bir çift kafiyeli mısradan hangisinin düşünce ve hangisinin kafiye için yapıldığını anlamak mümkündür. Maharet sonuncusunu gizlemektedir...</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Bir şiirde düşünceler ritmin parıltısı altında tabii olarak, zorlamadan, zorlanmadan, kendiliğinden akıp gidiyor ve kelimelerin son heceleri mısra sonunda kafiye haline geliyorsa, bu durumda haz veren bir şiirden bahsedilebilir. Böyle bir şiir dinleyici ve okuyucu üzerinde rahatlıkla büyüleyici bir tesir icra edebilir ve saf estetik bir haz verebilir. Aksi takdirde, bir bilmece çözer gibi şiir okuyarak, Schopenhauer’in tabiriyle söyleyecek olursak, "beyin patlatarak poetik haz almak imkânsızdır." Demek ki kafiyenin tabiiliği ve hafifliği fikirlerin iç ahengini ve mükemmelliğini ortaya koyar. Bu şekilde şiir bir güç ve estetik bir içerik kazanır ki bu dinleyicinin hayal gücünü zenginleştirir, derinleştirir ve tahayyül sınırlarını olabildiğince açar.</p><p class="calibre9">Gelgelelim şiirdeki ritmin akışı, ahengin büyüsü ve akıp giden seslerin güzelliği şiirin yarattığı tesiri izaha yeterli midir? Pek tabii şiirde ritim, ahenk vezin, kafiye yerine göre ayrı ayrı öneme sahiptirler, bunlar olmadan şiir olmaz. Aynı şekilde şiirde hissin ve fikrin de vazgeçilmez bir yeri vardır. Pek tabii "şiir kelimelerle yazılır"; -zira böyle buyurmuştu Mallarme- ancak, mısrada ritim olmadan kelime neye yarar. Elbette şair kelimelerin kudreti altında ezilen, azap çeken insandır. Bu ruh halini o, fikir ve his planında canlandırmak ve okuyucu üzerinde bir hayal, bir heyecan yaratmak ister. Ne var ki o ancak ritmin bü-yüsüyle okuyucunun ruhuna inebilir.</p><p class="calibre9">Okuyucunun hayalini hareket ettirebilmek için şair, münferit kavramların evrenselliğini kısıtlar, umumîliklerini sınırlar. Onları daha somut hale getirmek için sıfatlar kullanır; hayalindeki manzarayı, resmi daha canlı bir biçimde ortaya koymak ve okuyucunun fantezisini hareket ettirebilmek için kavramları olabildiğince şahsîleştirir. Sözgelimi "Rüzgâr defne ağacının üzerinden esip gidiyor" dendiğinde bu basmakalıp bir ifâde biçimidir ve hayalimizi kanatlandırmaz. Ancak aynı şey Goethe'nin şiirinde farklı bir imaj ve duygu boyutu kazanır:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">Kennst du   das   Land,    wo   die  Zitronen blühn, </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">İm    dunklen    Laub   die    Goldorangen glöhn </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">Ein   sonfter </span>Wind  <span class="italic">vom   blauen   Himmel weht, </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">Die   Myrte   stili   und   hoch   der Lorbeer steht. </span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">(Balladen, Mignon, V. 3)</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Tanır mısın, o limonların çiçeklendiği </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Koyu yapraklar içinde portakalların </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Altın külçeler gibi yandığı memleketi? </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Masmavi göklerinden serin bir rüzgâr eser </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Defneler yükselir, susar mersinler.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Schopenhauer örnek olarak bu şiiri verdikten sonra kısaca şöyle diyor: "Burada pek az kavram kullanılarak Güneyin bütün havası muhayyileye sunulmaktadır."</p><p class="calibre9">Schopenhauer’in şiir hakkındaki görüşlerini böylece hülasa ettikten sonra şunu da ilave etmek isteriz ki filozof, her şeyden önce çok iyi bir şiir okuyucusu ve takipçisi idi. Çok erken yaşlarından itibaren şiir okumaya ve yazmaya meraklı olan büyük karamsar, kendi şiirlerinde genel olarak bedbin bir hava estirmeğe gayret etmiştir. Ancak ne şiirleri ne de şiirlerinde hakim kılmaya çalıştığı üslup, tarz ve pesimist hava ciddiye alınmıştır. Buna rağmen o şiire sırt çevirmemiş, bilakis dört beş farklı dilde ve özellikle de klasik dillerde okuduğu şiirlerden beğendiklerini eserlerine almış; felsefî düşüncelerini temellendirmek ve güçlendirmek üzere çeşitli dillerde orijinal mısralar iktibas etmekten kaçınmamıştır. Başta Grek ve Latin şairleri olmak üzere klasik İngiliz ve Fransız şairlerini ve aynı şekilde başta Goethe olmak üzere klasik Alman şairlerini memnuniyetle okumuş ve zaman zaman onların çeşitli mevzularda orijinal görüşlerine sığınmaktan çekinmemiştir. Kendisi büyük bir şair değildi, ama halis şairi ve gerçek şiir kumaşını çok iyi tanıma ve değerlendirme kabiliyetine sahipti. Yirminci yüzyılın başlarına kadar yaşamış olsaydı ve şiirdeki pozitif veya negatif değişimi ve gelişimi görseydi eminim çok enteresan tespitleri olacaktı ve bu meyanda pek orijinal fikirleri ileri sürecekti. Mallarme, "gerçek şiir yazılmamış beyaz bir sayfadır" demişti. Bugün vezinden, kafiyeden, ritimden, müzikten ve şekil endişesinden uzaklaşan şiir, Mallarme'nin tarif ettiği şiire yaklaşmak üzere. Ancak bu şiirin kurtuluşu mu yoksa çöküşü mü olur, orası da ayrı bir bahis. Şiirdeki tüm bu değişim ve gelişimi derinden yaşayan şair Paul Celan, mevcut durumu "renkli bir gevezelik" olarak karakterize ettikten sonra şiirine şöyle aksettirmişti:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">- das hundert-</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">züngige Mein-</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29"><span class="italic">gedicht, das Genicht</span></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">-yüz-</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">dilli Benim </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">şiirim, hiç şiir.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Celan, burada şiir (das Gedicht)'in, şiir olmaktan çıktığını, "das Genicht" haline geldiğini yani hiçleştiğini söylüyor. Schopenhauer gibi klasik bir filozofun neler düşünebileceğini insan cidden merak ediyor. İyi kulak versek zamana belki Schopenhauer’in bu hususta neler düşündüğünü duyabiliriz!</p><p class="calibre15" style="margin:0pt; border:0pt; height:1em"> </p><p class="calibre23"><span class="bold">2.1. Trajedi Üzerine</span></p><p class="calibre23"><span class="italic">Trajedi şairleri aynı zamanda komedi şairleridir. Yalnız burada filozoftur şair olan.</span></p><p class="calibre23"><span class="italic"><span class="bold">Nietzsche</span></span></p><p class="calibre15" style="margin:0pt; border:0pt; height:1em"> </p><p class="calibre9"><span class="calibre16">SCHOPENHAUER</span> trajediyi edebî sanatların zirvesine oturtur. Bunun için bahanesi hazırdır: Çünkü bütün mutluluklar menfî karakterlidir. Trajik şiir de ulaşılması imkânsız bir mutluluk peşinde beyhude bir gayret ve debelenmeden ibarettir. Trajedinin özündeki bu tezat, bu negasyon temayülü ve ölüm motifi onun dünya ve hayat hakkındaki tezlerini destekler mahiyettedir. Filozof, hayata her zaman bir trajedi nazarıyla baktığı için, trajediye diğer edebî sanatlardan farklı bir dikkat ve tecessüsle yönelir. Onun itikadınca dünya ve hayat, irâdenin mütemadiyen kendi trajik oyununu oynamak üzere kurduğu bir hayâl sahnesidir. Bu ebedî trajedinin oyuncusu da seyircisi de irâdedir. Ölüm, acı, gerilim ve negasyon trajedinin mahiyetinde, özünde saklıdır. Dünyanın ve hayatın cevheri trajiktir, çünkü dünyayı ve hayatı yoğuran, şekillendiren irâde kendi içindeki kavgayı engellemeye muktedir değildir. O itibarla sebepler ne olursa olsun yaşama irâdesi bir yerde kendi kendini parçalamak ve imha etmek durumundadır. Bir kelimeyle ifâde edecek olursak dünya, büyük bir trajedidir. "Her ferdin hayatı", diyor Schopenhauer, "umumu ve bütünü nazar-ı dikkate alınmayıp da yalnız önemli bölümleri belirtilmek gerekirse, esasen daima bir trajedidir."</p><p class="calibre9">Evet, gerçekten bir trajedidir, çünkü her ferdin belirli bir varoluş iradesini şart koşar; arzu etmek başlı başına bir mahrumiyete işaret eder, bir şeyin yokluğundan dolayı çekilen acıları, dökülen gözyaşlarını ele verir. Bütün trajedilerin özünde arzu, mahrumiyet, ıstırap, gözyaşı ve ölüm yatar. Belki olanca sefâletiyle "irâde, insanoğlunun çektiği ıstıraplarda aşikâr oluverir..." Zaten trajedinin gayesi de hayatın bu sefil taraflarını, derin ıstıraplarını, en can yakıcı, en acılı, en tehlikeli ve dehşetli yanlarını göstermek; mukadder kırılışın ve yok oluşun ürperti veren soğukluğunu ve karanlığını hissettirmektir.</p><p class="calibre9">Özü itibariyle trajedinin dayandığı temel düşünce şudur: Hayat acılarla ve felaketlerle doludur. Bu felaketler, aslında kahramanın suçu değil, mukadderatıdır. Kahraman şahsî günahlarından ve suçlarından dolayı ıstırap çekmez, bilakis en derin acılar, varoluş acısı (Welts-chmerz: dünya ıstırabı, melal, melankoli) hayatın kendi dinamiğinden ve varoluşun bağrında sakladığı tezatlardan ve gerilimlerden kaynaklanır. O sebepten Calderon, "İnsanın en büyük suçu doğmuş olmasıdır" der. Trajedinin gayesi, insanın varlığına zehirli bir ok gibi saplanan bu "doğmuş olma" ıstırabını bütün çelişkileriyle ortaya koymaktır. Bu zâlim dünyada insan masumdur, lâkin düşüşü mukadderdir; felâket onun mukadderatıdır. Schopenha-uer'a sorarsak olup bitenler irâdenin kendiyle kavgasından ibarettir. Bizim göremediğimiz bir dip dalga varlığımızın emin limanlarını biteviye dövmekte ve felâketimizi hazırlamaktadır. Buna karşı yapacağımız hiçbir şey yoktur. Uzun mücadelelerin sonu hüsran ve yok oluştur. Bu yüzden Voltaire'in, <span class="italic">Muhammed </span>isimli eserinde dram kahramanı Palmira hayata elveda derken Hz. Muhammed'e şöyle der: "Dünya tiranlar içindir, sen yaşa!"</p><p class="calibre9">Trajedinin Schopenhauer'ı en çok ilgilendiren tarafı kahramanların daha ölmeden irâdelerinin yok olmasıdır. Trajedide seyirciyi büyüleyen, irâdesini narkotize eden şey güzellik değil, heybet, mehabet ve yüceliktir. "Zira, nasıl ki tabiatta yüce olanı gördüğümüzde, pür dikkat temaşa etmek üzere", diyor Schopenhauer, "irâdenin ilgisine sırt çevirirsek, aynı şekilde trajik bir felâket anında da bizzat yaşama irâdesine sırt döneriz. Bu demek oluyor ki trajedide bize hayatın korkunç yüzü, insanlığın sefaleti, tesadüfün ve yanılgının kudreti, haklıların düşüşü ve kötünün galibiyeti gösterilmektedir."</p><p class="calibre9">Trajedi kahramanları büyük haksızlıklardan, adaletsizliklerden, çetin kavgalardan ve derin ıstıraplardan gelirler. Ne var ki kendilerini kuşatan tüm olumsuzluklara rağmen verdikleri bu asil kavgadan zaferle çıkıp, hayatın tüm zevklerini tadacak yerde irâdeleri bir bakır teli gibi bükülür ve daha ölmeden hayattan feragat ederler. Böylece trajedide uyandırılan poetik adalet duygusu, neticede kahramanların hüsranına sebep olur. Evet, trajedinin yaratmış olduğu yüksek gerilim evvelâ kahramanların irâdelerini yakar ve yaşama güçlerini yok eder. Shakespeare'in <span class="italic">Hamlet'i </span>ve Othello'sundaki Desdemona, Goethe'nin <span class="italic">Fa-</span>ust'undaki Gretchen öylesine fecî bir akıbeti hak etmek için hangi suçu, hangi günahı işlemişlerdi? Bu kahramanların felaketine sebep olan trajik gerçekten başka ne idi? Fecî bir adaletsizliğe duçar olan bu kahramanlar, daha ha-yattta iken yaşama irâdelerini kaybetmiş, ölmeden önce ölmüşlerdi. "Onlar ihtirasları marifetiyle arınmış olarak öldüler, yani", diyor Schopenhauer, "içlerindeki yaşama iradesi öldükten sonra öldüler." Öldüler ölmesine amma, hayata trajedi penceresinden bakıldıkta, ölüm bir cezalandırma değildir; tam aksine bir mutluluktur. Jago'nun sinsilikleri ve hinlikleri aşikâr olduktan sonra <span class="italic">Othello, </span>tam da böyle söyler:</p><p class="calibre15" style="margin:0pt; border:0pt; height:1em"> </p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Daha yaşamalısın!</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Zira hissettiğim üzere ölüm bir mutluluktur.</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Büyük trajedi Schiller, bir şiirinde "Yeryüzü iyilere ait değildir" diyordu. Schopenhauer’in kanaati de odur ki, dünyada aptallar, fenalar, serseriler, sinsi insanlar ve daha nice kötü insanlar mevcuttur. Ancak kahramanlar pek az bulunur. Hayattan ve hayatın bütün zevklerinden feragat bu kahramanların asaletindendir.</p><p class="calibre9">Trajedi şairinin görevi adı konulmamış acıyı, insanlığın feryatlarını, fenalıkların ve kötülüklerin galibiyetleri, tesadüflerin alaycı hâkimiyetlerini, masumların ve günahsızların çaresiz kaybedişlerini ve yıkılışlarını canlandırmaktır. Trajedi şairi varoluşun cevherindeki bu çelişkilere, felâketlerin kaynağına üç yoldan ulaşmaya çalışır ki, Scho-penhauer da trajedinin aslında şu üç kaynaktan neşet ettiğine inanır. Bunlar şöyledir:</p><p class="calibre9">Birincisi bir trajedi kahramanının kötülüğü olağanüstü bir noktaya tırmandırmasıdır. Fenalığın somutlaşması için imkânlar son sınırına kadar zorlanır. Bu tarz trajedilerde kahramanlar aşırı kötü karakterlidir. Shakespeare'in dramlarından <span class="italic">Üçüncü Richard </span>ve Othello'daki Jago bu nevi-dendir. Ancak burada şunu görmek lâzımdır ki bu kahramanların ekstrem kötü karakterli olmaları, trajedinin yahut trajik olayın doğması için yeterli sebep olamaması gerekir. Olamaması gerekir, zira her ne kadar minik bir serçe, büyük ve dehşetli bir çığın kopmasına sebep olmuş olsa da, aslında böyle bir felaketin gerçekleşebilmesi için kategorik olarak büyük ve yüksek bir dağın mevcut olması şarttır.</p><p class="calibre9">İkinci tür trajedilerde kahramanların yanılmasına ve yoldan çıkmasına sebep tesadüf veya kör bir kaderdir. Sofokles'in <span class="italic">Kral Ödipus’u </span>bunun en güzel örneğidir.</p><p class="calibre9">Ve nihayet Schopenhauer’in çok önemsediği ve diğerlerine tercih ettiği üçüncü tip trajedilerde kahramanlar, beşeri ihtiraslarla birbirlerinin kuyusunu kazarlar. Bu nevi trajedilerdeki kahramanların karakterleri, Schopenha-uer'a kulak verecek olursak, "ahlâkî yönden bir olağanüstülüğe sahip değildir; içinde bulunduğu şartlar bu kahramanları birbirleriyle karşı karşıya getirir ve şartların zorlamasıyla birbirlerine bilerek ve isteyerek büyük kötülükler hazırlarlar. Bu durumda haksızlık sadece bir tafta değildir." Doğrusunu söylemek gerekirse, olayların akışına bakılarak mutlak surette bu kahramanların iyiliğine veya kötülüğüne hükmetmek kolay değildir. Bu nevi trajedilerin kahramanları tamamen toplumun içerisinden insanlardır. Bunlar beşerî zaaflarının ve ihtirasların kurbanıdır. Dolaysıyla trajedide mevzubahis edilen felaketin istisnai bir durum olmadığı, bilakis her insanın başına gelebileceği anlatılmış olur. Clavigo, Hamlet, Wallenstein ve Faust bu tür trajedilerdendir.</p><p class="calibre9">Trajediyle ilgili olarak Schopenhauer’in düşünceleri özetle bunlardan ibarettir. Burada en çok dikkat çeken husus şudur ki, Schopenhauer, trajedide işlenen suçları tamamen varoluşun icabı ve irâdenin beraberinde sürüklediği felâketler olarak görür. Schopenhauer, trajedi kahramanlarını kozmik oluştan varlık sahnesine yansıyan görüntüler değerlendirir. Bu kahramanların irâdelerini veya toptan irâde hürriyetini sönük ve silik bir görüntüden ibaret sayar. Ona göre trajedide kısmî ve şahsî bir suç aslında mevzubahis değildir. Olup bitenler, tıpkı Hıristiyanlıktaki kadim günah meselesinde olduğu üzere, irâdenin beraberinde getirdiği ve esasen özünde varolan tezatlardan başka bir şey değildir. Hülasa Schopenhauer’in trajedi hakkındaki hükmü şudur: "Trajik felâket esnasında hayatın ağır bir rüya olduğuna ve uyanmamız gerektiğine her zamankinden daha çok kanaat getiririz."</p><p class="calibre15" style="margin:0pt; border:0pt; height:1em"> </p><div class="mbppagebreak" id="calibre_pb_15"></div>
</body></html>
