<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Paradokslar Üzerinde Raks</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><span class="calibre2">
</span></p><p class="calibre5">der. Keza binlerce insanın mutluluk ve zevk-ü sefa içerisinde yaşaması bir tek kişinin korku ve ölüm azabını ortadan kaldırmaz."</p><p class="calibre9">Schopenhauer’in irâde felsefesinin bas tonu ıstıraptır. Mutluluk, huzur, sükun ve zenginlik bir illüzyondan ibarettirler ve yalnız hayat acısını derinleştirmeğe yararlar. Mutluluk çok uzak bir ihtimaldir, hattâ intimal bile değildir. Gerçi Schopenhauer hayatta çok minik mutlu ânların olduğunu da kabul eder, ancak insan bu trajik hayat hercümercinde öylesine bir varoluş gerilimi ve endişesi yaşar ki bu ânların farkına bile varmaz. İnsan öylesine bir varoluş kaygısı ve telaşıyla savrulur ki sürekli hayat dengesi bozulur ve hep tutunacak bir yer arar durur. Bu huzursuzluk içerisinde hayatın anlık tebessümlerini sahte görüntüler olarak değerlendirir. Bu ve benzeri endişelerle insan, hayatın neresinde olursa olsun hep daha çok emniyet, daha rahat bir hayat ve daha aydınlık bir gelecek ihtirasıyla acılar çeker, tarif edilmez belalara sürüklenir ve hayatını riske atar. Mutlu ve huzurlu bir hayat için sarf edilen enerji, Schopenhauer’in kanaatine göre, ancak ve yalnız ıstırabı çoğaltır. Ne var ki hayatı var eden ıstıraptır ve bitmez tükenmez çelişkilerdir. Her insan bu tezatları patlamaya hazır bir dinamit gibi taşır içinde. Ona göre geçici hazlar ve tatminler, "sefaletini yarın da sürdürebilsin, bugünlük de ayakta kalsın diye dilenciye atılan sadaka gibidirler... Bilincimiz.irâdemizle dopdolu oldukça, kendimizi, değişmeyen umut ve korkularla birlikte istekler sürüsüne kaptırdığımız ve istemek zorunda olduğumuz sürece, mutluluk ve barış elde edemeyiz hiç bir zaman." "Tatmin edilen tutku, insanı mutluluktan çok mutsuzluğa götürür. Çünkü tutkunun talepleri, kendisinin kişisel sağlığıyla çatışır çoğu zaman, böylece kendisini tehlikeye düşüreceğinden korkar.. " Schopenhauer’in kanaatine göre her ne kadar toplumun fertleri yaman günlerinde birbirlerine ihtiyaç duysa da, burada ihlal edilmemesi gereken pek hassas bir mesafe vardır. İşte bu ihlal edilmemesi gereken alan hiç beklenmedik bir felâkete sebep olabilir ve sosyal barışı yok edebilir. Schopenhauer bu nazik durumu anlatmak için kirpilerin dayanışmasını örnek veriyor ve diyor ki:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Soğuk kış günlerinde donmamak için kirpiler, ısınmak üzere birbirine sokulurlar. Ancak daha ilk temasta derhal birbirlerinin dikenlerini fark eder ve birbirlerinden uzaklaşırlar. Bir kez daha ısınma ihtiyacı onları birbirlerine yaklaştırdığında ise ikinci bir musibet yaşarlar; böylece her iki ıstırap arasında savrulup dururlar, tâ ki aralarında tahammül edebilecekleri uygun bir mesafe buluncaya kadar, işte kendi içindeki boşluk ve monotonluktan neşet eden toplum ihtiyacı insanları böylesine birbirine yaklaştırır. Ne var ki onların nahoş hususiyetleri ve dayanılmaz hataları onları birbirlerinden uzaklaştırır. Nihayet bir arada bulunmayı kabul ettikleri makul mesafe, hoş bir adap ve nezaket olarak ortaya çıkar. Bu makul mesafede kalmayan insanlar İngiltere'de keep your distance! (Mesafeli dur! Uzak dur!) diye ikaz edilir. Gerçi bu şekilde karşılıklı ısınma ihtiyacı natamam karşılanır, ancak öte yandan da dikenlerin batması engellenmiş olur. (Parerga und Paralipomena II, §396)</blockquote></blockquote></blockquote></blockquote><p class="calibre9">Görüldüğü üzere Schopenhauer, mutluluğu da negatif olarak değerlendirmektedir. Ona göre insan, bir şeyin mahrumiyetini ve dolaysıyla ıstırabı doğrudan doğruya hisseder. Buna karşılık huzur, zevk ve mutluluk dolaylı olarak ve ancak anlık bir illüzyon olarak gelir. Şöyle ki mahrum olduğumuz bir şeyin tatmin ânını ve dolaysıyla bu yüzden çektiğimiz acıları hatırladığımızda mutlu oluruz, lâkin bu durum pek uzun sürmez ve bir illüzyondan ibarettir. Esasen mevzubahis ihtiyaçların tatmin edildiği o ân nasıl bir fayda ve menfaat elde ettiğimizi fark etmeyiz. Bu avantajların kıymetini daha çok sonraları takdir ederiz. "Zira, bir şeyin yokluğu", diyor Schopenhauer, "mahrumiyeti ve ıstırabı, doğrudan doğruya hissettirir, müspet olan şey budur. Onun içindir ki atlatılan hastalıklar, yokluklar, ıstırapları hatırlamak bizi sevindirir. Çünkü hali hazırı tatmamızın vasıtası bunlardır. Şurası da inkâr edilemez ki, yaşama arzusu formunda karşımıza çıkan bu egoist tavır hoşumuza gider ve başkalarına ait ıstırapların anlatılması da bize bir nevi tatmin ve zevk verir. Lucretius diyor ki:</p><blockquote class="calibre24"><blockquote class="calibre25"><blockquote class="calibre25"><blockquote class="calibre26">Uzaklarda yağmurun kamçıladığı dalgaların gayret ve ıstırabını emin bir sahilden temaşa ederken sevinirsek, başkalarının sefalette olması seni mesut ettiği için değil, kendin böyle sıkıntılardan uzak olduğunu hissettiğin için."</blockquote></blockquote></blockquote></blockquote><p class="calibre9">Schopenhauer’in söylemek istediği şudur: mutluluk gibi bir illüzyonun peşine takılmakla insanın elde edeceği hiçbir mutluluk yoktur. Tam aksine mutluluk, deveyi yardan altına atan bir tutam ottur. Hayatın her kademesinde mutluluk beklentisi, varoluşa yeni yükler ve dolaysıyla yeni ıstıraplar, yeni dertler, yeni problemler ve ilâve mesuliyetler getirmektedir. Bu itibarla mutluluk beklentisiyle atılan her adım bizi biraz daha felâkete yaklaştırır. Schopenhauer demek istiyor ki kendimizi kandırmayalım, bu dünyada insanın mutlu olması mümkün değildir.<sup class="calibre14"><small class="calibre7"><span class="calibre12">5</span></small></sup>
</p><p class="calibre9"><span class="italic">5-Dostoyevski, Ezilenler adlı romanında her şeye rağmen yine de mutlu olunabileceğine inanır ve roman kahramanı prense şunları söyletir: "Kişilik..ben. Her şey, evren bile benim için yaratılmıştır. Bakın dostum, dünyada hâlâ mutlu olunabileceğine inananlardanım. İnançların en güzelidir bu, çünkü buna inanmayan yaşama gücünü yitirir, kendi kendini tahrip etmek zorunda kalır. İşittiğime göre budalanın biri öyle yapmış. Felsefeye öylesine dalmış ki, her şeyi, kişioğlunun koyduğu olağan kuralları bile paramparça etmiş, sonra bakmış ki yanında yöresinde bir şey kalmamış; dünyanın hiçlik üzerine kurulduğunu, kişioğlu için tutulacak en iyi yolun siyanür içmek olduğunu buyurmuş. Siz bunun Hamlet'e yaraşır sonsuz bir umutsuzluk, bizlerin hiçbir zaman akıl erdiremeyeceğimiz yüce bir davranış olduğunu söylersiniz. Ama siz de ozansınız, bense basit bir insanım; bunun için konuya en pratik açıdan bakılması gerektiği görüşünü savunurum. Sözgelimi, ben kendimi tüm bağlardan, zorunluluklardan kurtaralı çok oluyor. Yalnızca kendi çıkarım söz konusu olduğu zaman kendimi zorunlu hissederim. Ama siz böyle düşünemezsiniz tabii. Eliniz kolunuz bağlı çünkü duygularınız körelmiş... Yüce düşüncelerden, soylu davranışlardan başka bir endişeniz yok. Ama siz ne söylerseniz kabul etmeğe hazırım dostum. Gelgelelim, kişioğlunun fazilet dediği her şeyin temelinde bir bencilliğin bulunduğunu kesinlikle biliyorsam ne yapayım? Kişi ne denli faziletli olursa o denli bencilleşir. Bence insan önce kendini sevmeli... Bunu bilir bunu söylerim. Hayat bir ticarettir; parayı boş yere sağa sola savurmaya gelmez, kendi zevkiniz için harcayın onu, yakınlarınıza karşı görevlerinizi yerine getirin... İlle de öğrenmek istiyorsanız, benim hayat felsefem budur işte - aslında daha da ileri giderim, para vermeden zevk almaya çalışırım. - Ülküm falan yoktur, olmasını da istemem; hiç özenmedim böyle bir şeye. Kişi ülküsüz de güzel, hoş bir hayat sürebilir... en somme (sözün kısası), siyanür içmek zorunda kalmadığıma seviniyorum. Birazcık daha faziletli olsaydım belki o aptal filozof gibi (Alman'dı muhakkak) ben de içecektim siyanür. Ama olmaz! Hayat o kadar güzel ki!"</span></p><p class="calibre15" style="margin:0pt; border:0pt; height:1em"> </p><p class="calibre9">Hakikaten dünya bu kadar fena mıdır? Bu dünyada mutlu olmaktan daha masum bir istek olabilir mi? Mutluluk beklentisi elinden alınan insan canavarlaşmaz mı? Schopenhauer, hayır canavarlaşmaz diyor. Tam aksine birçok insanın mutluluk beklentisiyle canavarlaştığını ve cinayet işlediğini söylüyor. Özetle Schopenhauer, acı çekmek istemiyorsak mutluluk fikrini kafamızdan silmeliyiz demeye getiriyor. Peki, bu ne kadar mümkün? Paradoks bir kader meselesi karşısındayız, lâkin bu kaderi olduğu gibi kabullenmekten başka çaremiz yok. Schopenhauer bu konuda şöyle düşünüyor:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Schiller'in söylediği gibi hepimiz Arkadia (eski Yunanistan da sade ve mesut bir ırkın oturduğu rivayet edilen dağlık bir ülke)'da doğmuşuz; mamafih daha dünyaya adım atar atmaz haz ve tam mutluluk hakkı talep ederiz ve bu ahmakça beklentilerimizi gerçekleştirmeğe çalışırız. Ne var ki alışıldık bir şekilde kader derhal gelir ve bizi kaba ve haşince yakalar; ve bize şu dersi verir ki hiçbir şey bize ait değildir, bilakis her şey onundur; keza sadece bizim tüm mülkümüz ve kazançlarımız değil, bilakis hattâ kolumuz bacağımız, gözümüz ve kulağımız, evet yüzümüzde burnumuz dahi tartışmasız onun hakkıdır. Fakat her ne olursa olsun, bir müddet sonra tecrübe edinir ve idrak ederiz ki mutluluk ve haz, ancak çok uzaklardan görünen bir fata morgana (serap)'dır; buna karşılık acı ve ıstırap, hiçbir illüzyona mahal bırakmayacak kadar doğrudan doğruya realiteyi temsil ederler. Bu teori yararlı olduğu takdirde, haz ve mutluluk avcılığından  derhal vazgeçeriz ve  mümkün olduğu ölçüde acı ve ıstıraba geçit vermemeğe çalışırız. Bunun ardından hemen şunu anlarız ki, dünyanın bize sunacağı en güzel şey, ıstırapsız, sakin ve dayanılabilir bir eksistenzdir ve böylece tüm taleplerimizi bununla sınırlarız, tabii daha emin bir şekilde müşkülleri yenerek bu hayatı gerçekleştirmek üzere. Zira çok mutsuz olmamak için en emin ve çıkar yol, çok mutlu olmayı talep etmemektir.</blockquote></blockquote></blockquote></blockquote><p class="calibre9">Hayatta mutlu olmak, huzur ve sükûn bulmak her fâninin biricik beklentisi ve metafizik ihtiyacıdır. Ne var ki bu uğurda yapılan her teşebbüs bizi mutlu edecek yerde ıstırabımızı daha da derinleştirir. Zira mutluluk yolundaki her atılım kategorik olarak beraberinde bir yarışmayı, atışmayı, kavgayı ve çatışmayı getirir. İrâde; hayatın nazlarının, mutluluklarının ve neşesinin peşinde koşar -Bundan daha güzel ne olabilir ki dersin ve kollarını açıp mutluluğun ılık rüzgârına bırakırsın kendini... İşte o anda tuzağa düşersin: Mutluluğu kabul edişinle birlikte hayatın tüm ıstıraplarını yüklenmiş olursun... Hayatı hedonist bir çılgınlık olarak yaşamak isteyenler de aldanmaktadırlar, zira hazzın elinde her zaman alevden bir kamçı vardır.</p><p class="calibre9"><span class="calibre2">Esasen </span>mutlu olma arzusu hayat alanımızı büyütme <span class="calibre2">düşüncesinden </span>kaynaklanır. Hayat alanımızı genişletmek ise başkalarının hayat alanlarını daraltmak ve belki de gasp etmekle mümkündür. Schopenhauer diyor ki, "Fakr-ü zaruret, hayatları boyunca birçoğunu öylesine kovalar ki hiç kendilerine bile gelmelerine müsaade etmez. Buna karşılık irâde, çoğu zaman öylesine ateşlenir ki vücut bulma arzusunun çok ötesine atılım yapabilir. Bu derece şiddetli heyecan ve ihtiras bireyin, sadece kendi varoluşunu onaylamakla kalmaz, bilakis ona engel olan başkalarının varlığını reddeder ve ortadan kaldırmaya çalışır." Schopenhauer'e göre bu durumun aksi varit değildir. Burada filozof, başkalarının hayatını kurtarmak için gözünü kırpmadan kendi hayatını feda edenlerin bulunacağını göz ardı etmez. Böyle iyi yürekli ve fedakâr insanların bulunabileceğini bilir. Ancak ona göre bu keyfiyet esası değiştirmeğe yetmez. "Bu durumda, eğer o ferdin irâdesi", diyor filozof, "başkasının ıstırabını azaltmayı, kendi zevklerini çoğaltmağa tercih etmiş olsaydı; bunu bugün yaptığı gibi dün de yapmış olurdu... tabii bunu dün böyle yapmadığı gibi, kesinlikle bugün de yapmayacak, daha doğrusu yapamaz."</p><p class="calibre9">Dolaysıyla, görünüşte her ne kadar da etik olmasa dahi, ferdin kendi zevkini tatmin gayesiyle attığı her adım, kendi emniyet alanını genişletmek ve gücüne güç katmak üzere yaptığı her teşebbüs başkalarına ilave bir ıstırap verir ve onların varoluş alanlarını daraltır. Ancak bu tür teşebbüsler, taşıdıkları riskleri göz ardı etsek bile büyük maliyetleri gerektirirler; böyle bir varolma ihtirası hayatı bir çatışma ve savaş alanına dönüştürür. Tabii bu mücadelede kaybetmek, aynı zamanda birçok değerlerimizi kaybetmek anlamına geleceğinden, bir taraftan acılarımızı artırdığı gibi, diğer taraftan da yenilen pehlivan güreşe doy-mazmış misali ihtirasımızı kamçılar ve bizi yeniden yarış alanına sevk eder. Öte yandan bu mücadeleden elde ettiğimiz <span class="calibre2">izafi </span>başarılar, kendimize güvenimizi ve ümidimizi artırır; böylece yelkenlerimizi şişirip yeniden bizi taze zaferlere sevk edebijir. Bütün mücadelelerden zaferle çıksak ve bütün isteklerimizi kabul ettirsek dahi yine bahtımız gülmez, çünkü bu sefer de can sıkıntısının ağır yükü biner aslında pek güçsüz omuzlarımıza. Diyecek odur ki her durumda da elde edeceğimiz hâsılat gözyaşı, acı, yıkıntı ve mânâsız kuru avuntulardan ibarettir. O yüzden Ziya Paşa, <span class="italic">Terkib-i Bendinde </span>akıllı kimselerden bu dünyada rahat eden var mı diye sorar:</p><blockquote class="calibre24"><blockquote class="calibre25"><blockquote class="calibre25"><blockquote class="calibre26">Her âkile bir derd bu âlemde mukarrer</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26">Rahat yaşamış var mı gürûh-ı ukalâdan<sup class="calibre14"><small class="calibre7"><span class="calibre12">6</span></small></sup></blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre26"><sup class="calibre14"><small class="calibre7"><span class="calibre12"> </span></small></sup></blockquote></blockquote></blockquote></blockquote><p class="calibre9"><span class="italic">6- Bütün akıllı insanlar için bu dünyada bir ıstırap vardır; </span></p><p class="calibre9"><span class="italic">akıllı ve bilgili kişilerden bu dünyada rahat eden var mı hiç?</span></p><p class="calibre15" style="margin:0pt; border:0pt; height:1em"> </p><p class="calibre9">Bu bağlamda mutluluğu negatif yorumlayan Schopenhauer buyuruyor ki:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Her türlü mutluğun negatif (olumsuz) oluşu, yani pozitif tabiatlı olmayışı sebebiyledir ki, hiçbir tatmin ve mutluluk hailinin sürekli olmayıp, yalnız ve ancak ıstırap veya mahrumiyetle halâs bulması; bunları ya yeni bir ıstırabın veya boş bir özlemin ve can sıkıntısının takip etmesi mecburidir; tabii bu durumun delili, hayatın ve dünyanın cevherinin sanata, özellikle de şiire yansımasıdır. Her türlü destan ve dramatik şiir, sadece mutluluk uğruna bir pençeleşme, gayret ve savaş ifade eder, ama münhasıran kalıcı ve kâmil bir mutluluk ifâde etmez. Bu eserler kahramanlarını binlerce badireden, zorluk ve tehlikelerden geçirerek hedefe götürürler ve hedefe ulaştırınca da perdeyi indirirler. Çünkü mutlu olmak için bunca gayretler harcandıktan sonra da insan eskisinden daha iyi bir duruma gelmiş olmaz. Hiçbir hakikî ve sürekli mutluluk imkân dâhilinde olmadığından bu çeşit bir mutluluk, sanatın konusu olamaz. Gerçi romantizmin gayesi böyle bir mutluluğu tasvir etmektir, ama insan çok geçmeden görür ki, böyle bir hedef tutturulamaz.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Mutlu olma arzusunun şiddeti arttıkça bu uğurda verilen mücadelenin maliyeti artar ve şartlan ağırlaşır. Netice itibariyle bir illüzyondan ibaret olan mutluluk, bir obur gibi tüm hayat enerjimizi tüketir ve hayatımızı zindana çevirir. Bir yerde Schopenhauer diyor ki, "İster bir saray-</p><p class="calibre9">dan, ister bir zindandan seyredelim güneşin batışını; her iki durumda da duyduğumuz haz aynıdır." Öte yandan öylesine bir dünya manzarası sunuyor ki bize, bu manzarada acının bütün karanlık tonları mevcuttur, elem perde perde işlenmiştir ama hazdan, neşeden, ümitten, kısacası mutluluktan eser yoktur. İnsanı bunaltan, daraltan ve atalete sürükleyen bedbin bir manzara... Ben bu manzarayı temaşa ederken, doğrusu bir ara Bizim Yunus'un gözünü de yaşlı gördüm; buyuruyordu ki:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Ah ile gözyaşı Yunus'un yoldaşı </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Zehr ile pişen aşı yemeye kim gelir</blockquote></blockquote></blockquote></blockquote><p class="calibre15" style="margin:0pt; border:0pt; height:1em"> </p><p class="calibre9">Hakikaten hayat "ah ile gözyaşı" ndan mı ibarettir, dünya "zehirle pişmiş bir aş" mıdır? Gerçekten insan şu âlemde metafizik bir muammaya mahkûm mudur? Aslında tabiatın tüm varlıklara bu kadar cömert davranmasına rağmen insan, neden böylesine mutsuz ve umutsuzdur? Sonsuzluktan bir kıvılcım gibi dünyaya düşen insan, dünyayı aydınlatacak zekâya sahip olduğu halde acı çekmekte ve melale, metafizik ıstıraba çare bulamamaktadır. Haşim, "melali anlamayan nesle âşinâ değiliz" diye feryat etmektedir. Acı, bedbinlik ve gam varlığımızın metafizik özünü kemirmekte ve tüketmektedir. Hayatı bir Medusa kafasına dönüştüren bu trajik bakış, bir lav akıntısı gibi tüm katı varoluş biçimlerini eritmekte, bozmakta ve yok etmektedir.</p><p class="calibre9">Dünyanın geçiciliğini, insanın fâniliğini, varlığın mukadder çelişkilerini, hayatın ihtişam ve sefaletini hissetmek ve sanata aksettirmekte Miskin Yunus, Schopenhauer ile aynı dili konuşur, hatta ondan çok daha dertlidir. Goethe ve Byron gibi dâhilerin "Weltschmerz" (varoluş ıstırabı, melal) dedikleri o pesimist duyguyu Yunus, asırlar öncesinde "dünya derdi" olarak daha derin yaşamıştır.</p><p class="calibre9">Mutasavvıf şairimiz insanı atalete, sefalete, melankoliye ve ölüme sürükleyen bu halleri bir varoluş bunalımı-, "bir gönül darlığı" olarak hissetmiş ve derunîleştirmiştir. Bu zaviyeden bakıldıkta Yunus, bir bakıma Schopenhauer'a öncülük etmiştir. İster varlık olsun ister yoksulluk ve darlık, insanın bu dünyadaki çilesini şu mısralardan daha üstün anlatmak mümkün müdür? Buyurunuz, Yunus'a kulak verelim:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kemdürür yoksulluktan nicelerin varlığı </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bunca varlık var iken gitmez gönül darlığı</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Bir isyan çığlığı gibi fâniliğin en karanlık dehlizlerinden yankılayan bu samimî ve içli ses kadar insanî varoluş ıstırabını kim duyurabilmiştir. Hiç şüphesiz Schopenhauer’in bedbin felsefesi de insan mukadderatına başkaldıran gür bir sestir. Ancak bu gür ses hiçliğin karanlıklarında kaybolup giderken, Yunus bütün beşeri acıları ebedî bir sevgi ile "bal" eylemekte ve tüm varlığını bu yola harcamaktadır:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Gel imdi miskin Yunus nen var yola harc eyle </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Gördün elinden gider bu dünyanın varlığı</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Schopenhauer, acıyı anlatırken varlığımın daraldığını ve bir sis perdesinin idrakimin önüne indiğini hissettim. Varlığımı bir tantalus gibi saran bu bedbin düşüncelerden ve hem de gecenin bu ürküten karanlığından artık kurtulmak ve biraz soluklanmak istiyordum. Menzilimize çok az bir mesafe kalmıştı; ağaçların arasından Schopenhauer’in Main nehrine bakan taş yapı evinin giriş kapısındaki ışıklarını görebiliyordum. Zihnimde hayat, mutluluk, ışık, ümit hisleri hiç durmadan acı, melal, yokluk ve sefalet düşünceleriyle yer değiştiriyordu. Neredeyse büyük pesimistten kopmuş ve kendi iç dünyama dönmek üzereydim ki kuzeyimizden gökyüzünün eğri ince bir ışıkla kesildiğini fark ettim; derken ardından müthiş bir patlamayı andıran korkunç bir gök gürültüsüyle sarsıldım. Hiçbir anlam veremediğim bir korkuyla dönüp asabî filozofa baktım. İrâdenin içten gerdiği adalelere rağmen bu bedbin yüz, bu geniş alın acının etkisiyle hâlâ kalın bir kağıt gibi kırışıktı. Ve tüm acılara rağmen varlık teknesini emin bir sahile çıkarmak istercesine acele ediyordu. Kaçışı andıran adımlarla Alte Brücke'yi geçtik ve köprünün başından sağa kıvrılarak Main nehrinin kenarındaki Schöne Aussicht'e (Güzel Manzara Sokağı) vardık. Dört katlı evin kubbemsi yüksek giriş kapısındaki taş basamaklara yaklaşmıştık. Cılız bir ışık kapıyı ve merdivenleri aydınlatıyordu. Birden sağ tarafımda bir gölge hisseder gibi oldum; omuz hizamdan başımı hafifçe sağa çevirdiğimde, İkbal'in kulağıma sanki bir şeyler fısıldadığını duydum. "Schopenhauer ve Nietzsche" başlıklı şiirini okudu kulağıma:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bir kuş, yuvasından çemen seyrine çıktı. Bir gül fidanından, nazik vücuduna bir diken battı.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bu acı ile mustarip oldu ve "Hayat çemeninin yaratılışı çok kötü" dedi. Hem kendi derdine yandı, hem de başkaları adına müteessir oldu.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Lâleye baktı, onu bir günahsızın kanından kalbi yaralı sandı.  Koncanın tılsımı içinde baharın hilesini sezdi. "Bu ters kurulmuş dünyada bir sabah var mı ki, içinde akşamlar olmasın!" dedi.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Bu şarkıcı o kadar inledi ki, ciğeri kan oldu ve iki gözünden kanlı yaş halinde akıp gitti.     </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Onun bu feryadı bir hüdhüde çok dokundu. Gagası ile bu zavallı kuşun vücuduna saplanan dikeni çıkardı.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Ve dedi ki:  "Faydanı ziyanın cebinden çıkar. Gülün göğsü parçalanmasaydı içinde halis altın bulunmazdı!"</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Hastalanırsan derdinden kendine derman yap.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Dikene alış ki, baştanbaşa çemen olasın!</blockquote></blockquote></blockquote></blockquote><p class="calibre9">Bu mısraları okuduktan sonra İkbal, yegâne üstadı Mevlânâ Celâleddin Rumî'nin deri ciltli <span class="italic">Mesnevi-i Şerifinin </span>V. cildini koltuğuma tutuşturarak, burada 3678'ci beyitten başlamak üzere hassaten gam fikrini anlatan 21 beyti Schopenhauer'e takdim etmemi istedi.</p><p class="calibre9">Bu arada biz, Schopenhauer’in âdeta bir mevzi olarak kullandığı ve <span class="italic">Ruhun Fenomenolojisi</span><span class="calibre16"><span class="italic">'nin </span></span>müellifi Hegel'e<sup class="calibre14"><small class="calibre7"><span class="calibre12">7</span></small></sup> ve Fichte'ye ağır eleştiriler yağdırdığı evinin giriş kapısına vardık. Hangi ağaçtan yapıldığını hâlâ bilmediğim ağır, kalın dış kapıyı Schopenhauer, kocaman bir anahtarla açtı ve binadan içeri girdik. Sol merdiven başında beyaz zarif bir sütun yükseldikçe güzelleşiyordu. </p><p class="calibre15" style="margin:0pt; border:0pt; height:1em"> </p><p class="calibre9"><span class="italic">7-Schopenhauer, Danimarka Kraliyet ailesinin talebi üzerine Ahlâkın Temeli başlığıyla bir ahlâk temellendirmesi kaleme alır. Ancak bu yazısı Fichte ve Hegel'e aşağılayıcı ve hakaretamiz sözlerle doludur. Yarışmaya bir tek kendisi yazı takdim etmesine rağmen, bu filozoflara nezaket sınırlarını aşan saldırılarından dolayı ödüle layık görülmez. Bunun üzerine Schopenhauer, hem kraliyet ailesine ve hem de bu filozoflara daha ağır hakaretler yağdırır.</span></p><p class="calibre9"><span class="italic">Bu arada felsefesini "kocaman bir yutturma" ("kolossale Mystifikation") olarak damgalayıp alay ettiği Hegel'i, "görünmemek için etrafında kapkaranlık bir bulut yığını oluşturan mürekkep balığına benzetir." </span></p><p class="calibre15" style="margin:0pt; border:0pt; height:1em"> </p><p class="calibre9">Ama biz merdivenden yukarı çıkmadık, Schopenhauer’in giriş katındaki dairesine girdik. Enteresandır, tanımadığım bir eve ilk adım atışımda o evde oturanların karakterini ifşa edecekmiş saplantısıyla evvelâ bir mekân hissi kazanmağa çalışırım. Doğrusu şimdiye kadar mekân ile orada mukim insanlar arasında kurduğum bağlantıda hiç yanılmamışımdır. Yaşanılan mekânlar hakikaten insan şahsiyeti üzerinde pek etkili oluyor. Yahut da insan karakteri ve kişiliği bu mekânlara canlı birer suret gibi aksediyor. Şunu söylemek istiyorum ki daha Schopenhauer’in evinin koridoruna adım atar atmaz esrarlı bir derinlik hissi yaşadım. Burada mekân, âdeta filozofun derinliğini yansıtıyordu. Goethe' nin evi de buraya yakın bir mesafede bulunuyordu; aynı derinlik hissini ben <span class="italic">Faust'un </span>yazıldığı o evde de yaşamıştım. Ne var ki şair-i âzamın evi bu derinlik duygusunun yanı sıra insanı her yönüyle kuşatan muazzam bir genişlik duygusu da yaşatmıştı bana.</p><p class="calibre9">Modası geçmiş ceketlerimizi çıkarıp portmantoya astıktan sonra sol taraftaki oturma odasına geçtik. Koyu parlak kestane rengini çalan 1840'ların Louis-Philippe üslûbu deri koltuklara daha yeni oturmuştuk ki filozof, "bir kahve, bir sohbetin girizgâhı kadar önemlidir" diyerek ayaklandı. "Aman efendim, zahmet buyurmayınız" dedim amma, o, nezaketle "benim nasıl bir kahve tiryakisi olduğumu zannederim biliyorsunuz" diye mukabele etti ve mutfağa geçti. Schopenhauer kahveleri yaparken ben size, hiç sezdirmeden gördüklerimi anlatayım istedim:</p><p class="calibre15" style="margin:0pt; border:0pt; height:1em"> </p><p class="calibre9">Oturma odasındaki sofanın hemen üzerinde küçük bir yağlıboya Goethe portresi asılı. Belki inanmayacaksınız ama burada küçük aralıklarla duvara asılmış tam on altı adet, bakır üzerine işlenmiş köpek gravürü saydım. Komşuları, Schopenhauer’in evi 16 köpekle paylaştığını söylerken meğer abartmıyorlarmış. Sofanın önünde antika klasik, yuvarlak bir masa. Odanın bir köşesinde mermer bir konsol üzerinde altın kaplama Tibet tarzı, kimsenin dokunmasına izin vermediği, vecd halinde bir Buda heykeli. Yine sofanın hemen karşısındaki duvarda gümüş levha üzerine çekilmiş Schopenhauer ailesinin resimleri; aynı zamanda annesinin pastel boya ile yapılmış bir resmi bir nefret simgesi olarak asılı duruyor ve ayrıca Shakespeare ve Cartesius'un gravür resimleri, bir resim kâğıdı üzerinde Kant ve Matthias Claudius. Az kalsın unutuyordum, külliyatını satın aldığım ancak Köln de mukim alçak bir nakliyecinin kaybolmasına sebep olduğu ilk Alman romancı ve Şark meraklısı Wieland'ın da şu köşede alçıdan bir büstünü görüyorum. Hemen kapının üzerinde, Schopenhauer'ın pek sevdiği kaniş köpeğinin alçı dökümü kafası asılı uzun kulaklarıyla. Pencerenin önünde antik bir yazı masası, üzerinde Dr. Frauenstâdt'in 1859 yılında üstadına, "Kant'ın tahtının gerçek ve asıl varisi"ne hediye olarak aldığı bir Kant büstü sanki bir Mefıstoteles misyonu üstlenmiş; âdeta filozofun dağınıklığını belgelemek üzere masanın üzerinde yazılarını okumanın bir şifre çözmekten daha zor olduğu bir tomar dağınık kâğıt ve aynı dağınıklıkta bazısı açık üç beş kitap. Filozofun hayat üslubunu yansıtan "sade ve püriten" şu ev düzenini tamamlar mahiyetteki birkaç sandalyeyi zikretmeği de unutmayalım. Burada size tüm gördüklerimi anlatmama imkân yok, zira içeri girdiğimizde bana içtenlikle hoş geldin eden kirli beyaz kaniş köpeği (filozof ona Pudel, Atma =dünyanın ruhu, dermiş), kara bir ayı postu üzerinde uzanmış göz ucuyla beni kontrol etmekte, belki de Türkçe bilmediği için anlattıklarıma bir mâna verememektedir.</p><p class="calibre9">Galiba sözü çok uzattık, lâkin şunu da söylemeden geçemeyeceğim; Schopenhauer’in toplam 3000 ciltlik eserinin (sonraları vasiyet icracısı Wilhelm von Gwinner, yandan fazlasını açık artırmayla sattığı için bugün yalnız 1375 cilt geriye kalmıştır) yer aldığı kitaplığı girişin sağındaki öbür odada bulunmaktadır.<sup class="calibre14"><small class="calibre7"><span class="calibre12">8</span></small></sup> Belki pek üstünkörü olacak ama bu kitaplığa kısaca bir göz attıktan sonra görebildiklerimi size söylemeye çalışayım: Platon, Kant ve Upanişadlar başucu kitapları. Horaz, Seneca ve Helvetius<sup class="calibre14"><small class="calibre7"><span class="calibre12">9 </span></small></sup>çok okudukları. Machiavelli, Giordano Bruno, Descartes, Spinoza, Hobbes, Locke tekrar tekrar okuduğu filozoflar; Shakespeare ve Calderon'un dramları, elinden düşürmediği dramlar; Petrarca ve Byron çok önemsediği şairler; dünya romanlarından Don Quijote, Tristram Shandy, Heloise, Wilhelm Meister ve Scott'un eserleri severek okuduğu romanlar. Aydınlanma devrinden Helvetius, Hume, Rousseau, Voltaire kitaplıkta iyi bir yer işgal ediyorlar. Garip gelebilir ama Schopenhauer, mistiklere ve teologlara da adamakıllı ilgi duyuyormuş. Meister Eckhart, Tauler, müellifi anonim olan <span class="italic">Theologia Deutsch<sup class="calibre14"><small class="calibre7"><span class="calibre12"><span class="italic">10</span></span></small></sup>
</span>kitabı, </p><p class="calibre15" style="margin:0pt; border:0pt; height:1em"> </p><p class="calibre9"><span class="italic">8- " Filozof, 20 Nisan 1822 tarihinde dostu Osann'a, "bu dünyada terk etmek gücüme giden yegane şey şahsî kütüphanem ve şehir kütüphane-sidir. Kitaplar olmasaydı, dünyada çoktan umutsuzluğa düşerdim" diye yazar.</span></p><p class="calibre9"><span class="italic">9-Muhibbi Frauenstâdt'e yazdığı bir mektupta, "Siz ki Helvetius'u okudunuz, yüce Tanrı bunu mükafatlandıracaktır. Zira O'nun kendisi de sık sık Helvetius'u okur."</span></p><p class="calibre9"><span class="italic">10-Schopenhauer, çok önemsediği Theologia Deutsch'nin 89'ncu sayfasında şu cümleyi iktibas eder: "Gerçek aşkta ne ben ne beni, bana, ne sen, seni ve benzeri şeyler kalır.."</span></p><p class="calibre15" style="margin:0pt; border:0pt; height:1em"> </p><p class="calibre15" style="margin:0pt; border:0pt; height:1em"> </p><p class="calibre9">Jakob Böhme ve Angelus Silesius sürekli okuduğu mistikler; hatta masasında açık duran kitaplardan biri Meister Eckhart'ın <span class="italic">Predigten undTraktate </span>adlı kitabı olduğunu ilâve etmeliyim. Şu cümleyi de Schopenhauer notları arasına ilâve etmiş: <span class="italic">Buddha, Eckhart ve ben aslında aynı şeyi öğretiyoruz. Harici şartların sebebiyet verdiği formlardan sarfı nazar edilip, meselenin esasına gidildiği zaman görülecektir ki, Schakia Muni (Buddha) ve Meister Eckhart aynı şeyi öğretirler; yalnız o, düşüncelerini açıkça  konuşabiliyordu,   buna  karşılık  beriki fikirlerine Hıristiyanlık mitosu giydirmek ve ifâdelerini buna uydurmak zorundaydı. Hatta bu o dereceye varmıştır ki Eckhart'da Hıristiyan mitosu nerdeyse sadece bir sembol oluvermiştir. Hemen hemen Yeni Platoncuların Helenist olanı anladıkları gibi bir durumdur bu. Bu onu tamamen alegorik olarak alır. Aynı cihetten bakıldıkta pek manidardır ki, Aziz Franciscus'un varlıklı bir hayatı terk ederek dilenci hayatını tercih edişi, vaktiyle prenslikten dilenciliğe geçen Buddha Schakia Mani'nin attığı adımla tamamen aynıdır. <sup class="calibre14"><small class="calibre7"><span class="calibre12"><span class="italic">11</span></span></small></sup></span></p><p class="calibre9"><span class="italic">11-Schopenhauer’in Meister Eckhart'ı keşfetmesi 1807 yılına yani gençliğine tekabül etmekte'dir. Demek oluyor ki Schopenhauer, Schlegel'in Meister Eckhart'ın el yazmalarını bulduğu 1808 yılından bir yıl önce büyük mistik teologun yazılarını elde etmişti. O yıllarda Schopenhauer, Gothaer Gymnasium'unda yani lisede okuyordu. Eckhart öldüğünde bile engizisyon, hakkında kâfirlik ve zındıklıktan dolayı yürüttüğü davaları neticelendirmemişti. Bu davalardan 17'sinde kâfir/dinsiz ve 11'inde de kâfirlik/dinsizlik/zındıklık şüphesi olduğuna hükmedilmişti. Bu durum göz önünde bulundurulursa Schopenhauer’in iddiasının temelsiz ve asılsız olmadığı anlaşılmış olur. Schopenhauer’in mistik teoloji ile tanışması hakkında şunu da ilave etmek gerekir: Schopenhauer, Theologia Deutsch adlı eseri 1817 yılında okudu ve bununla ilgili olarak şunları yazdı: "Bu anlamda Hıristiyanlığın muhteviyatı, Tauler'in Teutsche Theologie adındaki bu pek eski kitabında olduğu kadar mükemmel ve aynı zamanda kendi etik'imle tam uyumlu olarak sunulmamıştır." Burada Schopenhauer, kendisinin savunduğu irâdenin reddi görüşü ile Hıristiyanlığın kutsallık kavramını karşılaştırır. Ona göre Hıristiyanlığın çok önemsediği kutsallık/ azizlik kavramı özü itibariyle irâdenin negasyonundan başka bir gayeye hizmet etmemektedir. Binaenaleyh azizlik, "tüm dünyevî şeylere karşı saf aşk, gerçek bir miskinlik ve sükûnet marifetiyle ulaşılan terki dünya halidir. Yani Bireyin kendi irâdesinin ölümü ve Tanrıda yeniden doğması, Tanrıyı temaşa esnasında kendi kişiliğinin yok olması demektir."</span></p><p class="calibre9"><span class="italic">Aslında dinlere karşı daima münkir bir tavır içerisinde olan Schopenhauer, İrâdenin negasyonu konusunda, dinlerle aynı görüşü paylaştığım itiraf eder: "Zira sadece Doğu'nun dinleri değil, bilakis gerçek Hıristiyanlık da tamamıyla münzevi (zahit, akset) bir karakter taşımaktadır ki bunu benim felsefem hayat irâdesinin ilgası olarak açıklamaktadır. Her ne kadar Protestanlık, bugünkü görüntüsüyle bunu örtbas etmeğe çalışsa da bu böyledir."</span></p><p class="calibre9"><span class="calibre12"> </span></p><p class="calibre9">En önemlisini söylemeyi neredeyse unutuyordum: Schopenhauer'in "ölüm saatinde dahi beni teselli edecek" dediği Upanişadlar, yazı masasının üzerinde duruyor. Filozof her gün yatağa girmeden önce Upanişadlar'dan birkaç sayfa okumayı hiç ihmal etmemiş.</p><p class="calibre9">Size Schopenhauer’in evinin dağınık olduğunu, bilhassa oturma odasını pek temiz kullanmadığını da söyleyebilirim ama ne neyleyim ki filozof nefis bir kahve kokusuyla içeri girmek üzere. Bu arada babasının hediye ettiği ve filozofun her gün bir iki saat çaldığı kemik rengi flütünü gözüm aradı, ama maalesef görünürlerde yok. Kahvelerimizi höpürdetirken ona Hint tefekkürüne vukufunun herkes tarafından bilindiğini, ancak İslam felsefesi ve özellikle sufızm hakkında neler düşündüğünün merak edildiğini hatırlattım. Hattâ daha onun konuşmasını beklemeden, sözü Mevlânâ Celâleddin Rumî'ye getirerek heyecanla İkbal'in mevzubahis ettiği beyitleri okumağa başladım:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Fikr-i gam ger rah-ı şadî mi zened </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kor-saziha-yi şadî mî koned</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Gam fikri, neşenin yolunu vurursa üzülme, çünkü gam, sana başka neşeler hazırlamaktadır.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Gam, yeni bir neşe, yeni bir sevinç gelsin diye gönül evini sıkıca süpürür.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Gönül dalındaki sararmış, kurumuş yapraklan koparır atar. Böylece taze ve yeşil yaprakların bitmesine yardım eder.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Keder, tâ ötelerden yeni bir sevinç gelsin diye eski sevincin kökünü kazır.   Gam,   üstü dallarla, yapraklarla örtülü yeni kökü güçlendirmek için, çürümüş, porsumuş olan eski kökü yerinden söküp atar.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Keder, gönülden neyi söker, neyi koparırsa, karşılık olarak muhakkak daha iyisini verir.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Hele, ıstırabın, olgun insanların, inanç ehlinin kulu, kölesi olduğunu bilen kişiye daha fazla lütuflarda bulunur. Bulut ile şimşek asık suratlılık, ekşi yüzlülük göstermese üzüm bağları güneşin hararetinden yanar yakılırdı. Kutluluk, kutsuzluk, neşe ve keder zaman zaman gelir, insan gönlüne misafir olurlar. Sonra giderler. Bunlar yıldızlara benzerler, evden eve, burçtan burca konarlar. Kutluluk yıldızı, senin burcuna geldi mi, senin burcunda misafir oldu mu sen de onun talihi gibi tatlı bir hal al, canlan, çevikleş.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Böyle hareket et de senin talih yıldızın, hakikat ayına, o gönül padişahına ulaşınca senden şükürler, razılıklar götürsün.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Sana misafir olan her ıstırabı, her acıklı hali, güler yüzle karşıla da, onlar seni terk edince onları sana misafir olarak gönderene, senden yakınmasınlar, şikâyet etmesinler ve Cenâb-ı Hakka: (Allah'ım, filan kulunda bir kaç gün konuk oldum, beni iyi karşıladı, benden kimseye şikayet etmedi, üzülmedi, sızlanmadı, aksine beni ağırladı, bana ikramda bulundu. Benim sıkıntılarıma, cefama sabretti) diye söylesinler.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Sabırlı ve her şeye razı olan Eyyub, tam yedi yıl, Allah'ın ona gönderdiği keder misafirini, ıstırabı hoş tuttu. O sert ve asık suratlı belâ, Eyyub'a yüz gösterdikçe, Eyyub Allah'a şikâyette değil, yüzlerce şekil şükürlerde bulundu.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Birbiri ardınca gelen felaketler, Eyyub Peygamberin sevdiği varlıkları elinden aldıkça,  onları öldürdükçe, Allah'a olan üstün sevgisinden ötürü' Eyyub bir an için olsun sızlanmadı, yüzünü bile ekşitmedi. Allah'ına o kadar bağlandı, vefa gösterdi, onun hükmüne takdirine o kadar boyun eğdi ki, utancından şikâyet şöyle dursun o bela ile adeta sütle bal gibi birleşti kaynaştı.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Senin de yeniden yeniye gönlüne üzücü düşünceler, başına belalar gelince, o belalardan kaçma, onlara doğru koş, onları birer aziz misafir gibi karşıla, onları bağrına bas. Bu belaları sana gönderdiği için Allah'a şükret de de ki: (Allah'ım, gönderdiğin bu belanın şerrinden beni mahvetme, koru da, o yüzden gelecek ihsanlardan, iyiliklerden mahrum kalmayayım.) Rabbim, başıma gelen belalara karşı lütfet de şükredeyim, geçip gidince de neden, şükretmedim diye üzülmeyeyim, çırpınmayayım.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Böylece o asık suratlı derdi, hoş tut, onun getirdiği acılığı şeker gibi tatlı say. (M.V. 3678 ve devamı)</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Mevlânâ Celâleddin Rumî'nin bu beyitlerini bir nefeste okudum ve hiçbir şey söylemeden heyecanımı hissettirmemeğe çalışarak beklemeğe başladım. Schopenhauer, oturduğu koltuktan kalktı, henüz bir iki nefes çektiği purosunu masasının üzerindeki iri kirli küllüğe koydu. Çalışma masasının sol yanındaki sandalyeye oturdu. Masasının sol köşesini kendine destek edindi, sağ dirseğini masaya dayadı ve yumruk yaptığı sağ elini ağız hizasına kadar inen ağarmış faullerine gömdü. Aynı şekilde yumruk yaptığı sol elini de ütüsü bozulmuş siyah pantolonunun cebine sokmuş, uzakları temaşa eder gibi oturdu. Bir ân açık mavi gözlerinde tereddüt ile tefekkür arasında bir fikrin kıvılcımlandığını görür gibi oldum. Sonra birden açık geniş alnına düşen bir ışığın yüzündeki tüm gerilimi çözdüğünü gördüm. Bilinmeyen bir tezadın âdeta kilitlediği kapalı ağzı ve gergin dudakları, dimağında oluşan vuzuhla hafiften gevşemeğe başladı. Bir lahza daha bekledikten sonra şöyle devam etti:</p><p class="calibre9">-Evet, vaktiyle bu görüşleri bizde de Leibniz dile getirmiştir. Ona göre, bu dünya mevcut dünyalar arasında en iyisidir. Eğer bu dünya, mevcut dünyalar arasında en iyisi, en doğrusu olmasaydı, o zaman theodezie (ilahiyat ilmi) olmazdı. Tabiatıyla bu ilahiyat görüşü, yani Theodizee evvelâ Tanrı'nın varlığını ve sonra da buna bağlı olarak şer'in, kötülüğün gerekliliğini şart koşar. Leibniz der ki, eğer Tanrı yeryüzünde kötülüğü, acıyı, sefaleti ve felaketi yaratmışsa bunun bir sebebi hikmeti vardır; fenalıklardan iyilikler çıkabilir, her serde bir hayır vardır. Zira Tanrı, isteseydi daha iyisini yaratabilirdi. Doğrudur, belki sebebi hikmeti vardır, hakikaten belki Tanrı isteseydi daha iyisini yaratabilirdi. Bu görüş sınırları içerisinde düşünecek olursak Tanrı, sadece dünyayı yaratmakla kalmamış, aynı zamanda imkânı da yaratmıştır. Öyleyse daha iyi bir dünya yaratması da gayet tabii mümkündü. Peki, niye yaratmadı? Bana göre bu dünya mevcutlar içerisinde en fenası-dır, en kötüsüdür. Şunu söylemek istiyorum, mümkün olmak demek, birisinin bu konuda hayaller kurması, kurabilmesi demek değildir. Tam aksine eğer gerçekten böyle bir güce ve imkâna sahipse bizzat bunu ortaya koyması gerekir. Böyle bir dünyanın varolması gerekirdi, önemli olan Existenz'dir.</p><p class="calibre9">İmdi bu dünya gerçekten olması gerektiği şekilde düzenlenmiştir. Belki daha kötü olmuş olacak olsaydı, o zaman mevcut olmayacaktı, olamayacaktı. Buradan hareketle bundan daha kötüsünün varolamayacağına göre, o zaman bu dünya mümkün olabileceklerin en kötüsüdür. Demek ki bu dünya zaten olabileceği kadar kötüdür. Benim de söylemek istediğim budur. Ben diyorum ki:<span class="calibre12">
</span></p><blockquote class="calibre24"><blockquote class="calibre25"><blockquote class="calibre25"><blockquote class="calibre29">İnsanın karşısına, hayatında her an karşılaştığı korkunç acılar, sefaletler açıkça konacak olursa, dehşete kapılır. Alabildiğine iyimser kişileri, hastaneler, dispanserler, ameliyathaneler, hapishaneler, işkence odaları, kölelerin kulübeleri,, savaş alanları ve idam yerlerinde gezdirecek ve meraklı bakışlardan gizlenen sefaletin saklandığı bütün yerleri açacak olursak, en sonunda da Ugolino'nun açlıktan ölünen zindanlarını gösterirsek, o da anlayacaktır bu «olağan dünyaların en iyisinin» ne olduğunu. Dante, cehenneminin malzemesini bu dünyadan almamış mıdır? Bu dünyadan almıştır, ama yine de tam bir cehennem meydana getirmiştir. Sıra cennetle onun zevklerini anlatmaya gelince, dünyamızda bu konuda pek malzeme olmadığı için, büyük güçlüklerle karşılaşmıştır... Bütün destanlar ve dramatik şiirler mutluluk uğruna yapılan mücadele, çaba ve dövüş üstünedir; hiç bir zaman sürekli, tam mutluluğu anlatmaz. Kahramanlarını, binlerce tehlike ve güçlüklerden amaca doğru götürür; amaca erişilir erişilmez, acele perdeyi indirir; çünkü yapacak işi kalmamıştır, ancak vardığında içinde mutluluğu bulması umut edilen o parıldayan hedef, onu hayal kırıklığına uğratmıştır, varacağı yere vardıktan sonra, eski durumuna dönmüştür.</blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><br class="calibre15"/></blockquote></blockquote></blockquote><p class="calibre9">Sufismus ve Mevlânâ'ya gelince şunu söyleyebilirim. Bu konudaki bilgilerimizin sınırlı olduğunu tahmin edeceğinizi zannederim. Pekala biliyorsunuzdur ki Şeyh Sadi, Rumî, Hafız gibi daha bir çok klasik İslam şairi, filozofu ve mistik düşünürü hakkındaki bilgilerimizi Herder, Goethe, Tholuk, Hammer ve Friedrich Rückert gibi human şair ve düşünürlerimize ve şarkiyatçı mütercimlerimize borçluyuz. Ben sûfı şair ve düşünürler hakkındaki bilgilerimi bilhassa Tholuk'un Latince olarak neşrettiği antolojiden ve diğer Almanca tercümelerden edindim. Ne var ki bütün bu klasik İslam şair ve düşünürleri hakkında yine de flou bir görüntüye sahibiz. Bu konudaki araştırmaların çok daha derinleştirilmesi gerektiğine inanıyorum. Sufi-ler, İslam'ın gnostikleri, yani arifleridir. O yüzden Sadi bu kavramı bizim Almancaya "Einsichtsvolle" (kemâli idrak sahibi) olarak çevirebileceğimiz bir kelimeyle ifâde etmiş. İtiraf etmeliyim ki benim şarkî İslam kültürü hakkındaki kılavuzum üstadımız Goethe ve özellikle onun her fırsatta zikrettiğim <span class="italic">West Östlicher Divan </span>adlı eseridir. Hal böyle olmakla birlikte ben İslam dini hakkında maalesef Goethe gibi müspet düşünemiyorum. Benim kanaatimce kadim Yunan dini (Heidentum; putperestlik, paganizm) ile İslam tamamen optimist dinlerdir. Birincisi bu darlığı ve gerilimi en azından trajedi ile hafifletmeğe çalışmıştır. "Bütün dinlerin en kötüsü olan İslam'da ise bu temayül Sufısmus olarak ortaya çıkmıştır.<sup class="calibre14"><small class="calibre7"><span class="calibre12">12</span></small></sup> Tabii bin yıldan fazla bir zamandan beri devam edip gelen bu pek güzel fenomen aslen tamamıyla Hint ruhundandır ve Hint mahreçlidir. Esasen varoluşun bir gayesi vardır, o da dünyaya gelmenin aslında daha iyi olmadığı bilgisine ulaşmaktır. Tüm hakikatlerin en önemlisi budur ve, her ne kadar bu, bugün Avrupa düşüncesiyle bir tezat teşkil etse de, burada ifâde edilmek mecburiyetindedir. Buna mukabil üç bin yıl önce olduğu gibi bugün de bu gerçek, Müslüman olmayan tüm Asya'da temel bir hakikat olarak kabul edilmektedir."</p><p class="calibre9"><sup class="calibre14"><small class="calibre7"><span class="calibre12"><span class="italic">12</span></span></small></sup><span class="italic"> Bu esnada kendimi Yunus'un manevî huzurunda buldum bir ân. Pîr'im siz ne buyurursunuz buna diye içimden geçirdim. Halden anlayan Yunus, bu hâli şöyle yorumladı:</span></p><p class="calibre15" style="margin:0pt; border:0pt; height:1em"> </p><p class="calibre9"><span class="italic">Biz kimse dinine hilaf demezüz</span></p><p class="calibre9"><span class="italic">Din tamam olıcak doğru muhabbet</span></p><p class="calibre9"><span class="italic">Doğruluk bekleyen dost kapısında</span></p><p class="calibre9"><span class="italic">Gümansız ol bulur ilâhi devlet</span></p><p class="calibre9"><span class="italic">Yunus ol kapıda kemine kuldur</span></p><p class="calibre9"><span class="italic">Ezelden ebede dektür bu izzet.</span></p><p class="calibre9"><span class="calibre16"> </span></p><p class="calibre9"><span class="calibre16"> </span></p><p class="calibre9">(Burada filozofa, "bütün dinlerin en kötüsü İslam olduğu kanaatine nasıl vardınız?" diye sormak istedim; ancak, düşüncelerini sansürsüz söylemeyi düstûr edinmiş filozofun sözünü kesip, böyle bir polemiğe meydan vermeği uygun bulmadım. Burada filozofun sadece İslam konusunda değil, sufizmin menşei hakkında da bugün paylaşılmayan ve büyük ölçüde aşılmış fikirler serdettiği aşikârdır.)</p><p class="calibre9">Bilindiği üzere teizm, "mevcudiyetin kaynağını bizim dışımızda bir yere oturtur, bir obje olarak. Tüm mistisizm ve bu arada Sufismus, farklı takdis basamaklarından yavaş yavaş onu tekrar içe çeker, içimize, süje olarak tabii; ve nihayet mahir tilmiz neşe ve hayranlıkla idrak eder ki bu bizatihi kendisidir. Esasen tüm mistisizmin bu ortak gidişatını biz, Alman mistiklerinin babası olan Meister Eckhart'da buluruz, hem de onun kâmil zahitler (vollendeten Asketen) için ritüel bir hüküm formunda ifade ettiği şu sözde: <span class="italic"><span class="bold">Tanrıyı kendinin dışında arama! </span></span>Eckhart, vecd-ü temaşa neticesinde şöyle haykırır: <span class="italic">Tanrım, benimle birlikte sevin, ki ben Tanrı oldum! </span>Evet, tam da bu ruha uygun olarak mistik Sûfi, mutat olduğu üzere neşe ve haz şuuriyle, her şeyin sonunda dönüp varacağı yerin, dünyanın cevherinin ve varoluşun kaynağının bizzat kendisi olduğunu dile getirir. Burada tüm arzulardan vazgeçilmesi istenilir -ki böylece ferdî eksistenz ve ıstıraplardan yegâne kurtuluş yolu mümkün hale gelir-. Hint mistisizminde bu son sayfa daha güçlü biçimde ön plana çıkar; Hıristiyan mistisizminde bu tamamen hâkim durumdadır ki tüm mistisizm için fevkalâde önemli olan panteist şuur burada evvelâ talî olarak, irâdenin ilgasını takiben, Tanrı ile vuslat olarak ortaya çıkar. Telakkilerin bu çeşitliliğine uygun olarak İslâmî mistik, pek neşeli bir karaktere, Hıristiyan mistik acı ve kasvetli bir karaktere sahiptir; her ikisinin üzerinde olan Hindu mistisizmi ise bu cihetten de merkezi işgal eder."</p><p class="calibre9">Vakit hayli geç olmuştu. Oturduğum pencerenin kenarından dışarıya göz attım; firuze bir gök kubbe, istikbalim/idealim kadar uzak yıldızlar ve âsûde sokaklar... Ayrılmanın tam vaktidir diye düşündüm ve filozof bu bahsi bitirdikten hemen sonra müsaadelerini rica ettim. Dış kapıya kadar beni uğurlamak istedi, ancak buna hiç gerek olmadığını, zahmet buyurmamalarını istirham ederek portmantodan ceketimi aldım ve avluda tokalaşarak ayrıldım. PudePın arkamdan düşük bir tonla yalnız bir kez havladığını işittim.</p><p class="calibre9">Evden ayrılır ayrılmaz Mainufer'e indim ve zihnimde hiçbir istikamet düşüncesi olmadan yürümeğe başladım. Yürüdükçe muhayyilemin berraklaştığını, dimağımdaki düşüncelerin kurşun grisi bir yığın bulutu halinde benden kopup dağıldığını, yükseldiğini ve uzaklaştığını hissettim. Havada sanki elma kokusu vardı; Sachsenhauesn'a geçip buranın, bizim armut turşusu mayhoşluğunu andıran nefis Apfelwein (bir tür elma şarabı)'ından nuş etmek geçti içimden. Sonra nasıl oldu bilemiyorum, kendimi Main nehrinin durgun akışına kaptırmış ve Bekir Sıtkı Sezgin'in <span class="italic">Kürdilihicazkâr </span>makamındaki "Ey bu bahçelerden esen eski şarkılar nerdesiniz" şarkısının yarattığı sonsuzluğa ve ruh huzuruna teslim ettim. Nedendir bilmem bu daüssıla ama, bu semainin ardından Avni Anıl'ın <span class="italic">Nihâvend </span>şarkısını terennüm etmeğe başladım:</p><blockquote class="calibre24"><blockquote class="calibre25"><blockquote class="calibre25"><blockquote class="calibre29">Kadir Mevlâ'm sen verirsin bu canı. </blockquote></blockquote></blockquote></blockquote><blockquote class="calibre24"><blockquote class="calibre25"><blockquote class="calibre25"><blockquote class="calibre29">Ben senin dalında açan çiçeğim.</blockquote></blockquote></blockquote></blockquote><p class="calibre9"><span class="calibre12"> </span></p><div class="mbppagebreak" id="calibre_pb_9"></div>
</body></html>
