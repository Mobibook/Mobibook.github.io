<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_adi" style="text-align: center;">PETER'İN KARARAN ŞEHRİ</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Leningrad'da meydana gelen, akıl almayacak kadar kötü olayları daha fazla inkâr etmek anlamsızdı.</p>

  <p class="calibre11" style="text-align: justify;">Marina'nın annesi öldü.</p>

  <p class="calibre11" style="text-align: justify;">Mariska öldü.</p>

  <p class="calibre11" style="text-align: justify;">Anton öldü.</p>

  <p class="calibre11" style="text-align: justify;">Bombardıman devam etti. Artık yangın çıkartan bombalardan pek fazla atmıyorlardı. Bu yüzden de, Tatyana Fontanka'dan dönerken durup ellerini ısıtacak bir ateş bulamıyordu.</p>

  <p class="calibre11" style="text-align: justify;">Tatyana bir kasım sabahı ekmek almaya giderken, sokakta iki ölünün yattığını gördü. Yanlarından geçerken istavroz çıkardı ve sonra durarak ne yaptığını düşündü. Ölü insanlar için istavroz mu çıkarmıştı? Ama Komünist Rusya'da yaşıyordu. Bunu neden yapıyordu? Yavaşça yürümeye devam etti.</p>

  <p class="calibre11" style="text-align: justify;">Sovyetler Birliğinde Tanrı'ya yer yoktu. Daha doğrusu, kendini çalışmaya veren, bir arada yaşayan, devleti onların ilkelerine uymayan bireylerden koruyan ve Stalin'i savunan kişilerin hayatında Tanrı'ya yer yoktu. Tatyana, okulda, gazetelerde ve radyoda, Tanrı'nın, Rusya'daki işçilerin içindeki potansiyeli fark etmesini yüzyıllarca engellemiş bir zorba olduğunu duymuştu. Şimdiki Bolşevik sonrası Rusya'da da Tanrı Sovyet insanı için yine bir engel teşkil ediyordu. Komünist bir adam Tanrı'yla anlaşamazdı; çünkü bu devletine karşı gelmesi demek oluyordu. Devlet ise her şeyden önce gelirdi. Sovyetler Birliği devlet olmanın gerektirdiği şartlar dışında, halkını besler; iş bulur ve onları düşmanlardan korurdu. Tatyana dokuz yaşındayken gittiği okulda gördüğü dokuz yıllık eğitim boyunca bunları öğrenmişti. Okulun son yılında ise komünist partiye katılmayı kabul etmemişti. Nedense içinde böyle bir ruh olduğunu düşünmüyordu. Mikhail Zoşçenko'nun hikâyelerini çok seviyordu.</p>

  <p class="calibre11" style="text-align: justify;">Tatyana çocukken Luga'da, bazı dindar kadınların onu vaftiz etmeye ve dine inandırmaya çalıştığını biliyordu. Onlardan kaçarak komşu bahçedeki leylakların arkasına sığınır ve onlar yüzlerinde bir gülümsemeyle, <i class="calibre2">"Tatya, Tatya!"</i> diye seslenerek oradan uzaklaşana kadar beklerdi.</p>

  <p class="calibre11" style="text-align: justify;">Tatyana bu kez kendisi için istavroz çıkardı. Neden bunu yapmak içini böylesine rahatlatıyordu?</p>

  <p class="calibre11" style="text-align: justify;"><i class="calibre2">Sanki yalnız değilmiş gibiydi.</i></p>

  <p class="calibre11" style="text-align: justify;">Apartmanlarının karşısındaki kiliseye gitti. Kiliseler bombalanır mıydı? Londra'daki St. Paul kilisesi bombalanmış mıydı? Eğer Almanlar St. Paul gibi muhteşem bir kiliseyi bombalayacak kadar akıllıca davranmadılarsa, onun içinde bulunduğu bu küçük kiliseyi nereden göreceklerdi? Kendini daha güvende hissetti.</p>

  <p class="calibre11" style="text-align: justify;">Tatyana postaneye gidince ölü bir adamın yanından geçmek zorunda kaldı. Merdivenlerde ölmüştü. Postanedeki yetkiliye, "Ne kadar zamandır burada?" diye sordu.</p>

  <p class="calibre11" style="text-align: justify;">Dişsiz adam sırıtarak, "Bana bir kraker verirsen söylerim," dedi.</p>

  <p class="calibre11" style="text-align: justify;">"O kadar da merak etmiyorum. Ama sana kraker vereceğim," dedi Tatyana.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Karanlıkta hiç kimse vücudunda olan değişikliklerin farkına varmıyordu. Bu değişiklikle yüzleşmek zorunda kalmıyorlardı. Daşa odadaki ve mutfaktaki bütün aynaları kaldırdı. Hiç kimse yanlışlıkla da olsa kendini görmek istemiyordu. Birbirlerine bakmayı kestiler. Sevdikleri insanların o halini görmekten acı duyuyorlardı.</p>

  <p class="calibre11" style="text-align: justify;">Tatyana vücudunu kendinden ve diğerlerinden saklamak için fanila, üzerine kazak, onun üzerine Paşa'nın kazağını, kalın külotlu çorap, üzerine etek ve palto giyiyordu. Yatarken sadece paltosunu çıkarıyordu.</p>

  <p class="calibre11" style="text-align: justify;">Daşa göğüslerinin kalmadığından bahsedince, Marina, "Göğüs mü? Benim annem öldü. Sen göğüslerinden mi bahsediyorsun? Annen için göğüslerini feda etmez miydin? Ben ederdim," dedi. Daşa da bunun üzerine ondan özür diledi. Ama mutfağa gidince ağlamaya başlayıp, "Göğüslerimi geri istiyorum Taneçka," dedi.</p>

  <p class="calibre11" style="text-align: justify;">Tatyana yavaşça Daşa'nın sırtını okşadı. "Kendine gel Daşa," dedi. "Biraz cesur ol. Durumumuz o kadar da kötü değil. Bak yulafımız var. Haydi içeri git. Sana biraz ondan hazırlayayım."</p>

  <p class="calibre11" style="text-align: justify;">Rita teyze öldükten sonra, profesörler bir şey öğretmemesine ve doğru düzgün ders olmamasına rağmen Marina her sabah üniversiteye gitmeye devam etti. Ama içerisi sıcaktı ve Marina birkaç saat kütüphanede oturduktan sonra kantine gidip çorba içiyordu.</p>

  <p class="calibre11" style="text-align: justify;">Artık çorbadan nefret ediyorum," dedi Marina. "Çok anlamsız bir yemek."</p>

  <p class="calibre11" style="text-align: justify;">"Anlamsız değil. Sıcak su," dedi Tatyana şeker çuvalının yanına çömelerek. Hâlâ arpaları vardı. "Arpaya dokunma," dedi. "O gelecek ayki yemeğimiz olacak."</p>

  <p class="calibre11" style="text-align: justify;">"Çuvalda bir fincan ancak var!" dedi Marina şaşkınlık içinde.</p>

  <p class="calibre11" style="text-align: justify;">"Bunu çiğ çiğ yiyememen iyi bir şey," dedi Tatyana. Ama yanılmıştı. Ertesi gün arpada azalma oldu.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Luga'dayken de havadan kâğıt atıyorlardı. Bunların arkasından da bombardıman başlıyordu. Tek fark o zaman hava sıcak olması ve yemek bulabilmeleriydi. Tatyana'nın o zamanlar inandığı daha çok şey vardı. Paşa'yı bulacağına ve savaşın kısa sürede biteceğine inanıyor; Stalin'e güveniyordu.</p>

  <p class="calibre11" style="text-align: justify;">O zamandan beri sabit olan tek inancı vardı.</p>

  <p class="calibre11" style="text-align: justify;">Hiç değişmeyen bir adama olan inancı.</p>

  <p class="calibre11" style="text-align: justify;">Uçaklardan atılan kâğıtlarda Rusça yazıyordu: <i class="calibre2">Kadınlar! Beyaz kıyafetlerinizi giyin. Suvorovski'den 250 gram ekmeğinizi almaya beyaz kıyafetlerinizle gidin. Böylece sizi 200 metre yukarıdan fark eder ve olduğunuz yere bomba atmayız.</i></p>

  <p class="calibre11" style="text-align: justify;"><i class="calibre2">Beyaz kıyafetini giy ve hayatta kal Tatyana!</i> diye bağırıyordu kâğıtlar.</p>

  <p class="calibre11" style="text-align: justify;">Tatyana 7 Kasım'da, Rus devriminin yirmi dördüncü kutlamalarından birkaç gün önce bu kâğıtlardan birini alarak eve getirdi ve masanın üzerine koydu. Ertesi gün Aleksandr en son halinden daha zayıf olarak geldiğinde kâğıt hâlâ masanın üzerindeydi. Sıcak bakışları, gülümseyişi ve çekiciliği kaybolmuştu.</p>

  <p class="calibre11" style="text-align: justify;">Ondan geriye kalan adam Daşa'ya ve hatta annesine bile sarıldı. "Seni görmek çok güzel sevgilim. Islak üniformalar içinde o soğukta kaldığını düşünmeye dayanamıyordum," dedi Daşa.</p>

  <p class="calibre11" style="text-align: justify;">"Yağmurlar azaldı. Ama buradaki soğuk da oradan pek farklı değil," diyerek artık ayakta zor durduğu için koridordaki duvara yaslanan büyükannesine sarıldı. Sonra Marina'yı yanağından öptü. Kapıda duran Tatyana'ya dokunmak için can atıyordu; ama yapamadı. Bir şey vardı. El salladı ve arkasını dönerek odaya girdi. Tüfeğini kenara koydu ve paltosunu çıkararak çorba olup olmadığını sordu. Kızlar etrafında fır dönüyordu. Daşa ona bir parça ekmek getirdi ve Aleksandr bunu bir seferde ağzına attı. Marina ağzına götürmeden önce elindeki ekmeğe öylece baktı.</p>

  <p class="calibre11" style="text-align: justify;">"Yarın devrim günü Aleksandr. Bunu kutlamak için ekstra yemek alabilecek miyiz?" diye sordu Daşa.</p>

  <p class="calibre11" style="text-align: justify;">"Kışlaya dönünce size biraz yiyecek getiririm. Yarın alırım, tamam mı?"</p>

  <p class="calibre11" style="text-align: justify;">Tatina ona doğru yürüdü. "Aleksandr çay ister misin? Sana yapayım."</p>

  <p class="calibre11" style="text-align: justify;">"Lütfen."</p>

  <p class="calibre11" style="text-align: justify;">"Ben yaparım!" diye bağırdı Daşa ve odadan çıktı.</p>

  <p class="calibre11" style="text-align: justify;">Aleksandr bir sigara çıkararak Tatyana'ya tuttu. "İç," dedi yavaşça. "Haydi."</p>

  <p class="calibre11" style="text-align: justify;">Tatyana başını salladı ve şaşkınlık içinde yüzüne baktı. "Sigara içmediğimi biliyorsun."</p>

  <p class="calibre11" style="text-align: justify;">"Biliyorum," dedi Aleksandr. "Ama açlığını bastırır." Bir an duraksadı. "Ne oldu? Neden bana öyle bakıyorsun?" Hafifçe gülümseyerek, "Bakmaya devam et," diye fısıldadı.</p>

  <p class="calibre11" style="text-align: justify;">Tatyana kendini ona bakmaktan alıkoyamıyordu. Eldivenli eliyle sırtını okşadı. "Şura, artık açlık hissetmiyorum," dedi ve elini çekti. Aleksandr kendine bir sigara yaktı.</p>

  <p class="calibre11" style="text-align: justify;">Aleksandr'ın arkasında duran büyükanne ve Marina onları izliyordu. Tatyana bunu umursamadı. Aleksandr'ın yüzü ona dönüktü. Marina yanlarına gelerek, "Aleksandr, niçin bana da sigara tutmuyorsun? Açlığımı bastırması için," dedi.</p>

  <p class="calibre11" style="text-align: justify;">Aleksandr ağzındaki sigarayı Marina'ya uzattı. Sigarayı alan Marina, Tatyana'ya dönerek, "İçmek istemediğine emin misin? Bu az önce onun ağzındaydı," dedi.</p>

  <p class="calibre11" style="text-align: justify;">Aleksandr bitkin bir halde önce Marina'ya, sonra da Tatyana'ya baktı. "Marinka sigaranı iç ve Tatya'yı rahat bırak," dedi.</p>

  <p class="calibre11" style="text-align: justify;">Masadan Nazilerin attığı kâğıdı alarak, "Leningrad parti başkam Zidanov, devrimi kutlamak için çocuklara bir yemek kaşığı kaymak vermeyi düşünüyor. Ayrıca..."</p>

  <p class="calibre11" style="text-align: justify;">Bir anda sustu. Kâğıdı daha dikkatli bir şekilde okuyarak, "Bu ne?" diye sordu.</p>

  <p class="calibre11" style="text-align: justify;">Tatyana masaya yaklaşarak, "Hiçbir şey," dedi. Marina oturmuş; büyükanneleri ise hâlâ duvara yaslanmış bir halde duruyordu. Tatyana paltosunun önünü açtı ve Aleksandr'a kırmızı gül desenli beyaz elbisesini gösterdi.</p>

  <p class="calibre11" style="text-align: justify;">Aleksandr'ın yüzü bembeyaz oldu. "Bu elbiseyi mi giyiyorsun?" dedi titreyen bir sesle.</p>

  <p class="calibre11" style="text-align: justify;">Aleksandr'ın önünde sadece Tatyana vardı ve gözlerindeki şeyi yalnızca o görebildi. Bir adım geri çekildi ve ona, <i class="calibre2">Hayır, dur. Bu oda ikimiz için çok küçük. Dur,</i> demek istedi.</p>

  <p class="calibre11" style="text-align: justify;">"Evet," dedi Tatyana ve paltosunu kapattı.</p>

  <p class="calibre11" style="text-align: justify;">Daşa içeri girdi ve ayağıyla kapıyı kapattı. "Alex, sana çay getirdim. Biraz açık; ama hâlâ çayımız var." Bir an duraksadı. "Sorun ne?"</p>

  <p class="calibre11" style="text-align: justify;">"Hiçbir şey." Aleksandr tekrar kâğıda baktı. "Bu ne?"</p>

  <p class="calibre11" style="text-align: justify;">Daşa meraklı gözlerle Marina'ya baktı ve Marina da omuz silkerek hiçbir şeyden haberi olmadığını anlatmaya çalıştı.</p>

  <p class="calibre11" style="text-align: justify;">Tatyana ayakta durmaya devam etti. "Vurulmamak için beyaz elbise giyiyorum," dedi Aleksandr'a.</p>

  <p class="calibre11" style="text-align: justify;">Aleksandr yerinden hızla kalktı ve bu sırada çayı üzerine döktü. Elinde kâğıdı tutarak masaya bir yumruk indirdi. "Sen deli misin?" diye bağırdı Tatyana'ya. "Aklını mı kaçırdın?"</p>

  <p class="calibre11" style="text-align: justify;">Daşa onu kolundan tuttu. "Aleksandr delirdin mi? Ona niçin bağırıyorsun?"</p>

  <p class="calibre11" style="text-align: justify;">Ona doğru yaklaşarak, "Tatya!" diye bağırdı tekrar. Tatyana olduğu yerden kıpırdamadı.</p>

  <p class="calibre11" style="text-align: justify;">Daşa aralarına girerek Aleksandr'ı geri itti. "Otur şuraya. Derdin ne? Niçin bağırıyorsun?"</p>

  <p class="calibre11" style="text-align: justify;">Aleksandr oturdu ve koltuğun arkasından eski bir bez alarak yere dökülen çayı silen Tatyana'dan gözlerini ayırmadı.</p>

  <p class="calibre11" style="text-align: justify;">"Tatya, ona bu kadar yaklaşma," dedi Daşa. "Yoksa her an..."</p>

  <p class="calibre11" style="text-align: justify;">"Her an ne yaparım Daşa?" dedi Aleksandr.</p>

  <p class="calibre11" style="text-align: justify;">"Unut gitsin Daş," dedi Tatyana ve boş çay fincanını alarak kapıya yöneldi.</p>

  <p class="calibre11" style="text-align: justify;">Aleksandr kolundan tuttu. "Tatya fincanı elinden bırak ve gidip elbiseni değiştir." Kolunu bırakmadan, "Lütfen," diye ekledi.</p>

  <p class="calibre11" style="text-align: justify;">Tatyana fincanı bıraktı.</p>

  <p class="calibre11" style="text-align: justify;">"Tatya," dedi Aleksandr gözlerini kaçırarak. Kolunu bırakıp gözlerine bakmasını ne kadar da çok istiyordu. "Tatya, Almanlar Luga'da ne yapıyor biliyor musun? Oradaydın. Görmedin mi? Bu kâğıtları, gönüllü kadınların, genç kızların, hendek kazanların ve patates toplayanların üzerine atıyorlar. Beyaz elbise giyenleri öldürmeyeceklerini söylüyorlar. Kadınlarda hemen seviniyor ve koşa koşa gidip beyaz elbiselerini giyiyor. Böylece Almanlar onları 300 metre yükseklikten daha kolay seçiyor ve hedef almaları kolaylaşıyor."</p>

  <p class="calibre11" style="text-align: justify;">Tatyana kolunu çekti.</p>

  <p class="calibre11" style="text-align: justify;">"Şimdi içeri git ve üzerini değiştir. Kahverengi ve sıcak tutan bir şey giy." Aleksandr ayağa kalktı. "Çayımı kendim koyarım." Daşa'ya bakarak soğuk bir ses tonuyla, "Daşa sen de bana bir iyilik yap. Beni kardeşine zarar veren insanlarla karıştırma," dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Kalamaz mısın?" diye sordu Daşa.</p>

  <p class="calibre11" style="text-align: justify;">Aleksandr başını salladı. "Saat 21:00'e kadar kışlaya rapor vermem gerekiyor."</p>

  <p class="calibre11" style="text-align: justify;">Çorbayı kalan bir parça lahanayla yediler. Siyah ekmek tuğla gibi sertti. Yemeğin üzerine de tatsız bir çay içtiler. Aleksandr'a değerli votkalarından biraz verdiler. Gidip bodrumdan odun getirdi ve fırını güzelce yaktı. Oda ısınmıştı. Tatyana ne kadar fazla değişiklik olduğunu fark etti.</p>

  <p class="calibre11" style="text-align: justify;">Aleksandr bir yanında Daşa, diğer yanında ise annesiyle masada oturuyordu. Marina arkasında ayakta duruyordu ve büyükanneleri koltuktaydı. Tatyana ise uzak bir köşede bej rengindeki çayına bakıyordu. Onun dışında herkes Aleksandr'ın etrafındaydı. Ama o yaklaşamıyordu.</p>

  <p class="calibre11" style="text-align: justify;">"Aleksandr," dedi annesi. "Sınırda bizim yaptığımız gibi her an yemek düşünmek, senin için zor olmalı."</p>

  <p class="calibre11" style="text-align: justify;">"İrina Fedorovna size küçük bir sır vereceğim," dedi Aleksandr. Ona doğru eğildi. "Sınırdayken yemek hiç aklıma gelmiyor."</p>

  <p class="calibre11" style="text-align: justify;">Annesi kolunu okşayarak, "Kızlarımı Leningrad'dan götürmenin bir yolu var mı? Hiç yiyeceğimiz kalmadı," dedi.</p>

  <p class="calibre11" style="text-align: justify;">Aleksandr başını sallayarak, "Bu imkânsız. Ayrıca Ladoga'nın benim kumandamda olmadığını biliyorsunuz. Neva yakınlarındayım ve Shlisselburg karşısındaki nehrin kıyısına yerleşen Almanları bombalıyorum," dedi. Bir anda içi ürperdi. "Hiç durmuyorlar. Ama göl henüz donmadı ve birlikler -Leningrad'da iki milyon sivil var ve bunlardan sadece birkaç bini ordunun yardımıyla şehirden çıkarılıyor. Bunların hepsi çocuklu kadınlar."</p>

  <p class="calibre11" style="text-align: justify;">"Biz de çocuğuz ve annemiz var," dedi Daşa.</p>

  <p class="calibre11" style="text-align: justify;">"Küçük çocuklar," dedi Aleksandr. "Hepiniz çalışıyorsunuz. Sizi kim bırakır? Sen ve Daşa ordu için üniforma dikiyorsun," dedi annelerine. "Tatya hastanede çalışıyor. Oradaki işin nasıl gidiyor Tatya?" Gözlerini ona dikti. Tatyana masadan uzaklaşarak pencere kenarına gitmişti.</p>

  <p class="calibre11" style="text-align: justify;">Tatyana omuz silkti. "Bugün kırk iki kişiye dikiş attım. Ama yeterli değil. Yetmiş sekiz kişi öldü. Anne, eve senin için bir dikiş makinesi getirebilmeyi isterdim."</p>

  <p class="calibre11" style="text-align: justify;">Annesi arkasına döndü ve koltukta oturan büyükanneye baktı. "Aldığım patatesleri keyifle yedin kızım. Şimdi sana verecek bir şeyim yok," dedi büyükanne.</p>

  <p class="calibre11" style="text-align: justify;">"Yarın size ordunun deposundan patates ve un getireceğim. Elimden geldiği kadar yiyecek almaya çalışırım. Ama sizi bu şehirden çıkaramam. <i class="calibre2">Konstructor</i> botuna olanları duydunuz mu? Kadınlar ve çocuklarla Ladoga nehrinden geçerken bombalandı. Kaptan ilk bombadan kurtuldu; ama ikinci bomba botu batırdı ve 250 kişi boğuldu," dedi Aleksandr.</p>

  <p class="calibre11" style="text-align: justify;">Daşa, "Soğuk suda boğularak ölmektense, Leningrad'da şansımı denemeyi tercih ederim," dedi.</p>

  <p class="calibre11" style="text-align: justify;">Hepiniz nasıl geçiniyorsunuz?" dedi Aleksandr. "Marina, sen üniversitede mi yemek yiyorsun?"</p>

  <p class="calibre11" style="text-align: justify;">"Arada sırada," dedi Marina. "Halimize baksana."</p>

  <p class="calibre11" style="text-align: justify;">"Hepsinden daha iyi görünüyorsun," dedi Aleksandr ve Tatyana'ya baktı. Tatyana da ona bakmadan, "Anton geçen hafta öldü," dedi.</p>

  <p class="calibre11" style="text-align: justify;">"Evet," dedi Daşa. "Belki artık Nina gelip senden yemek istemekten vazgeçer."</p>

  <p class="calibre11" style="text-align: justify;">"Anton'un ölmesine üzüldüm Tatya," dedi Aleksandr. "Ona yemek veriyordun, öyle değil mi?"</p>

  <p class="calibre11" style="text-align: justify;">Tatyana bu soruya cevap vermedi. Konuyu değiştirerek, "Dimitri'den haber aldın mı?" diye sordu. "Biz hiçbir haber alamadık."</p>

  <p class="calibre11" style="text-align: justify;">Aleksandr bir sigara yakıp başını sallayarak, "Dimitri Volkhov hastanesinde hayat mücadelesi veriyor. Eminim mektup yazacak hali yoktur," dedi ve Tatyana ile birbirlerine baktılar.</p>

  <p class="calibre11" style="text-align: justify;">Sirenler başladı. Aleksandr masadakilere baktı. Kimse kıpırdamıyordu. "Hâlâ sığınağa iniyor musunuz; yoksa Tatya sizi de mi yoldan çıkardı?" diye sordu.</p>

  <p class="calibre11" style="text-align: justify;">Daşa üzerindeki hırkaya iyice sarınarak, "Marina ve ben her seferinde gidiyoruz; ama..." dedi.</p>

  <p class="calibre11" style="text-align: justify;">"Tatya, sığınağa en son ne zaman gittin?" dedi Aleksandr araya girerek.</p>

  <p class="calibre11" style="text-align: justify;">Tatyana omuz silkti. "Geçen hafta gittim," dedi. "Benimle konuşmayan bir kadının yanına oturdum. Üç kez konuşmaya çalıştım ve sonra ölmüş olduğunu fark ettim. Öleli de uzun zaman olmuştu." Tatyana kaşlarını kaldırdı.</p>

  <p class="calibre11" style="text-align: justify;">"Tatya, doğruyu söyle," dedi Daşa. "Sen o gece sığınakta beş dakika kaldın. Bombardıman ise üç saat sürdü. Ondan önce en son ne zaman sığınağa gitmiştin?"</p>

  <p class="calibre11" style="text-align: justify;">Annesi ayağa kalkıp dikişinin başına giderken, "Eylülde," dedi.</p>

  <p class="calibre11" style="text-align: justify;">"Anne, senin de bu konuda konuşmaya hakkın yok," dedi Daşa. "Sen de eylülden beri sığınağa gitmiyorsun."</p>

  <p class="calibre11" style="text-align: justify;">"Yapmam gereken işlerim var. Ekstra para kazanmaya çalışıyorum. Sen de aynı şekilde davranmalısın."</p>

  <p class="calibre11" style="text-align: justify;">"Öyle yapıyorum anne! Sığınakta dikiş dikiyorum."</p>

  <p class="calibre11" style="text-align: justify;">"Evet, o üniformayı ne hale soktuğunu gördüm. Kolunu ters dikmişsin. Bu iş karanlıkta olmaz Daşa."</p>

  <p class="calibre11" style="text-align: justify;">Onlar tartışırken, Aleksandr ile Tatyana birbirine bakıyordu.</p>

  <p class="calibre11" style="text-align: justify;">"Tatya, bütün gece eldivenlerini çıkarmadın. Neden? Oda çok sıcak. O soğuk pencerenin yanında durmayı bırak da yanımıza gel," dedi Aleksandr.</p>

  <p class="calibre11" style="text-align: justify;">Marina kolunu Aleksandr'ın omuzuna atarak, "Aleksandr, senin Taneçka'nın geçen hafta yaptığı şeye inanamayacaksın," dedi.</p>

  <p class="calibre11" style="text-align: justify;">"Ne yaptı?" diye sordu Marina'ya bakarak.</p>

  <p class="calibre11" style="text-align: justify;">Daşa hemen atıldı. "Senin Taneçka mı? Aleksandr gerçekten inanamayacaksın."</p>

  <p class="calibre11" style="text-align: justify;">"Ben anlatmak istiyorum," dedi Marina büyük bir hevesle.</p>

  <p class="calibre11" style="text-align: justify;">"Biri anlatsın artık," dedi Aleksandr.</p>

  <p class="calibre11" style="text-align: justify;">Tatyana homurdandı. "Bunu dinlemek zorunda mıyım?" dedi masaya gidip fincanları toplarken. "Belki Aleksandr fırına biraz daha odun atabilir."</p>

  <p class="calibre11" style="text-align: justify;">Hemen ayağa kalktı ve fırının yanına giderek, "Odunu ben atarım. Sen de burada kalarak dinle," dedi.</p>

  <p class="calibre11" style="text-align: justify;">Daşa, Marina yerine devam etti. "Geçen cumartesi, Marinka ve ben Suvorovski'deki halk kantininden geliyorduk. Tatyana'yı odada bıraktık ve uyuduğunu düşündük. Ama biz dönerken, ikinci kattaki Kostya'nın bize doğru koşarak geldiğini gördük. 'Acele edin, kardeşiniz yanıyor!' diye bağırıyordu."</p>

  <p class="calibre11" style="text-align: justify;">Aleksandr tekrar masaya gelerek oturdu. Gözleri hâlâ Tatyana'nın üzerindeydi; ama Tatyana bakışlarının sertleştiğini fark etti.</p>

  <p class="calibre11" style="text-align: justify;">"Tatya, tatlım, niçin Aleksandr'a geri kalanını kendin anlatmıyorsun?" dedi Daşa. "Bana kalırsa senin anlatman daha komik olacak. Ona neler olduğunu anlat."</p>

  <p class="calibre11" style="text-align: justify;">Kısa saçlı, gözlerinin altı çökmüş olan ve elinde kirli tabakları tutan Tatyana, "Hiçbir şey olmadı," dedi.</p>

  <p class="calibre11" style="text-align: justify;">"Neden anlatmıyorsun Tatyana?" dedi Aleksandr ona bakarak</p>

  <p class="calibre11" style="text-align: justify;">Kızgın bir halde Marina'ya baktı. "Kostya çatıya tek başına çıkamayacak kadar küçük. Ona yardım etmeye gittim. Küçük bir yangın bombası attılar ve o yangını tek başına söndüremedi. Ona yardım ettim, hepsi bu."</p>

  <p class="calibre11" style="text-align: justify;">"Çatıya mı çıktın?" dedi Aleksandr.</p>

  <p class="calibre11" style="text-align: justify;">"Sadece bir saat kaldım," dedi sevimli görünmeye çalışarak "Gerçekten önemli bir şey değildi. Küçük bir yangın. Toprakla beş dakika içinde söndürdüm. Kostya kontrolünü kaybetmişti." Marina'ya baktı. "Kontrolünü kaybeden sadece o değildi."</p>

  <p class="calibre11" style="text-align: justify;">"Gerçekten mi Tatya?" dedi Daşa. "Marina'ya kötü kötü bakmaktan vazgeç. Kontrolünü kaybetmek öyle mi? Neden eldivenlerini çıkarıp Aleksandr'a ellerini göstermiyorsun?"</p>

  <p class="calibre11" style="text-align: justify;">Aleksandr sessiz kaldı.</p>

  <p class="calibre11" style="text-align: justify;">Tatyana elindeki tabaklarla kapıya yöneldi. "Sanki ellerimi görmeye çok meraklı."</p>

  <p class="calibre11" style="text-align: justify;">Aleksandr ayağa kalktı. "Hiçbir şey görmek istemiyorum. Ben gidiyorum. Geç kaldım."</p>

  <p class="calibre11" style="text-align: justify;">Tüfeğini, paltosunu, sırt çantasını kaptı ve Tatyana'ya değmeden kapıdan çıktı.</p>

  <p class="calibre11" style="text-align: justify;">Gittikten sonra Daşa, Tatyana'ya, Marina'ya, annesine ve büyükannesine baktı. "Derdi ne?"</p>

  <p class="calibre11" style="text-align: justify;">Hiç kimse bir süre konuşmadı.</p>

  <p class="calibre11" style="text-align: justify;">Koltukta oturan büyükannesi, "Korkudan oluyor," dedi.</p>

  <p class="calibre11" style="text-align: justify;">"Marinka," dedi Tatyana. "Bizim için ne kadar çok endişelendiğini biliyorsun. Niçin böyle anlamsız şeylerle üzüntüsünü arttırıyorsun? Ben çatıda rahattım ve ellerim de en kısa zamanda iyileşecek."</p>

  <p class="calibre11" style="text-align: justify;">"Tatya haklı! Hem 'senin' Taneçka diyerek ne ima etmek istedin?" dedi Daşa, Marina'ya dönerek.</p>

  <p class="calibre11" style="text-align: justify;">Tatyana da kuzenine öfkeli bir şekilde bakarak, "Evet Marina ne demek istedin?" dedi. Marina ise bunun sadece bir konuşma tarzı olduğunu söyledi.</p>

  <p class="calibre11" style="text-align: justify;">"Evet. Aptalca bir konuşma tarzı," dedi Daşa.</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Tatyana rüyasında, o gecenin bir yıl sürdüğünü ve karanlıkta Aleksandr'ın ellerinin onu bulduğunu gördü.</p>

  <p class="calibre11" style="text-align: justify;">Sabah kalkarken kapının çalındığını duydu. Gelen Aleksandr'dı. Onlara iki kilo siyah ekmek ve bir kâse buğday getirmişti. Tatyana dışında herkes uyuyordu. Tatyana lavaboda dişlerini fırçalarken, kollarını kavuşturarak soğuk bakışlarla onu izledi. Tuvaletin her zamankinden daha kötü koktuğunu söyledi. Tatyana bunu fark edecek halde değildi.</p>

  <p class="calibre11" style="text-align: justify;">Kıyafetleriyle uyuduğu için hazırdı.</p>

  <p class="calibre11" style="text-align: justify;">"Şura," dedi Tatyana. "Şimdi dışarı çıkma. Hava çok soğuk. Bir kilo ekmeği tek başıma taşıyabilirim. Sanırım bunu hâlâ yapabilirim. Bana kartını ver de senin payını da alayım."</p>

  <p class="calibre11" style="text-align: justify;">"Tatyana, daha benim payımı alacağın günler gelmedi," dedi Aleksandr.</p>

  <p class="calibre11" style="text-align: justify;">"Gerçekten mi?" diye bağırdı ve Aleksandr bir adım geri çekildi. "Eğer sınıra gidebilirsen..."</p>

  <p class="calibre11" style="text-align: justify;">"Sanki başka şansım var."</p>

  <p class="calibre11" style="text-align: justify;">"Sanki benim var. Payını senin için alabilirim. Şimdi bana kartını ver."</p>

  <p class="calibre11" style="text-align: justify;">"Hayır," dedi. "Dur paltonu getireyim. Ellerin nasıl?"</p>

  <p class="calibre11" style="text-align: justify;">"İyi," dedi göstererek. Ellerini tutmasını istedi ama Aleksandr bunu yapmadı. Aynı soğuk bakışlarla onu izledi.</p>

  <p class="calibre11" style="text-align: justify;">Soğuk havaya birlikte çıktılar. Sıcaklık eksi ondu. Saat 7:00'de gökyüzü hâlâ karanlıktı ve rüzgâr Tatyana'nın paltosunun içine kadar sızıyor, kulaklarını üşütüyordu. Gidecekleri dükkân on blok ötedeydi. İçerisi sıcaktı ve önlerinde sadece otuz kişi vardı. Tatyana bu kez kırk dakika bekleyeceklerini düşündü.</p>

  <p class="calibre11" style="text-align: justify;">"Şaşırtıcı öyle değil mi?" dedi Aleksandr öfkesini bastırmaya çalışarak. "Kasım ayı geldi ve ekmek almaya hâlâ sen geliyorsun."</p>

  <p class="calibre11" style="text-align: justify;">Tatyana cevap vermedi. Konuşamayacak kadar çok uykusu vardı. Omuz silkti ve atkısını iyice sardı.</p>

  <p class="calibre11" style="text-align: justify;">Aleksandr, "Bunu niçin yapıyorsun? Daşa da gelebilecek durumda. En azından sana eşlik edebilir. Marina da öyle. Niçin yalnız geliyorsun?" dedi.</p>

  <p class="calibre11" style="text-align: justify;">Tatyana ne diyeceğini bilemedi. Çok üşüyordu ve dişleri zangırdıyordu. Birkaç dakika sonra ısındı; ama dişleri hâlâ birbirine çarpıyordu. Kendi kendine bu soğukta, karanlıkta, bombalar atılırken buraya niçin tek başına geldiğini düşündü. Bunu niçin dönüşümlü yapmıyorlardı? "Çünkü Marina gelirse, ekmeği yolda yer. Annem her sabah dikiş dikiyor. Daşa da çamaşır yıkıyor. Kimi göndereceğim? Büyükannemi mi?"</p>

  <p class="calibre11" style="text-align: justify;">Aleksandr cevap vermedi; ama yüzünde hâlâ öfke vardı.</p>

  <p class="calibre11" style="text-align: justify;">Tatyana paltosuna dokundu. Aleksandr geri çekildi. "Bana niçin kızgınsın?" diye sordu. "Çatıya çıktığım için mi?"</p>

  <p class="calibre11" style="text-align: justify;">"Çünkü beni..." Bir anda sustu. "Çünkü beni dinlemiyorsun," diyerek derin bir nefes aldı. "Sana kızmıyorum Tatya. Öfkem onlara."</p>

  <p class="calibre11" style="text-align: justify;">"Kızma," dedi. "Böyle olması gerekiyor. Evde çamaşır yıkamaktansa, burada olmayı tercih ederim."</p>

  <p class="calibre11" style="text-align: justify;">"Daşa her gün çamaşır mı yıkıyor? Sen de onun gibi haftanın altı günü geç saatlere kadar uyuyor olabilirdin."</p>

  <p class="calibre11" style="text-align: justify;">"O da zorlanıyor. Ben gitmeye başladım..."</p>

  <p class="calibre11" style="text-align: justify;">"Çünkü senden gitmeni istediler ve sen de tamam dedin. Senden yemek yapmanı istiyorlar ve kırık bacağına rağmen kabul ediyorsun."</p>

  <p class="calibre11" style="text-align: justify;">"Aleksandr, kızdığın şey ne? Benden istediklerini yapmam mı? Senin söylediklerini de yapıyorum."</p>

  <p class="calibre11" style="text-align: justify;">Dişlerini sıkarak, "Benim söylediklerimi yapıyor musun? O lanet olası çatıdan uzak duruyor musun? Nina'ya yemek vermekten vazgeçiyor musun? Her dediğimi yaptığın belli," dedi.</p>

  <p class="calibre11" style="text-align: justify;">"Onları daha fazla dinlediğimi mi düşünüyorsun?" dedi Tatyana. Daha sıra onlara gelmemişti. Önlerinde hâlâ bir düzine insan vardı ve onları dinliyorlardı. "Bana kızgın olmadığını söylememiş miydin?"</p>

  <p class="calibre11" style="text-align: justify;">Kızgınlığımın sebebi bu değil. Ne olduğunu öğrenmek ister misin?</p>

  <p class="calibre11" style="text-align: justify;">Evet, dedi bitkin bir halde. Aslında istemiyordu.</p>

  <p class="calibre11" style="text-align: justify;">"Senden istedikleri her şeyi yapıyorsun."</p>

  <p class="calibre11" style="text-align: justify;">"Eeee?"</p>

  <p class="calibre11" style="text-align: justify;">"Her şeyi," dedi. "Bir yere git diyorlar, kabul ediyorsun. Ver diyorlar, ne kadar diye soruyorsun. Evi terk et deseler, olur diyeceksin. Sana vuruyorlar ve sen hâlâ onları savunuyorsun. Senin ekmeğini, sütünü, çayını istiyorlar..."</p>

  <p class="calibre11" style="text-align: justify;">Tatyana bir anda konunun nereye gittiğini fark edince onu durdurmaya çalıştı. "Hayır," dedi başını sallayarak. "Yapma."</p>

  <p class="calibre11" style="text-align: justify;">Aleksandr dişlerini sıkarak ve ses tonunu alçaltmaya çalışarak, "Senden beni istiyorlar. Buyur al diyorsun. Ne ben, ne yemeğin ne de hayatın önemli değil senin için," dedi ve ona iyice yaklaşarak öfkeli bir şekilde, "Ben boş yere mücadele ediyorum," diye ekledi.</p>

  <p class="calibre11" style="text-align: justify;">"Ahhh Aleksandr," dedi Tatyana.</p>

  <p class="calibre11" style="text-align: justify;">Ekmeklerini alana kadar sessiz kaldılar. Aleksandr patates, havuç, soya sütü ve kaymak da almıştı.</p>

  <p class="calibre11" style="text-align: justify;">Sokağa çıkınca Aleksandr torbayı taşıdı ve Tatyana yanında sessizce yürüdü. Aleksandr çok hızlı yürüdüğü için ona yetişmekte zorlanıyordu. Tatyana önce yavaşladı ve Aleksandr yürümeye devam edince, durdu.</p>

  <p class="calibre11" style="text-align: justify;">Aleksandr arkasına dönerek, "Ne var?" diye bağırdı.</p>

  <p class="calibre11" style="text-align: justify;">"Sen eve git," dedi Tatyana. "Ben o kadar hızlı yürüyemiyorum. Arkadan gelirim."</p>

  <p class="calibre11" style="text-align: justify;">Geri geldi ve koluna girmesini istedi. "Haydi gidip Rus devrimini kutlayalım. Almanlar birkaç dakika içinde bombardımana başlayacaklar. Bana inan ve bu gece bombardıman geç saatlerine kadar kesilmeyecek."</p>

  <p class="calibre11" style="text-align: justify;">Tatyana koluna girdi. Ağlamak, hızlı yürümek ve üşümemek istiyordu. Botlarının içine kar girdi. Kalbine ise acı sızdı.</p>

  <p class="calibre11" style="text-align: justify;">Karın üzerinde ayaklarına bakarak yürüdüler.</p>

  <p class="calibre11" style="text-align: justify;">"Ben seni kendimden uzaklaştırmadım, Şura," dedi Tatyana en sonunda.</p>

  <p class="calibre11" style="text-align: justify;">"Öyle mi?" Ses tonunda büyük bir hüzün vardı.</p>

  <p class="calibre11" style="text-align: justify;">"Bunu nasıl yapabilirsin? Ablam için doğru olanı yaparken, beni nasıl suçlarsın? Kendinden utanmalısın."</p>

  <p class="calibre11" style="text-align: justify;">"Kendimden utanıyorum," dedi Aleksandr.</p>

  <p class="calibre11" style="text-align: justify;">Koluna daha sıkı sarıldı. "Senin daha güçlü olman gerekiyor. Benim için mücadele ettiğini göremiyorum."</p>

  <p class="calibre11" style="text-align: justify;">"Senin için her gün savaşıyorum," dedi Aleksandr adımlarını tekrar hızlandırarak.</p>

  <p class="calibre11" style="text-align: justify;">Tatyana yavaşlaması için onu çekiştirdi ve sessizce güldü. "Daşa'ya evlenme teklif etmen, benim için savaştığını mı gösteriyor?"</p>

  <p class="calibre11" style="text-align: justify;">Tatyana gökyüzündeki uçakların seslerini duydu; ama bu sesler kalbinin küt küt atışını bastıramıyordu. "Dimitri şimdi hasta olduğu ve aradan çekildiği için, daha cesur davranıyorsun!" diye bağırdı Tatyana. "Onun hakkında endişelenmene gerek kalmadığını düşündüğün için, ailemin yanında özgürce davranabiliyorsun. Sonra da bana gelip geçmişte olanlar için sinirleniyorsun. Bunu kabul etmeyeceğim. Kendini kötü mü hissediyorsun? O zaman git Daşa ile evlen. Bu kendini daha iyi hissetmene yardımcı olacaktır."</p>

  <p class="calibre11" style="text-align: justify;">Aleksandr yürümeyi kesti ve onu bir kapı eşiğine soktu.</p>

  <p class="calibre11" style="text-align: justify;">Bombardıman başlamıştı.</p>

  <p class="calibre11" style="text-align: justify;">"Ben ona evlenme teklif etmedim!" diye bağırdı. "Seni Dimitri'den kurtarmak için Daşa'ya evet dedim! Yoksa unuttun mu?"</p>

  <p class="calibre11" style="text-align: justify;">"Demek mükemmel planın buydu! Daşa ile benim için evlenecektin! Ne kadar düşüncelisin Aleksandr!" diye bağırdı Tatyana.</p>

  <p class="calibre11" style="text-align: justify;">Kelimeler ağzından büyük bir öfkeyle çıkıyordu. Tatyana paltosunu yakaladı ve ona iyice yaklaşarak yüzünü göğsüne yasladı. "Bunu nasıl yapabildin?" diye bağırdı. "Nasıl yapabildin? Ona evlenme teklif ettin Aleksandr...." Bunu bağırarak mı; yoksa fısıltıyla mı söylediğinin farkında değildi. Tatyana onu sarstı ve göğsünü yumruklamaya başladı. Aleksandr onu tutup sıkıca sarılınca, nefesinin kesildiğini hissetti.</p>

  <p class="calibre11" style="text-align: justify;">"Aman Tanrım!" diye fısıldadı Aleksandr. "Biz ne yapıyoruz?" Onu bırakmadı. Tatyana da yumruklarını göğsünden çekmedi ve yavaşça gözlerini kapadı.</p>

  <p class="calibre11" style="text-align: justify;">Kapının eşiğinde beklerlerken Tatyana yüzüne baktı. "Sorun ne Şura? Benim için endişeleniyor musun? Ölüme yakın olduğumu mu düşünüyorsun?" dedi.</p>

  <p class="calibre11" style="text-align: justify;">"Hayır," dedi yüzüne bakmadan.</p>

  <p class="calibre11" style="text-align: justify;">Tatyana kendini geri çekip, "Benim öleceğimi gözünde mi canlandırıyorsun?" diye sordu.</p>

  <p class="calibre11" style="text-align: justify;">Aleksandr en sonunda konuşmaya başlayınca, ses tonu duygularını açığa çıkardı. "Öldüğünde üzerinde kırmızı gül desenli beyaz elbisen olacak ve uzayan saçların omuzlarına dökülecek. Seni o lanet olası çatıda ya da sokakta yürürken vurduklarında, kanın elbisenin üzerindeki bir başka gül deseni gibi görünecek. Hiç kimse, hatta sen bile Rusya için kan akıttığını fark etmeyeceksin."</p>

  <p class="calibre11" style="text-align: justify;">Tatyana boğazındaki yumrudan yutkunarak kurtulmaya çalıştı. "O elbiseyi çıkarmadım mı?" dedi.</p>

  <p class="calibre11" style="text-align: justify;">Aleksandr sokağa baktı. "Bir önemi yok. Vurulmak için beyaz elbise giymek şart değil. Olanlara bak. Niçin burada bekliyoruz? Haydi şu 300 gram ekmeğimizi eve götürelim."</p>

  <p class="calibre11" style="text-align: justify;">Tatyana kıpırdamadı.</p>

  <p class="calibre11" style="text-align: justify;">Aleksandr da hiç hareket etmedi. "Tatyana niçin hâlâ rol yapıyorsun? Kimin için? Sayılı günlerimiz var ve bunlar hiç de iyi günler değil. Hayatımızın büyük bir bölümü ellerimizin arasından kayıp gitti ve biz bu geri kalan kısmını hâlâ yalanlarla geçiriyoruz. Niçin?"</p>

  <p class="calibre11" style="text-align: justify;">"Sana nedenini söyleyeyim! Kimin için olduğunu anlatayım," diye bağırdı Tatyana. "Ablam için. Çünkü seni seviyor. Çünkü sen onu kalan günlerinde rahat ettirmek istiyorsun. Nedeni bu."</p>

  <p class="calibre11" style="text-align: justify;">"Peki sen ne olacaksın Tatya?" dedi ağlamaklı bir ses tonuyla. Bir süre başka bir şey söylemedi ve Tatyana'nın yüzüne baktı. O da tek kelime etmedi.</p>

  <p class="calibre11" style="text-align: justify;">En sonunda tekrar konuşmaya başladı. "Sen son günlerinde rahat edemeyecek misin?"</p>

  <p class="calibre11" style="text-align: justify;">"Hayır," dedi üzgün bir halde. "Bu artık senin ve benim aramda olan bir mesele değil." Başını öne eğdi. "Ben kaldırabilirim; ama o yapamaz."</p>

  <p class="calibre11" style="text-align: justify;">"Ben de kaldıramam," dedi Aleksandr.</p>

  <p class="calibre11" style="text-align: justify;">Tatyana ona baktı. "Bunu kaldırabilirsin Aleksandr Barrington. Hatta daha fazlasını bile. Şimdi bu konuyu kapat," dedi.</p>

  <p class="calibre11" style="text-align: justify;">"Pekâlâ," dedi. "Kapatıyorum."</p>

  <p class="calibre11" style="text-align: justify;">"Senden bir söz vermeni istiyorum."</p>

  <p class="calibre11" style="text-align: justify;">Yorgun gözlerle ona baktı.</p>

  <p class="calibre11" style="text-align: justify;">"Bana bir konuda söz vereceksin..."</p>

  <p class="calibre11" style="text-align: justify;">"Hangi konuda?" diye sordu Aleksandr. "Onunla evlenip kalbini kırmak için mi söz vermemi istiyorsun?"</p>

  <p class="calibre11" style="text-align: justify;">Tatyana'nın gözünden bir damla yaş süzüldü. Paltosuna iyice sarınarak, "Onun kalbini kır," dedi.</p>

  <p class="calibre11" style="text-align: justify;">Aleksandr ona şaşkınlık içinde baktı. Tatyana da kendine inanamıyordu. "Tatya, bana işkence yapma," dedi Aleksandr.</p>

  <p class="calibre11" style="text-align: justify;">"Şura, bana söz ver."</p>

  <p class="calibre11" style="text-align: justify;">"Senin verdiğin sözler gibi mi; yoksa benimkiler gibi mi?"</p>

  <p class="calibre11" style="text-align: justify;">"Ne demek istiyorsun?"</p>

  <p class="calibre11" style="text-align: justify;">"Hiçbir şey."</p>

  <p class="calibre11" style="text-align: justify;">"Ben söz verdiğini duyamadım."</p>

  <p class="calibre11" style="text-align: justify;">"Pekâlâ söz vereceğim. Ama sen de bana söz vereceksin."</p>

  <p class="calibre11" style="text-align: justify;">"Ne sözü?"</p>

  <p class="calibre11" style="text-align: justify;">"O beyaz elbiseni bir daha giymeyeceğine; ekmeğini kimseye vermeyeceğine ve çatıya çıkmayacağına dair bir söz. Eğer bunları yaparsan, ona hemen gerçekleri anlatırım. Hemen, duyuyor musun?"</p>

  <p class="calibre11" style="text-align: justify;">"Evet," dedi Tatyana ve bunun haksızlık olduğunu düşündü.</p>

  <p class="calibre11" style="text-align: justify;">Aleksandr elinden tutup onu kendisine çekerek, "Bana hayatta kalmak için elinden geleni yapacağına dair söz ver," dedi.</p>

  <p class="calibre11" style="text-align: justify;">"Pekâlâ," dedi gözlerine bakarak.</p>

  <p class="calibre11" style="text-align: justify;">"Senin verdiğin sözler gibi mi; yoksa benimkiler gibi mi?"</p>

  <p class="calibre11" style="text-align: justify;">"Bu, ne demek oluyor?"</p>

  <p class="calibre11" style="text-align: justify;">Yüzünü ellerinin arasına aldı. "Eğer hayatta kalırsan, sana yemin ediyorum ki ablanın kalbini kırmayacağım," dedi onu kendi vücuduna bastırarak.</p>

  <p class="kisim_adi" style="text-align: justify;">4</p>

  <p class="calibre11" style="text-align: justify;">Tatyana ertesi sabah ekmek almaya onsuz gitti. Tam yarım kilo ekmeği alıp dükkândan çıkmak üzereyken, önce ensesinde sonra da kulağında bir darbe hissetti. On beş yaşlarında bir oğlan çocuğunun ekmeğini kapıp bir çırpıda yutuşunu çaresiz bir halde izledi ve bağıracak zaman bile bulamadı. Diğer bekleyenler elindeki çantalarla çocuğa vurdu; ama o ekmeği son lokmasına kadar çiğnemeye devam etti. Dükkân yöneticilerinden biri gelip sopayla ona vurdu. Tatyana, "Dur!" diye bağırdı. Çocuğun vurduğu kulağından kanlar akıyordu. Yere düşen çocuğa yardım etmek için eğildi; ama o hemen ayağa fırlayıp dükkândan kaçtı.</p>

  <p class="calibre11" style="text-align: justify;">Tezgâhtar ona biraz daha ekmek vermedi. "Lütfen," dedi Tatyana. "Ellerim boş eve nasıl giderim?"</p>

  <p class="calibre11" style="text-align: justify;">Tezgâhtar sempatik bakışlarla, "Yapabileceğim bir şey yok. NKVD fazla ekmek verdiğim için beni vurur. Bunun ne demek olduğunu bilmiyorsun," dedi.</p>

  <p class="calibre11" style="text-align: justify;">"Lütfen," diye yalvardı. "Ailem için."</p>

  <p class="calibre11" style="text-align: justify;">"Taneçka, sana ekmek vermek isterdim; ama yapamam. Geçen gün üç kadını, sahte kart getirdikleri için sokağın ortasında öldürdüler ve orada öylece bıraktılar. Haydi tatlım, yarın gel."</p>

  <p class="calibre11" style="text-align: justify;">Tatyana dükkândan çıkarken, "Yarın geleceğim," diye mırıldandı.</p>

  <p class="calibre11" style="text-align: justify;">Eve gidemedi. Daha doğrusu gitmedi ve sığınakta bir süre oturduktan sonra hastaneye doğru yürüdü. Vera gitmişti. Tatyana'nın yaka kartı ortada yoktu ve bu kimsenin umurunda değildi. Gidip soğuk odalardan birinde uyudu ve sonra kafeteryaya inerek biraz çorbayla birkaç kaşık bulamaç yedi. Ama eve götürebileceği kadar fazla değildi. Umutsuz bir halde Vera'yı aradı. Hemşirelerin odasında oturdu ve sonra odalardan birine girerek ölmek üzere olan bir askerin yanına gitti. Elini tuttuğunda, asker rahibe olup olmadığını sordu. Rahibe olmadığını, ama ona istediği şeyi anlatabileceğini söyledi.</p>

  <p class="calibre11" style="text-align: justify;">"Sana söyleyecek hiçbir şeyim yok," dedi asker. "Kulağın niçin kanıyor?"</p>

  <p class="calibre11" style="text-align: justify;">Anlatmaya başladı. Ama aslına bakılırsa 'senin bu hastanede yatma sebebinle aynı' demesi yeterli olacaktı.</p>

  <p class="calibre11" style="text-align: justify;">Tatyana, onu korumak için elinden geleni yapan Aleksandr'ı düşündü. Onu Leningrad'dan, Dimitri'den, hastanedeki tehlikeli işinden, Luga'daki betonların altından, Almanların bombalarından ve açlıktan korumaya çalışıyordu. Çatıda nöbet tutmasını istememişti. Fontanka'da ona verdiği kaskı takmadan yürümesine ve üzerindeki bütün elbiseleri çıkarıp yatmasına da karşı çıkıyordu. Soğuk havaya rağmen sürekli yıkanmasını ve aralarında yemek artığı olmasa da dişlerini fırçalamasını söylüyordu. Sadece tek şey istiyordu.</p>

  <p class="calibre11" style="text-align: justify;">Onun hayatta kalmasını istiyordu.</p>

  <p class="calibre11" style="text-align: justify;">Bu içini biraz olsun rahatlatıyordu.</p>

  <p class="calibre11" style="text-align: justify;">Yeterince güzel bir şeydi.</p>

  <p class="calibre11" style="text-align: justify;">Saat 19:00'da eve gittiğinde, ailesinin endişe içinde olduğunu gördü. Onlara olanları anlattıktan sonra, hemen eve gelmemesine kızdılar. "Seni anlardık," dedi annesi. "Ekmek umurumuzda değil."</p>

  <p class="calibre11" style="text-align: justify;">Daşa, onu araması için Aleksandr'ı gönderdiğini söyledi.</p>

  <p class="calibre11" style="text-align: justify;">"Bunu yapmayı kesmelisin Daşa," dedi Tatyana. "Onu öldürtmeye mi çalışıyorsun."</p>

  <p class="calibre11" style="text-align: justify;">Tatyana, ailesinin ona çok fazla kızmamasına şaşırdı. Ancak sonra bunun nedenini anladı. Aleksandr onlara biraz yağ, soya fasulyesi ve soğan getirmişti. Daşa bunlara bir yemek kaşığı un ve tuz ekleyerek lezzetli bir türlü yapmıştı. "Bu türlü nerede?" diye sordu Tatyana.</p>

  <p class="calibre11" style="text-align: justify;">"Çok fazla yoktu Taneçka," dedi Daşa.</p>

  <p class="calibre11" style="text-align: justify;">"Her neredeysen yemeğini orada yiyeceğini düşündük," dedi annesi.</p>

  <p class="calibre11" style="text-align: justify;">"Yedin, öyle değil mi?" dedi büyükannesi.</p>

  <p class="calibre11" style="text-align: justify;">"Çok açtık," dedi Marina.</p>

  <p class="calibre11" style="text-align: justify;">"Yedim," dedi Tatyana. "Beni düşünmeyin."</p>

  <p class="calibre11" style="text-align: justify;">Aleksandr akşam sekiz sularında tekrar geldi. Üç saat boyunca dışarıdaydı. Sorduğu ilk şey, "Başına ne geldi?" oldu.</p>

  <p class="calibre11" style="text-align: justify;">Tatyana ona olanları anlattı.</p>

  <p class="calibre11" style="text-align: justify;">"Bütün gün neredeydin?" diye sordu sanki odada hiç kimse yokmuş gibi.</p>

  <p class="calibre11" style="text-align: justify;">"Hastaneye gittim. Orada yemek olup olmadığına baktım."</p>

  <p class="calibre11" style="text-align: justify;">"Yoktu."</p>

  <p class="calibre11" style="text-align: justify;">"Pek fazla yoktu. Biraz yulaf ezmesi yedim."</p>

  <p class="calibre11" style="text-align: justify;">"Pekâlâ," dedi Aleksandr paltosunu çıkararak. "Biraz türlü var."</p>

  <p class="calibre11" style="text-align: justify;">Öksürükler başladı ve herkes gözlerini kaçırdı.</p>

  <p class="calibre11" style="text-align: justify;">Aleksandr buna bir anlam veremedi ve Daşa'ya döndü. "Size soya fasulyesi getirdim Daşa. Bana türlü yapacağını söyledin."</p>

  <p class="calibre11" style="text-align: justify;">"Yaptım Aleksandr," dedi Daşa. "Ama çok az oldu. Hepsini yedik."</p>

  <p class="calibre11" style="text-align: justify;">"Hiç bırakmadınız mı?" Aleksandr kıpkırmızı oldu.</p>

  <p class="calibre11" style="text-align: justify;">"Aleksandr, sakin ol," dedi Tatyana. "Sana da ayırmamışlar."</p>

  <p class="calibre11" style="text-align: justify;">Daşa gülmeye başladı. "Sen kışlada yiyebilirsin sevgilim. Tatyana da yediğini söyledi zaten."</p>

  <p class="calibre11" style="text-align: justify;">"Yalan söylüyor!" diye bağırdı Aleksandr.</p>

  <p class="calibre11" style="text-align: justify;">"Yedim," dedi Tatyana.</p>

  <p class="calibre11" style="text-align: justify;">"Sen bir yalancısın!" diye bağırdı Aleksandr. "Onlara yiyecek almanı yasaklıyorum. Kartlarını hemen geri ver ve yemeklerini kendilerinin almalarını söyle. Eğer onlar sana benim getirdiğim yemekten ayırmıyorlarsa, senin de onlara ekmek aldığını görmek istemiyorum!"</p>

  <p class="calibre11" style="text-align: justify;">Tatyana yavaşça ayağa kalktı. Kalbi o kadar çok duygu yüklüydü ki; o anda ekmeğe hiç ihtiyaç duymadı.</p>

  <p class="calibre11" style="text-align: justify;">Aleksandr nefes nefese bir halde Daşa'ya dönerek, "O ölürse ekmeğinizi kim alacak? Eve bir kavanoz dolusu çorbayı kim taşıyacak? Yulaf ezmesini önüne kim getirecek?" dedi.</p>

  <p class="calibre11" style="text-align: justify;">Annesi karşı çıkarak, "Ben yulaf ezmesini fabrikadan getiriyorum," dedi.</p>

  <p class="calibre11" style="text-align: justify;">"Eve gelmeden yarısını yiyorsun!" diye bağırdı Aleksandr. "Anlamadığımı mı sanıyorsun? Marina'nın ay ortasında bütün haklarını bitirip sonra Tatyana'dan ekmek istediğini görmüyor muyum ben? O da siz sabah mışıl mışıl uyurken kuyrukta dayak yiyor."</p>

  <p class="calibre11" style="text-align: justify;">"Ben uyumuyorum. Her sabah dikiş dikiyorum," dedi annesi.</p>

  <p class="calibre11" style="text-align: justify;">Aleksandr, Tatyana'ya bakarak, "Tatya, bir daha onların yiyeceklerini almayacaksın," dedi ve yine odada hiç kimse yokmuş gibi ona doğru yürümeye başladı.</p>

  <p class="calibre11" style="text-align: justify;">Tatyana gidip yıkanacağını mırıldandı. Geri geldiğinde Aleksandr masada sigara içiyordu ve daha sakin görünüyordu. "Buraya gel," dedi.</p>

  <p class="calibre11" style="text-align: justify;">Annesi ile Marina diğer odada; büyükannesi ise Nina İglenko ile koridordaydı.</p>

  <p class="calibre11" style="text-align: justify;">"Daşa nerede?" diye sordu yavaşça ona doğru yürüyerek. Gözlerine baktı.</p>

  <p class="calibre11" style="text-align: justify;">"Nina'dan konserve açacağı almaya gitti. Biraz daha yaklaş."</p>

  <p class="calibre11" style="text-align: justify;">Tatyana önünde durarak, "Şura, lütfen. İlgisiz tavırların nerede? Bana söz verdin," dedi.</p>

  <p class="calibre11" style="text-align: justify;">Aleksandr, Tatyana'nın kazağına baktı.</p>

  <p class="calibre11" style="text-align: justify;">"Merak etme," dedi. "İyi olacağım."</p>

  <p class="calibre11" style="text-align: justify;">"Kendimi daha kötü hissetmeme sebep oluyorsun," dedi Aleksandr. "Bunu yapma." Elini uzatarak kalçasına koydu. Acı dolu bir inilti sesi geldi. Tatyana ona doğru eğildi ve alnını onunkine dayadı.</p>

  <p class="calibre11" style="text-align: justify;">Bir süre kıpırdamadan durdular.</p>

  <p class="calibre11" style="text-align: justify;">Tatyana geri çekildi.</p>

  <p class="calibre11" style="text-align: justify;">Aleksandr da elini çekti. "Bak Tatya sana ne getirdim." Paltosunun cebinden küçük bir konserve kutusu çıkardı.</p>

  <p class="calibre11" style="text-align: justify;">Daşa odaya girerek, "İşte konserve açacağı. Bu arada bunu niçin istedin?" dedi.</p>

  <p class="calibre11" style="text-align: justify;">Aleksandr bunu küçük konserve kutusunu açmak için kullandı ve bıçakla içindekileri parçalara ayırarak Tatyana'ya uzattı. "Haydi dene."</p>

  <p class="calibre11" style="text-align: justify;">"Bu ne?" dedi yüzünde bir gülümsemeyle. Hayatında tattığı en lezzetli şeydi. Jambon ve domuz eti karışımı bir şeydi. Konserve kutusu küçüktü ve yaklaşık yüz gramlık bir şeydi. "Bu ne?" diye sordu kendinden geçmiş bir halde.</p>

  <p class="calibre11" style="text-align: justify;">"Konserve jambon gibi bir şey."</p>

  <p class="calibre11" style="text-align: justify;">"Bu ondan çok daha lezzetli."</p>

  <p class="calibre11" style="text-align: justify;">"Deneyebilir miyim?" diye sordu Daşa.</p>

  <p class="calibre11" style="text-align: justify;">"Hayır!" dedi Aleksandr ona bakmadan. "Bütün konserveyi kardeşinin yemesini istiyorum. Daşa sen zaten yedin. O türlüden sonra daha fazla yemek istemeni anlayamıyorum."</p>

  <p class="calibre11" style="text-align: justify;">"Sadece bir parça istiyorum;" dedi Daşa. "Tadına bakmak için."</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">"Tatya," dedi Daşa. "Lütfen. Senin türlünü yediğim için özür dilerim. Kızdığını biliyorum."</p>

  <p class="calibre11" style="text-align: justify;">"Kızgın değilim Daşa."</p>

  <p class="calibre11" style="text-align: justify;">"Ama ben kızgınım," dedi Aleksandr ona dönerek. "Sen yetişkin bir kadınsın. Senden daha olgun bir davranış beklerdim."</p>

  <p class="calibre11" style="text-align: justify;">"Özür diledim," dedi Daşa.</p>

  <p class="calibre11" style="text-align: justify;">Tatyana birkaç lokma daha aldı. Konservenin yarısı duruyordu. "Aleksandr."</p>

  <p class="calibre11" style="text-align: justify;">"Hayır, Tatyana."</p>

  <p class="calibre11" style="text-align: justify;">Birkaç lokma daha aldı. Kutunun içinde iki küçük parça kalmıştı. Tatyana bir tanesini çıkararak Aleksandr'a uzattı. Aleksandr başını salladı. "Lütfen," dedi Tatyana. "Biri senin, biri de Daşa'nın, tamam mı?"</p>

  <p class="calibre11" style="text-align: justify;">Daşa jambonu Aleksandr'ın elinden kaptı. Tatyana son jambonu da Aleksandr'a uzattı. Tatyana kutunun dışını diliyle yalayarak, "Bu hayatımda yediğim en güzel şey. Nereden aldın?" diye sordu.</p>

  <p class="calibre11" style="text-align: justify;">"Lend-Lease'deki Amerikalılardan. Gönderdikleri iki ordu kamyonunda Leningrad için iki sandık jambon konservesi de vardı."</p>

  <p class="calibre11" style="text-align: justify;">"Bütün kamyonun bunlarla dolu olmasını isterdim."</p>

  <p class="calibre11" style="text-align: justify;">"Çok sağlam kamyonlar," diyerek gülümsedi Aleksandr.</p>

  <p class="calibre11" style="text-align: justify;">Tatyana da gülerek karşılık vermek istedi. Ablasına dönerek, "Daşa, Nina nasıl?"</p>

  <p class="calibre11" style="text-align: justify;">"Berbat."</p>

  <p class="calibre11" style="text-align: justify;">Birkaç dakika sonra Aleksandr kışlaya gitmek için kalktı. Ertesi sabah Tatyana ekmek almaya giderken, Daşa da ona eşlik etti.</p>

  <p class="calibre11" style="text-align: justify;">Ondan sonraki sabah Daşa yataktan çıkmadı; ama sokakta bir asker Tatyana'yı bekliyordu. "Çavuş Petrenko!" dedi gülümseyerek "Burada ne işin var?"</p>

  <p class="calibre11" style="text-align: justify;">"Yüzbaşının emri." Onu sıcak bir şekilde selamladı. "Benden, seni dükkâna götürmemi istedi."</p>

  <p class="calibre11" style="text-align: justify;">Ondan sonraki sabah Petrenko sokakta beklemiyordu; ama Aleksandr, Fontanka'daydı. Onu eve kadar götürdü ve tekrar kışlaya döndü. Ertesi sabah eve geldi.</p>

  <p class="calibre11" style="text-align: justify;">Dükkândan geri dönerlerken, iki kızakla ilerlemeye çalışan bir kadına yardımcı olmak için Tatyana'yı yalnız bıraktı. Kızakların birinde beyaz bir çarşafa sarılmış biri; diğerinde ise soba vardı. Aleksandr kadına bunlardan birini daha sonra almasını söyledi. O olsa önce sobayı götürür; çarşafa sarılı olan kişiyi almaya sonra gelirdi.</p>

  <p class="calibre11" style="text-align: justify;">Tatyana binanın duvarına yaslanıp büyük bir sabırla onu beklerken, üç oğlan çocuğunun ona doğru yaklaştığını gördü. Gözleri Aleksandr'ı aradı. Yaklaşık yüz metre ilerdeydi ve sırtı ona dönük bir halde kadının kızaklarından birini çekiyordu. "Aleksandr!" diye bağırdı; ama şiddetli rüzgâr yüzünden sesini duyuramadı.</p>

  <p class="calibre11" style="text-align: justify;">Tatyana çocuklara baktı. Bunlardan birinin üç gün önce ekmeğini alan çocuk olduğunu fark etti. Sokakta hiç kimse yoktu ve karın kalınlığı birkaç metreydi. Karın altında cesetler vardı. Ne araba, ne de otobüs geçiyordu. Sadece Tatyana vardı. Caddenin karşısına koşmayı düşündü; ama bunu yapacak gücü bulamayınca olduğu yerde öylece durdu.</p>

  <p class="calibre11" style="text-align: justify;">Yanına yaklaştıklarında hiçbir şey söylemeden Aleksandr'ın ekmeğini onlara verdi. İki tanesi kolundan çekip onu bir kapı eşiğine soktular. Debelenmeye başladı; ama yarımda kendini savunabileceği bir şey yoktu. Önceden gördüğü çocuk ekmeği kaptı ve ona bakarak, "Hazır mısınız? Haydi gidelim," dedi. Tatyana'nın gözünün önünde parlak bir bıçak ışıldadı.</p>

  <p class="calibre11" style="text-align: justify;">Tatyana gözlerini kırpmadan ve nefes almadan çocuğa baktı. "Zamanınız varken hemen kaçın. Sizi öldürecek."</p>

  <p class="calibre11" style="text-align: justify;">Çocuk ona bakarak, "Ne dedin?" diye sordu.</p>

  <p class="calibre11" style="text-align: justify;">"Git!" dedi Tatyana ve o anda çocuğun başına tüfek sapıyla vuruldu. Karların üzerine düştü. Diğer ikisi onu bırakacak fırsat bile bulamadı. Aleksandr tüfeğiyle önce birine, sonra diğerine vurdu. Birkaç dakika içinde hepsi hareketsiz halde yerdeydi.</p>

  <p class="calibre11" style="text-align: justify;">Tatyana'yı kapının eşiğinden çıkararak, "Kenara çekil!" diye bağırdı ve tüfeğini çocuklara doğrulttu.</p>

  <p class="calibre11" style="text-align: justify;">Tatyana tüfeği tutarak, "Dur!" dedi.</p>

  <p class="calibre11" style="text-align: justify;">Aleksandr elini itti. "Tatyana, lütfen. Ayılınca başka insanları soyacaklar. Geri çekil."</p>

  <p class="calibre11" style="text-align: justify;">"Şura, lütfen yapma. Gözlerini gördüm. Sabaha çıkmazlar. Ölümleri senin elinden olmasın."</p>

  <p class="calibre11" style="text-align: justify;">Aleksandr onu dinleyerek tüfeğini indirdi ve yerdeki ekmek torbasını aldı. Tatyana'ya sarılarak onu eve götürdü. "Orada olmasaydım başına neler gelecekti biliyor musun?" dedi.</p>

  <p class="calibre11" style="text-align: justify;">"Evet," dedi. Yüzüne bakmak istiyordu; ama başını yerden kaldıracak kadar bile hali yoktu. "Sen yanımda yokken olanın aynısı."</p>

  <p class="calibre11" style="text-align: justify;">Ertesi sabah Aleksandr ona bir silah getirdi. Onun Tokarev marka tüfeğinden değildi; ama iki ay önce Pulkovo'da bulduğu bir Alman silahıydı.</p>

  <p class="calibre11" style="text-align: justify;">"Erkeklerin hepsinin birer korkak olduğunu unutma. Seni güçsüz buldukları için üzerine geliyorlar. Silahı kullanmak zorunda değilsin. Sadece onlara göster yeter. Yanına bir daha yaklaşamazlar."</p>

  <p class="calibre11" style="text-align: justify;">"Şura, ben hiç silah..."</p>

  <p class="calibre11" style="text-align: justify;">"Savaştayız Tatya!" diye bağırdı. "Paşa ile oynadığın savaş oyununu hatırlamıyor musun? Kazanmak için oynamadın mı? Pekâlâ, oyna şimdi. Sadece amacının daha büyük olduğunu hatırla."</p>

  <p class="calibre11" style="text-align: justify;">Sonra ona bir avuç ruble verdi.</p>

  <p class="calibre11" style="text-align: justify;">"Bu ne?"</p>

  <p class="calibre11" style="text-align: justify;">"Bin ruble," dedi. "Aylığımın yarısı. Yiyecek yok; ama karaborsadan bir şeyler alabilirsin. Git ve fiyatlarını hiç düşünme. Sadece ihtiyacın olanı al. Orada hâlâ un ve hatta başka şeyler de satıyorlar. Seni burada yalnız bırakmaya korkuyorum; ama gitmek zorundayım. Albay Stepanov kamyonlarımız ve adamlarımızla Ladoga gölüne gitmemizi istiyor."</p>

  <p class="calibre11" style="text-align: justify;">"Teşekkürler," diye fısıldadı.</p>

  <p class="calibre11" style="text-align: justify;">Aleksandr'ın yüzü asıldı. "Kızların seninle dükkâna gelmesi gerekiyor Tatya. Lütfen tek başına gitme. Bir hafta, on gün burada olmayacağım. Belki de daha uzun bir süre. Benim için endişelenme." Bir an duraksadı. "Tikvin'in kaybettik," dedi üzgün bir halde. "Dimitri kendini tam zamanında vurmuş. Tikvin..." Sözünü yarım bıraktı. "Boş ver."</p>

  <p class="calibre11" style="text-align: justify;">"Tahmin edebiliyorum."</p>

  <p class="calibre11" style="text-align: justify;">Başını sallayarak devam etti. "Gölün diğer tarafına giden bir demiryolu yok. Leningrad'a yiyecek sadece Ladoga'dan gelebilir. Ama şu anda oraya yiyecek ulaştırılamıyor." Duraksadı. "Aldığınız ekmek, önceden depolanan undan yapılıyor. Tikvin'i ve demiryolunu geri almamız gerekiyor. Orası olmadan buraya yiyecek gelmesi imkânsız."</p>

  <p class="calibre11" style="text-align: justify;">"Olamaz!" dedi.</p>

  <p class="calibre11" style="text-align: justify;">"Öyle. Bu arada devlet, kuzeyde, Zaborye yakınlarındaki terk edilmiş köylerde gölün diğer tarafına giden bir demiryolu yapmamızı istiyor. Orada şimdiye kadar hiç demiryolu olmadı; ama bundan başka çaremiz yok. Ya demiryolunu yapacağız; ya da öleceğiz."</p>

  <p class="calibre11" style="text-align: justify;">"Oradaki yiyecekleri neredeyse donmuş olan gölden nasıl geçiriyorsunuz?" dedi Tatyana.</p>

  <p class="calibre11" style="text-align: justify;">Aleksandr'ın kahverengi gözlerinde büyük bir hüzün vardı. "Eğer Tikvin'i geri alamazsak, göl ne kadar donmuş olursa olsun, taşıyacağımız yiyecek olmayacak. Orayı almaktan başka çaremiz yok. Elinizdeki yiyeceklere iyice sahip çıkın. Dağıtılan yiyecek oranı yine düşürülecek."</p>

  <p class="calibre11" style="text-align: justify;">"Çok fazla bir şey kalmadı Şura," diye fısıldadı.</p>

  <p class="calibre11" style="text-align: justify;">Ona veda edeceği Nevski köşesine doğru yürürlerken, Aleksandr, "Dün ailenin yanında bana Şura dedin. Daha dikkatli olmalısın. Ablan bunu hemen anlar," dedi.</p>

  <p class="calibre11" style="text-align: justify;">"Evet," dedi Tatyana. "Daha dikkatli olmalıyım."</p>

  <p class="calibre11" style="text-align: justify;">Tatyana karaborsa yiyecekler satan dükkândan, 500 rubleye yarım kilodan az un aldı. Bir kâsesi 250 rubleydi. 300 rubleye bir kilo tereyağı, biraz soya fasulyesi ve küçük bir paket maya aldı.</p>

  <p class="calibre11" style="text-align: justify;">Evde hâlâ biraz şekerleri olduğu için ekmek yapabildi.</p>

  <p class="calibre11" style="text-align: justify;">Aleksandr'ın Leningrad'ı koruma karşılığında kazandığı maaşın yarısıyla bir ekmek ve tereyağından başka bir şey yiyememişlerdi. Ancak bir gecelik yemekleri çıkmıştı. Neyse ki Aleksandr gitmeden, onlara biraz odun ve gazyağı almıştı.</p>

  <p class="calibre11" style="text-align: justify;">Tatyana'nın yaptığı ekmeği beşe bölerek tabaklarına koydular ve çatal bıçakla yediler. Tatyana yemekten sonra Tanrı'ya Aleksandr'ı gönderdiği için teşekkür etti.</p>

  <p class="kisim_adi" style="text-align: justify;">5</p>

  <p class="calibre11" style="text-align: justify;">Aylardan kasımdı ve sabahları karanlık oluyordu. Soğuktan korunmak için pencereleri battaniye ile örtmüşlerdi; ama bunu yaparak içeri giren ışığı da engellemişlerdi.</p>

  <p class="calibre11" style="text-align: justify;">Tatyana kasımın üçüncü haftası, yavaşça yatağından kalktı ve diş fırçasını alarak mutfağa gitti. Fakat sodayı akşam pencerenin kenarında unutmuştu ve biri onu mideye indirmişti.</p>

  <p class="calibre11" style="text-align: justify;">Tatyana musluğu çevirdi.</p>

  <p class="calibre11" style="text-align: justify;">Su yoktu.</p>

  <p class="calibre11" style="text-align: justify;">Derin bir of çekerek odasına döndü ve tekrar yattı. Daşa ve Marina kıpırdanmaya başladı.</p>

  <p class="calibre11" style="text-align: justify;">"Sular akmıyor," dedi Tatyana.</p>

  <p class="calibre11" style="text-align: justify;">Sabah 9:00'da hava aydınlanınca, Marina ve Daşa yerel idare kurumuna gitti. Yüzünde yaralar olan zayıf bir kadın, Leningrad'daki yakıtın bittiği için beşinci bölgedeki enerjinin birkaç gün önce kesildiğini söyledi.</p>

  <p class="calibre11" style="text-align: justify;">"Bunun bizim suyumuzla ne ilgisi var?" diye sordu Daşa.</p>

  <p class="calibre11" style="text-align: justify;">"Suyu ne pompalıyor?" diye sordu kadın.</p>

  <p class="calibre11" style="text-align: justify;">"Pes ediyorum. Bu bir test mi?" dedi Daşa. Kadına döndü. "Enerji yeniden sağlanabilir; ama o zaman borular donmuş olur. Bu durumda ilkbahara kadar susuz kalırız."</p>

  <p class="calibre11" style="text-align: justify;">Kadın işine dönerek, "Merak etme. İlkbahara kadar hiçbirimiz hayatta olmayacağız," dedi.</p>

  <p class="calibre11" style="text-align: justify;">Tatyana apartmandakilere sordu ve birinci katta su olduğunu öğrendi. Yeterince basınç olmadığı için su üst katlara ulaşamıyordu. Bu yüzden Tatyana ertesi sabah sokağa çıktı ve bir kovaya kar doldurarak yukarı çıkardı. Karları sobanın yanında eritti ve bu suyu tuvalete döktü. Sonra birinci kata indi ve kendinin, Daşa'nın, annesinin, büyükannesinin, Marina'nın yıkanması için bir kova soğuk su aldı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana bir sabah ablasına, "Daşa, kalkıp benimle gelir misin?" diye sordu.</p>

  <p class="calibre11" style="text-align: justify;">Daşa hâlâ yorganın alltmdaydı. "Tatya, hava çok soğuk. Böyle günlerde yataktan kalkmak çok zor oluyor."</p>

  <p class="calibre11" style="text-align: justify;">Tatyana yiyecek almaya gidip suyla ilgili işleri halledene kadar saat 11:00'i buluyordu ve ancak o zaman hastaneye gidebiliyordu.</p>

  <p class="calibre11" style="text-align: justify;">Biraz yulaf ezmeleri, çok az unları, çayları ve biraz votkaları kalmıştı.</p>

  <p class="calibre11" style="text-align: justify;">Tatyana, Daşa ve annesi için her gün 300 gram, Marina ve büyükannesi için ise 200 gram ekmek alabiliyordu.</p>

  <p class="calibre11" style="text-align: justify;">Daşa, "Kilo alıyorum," dedi.</p>

  <p class="calibre11" style="text-align: justify;">"Ben de," dedi Marina. "Ayaklarım üç kat büyüdü."</p>

  <p class="calibre11" style="text-align: justify;">"Benimkiler de öyle," dedi Daşa. "Botlarımın içine zor giriyorum. Tatya, bugün seninle gelemem."</p>

  <p class="calibre11" style="text-align: justify;">"Pekâlâ Daşa. Benim ayaklarım şiş değil," dedi Tatyana.</p>

  <p class="calibre11" style="text-align: justify;">"Neden şişiyorum?" dedi Daşa umutsuzluk içinde. "Bana neler oluyor?"</p>

  <p class="calibre11" style="text-align: justify;">"Sana mı?" dedi Marina. "Neden her şey sadece sana oluyor? Tek sorunu olan sensin sanki."</p>

  <p class="calibre11" style="text-align: justify;">"Bu ne demek oluyor?"</p>

  <p class="calibre11" style="text-align: justify;">"Ya ben ne yapayım?" diye bağırdı Marina. "Tatya ne yapsın? Senin sorunun bu Daşa. Etrafındaki insanları umursamıyorsun."</p>

  <p class="calibre11" style="text-align: justify;">"Sen umursuyor musun ekmek faresi? Yulaf faresi seni. Dur da, Tatya'ya bizden ne kadar yulaf çaldığını söyleyeyim."</p>

  <p class="calibre11" style="text-align: justify;">"Aç olabilirim; ama en azından kör değilim!"</p>

  <p class="calibre11" style="text-align: justify;">"Bu ne demek oluyor?"</p>

  <p class="calibre11" style="text-align: justify;">"Kızlar!" diye bağırdı Tatyana. "Derdiniz ne? Kimin daha çok şiştiği mi? Kimin daha çok şikâyet ettiği mi? İkiniz de kazandınız. Şimdi yatağa girin ve ben dönene kadar orada bekleyin. Ve sessiz olun. Özellikle de sen Marina."</p>

  <p class="kisim_adi" style="text-align: justify;">6</p>

  <p class="calibre11" style="text-align: justify;">Bir gece büyükanneleri başka bir odada ve kızlar yataktayken, anneleri, "Ne yapacağız?" dedi.</p>

  <p class="calibre11" style="text-align: justify;">"Hangi konuda?" diye sordu Daşa.</p>

  <p class="calibre11" style="text-align: justify;">"Büyükannen konusunda," dedi. "Artık Nevaya gitmediği için bütün gün evde."</p>

  <p class="calibre11" style="text-align: justify;">"Evet," dedi Marina. "Bütün gün evde olduğu için de durmadan yiyor. Aleksandr'ın getirdiği undan bir kaşık kaldı."</p>

  <p class="calibre11" style="text-align: justify;">"Marina kapa çeneni," dedi Tatyana. "Hiç unumuz kalmadı. Büyükannem çuvalın dibindeki kırıkları yiyor."</p>

  <p class="calibre11" style="text-align: justify;">"Öyle mi?" Marina konuyu değiştirdi. "Tatya sence bütün farelerin şehri terk ettiği doğru mu?"</p>

  <p class="calibre11" style="text-align: justify;">"Bilmiyorum Marina."</p>

  <p class="calibre11" style="text-align: justify;">"Hiç kedi ya da köpek gördün mü?"</p>

  <p class="calibre11" style="text-align: justify;">"Hiç kalmadı," dedi Tatyana. "Bildiğim kadarıyla."</p>

  <p class="calibre11" style="text-align: justify;">Anneleri kızların yanına gelerek oturdu ve başını salladı. "Hepiniz beni dinleyin," dedi. Annesinin ses tonu artık ne sert, ne tiz ne de yüksekti. Tatyana bunun annesine ait olduğuna bile inanamıyordu. Annesinin saçında hâlâ bir bant vardı. "Ben soğuktan bahsediyorum. Bütün gün evde ve bizim sobayı yakmak için yeterince odunumuz var mı?"</p>

  <p class="calibre11" style="text-align: justify;">"Hayır," dedi Daşa dirseğinin üzerine yaslanarak. "Pek fazla kalmadığını biliyorum. Kalan odunlar gece için ancak yeterli. Bunun için bile yeterince odunumuz yok. Büyük fırınla odalarımızı iyice ısıttığımız günler geride kaldı."</p>

  <p class="calibre11" style="text-align: justify;">Tatyana, bunun en son Aleksandr varken olduğunu düşündü. Her zaman odun getirir ve fınnı yakarak odayı ısıtırdı.</p>

  <p class="calibre11" style="text-align: justify;">Annesi ellerini ovuşturarak, "Ona sobayı bütün gün yakmasını söylemeliyiz," dedi.</p>

  <p class="calibre11" style="text-align: justify;">"Ona bunu söylersek kısa süre sonra hiç odunumuz kalmaz anne," dedi Tatyana.</p>

  <p class="calibre11" style="text-align: justify;">"Tatya, burada donuyor. Ne kadar yavaş hareket ettiğini görmüyor musun?"</p>

  <p class="calibre11" style="text-align: justify;">Daşa başını salladı. "Her gün halk kantinine giderek bütün gün orada çorba ve yulaf ezmesi için beklerdi. Bugün koltuktan bir kere bile kalkmadığını ve hatta bizimle yemek yemediğini gördüm. Tatya, onu hastaneye götürebilir miyiz?"</p>

  <p class="calibre11" style="text-align: justify;">"Bunu yarın yapalım, olur mu?" dedi annesi. "En azından hastane daha sıcak olur. Hastanelerde hâlâ ısıtma var, öyle değil mi?"</p>

  <p class="calibre11" style="text-align: justify;">"Hastanedeki üç binayı kapattılar," dedi Tatyana yataktan kalkarak. "Sadece bir bina açık ve o da dolu."</p>

  <p class="calibre11" style="text-align: justify;">Büyükannesini görmeye gitti. Koltukta yatan büyükannesinin üzerindeki battaniyeler yere düşmüş ve sadece paltosu kalmıştı. Tatyana battaniyeleri yerden alarak büyükannesini iyice örttü. Yere çömelerek, "Büyükanne benimle konuş," diye fısıldadı.</p>

  <p class="calibre11" style="text-align: justify;">Büyükannesi inildedi. Tatyana elini büyükannesinin başına koydu. "Gücün kalmadı mı?"</p>

  <p class="calibre11" style="text-align: justify;">"Pek değil...."</p>

  <p class="calibre11" style="text-align: justify;">Tatyana'nın yüzünde zoraki bir tebessüm belirdi. "Büyükanne sen resim yaparken yanında oturduğum günleri hatırlıyorum. Boyanın kokusu çok güçlü olduğu için tıkanırdın. Ben de sana bu kadar yakın oturduğumdan aynı şeyi yaşardım. Hatırlıyor musun?"</p>

  <p class="calibre11" style="text-align: justify;">"Hiç görmemiş olmana rağmen çok güzel bir muz çizmiştin. Offf Taneçka...." Bir anda sustu.</p>

  <p class="calibre11" style="text-align: justify;">"Ne oldu büyükanne?"</p>

  <p class="calibre11" style="text-align: justify;">"Yeniden genç olmak vardı."</p>

  <p class="calibre11" style="text-align: justify;">"Bilmiyorum fark ettin mi büyükanne; ama gençlerin durumu da iç açıcı değil," dedi Tatyana.</p>

  <p class="calibre11" style="text-align: justify;">"Onlardan değil; senden bahsediyorum," dedi büyükannesi.</p>

  <p class="calibre11" style="text-align: justify;">Tatyana ertesi sabah odaya iki kova su taşıdı ve sonra ekmek almaya gitti. Döndüğünde büyükannesi ölmüştü. Koltukta yatıyordu. Üzerinde Tatyana'nın örttüğü battaniye olmasına rağmen buz gibiydi. Marina ağlayarak, "Onu uyandırmaya gittim; ama hareket etmiyordu," dedi.</p>

  <p class="calibre11" style="text-align: justify;">Tatyana ve ailesi büyükannenin başında bekledi.</p>

  <p class="calibre11" style="text-align: justify;">Marina burnunu çekerek omuz silkti ve masaya bakıp, "Haydi yemek yiyelim," dedi</p>

  <p class="calibre11" style="text-align: justify;">Annesi de başını sallayarak onu onayladı. "Evet. Haydi sabah ekmeğimizi yiyelim. Ben de hindiba suyu hazırladım. Sarkova kahvaltı için, mutfaktaki fırını kendi odunuyla yakmış. Bana da biraz ateş kalmıştı."</p>

  <p class="calibre11" style="text-align: justify;">Tatyana masaya oturdu ve ekmeği ikiye bölerek yarım kilosunu sonraya bıraktı. Bu yarım kiloyu da dörde böldü ve her birine 125'er gram düştü. "Marina, ekmeğini eve getir, duydun mu?" dedi Tatyana sert bir ses tonuyla.</p>

  <p class="calibre11" style="text-align: justify;">"Büyükannenin payı ne olacak?" dedi Marina. "Haydi onu da bölüşüp yiyelim." Bunu yaptılar. Sonra da Marina, Daşa ve annesi kahve tadında ve kokusunda olan hindiba suyunu içti. Tatyana istemedi.</p>

  <p class="calibre11" style="text-align: justify;">Annesine, yerel idareye gidip büyükannesinin ölümünü bildireceğini ve böylece cenazesini almaya geleceklerini söyledi. Annesi elini Tatyana'nın bacağına koydu. "Dur gitme. Eğer yerel idare gelirse, onun öldüğünü anlar."</p>

  <p class="calibre11" style="text-align: justify;">"Eee ne olmuş?"</p>

  <p class="calibre11" style="text-align: justify;">"Payını alamayız."</p>

  <p class="calibre11" style="text-align: justify;">Tatyana masadan kalktı. "Anne, ay sonuna kadar kuponumuz var. Bu onun ekmeğini on gün daha alacağımızı gösterir."</p>

  <p class="calibre11" style="text-align: justify;">"Evet; ama sonra ne olacak?"</p>

  <p class="calibre11" style="text-align: justify;">Tatyana masayı silerken, "Anne biliyor musun ben ilerisini pek düşünmüyorum."</p>

  <p class="calibre11" style="text-align: justify;">"Masayı toplamayı bırak Tatya," dedi Daşa. "Bulaşıkları yıkayacak su yok. Tabakları öylece bırak. Zaten onlara sadece ekmek koyduk. Bu gece tekrar kullanırız." Daşa annesine dönerek, "Ayrıca anne, yerel idareye haber vermezsek bu işi kim yapacak? Onu kendimiz taşıyamayız. Burada da kalamaz. Öyle değil mi?" diyerek duraksadı. "Yemek yemeye devam edip büyükannemi koltuğun üzerinde bırakamayız."</p>

  <p class="calibre11" style="text-align: justify;">Annesi, büyükannelerine baktı. "Sokakta yatmaktansa burada kalmak onun için daha iyi."</p>

  <p class="calibre11" style="text-align: justify;">Tatyana masayı silmeyi bıraktı ve dolaptan beyaz bir çarşaf almaya gitti. "Anne onu burada bırakamayız. Sovyetler Birliği'nde de olsak yakılması gerekiyor. Daşa bana yardım eder misin? Buradan alınmadan önce onu bununla sarmamız lazım."</p>

  <p class="calibre11" style="text-align: justify;">Daşa büyükannenin üzerindeki battaniyeleri alarak, "Bunları saklayalım. İhtiyacımız olacak," dedi.</p>

  <p class="calibre11" style="text-align: justify;">Tatyana etrafına bakındı. Etrafa fırlatılmış paketleri, raflarda dağınık kitapları, yerlere fırlatılmış kıyafetleri ve masadaki tabakları gördü. Aradığı şey neredeydi? Sonunda gördü. Pencerenin yanına giderek küçük tabloyu aldı. Bu büyükannesinin eylülde yaptığı bir elmalı turta resmiydi. Tatyana bunu büyükannesinin göğsüne koydu. "Pekâlâ, haydi gidelim," dedi.</p>

  <p class="calibre11" style="text-align: justify;">Kızlar büyükanneyi çarşafa sardıktan sonra, annesi kenarlarını dikti ve bunu kefen şekline soktu. Tatyana istavroz çıkardı ve gözyaşlarını silerek yerel idareye gitti.</p>

  <p class="calibre11" style="text-align: justify;">Aynı gün akşamüstü yerel idareden iki adam geldi. Annesi onlara iki bardak votka koydu. Adamlardan biri, "Hâlâ votkanızın olduğuna inanamıyorum bayan," dedi. "Herhalde bu konuda teksinizdir."</p>

  <p class="calibre11" style="text-align: justify;">"Votkanın bir numaralı değiş tokuş malzemesi olduğunu biliyor musunuz?" dedi diğer adam. "Eğer daha votkanız varsa, bunun karşılığında kendinize lezzetli bir ekmek alabilirsiniz."</p>

  <p class="calibre11" style="text-align: justify;">Metanov ailesinin kadınları birbirine baktı. Tatyana iki şişelerinin kaldığını biliyordu. Babası öldükten ve Dimitri gelmeyi kestikten sonra votkadan sadece Aleksandr içmişti. O da çok az alıyordu.</p>

  <p class="calibre11" style="text-align: justify;">"Onu nereye götürüyorsunuz?" diye sordu annesi. "Biz de sizinle geleceğiz." O gün hiçbiri işe gitmemişti.</p>

  <p class="calibre11" style="text-align: justify;">Adamlardan biri, "Dışarıda bir kamyon dolusu ceset var. Sizin için yerimiz yok. Onu en yakın mezarlık olan Starorusskaya'ya götüreceğiz. Oraya gidip ziyaret edersiniz," dedi.</p>

  <p class="calibre11" style="text-align: justify;">"Mezar taşı ne olacak? Ya tabut?"</p>

  <p class="calibre11" style="text-align: justify;">"Tabut mu?" Adam ağzını açtı ve sessizce güldü. "Bayan bana kalan votkanızın hepsini verseniz bile bunu yapamam. Tabutu kim, neyle hazırlayacak?"</p>

  <p class="calibre11" style="text-align: justify;">Tatyana başını salladı. Önceden bir tabut bulmuş ve bunu ısınmak için sobada yakmıştı. Bir anda içi ürperdi ve paltosuna sıkıca sarındı.</p>

  <p class="calibre11" style="text-align: justify;">"Peki mezar ne olacak?" diye sordu annesi çatlak bir ses tonuyla.</p>

  <p class="calibre11" style="text-align: justify;">"Bayan, kan ve buz tutmuş yerleri gördünüz mü? Bizimle dışarıya gelin ve bakın. Hem bu esnada kamyonumuzu da görürsünüz," dedi adam.</p>

  <p class="calibre11" style="text-align: justify;">Tatyana öne çıktı ve adamın kolunu tuttu. "Bayım, onu aşağıya kadar indirmeniz bizim için yeterli. Bu işin en zor tarafı. Siz onu aşağıya indirin; biz gerisini hallederiz."</p>

  <p class="calibre11" style="text-align: justify;">Bir zamanlar yıkadıkları çamaşırları astıkları çatı katına çıktı. Şu anda hiç çamaşır yoktu; ama o aradığını -çocukken kullandığı kızağı bulmuştu. Kenarında kırmızı çizgileri olan mavi bir kızaktı. Kaymamaya dikkat ederek bunu sokağa çıkardı. Büyükannesinin cesedi aşağıya indirilip karlı kaldırıma bırakılmıştı bile. "Haydi kızlar gelin. Bir-iki-üç!" dedi Tatyana, Marina ile Daşa'ya. Marina yardım edemeyecek kadar güçsüzdü. Daşa ile Tatyana büyükannelerini kızağın üzerine koyarak Starorusskaya'ya kadar taşıdı ve annesiyle Marina onları takip etti. Tatyana yerel idarenin kamyonuna baktığında üst üste olan cesetlerin yüksekliğinin üç metreyi bulduğunu gördü.</p>

  <p class="calibre11" style="text-align: justify;">"Bunlar bugün ölen insanlar mı?" diye sordu şoföre.</p>

  <p class="calibre11" style="text-align: justify;">"Hayır," dedi. "Sadece sabah topladıklarımız." Ona doğru eğildi. "Dün sokaklardan 1500 ceset topladık. Votkanızı satın ve kendinize ekmek alın."</p>

  <p class="calibre11" style="text-align: justify;">Mezarlığın girişinde cesetler yığılıydı. Bazıları beyaz çarşafa sarılmış; bazıları ise çarşafsızdı.</p>

  <p class="calibre11" style="text-align: justify;">Tatyana, bir kadının kocasını mezarlığa getirirken çocuğuyla birlikte donmuş olduğunu gördü. Gözlerini kapatarak başını salladı. Eve gitmek istiyordu. "İçeriye giremeyiz. Yolu açamayız. Büyükannemi burada bırakalım," dedi Tatyana. "Başka ne yapabiliriz?" Daşa ile birlikte büyükannelerinin cesedini mezarlık kapısının yanındaki karların üzerine bıraktılar ve başında birkaç dakika durdular.</p>

  <p class="calibre11" style="text-align: justify;">Sonra eve gittiler.</p>

  <p class="calibre11" style="text-align: justify;">İki şişe votkalarını sattılar ve bunun karşılığında karaborsadan iki tane beyaz ekmek aldılar. Tikvin Almanların eline geçtiği için artık karaborsada bile ekmek bulmak zordu.</p>

  <p class="kisim_adi" style="text-align: justify;">7</p>

  <p class="calibre11" style="text-align: justify;">Bir hafta geçti. Tatyana tuvaleti yıkayamadı. Dişlerini fırçalayamadı. Banyo yapamadı. Aleksandr'ın bunu duyunca pek memnun olmayacağını düşündü. Ondan haber alamamışlardı. Acaba iyi miydi?</p>

  <p class="calibre11" style="text-align: justify;">"Sence boruları ne zaman onaracaklar?" diye sordu Daşa bir sabah.</p>

  <p class="calibre11" style="text-align: justify;">"Dua et de yakın zamanda onarmasınlar," dedi Tatyana. "Yoksa yine çamaşır yıkamak zorunda kalacaksın."</p>

  <p class="calibre11" style="text-align: justify;">Daşa, Tatyana'nın yanına gelerek ona sarıldı. "Seni seviyorum. Hâlâ şaka yapabiliyorsun."</p>

  <p class="calibre11" style="text-align: justify;">"Güzel şakalar değil," dedi ablasına sarılarak</p>

  <p class="calibre11" style="text-align: justify;">Küçük kovalardaki sularla yaşamak zordu. Borular daha çok donmaya başlamıştı. Ama daha da kötüsü birinci kattan yukarıya taşınırken dökülen sulardı. Sular kovadan basamaklara dökülüyor ve bunlar donuyordu. Sıcaklık eksi yirmi dereceydi ve basamaklar buzla kaplıydı. Tatyana her sabah su taşırken bir eliyle kovayı diğer eliyle de parmaklıkları tutmak zorunda kalıyordu.</p>

  <p class="calibre11" style="text-align: justify;">Yukarıya ağzına kadar dolu bir kova taşımak daha da zordu. Bir keresinde düşmüş ve yeniden su almak için aşağıya inmek zorunda kalmıştı. Merdivenlere ne kadar fazla su dökerse, o kadar kolay düşüyor ve buz kalınlaşıyordu. Arka taraftaki basamaklar daha da tehlikeliydi. Dördüncü kattaki bir kadın düşerek bacağını kırmış ve ayağa kalkamamıştı. Buzların üzerinde donup kalmış ve onu kimse taşıyamamıştı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana, Marina, Daşa ve anneleri koltuğa oturdular ve radyodan gelen saat sesini dinlediler. Arada bazı cümleler söyleniyordu. "Moskova hayatını kurtarmak için düşmanla savaşıyor." Bu önemli haberlerdendi. Bir de daha gereksiz haberler vardı. "Çalışmayanların günlük ekmek payı 125 gram, çalışanların ise 200 gram."</p>

  <p class="calibre11" style="text-align: justify;">Bazen de "Kayıplar, hasar, Churchill," gibi kelimeler kullanılıyordu.</p>

  <p class="calibre11" style="text-align: justify;">Stalin Volkhov'da ikinci bir cephe açmaktan söz etmişti. Ama Churchill Almanları Kuzey Avrupa ülkelerine yönlendirmek için kendi başına ikinci bir cephe oluşturmuştu. Churchill ikinci bir cephe açmak için ne yeterince adamının ne de kaynağının olduğunu; ama Stalin'in maddi kayıplarını karşılayacağını söylemişti. Stalin ise bu faturayı Führer'e keseceğini söylemişti.</p>

  <p class="calibre11" style="text-align: justify;">Moskova'da ölüm sancısı vardı ve halk Hitler'e karşı sonuna kadar direniyordu. Orası da Leningrad gibi bombalanıyordu.</p>

  <p class="calibre11" style="text-align: justify;">"Büyükannem Anna'dan bir aydır haber alamadık," dedi Daşa bir kasım gecesi. "Tatya, Dimitri'den haber aldın mı?"</p>

  <p class="calibre11" style="text-align: justify;">"Elbette hayır," dedi Tatyana. "Ondan bir daha haber alacağımı sanmıyorum Daşa." Bir an duraksadı. "Aleksandr'dan da bir süredir haber alamıyoruz."</p>

  <p class="calibre11" style="text-align: justify;">"Haber aldım," dedi Daşa. "Birkaç gün önce. Size söylemeyi unuttum. Mektubu okumak ister misin?"</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Sevgili Daşa ve diğer kızlar...</i></p>

  <p class="calibre11" style="text-align: justify;"><i class="calibre2">Umarım bu mektup elinize geçer. Benim dönmemi bekliyor musunuz? Ben yanınıza gelmek için sabırsızlanıyorum.</i></p>

  <p class="calibre11" style="text-align: justify;"><i class="calibre2">Komutanım beni tek bir balıkçının kalmadığı, Kokkorevo adında bir balıkçı kasabasına gönderdi. Köyün olduğu yerde bombalardan açılmış kocaman bir çukur var. Kamyonumuz yok. Zaten olanlarda da yakıt yok. Yirmi kişiyiz ve bize sadece iki at verdiler. Buzun, kamyonlarla ya da atlara bağlanan kızaklarla yiyecek ve cephane taşımaya uygun olup olmadığına bakmak için buradaydık.</i></p>

  <p class="calibre11" style="text-align: justify;"><i class="calibre2">Buzun olduğu yere çıktık. Çok soğuktu ve görsen yeni oluştuğunu düşünürdün. Ama öyle değildi. Orada bir kamyonumuzu ve iki atımızı kaybettik. Ladoga nehrinin önünde durup buza baktım ve bana at vermelerini söyledim. Üzerine atladım ve Kobona'ya kadar dört saat boyunca atın üzerinde ilerledim. Hava sıcaklığı eksi on ikinin altındaydı. Bu kadar buz gezisinin yeterli olduğunu düşündüm.</i></p>

  <p class="calibre11" style="text-align: justify;"><i class="calibre2">Bir kızak dolusu yiyecekle geri döner dönmez hemen araçların başına gönderildim. Hiç kimse gerçek bir askeri buzun üzerinde kızakla bırakmazdı.</i></p>

  <p class="calibre11" style="text-align: justify;"><i class="calibre2">Buz kamyonların geçeceği kadar kalınlaşmadan önce gönüllülerin kızaklı atlarla Kobona'ya gitmesi ve oradan un ile diğer yiyeceklerden alması gerekiyordu. Senin büyükannen bile bu adamların bazılarından daha başarılı olurdu. At binmeyenler ve hatta soğuk yüzü görmeyenler bile vardı. Bu yüzden attan düşenler, buzda kayanlar ve boğulanlar oldu, ilk gün bir kamyonumuzu ve yüklediği gazyağını kaybettik. Leningrad'a yakıt getirmeye çalışıyorduk. Yakıt da en az yemek kadar önemli. Ekmek fırınlarını yakmak için petrol yok.</i></p>

  <p class="calibre11" style="text-align: justify;"><i class="calibre2">Kamyonları birkaç günlüğüne bırakıp atları kullanmaya karar verdik. Kobona'dan çıkan atlar Kokkorevo'ya kadar yaptıkları otuz kilometrelik yolda çok yavaş ilerledi. Bir gün yirmi tondan fazla yiyecek taşıdık. Yeterli değildi; ama yine de iyi bir miktardı. Şimdi Kobona'dayım ve kızaklara yiyecek yüklüyorum. Unları görüp sizin evinizde hiç olmadığını düşününce çok üzülüyorum. Cephedeki askerlere artık günde yarım kilo ekmek veriyorlar. Çalışmayanların pay oranının da 125 grama düştüğünü duydum. Bunu tekrar arttırmaya çalışacağız.</i></p>

  <p class="calibre11" style="text-align: justify;"><i class="calibre2">Almanların, buzlu dar yollarımızdan hiç hoşlanmadığını söylememe gerek yok. Gece gündüz bombalıyorlar. Geceleri ortalık biraz daha sakinleşiyor. İlk haftamızda yiyecek yüklü olan otuz altı kamyon kaybettik. En sonunda benim artık kamyon kullanmamam gerektiği kesinleşti. Şimdi Kokkorevo bölümünde Alman uçaklarına top atıyorum. Zenith uçaksavarının başındayım. Bu silah bombaları vurabiliyor. Size yiyecek taşıyan kamyonlardan birini yok eden uçağı vurduğumu bilmek bana büyük bir mutluluk veriyor.</i></p>

  <p class="calibre11" style="text-align: justify;"><i class="calibre2">Şu anda buz kalın ve birkaç iyi kamyonumuz var. Gölün karşısına, kırk kilometre boyunca oldukça hızlı geçiyorlar. Ben ve diğer askerler bu buzlu yola 'Hayat Yolu' diyoruz. Bunda haklı değil miyiz?</i></p>

  <p class="calibre11" style="text-align: justify;"><i class="calibre2">Tikvin'i hâlâ geri alamadığımız için Leningrad'a pek fazla yiyecek gönderemiyoruz. Sence bunun için gönüllü mü olmalıyım Daşa? Almanlara gri atımın üzerinde elimde Şpagin marka taramalı tüfekle saldırmalı mıyım? Sanırım dalga geçiyorum. Ama yine de Şpagin iyi bir tüfek.</i></p>

  <p class="calibre11" style="text-align: justify;"><i class="calibre2">Leningrad'a ne zaman geleceğimi bilmiyorum; ama gelirken size yemek getireceğim. Bu yüzden mücadeleye devam edin.</i></p>

  <p class="calibre11" style="text-align: justify;"><i class="calibre2">Hepinize cesaret diliyorum</i></p>

  <p class="calibre11" style="text-align: justify;"><i class="calibre2">Sevgilerimle,</i></p>

  <p class="calibre11" style="text-align: justify;"><i class="calibre2">Aleksandr.</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana içinden, <i class="calibre2">"Yürü, yürü ve başını kaldırma,"</i> diyordu. <i class="calibre2">"Atkıyı yüzüne sar, gözlerinin üzerine kadar çek ve kafanı kaldırıp Leningrad'ı, cesetlerin yığın olduğu bahçeni, karın üzerinde yatan ölüleri görme. Ayağını kaldır ve üstlerinden geç. Cesedin etrafından dolaş. Bakma. Onları görmek istemezsin."</i> Tatyana o sabah sokakta yeni ölmüş bir adam gördü. Kolları bacakları yoktu. Bu bombadan değildi. Kolları ve bacakları bıçakla kesilmişti. Tatyana paltosunun cebinde Aleksandr'ın verdiği silahı hissederek karların arasında ilerledi ve gözünü yerden ayırmadı.</p>

  <p class="calibre11" style="text-align: justify;">Sabahın karanlığında sokakta yürürken Aleksandr'ın verdiği silahı iki kez göstermek zorunda kalmıştı.</p>

  <p class="calibre11" style="text-align: justify;">Aleksandr için Tanrı'ya şükrediyordu.</p>

  <p class="calibre11" style="text-align: justify;">Kasım sonunda, patlayan bir bomba yemek yedikleri odanın camını kırdı. Boşluğu büyükannesinin battaniyeleriyle kapattılar. Başka bir şeyleri yoktu. Odanın sıcaklığı otuz derece düşmüştü ve donma noktasının altına inmişti.</p>

  <p class="calibre11" style="text-align: justify;">Tatyana ve Daşa sobayı odalarına götürerek annesinin koltuğunun önüne koydular. Böylece dikiş dikerken üşümeyecekti. Fabrika ona diktiği her ekstra üniforma için yirmi ruble veriyordu. Annesinin fazladan beş üniforma dikmesi bütün kasım ayını almıştı. Sonra Tatyana'ya yüz ruble verdi ve gidip yiyecek bir şeyler bulmasını söyledi.</p>

  <p class="calibre11" style="text-align: justify;">Tatyana bir şişe toprakla geri geldi. Almanlar eylülde Badayev depolarını bombaladığında bu toprak dolu şişenin içindeki şeker erimişti. Tatyana elinden geldiğince neşeli olmaya çalışarak, "Toprak dibe çökünce, bu şekeri çayımıza koyabileceğiz," dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana kendi kendine, "Adım at ve gözlerini kaldırma," diyordu. "Sırada durup yerini koru. Yerini kaybedersen sana ekmek vermezler ve ekmek bulabilmek için başka bir dükkâna gitmek zorunda kalırsın. Dur ve kıpırdama. Biri gelip bu durumu düzeltecek." Tatyana sırada beklerken tam üzerlerine bir bomba düştü. Bir düzine kadın yere yığıldı. Ne yapacaktı? Hayatta kalmaya mı bakacak; yoksa ailesini mi düşünecekti? Ya da ölüme mi gidecekti? Gözlerini kaldırmadı.</p>

  <p class="calibre11" style="text-align: justify;">Tatyana başını hiç kaldırmadan karın arasından geçti ve ayağındaki parçalanmış botlar dışında hiçbir şey görmedi. Annesi ona bir çift dikerdi. Fakat annesi ekim ayında makineyle günde on üniforma dikerken, şimdi Daşa'nın yardımına rağmen günde bir taneyi ancak bitiriyordu.</p>

  <p class="calibre11" style="text-align: justify;">Aleksandr'a verdiği sözü tutmak istiyordu. Ama metabolizmasının günde, dörtte biri kâğıttan oluşan 200 gram ekmekle buna nasıl dayanacağını bilmiyordu. Taş gibi olan ekmeğin içinde zaten sadece su ve un vardı. Aleksandr buna deniz bisküvisi mi diyordu? Ekmek kaldırım taşları kadar sert ve siyahtı. Günde 200 gram ekmekle hayatta kalması çok zordu.</p>

  <p class="calibre11" style="text-align: justify;">Su gibi olan çorbayla, ya da sulu yulaf ezmesiyle de yaşaması zordu.</p>

  <p class="calibre11" style="text-align: justify;">Luba Petrova, Vera, Kirili ve Nina İglenko bunu başaramamıştı? Acaba annesi, Daşa ve Marina başarabilecek miydi?</p>

  <p class="calibre11" style="text-align: justify;">Şimdiye kadar yaptıkları yeterli değildi.</p>

  <p class="calibre11" style="text-align: justify;">Hayatta kalmak için daha fazla şey yapması gerekecekti. Bu dünyadan farklı bir yerde yaşıyormuş gibi isteklerine, açlığa ve soğuğa direnmeliydi.</p>

  <p class="calibre11" style="text-align: justify;">Açlık yüzünden etrafındaki her şeye ve herkese olan ilgisini kaybetmişti. Artık bombaları bile umursamıyordu. Koşacak, yere yatacak ya da ölülerin taşınmasına yardım edecek gücü yoktu. Üzerinde büyük bir uyuşukluk ve duyarsızlık vardı.</p>

  <p class="calibre11" style="text-align: justify;">Annesi kalbini kırmış; Daşa duygularını karıştırmıştı. Açgözlü Marina bile Tatyana'yı üzmüştü. Onu hiçbir zaman yargılamasa da, hayal kırıklığına uğratmıştı. Nina İglenko ölmeden önce son oğlunun can verişini izlerken, Tatyana'nın içinde büyük bir acıma hissi doğmuştu.</p>

  <p class="calibre11" style="text-align: justify;">Tatyana hissetmekten vazgeçmeliydi. Dişini her zamankinden daha fazla sıkmalıydı. Artık yiyecek yemek de yoktu.</p>

  <p class="calibre11" style="text-align: justify;">Bu kısacık hayatından kaçmayacak ve başını öne eğmeyecekti. Gözlerini kaldırmanın bir yolunu bulacaktı.</p>

  <p class="calibre11" style="text-align: justify;">Aleksandr dışında her şeyi hayatından çıkaracaktı. O ise hep içinde kalacaktı.</p>
</body>
</html>
