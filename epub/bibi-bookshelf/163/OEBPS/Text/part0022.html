<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_adi" style="text-align: center;">SAVAŞLAR</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Aleksandr saatine baktı. 12 Ocak 1943 sabahıydı ve Leningrad savaşı başlamak üzereydi. Savaştaydılar. Stalin'in emri üzerine Alman kuşatmasını kaldırmaya gelmişlerdi ve bunu başarmadan geri dönmeyeceklerdi.</p>

  <p class="calibre11" style="text-align: justify;">Aleksandr son üç gündür Marazov ve altı onbaşı ile birlikte Neva kıyısındaki tahta yeraltı sığınağında saklanıyordu. 120 milimetrelik havan topları, iki tane portatif 81 milimetrelik havan burnu, bir tane Zenith marka makineli tüfek, bir tane Katyuşa marka roket atar ve iki tane 76 milimetrelik taşınabilir tüfekleri vardı. Aleksandr o sabah savaş için hazırdı. Marazov ile sığınakta oldukları süre boyunca kâğıt oynamışlar; sigara içmişler; savaş hakkında konuşmuşlar; şakalaşmışlar ve uyumuşlardı. İçeride yetmiş iki saat kalmışlardı ve savaştan önceki son altı saatlerini geçiriyorlardı. Aleksandr, Tatyana'nın son mektubunu düşündü. 'UMUT' kelimesiyle neyi kastetmişti? Bu kelime ona nasıl yardımcı olacaktı? Bunu mektupta yazamadığı açıkça ortadaydı; ama Aleksandr hayal gücünü bu kadar zorlamamış olmasını umut ederdi.</p>

  <p class="calibre11" style="text-align: justify;">Ona ihtiyacı vardı.</p>

  <p class="calibre11" style="text-align: justify;">Beyaz kamuflaj kıyafetini giyerek dışarıya bir göz gezdirdi. Nehir Aleksandr gibi sahte bir kılığa bürünmüştü ve güney kıyısı, sis yüzünden zor görünüyordu. Aleksandr, Shlisseburg'un hemen batısında, Neva'nın kuzey kıyısındaydı. Topçu birliği nehrin en uzaktaki kanadını sarmıştı ve en tehlikeli olan da Almanların Shlisseburg'da büyük bir savunma gücü oluşturmasıydı. Aleksandr, bir kilometre ötedeki Ladoga gölünün ağzındaki Oreşek kalesini görebiliyordu. Oreşek'e gelmeden birkaç yüz metre geride, altı gün önce sürpriz bir saldırı düzenleyen ve başarısız olan altı yüz askerin cesedi yatıyordu. Aleksandr şanlı bir şekilde mi; yoksa haince mi öldürüldüklerini merak ediyordu. Cesurca ve hiçbir destek almadan nehrin karşı tarafına geçmişler ve bir bir öldürülmüşlerdi. Tarih onları hatırlayacak mıydı? Aleksandr uzaklara bakarken bunu düşündü.</p>

  <p class="calibre11" style="text-align: justify;">Bugün havadaki saldırıların kontrolünü yapıyordu. Marazov roket atara yakıt dolduruyordu. Aleksandr her şeyin sonunun gediğini hissetti. Ya kuşatmayı kaldıracak; ya da öleceklerdi. 67. ordu kıyıdaki seksen kilometrelik bir alana yayılmıştı. Stratejileri, o sırada Volkhov'da olan ve Manstein'in kuzeydeki ordusuna arkada saldırıya geçen Meretskov'un 2. ordusuna yakınlaşmaktı. Planlarına göre öncelikle tüfekli askerlerden oluşan dört bölük ve hafif tanklar nehrin karşı kıyısına geçecek; iki saat sonra da üç tüfekli asker bölüğü ağır tanklarla onlara katılacaktı. Bunlar arasında Aleksandr'ın kumandasında olan altı asker de vardı. Aleksandr da Neva'da Zenith marka makineli tüfeği kullanacaktı. O üçüncü akında, zırhlı bir taburla karşıya geçecek; nehirde batma tehlikesi olmayan T-34 marka orta boy bir tank kullanacaktı.</p>

  <p class="calibre11" style="text-align: justify;">Saat henüz 9:00 olmamıştı ve güneş yüzünü tam olarak gösteremediği için bir karanlık hâkimdi.</p>

  <p class="calibre11" style="text-align: justify;">"Binbaşı telefonun çalışıyor mu?" diye sordu Marazov. Sigarasını söndürerek Aleksandr'ın yanına geldi.</p>

  <p class="calibre11" style="text-align: justify;">"Telefon gayet iyi çalışıyor teğmen. Görevine dön." Birbirlerine bakarak gülümsediler.</p>

  <p class="calibre11" style="text-align: justify;">"Stalin, Amerikalılardan kaç millik alan için telefon hattı istedi?" diye sordu Marazov.</p>

  <p class="calibre11" style="text-align: justify;">"Altımış iki bin," dedi Aleksandr sigarasından son bir nefes alarak.</p>

  <p class="calibre11" style="text-align: justify;">"Ve senin telefonun çalışmıyor bile."</p>

  <p class="calibre11" style="text-align: justify;">"Teğmen!"</p>

  <p class="calibre11" style="text-align: justify;">Marazov, Aleksandr'ı selamladı. "Ben hazırım binbaşı." Roket atarın yanında durdu. "Hazırlandım. Altmış iki bin millik bir alan oldukça geniş, öyle değil mi?"</p>

  <p class="calibre11" style="text-align: justify;">Aleksandr sigarasını karın içinde söndürerek, bir tane daha yakmak için zamanının olup olmadığını merak etti. "Tam olarak yeterli değil. Amerikalılar savaş bitene kadar bunun beş kat fazlasını sağlayacaklar."</p>

  <p class="calibre11" style="text-align: justify;">"Sana çalışan bir telefon vereceklerini düşünüyor olmalısın," diye homurdandı Aleksandr'a bakmadan.</p>

  <p class="calibre11" style="text-align: justify;">"Sabırlı ol asker," dedi Aleksandr. "Telefon iyi çalışıyor." Neva'nın Kama'dan büyük olup olmadığını hesaplamaya çalışıyordu. Neva'nın daha geniş olduğuna karar verdi; ama pek fazla bir fark yoktu. Akıntı varken Kama'nın karşı kıyısına yüzüp geri dönmesi yirmi beş dakika almıştı. Neva nehrindeki 600 metrelik buzu, Alman ateşi altında geçmesi ne kadar zamanını alacaktı acaba?</p>

  <p class="calibre11" style="text-align: justify;">Aleksandr bunu yirmi beş dakikadan az bir sürede yapması gerektiğine karar verdi.</p>

  <p class="calibre11" style="text-align: justify;">Telefon çaldı. Aleksandr ile Marazov gülümsedi. "En sonunda," dedi Marazov.</p>

  <p class="calibre11" style="text-align: justify;">"Bütün iyi şeyler bekleyenlerini bulur," dedi Aleksandr, Tatyana'yı düşünerek. "Pekâlâ askerler," diye seslendi. "Zaman geldi! Hazırlanın!" Arkalarında durup eline makineli tüfeği alarak. "Ve cesur olun!"</p>

  <p class="calibre11" style="text-align: justify;">Telefonu kaldırdı ve havan toplarının başındaki onbaşılara harekete geçmeleri için komut verdi. Adamlar nehrin karşı tarafına bir bomba fırlattı ve Naziler bir an için görünmedi. Bu sırada Kızıl Ordu askerleri Aleksandr'ın önünden, buzun üzerinde nehrin karşı kıyısına koştu.</p>

  <p class="calibre11" style="text-align: justify;">İki saat boyunca 4500 tüfeğin ateşi kesilmedi. Aleksandr, Sovyet askerlerinin beklenenden çok daha iyi bir performans gösterdiğini düşündü. Dürbünüyle karşı kıyıdaki bir grup askerin yerde yattığını gördü; ama kıyıda koşanlar ve ağaçların arkasına gizlenenler de vardı.</p>

  <p class="calibre11" style="text-align: justify;">Alman uçakları alçaktan gidiyor; Sovyet askerlerine ateş ediyor ve buzun üzerinde delikler açarak kamyonlarla askerlerin karşıya geçmesini engellemeye çalışıyordu. Aleksandr, uçaklara makineli tüfekle ateş etmeyi planlamaya başladı. Bir uçak patladı ve bir diğeri vurulmaktan son anda kurtuldu. Aleksandr makineli tüfeğine güçlü, patlayıcı mermiler yerleştirdi. Uçaklardan biri daha alevler içinde kaldı. Son uçak ise buzun üzerine ateş edemeyecek duruma geldi ve Neva nehrindeki Almanların olduğu bölgeye döndü. Aleksandr başını sallayarak bir sigara yaktı. "İyi iş çıkarıyorsunuz," diye bağırdı askerlerine. Mermi yükleyip ateş etmekle meşgul olduktları için onu duymadılar. Aleksandr kendi söylediklerini bile zor duyuyordu ve neredeyse sağır olacaktı.</p>

  <p class="calibre11" style="text-align: justify;">Saat ll:30'da yeni bir bölüğün Neva nehrinin karşısına geçtiğini gösteren yeşil bir ışık yanıp söndü.</p>

  <p class="calibre11" style="text-align: justify;">Git emri için çok erkendi; ama Aleksandr beklenmedik bir hareketin -eğer hızlı bir şekilde buzun karşısına geçmeyi başarabilirlerse- onların lehine olacağına düşündü. Marazov'a askerlerini alıp saldırıya geçmesi için işaret verdi. "Git!" diye bağırdı Aleksandr. "Korunmayı unutma Teğmen Smirnoff!" Askerlerden biri arkasına döndü. "Tüfeklerinizi alın," dedi Aleksandr.</p>

  <p class="calibre11" style="text-align: justify;">Marazov, Aleksandr'ı selamlayarak 76 milimetrelik silahını aldı ve askerlerine bağırdı. Buzun üzerinde küçük adımlarla ilerlemeye başladılar. Diğer iki teğmen de 81 milimetrelik havan toplarını almıştı. 123 milimetrelik silahlar geride kalmıştı. Bunlar kamyonsuz taşınamayacak kadar ağırdı. Ön cephedeki askerler Şpagin marka silahlarla savaşıyordu.</p>

  <p class="calibre11" style="text-align: justify;">Aleksandr, Marazov'un buzun üzerinde otuz metre ilerledikten sonra vurulduğunu gördü. "Tanrım, Tolya!" diye bağırdı ve havaya baktı. Alman uçağı Nevanın üzerinde dolanarak buzda ilerleyen askerlere ateş ediyordu. Marazov'un askerleri yere düştü. Uçak geri dönme fırsatı bulamadan Aleksandr makineli tüfeğinin tetiğine bastı. Iskalamamıştı. Uçak yeterince alçaktaydı. Alevler içinde nehre düştü.</p>

  <p class="calibre11" style="text-align: justify;">Marazov hareketsiz bir halde buzun üzerinde yatmaya devam ediyordu. Çaresiz bir halde onu seyreden askerleri, düşman ateşiyle çevrilmişti. Nehre sürekli bombalar düşüyordu. "Lanet olsun!" Aleksandr yanında olan bir başka teğmene Zenith marka makineli tüfeğin başına geçmesini emretti ve kendi makineli tüfeğini kaparak Marazov'un yanına koştu. Bir yandan da geri kalan askerlere nehrin karşısına geçmeye devam etmeleri için emir verdi. "Gidin, gidin!" Askerler tüfeği ve topları kaparak koştular.</p>

  <p class="calibre11" style="text-align: justify;">Marazov'un karnı paramparçaydı. Aleksandr askerlerinin onu niçin çaresizlik içinde izlediğini şimdi daha iyi anlıyordu. Yanında diz çökerek onu ters çevirmek istedi; ama Marazov o kadar büyük bir acı içinde nefes alıyordu ki, ona dokunmaya korktu. "Tolya," dedi nefes nefese bir halde. Marazov ensesinden de vurulmuştu. Kaskı düşmüştü. Aleksandr çaresizlik içinde etrafına bakınarak ona vermek için morfin aradı.</p>

  <p class="calibre11" style="text-align: justify;">Aleksandr buzun üzerinde, elinde doktor çantası tutan bir adam gördü. Adam yün bir palto ile yün bir şapka giymişti. Başına kask bile takmamıştı. Aleksandr'ın sağ tarafında, buzda açılan bir deliğin yanında yatan askerlere doğru ilerliyordu. Aleksandr tam doktorun ne kadar deli olduğunu düşünürken arkasındaki bir grup askerin doktora, "Eğil, eğil!" diye bağırdığını duydu. Ama bomba sesleri çok fazlaydı ve siyah duman etrafı sarmıştı. Doktor ayakta durmaya devam ederek arkasına döndü ve İngilizce, "Ne var? Ne diyorlar?" diye sordu.</p>

  <p class="calibre11" style="text-align: justify;">Aleksandr her şeyin bir anda olduğunu gördü. Doktorun buzun üstünde, düşman ateşinin tam ortasında ve daha da önemlisi Alman bombasına hedef olmak üzere olduğunu fark etti. Düşünmek için bir saniyeden az zamanı olduğunu biliyordu. Ayağa fırladı ve İngilizce olarak avazı çıktığı kadar, "Yere yat, lanet olası!" diye bağırdı.</p>

  <p class="calibre11" style="text-align: justify;">Doktor onu duydu ve hemen yere yattı. Bunu tam zamanında yapmıştı. Bomba doktorun başının bir metre üzerinden geçmiş ve arkasına düşmüştü. Roket gibi buzun karşı tarafına uçtu ve başını bir su deliğinin içine soktu.</p>

  <p class="calibre11" style="text-align: justify;">Aleksandr bakışları donuklaşan ve ağzından kan gelen Marazov'a bir kez daha baktı. İstavroz çıkararak elindeki makineli tüfeğini aldı. Buzun üzerinde yirmi metre kadar koştu ve sonra karnının üzerine yatıp, su deliğine ulaşmak için sürünerek on metre daha gitti.</p>

  <p class="calibre11" style="text-align: justify;">Doktor bilinçsiz bir halde suyun içinde yatıyordu. Aleksandr onu tutmaya çalıştı; ama doktor yüzüstü yatıyordu ve erişemeyeceği kadar uzaktaydı. Aleksandr tüfeklerini buzun üzerine fırlatarak suyun içine atladı. Su buz gibiydi ve kısa bir süre sonra bütün vücudu morfin yemiş gibi uyuşmuştu. Aleksandr doktoru boynundan tutarak deliğin kenarına çekti. Ardından bütün gücünü kullanıp tek eliyle onu yukarı çekerken, diğer eliyle de buzu tuttu. Nefes nefese bir halde doktorun üzerine eğildi. "Tanrım, ne oldu?" diye homurdandı doktor İngilizce.</p>

  <p class="calibre11" style="text-align: justify;">"Sessiz ol, dedi Aleksandr İngilizce. "Yerde yat. Seni tahtaların üzerindeki şu zırhlı kamyona taşımamız gerekiyor. Görüyor musun onu? Yirmi metre ileride. Eğer onun arkasına binersek daha güvende olacağız. Burada açıkta duruyoruz."</p>

  <p class="calibre11" style="text-align: justify;">"Hareket edemem," dedi doktor. "Su her yerimi dondurdu."</p>

  <p class="calibre11" style="text-align: justify;">Kendi vücudunun da buz gibi olduğunu hisseden Aleksandr, doktorun ne demek istediğim anlıyordu. Gözlerini buzun üzerinde gezdirdi. Koca deliğin yanında yatan üç cesetten başka bir şey göremedi. Emekleyerek bu adamlardan birini doktorun yanına taşıyarak üzerine koydu. "Şimdi kıpırdamadan yat. Ceset üzerinde kalsın ve hareket etme."</p>

  <p class="calibre11" style="text-align: justify;">Sonra başka bir ceset alarak sırtına attı ve çantasıyla silahlarını aldı. "Hazır mısın?" diye sordu doktora İngilizce.</p>

  <p class="calibre11" style="text-align: justify;">"Evet bayım."</p>

  <p class="calibre11" style="text-align: justify;">"Hayatta kalmak istiyorsan paltomun kenarına tutun. Sakın bırakma. Buz kayağı yapacaksın."</p>

  <p class="calibre11" style="text-align: justify;">Sırtında bir ceset taşıyan ve doktoru çeken Aleksandr yirmi metre uzakta olan zırhlı kamyona ulaşmak için mümkün olduğunca hızlı yürüdü.</p>

  <p class="calibre11" style="text-align: justify;">Aleksandr sağır oluyormuş gibi hissediyordu. Etrafındaki patlama sesleri kaskını aşıp beynine ulaşıyordu. Bunu başarmalıydı. Tatyana kuşatma sırasında hayatta kalmayı başarmıştı ve sırtına bir ceset alma ihtiyacı hissetmemişti. Bunu yapabileceğini düşünerek doktoru daha hızlı çekmeye başladı. Alçaktan uçan bir uçağın sesini duydu ve İvanov'un onu ne zaman vuracağını merak etti.</p>

  <p class="calibre11" style="text-align: justify;">Aleksandr'ın en son hatırladığı şey uçak sesinin gittikçe yaklaşmış olması ve bir patlamanın meydana gelmesiydi. Bu patlama çok fazla hasar yaratmamıştı. Sürüklenerek zırhlı kamyona ulaştı. Sırtında ceset taşıdığı için şanslı olduğunu düşündü.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Gözlerini açabilmek için büyük bir enerji sarf etmesi gerekti. O kadar halsizdi ki; gözlerini açar açmaz hemen kapamış ve bir yıl gibi gelen uzun bir süre uyumuştu. Bu anlatılması imkânsız bir şeydi. Uzaktan gelen sesler ve gürültüler duyuyor; burnuna alkol kokusu geliyordu. Aleksandr, Massachusetts'deki Revere sahilinde dalgalarla ilk boğuştuğu günleri hayal etti. Nantucket sahilindeki kumları düşündü. Kıyıda küçük, tahta bir büfe vardı ve burada şeker satarlardı. Rüyasında üç tane şeker alıp yiyordu ve her seferinde şeker ile dalgalardaki tuzun kokusu gidiyordu. Sonra da gelen kokudan ne olduğunu bulmaya çalışıyordu.</p>

  <p class="calibre11" style="text-align: justify;">Başka anıları da vardı -ormanda, gölde ve botta. Kozalak topladığı, hamak yaptığı ve ayı kapanına takıldığı günleri de hatırlıyordu.</p>

  <p class="calibre11" style="text-align: justify;">Gözlerini ve beynini her şeye kapamış olmasına rağmen kadın ve erkek konuşmalarını, yere hızla düşen şeylerin gürültüsünü ve kalp atışını duyuyordu. Sonra küçükken annesiyle babasının arasına sıkışmış halde arabayla çölde gezinti yaptıkları günleri düşünüyordu. Orası Mojave idi. Güzel bir yer değildi; ama hava çok sıcaktı ve arabanın içi havasızdı. Peki neden hâlâ üşüyordu?</p>

  <p class="calibre11" style="text-align: justify;">Ama çöldeydi. Tekrar çöldeki kokular geldi burnuna. Ne şeker, ne de deniz kokusu alıyordu.</p>

  <p class="calibre11" style="text-align: justify;">Sabahın erken saatlerinde bir nehir akıyordu.</p>

  <p class="calibre11" style="text-align: justify;">Gözlerini tekrar açtı. Kapatmadan önce bir noktaya odaklanmaya çalıştı. Puslu görüyor ve yüzleri seçemiyordu. Neden insanların yüzlerini göremiyordu? Tek görebildiği beyaz bir pustu. Yine aynı koku vardı. Bir silüet ona doğru eğildi. Gözlerini kapayınca ve birinin, <i class="calibre2">Aleksandr,</i> diye fısıldadığını duydu. Metal şıkırtısı da duyuyordu. Biri başını kaldırdı.</p>

  <p class="calibre11" style="text-align: justify;">Bir anda beyni kendine geldi. Gözlerini açmak istedi. Yüzüstü yatıyordu ve bu yüzden hiç kimseyi göremiyordu. Etraf yine bulanıklaştı. Beyaz kıyafetli kısa boylu birinin silüetini gördü. "Ne var?" diye sormak istedi; ama konuşamadı. Yüzünde tatlı bir nefes hissetti. Bu hayatında sadece bir kez tattığı huzurun kokuşuydu.</p>

  <p class="calibre11" style="text-align: justify;">Gözlerini açtı. Beyaz bir toz bulutundan başka bir şey görmüyordu.</p>

  <p class="calibre11" style="text-align: justify;">"Şura, lütfen uyan," diye fısıldadı ses. "Aleksandr aç gözlerini. Aç gözlerini aşkım." Yanağında yumuşacık bir öpücük hissetti.</p>

  <p class="calibre11" style="text-align: justify;">Aleksandr gözlerini açınca karşısında Tatyana'yı gördü.</p>

  <p class="calibre11" style="text-align: justify;">Gözleri yaşlarla doldu ve tekrar kapandı.</p>

  <p class="calibre11" style="text-align: justify;">Gözlerini açması gerekiyordu. Tatyana ona sesleniyordu. "Şura, hemen aç gözlerini."</p>

  <p class="calibre11" style="text-align: justify;">"Ben neredeyim?"</p>

  <p class="calibre11" style="text-align: justify;">"Morozovo'da savaş alanına kurulan hastanelerden birindesin," diye cevapladı.</p>

  <p class="calibre11" style="text-align: justify;">Başını sallamaya çalıştı; ama hareket edemedi. "Tatya, bu sen olamazsın," diye fısıldadı.</p>

  <p class="calibre11" style="text-align: justify;">Tekrar uykuya daldı.</p>

  <p class="calibre11" style="text-align: justify;">Aleksandr sırtüstü yatıyordu. Önünde, ayakta duran bir doktor onunla Rusça konuşuyordu. Aleksandr sese konsantre oldu. Evet o bir doktordu. Ne diyordu? Söyledikleri net değildi. Rusça konuşuyordu ve onu anlayamıyordu.</p>

  <p class="calibre11" style="text-align: justify;">Kısa bir süre sonra anlamaya başladı. Rusça bir anda yabancı gelmemişti.</p>

  <p class="calibre11" style="text-align: justify;">"Sanırım atlatıyor. Kendini nasıl hissediyorsun?"</p>

  <p class="calibre11" style="text-align: justify;">Aleksandr konsantrasyonunu toplamaya çalıştı. "Ne durumdaydım?" dedi.</p>

  <p class="calibre11" style="text-align: justify;">"Pek iyi değildin."</p>

  <p class="calibre11" style="text-align: justify;">Aleksandr etrafa bakındı. Birkaç küçük penceresi olan, dikdörtgen, ahşap bir odanın içindeydi. Oda kırmızı-beyaz bandajlı insanlarla doluydu.</p>

  <p class="calibre11" style="text-align: justify;">İlerideki hemşirelere bakmaya çalıştı. Doktor dikkatini ona vermesini söyledi. Hiçbir soruya cevap vermek istemeyen Aleksandr istemeyerek de olsa doktora döndü. "Ne kadar zamandır buradayım?"</p>

  <p class="calibre11" style="text-align: justify;">"Dört haftadır."</p>

  <p class="calibre11" style="text-align: justify;">"Neler oldu?"</p>

  <p class="calibre11" style="text-align: justify;">"Hatırlamıyor musun?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Doktor yatağın yanına oturdu ve kısık bir sesle konuşmaya başladı. Çok güzel bir İngilizceyle, "Benim hayatımı kurtardın," dedi.</p>

  <p class="calibre11" style="text-align: justify;">Aleksandr bir anda buzu ve su deliğini hatırlayarak başını salladı. "Lütfen sadece Rusça konuş," dedi. "Benim hayatımı tehlikeye atmak istemezsin sanırım."</p>

  <p class="calibre11" style="text-align: justify;">Doktor başını sallayarak, "Anlıyorum," dedi ve elini sıktı. "Birkaç gün sonra, sen daha iyi olduğunda tekrar geleceğim. Bana o zaman anlatacak daha çok şeyin olur. Burada uzun süre kalmayacağım. Ama sen buradan çıkmadan gitmeyeceğime emin olabilirsin."</p>

  <p class="calibre11" style="text-align: justify;">"Buzun üzerine giderken ne düşünüyordun?" dedi Aleksandr. "Yanımızda ilaç vardı."</p>

  <p class="calibre11" style="text-align: justify;">"Biliyorum," dedi doktor. "Ben ilaç getirmek için gelmedim. Beni kamyona sürüklerken sırtıma kimi koyduğunu sanıyorsun?"</p>

  <p class="calibre11" style="text-align: justify;">"Ahhh."</p>

  <p class="calibre11" style="text-align: justify;">"Cephedeki ilk görevimdi. Buna anlamış mıydın?" Doktor güzel bir Amerikan tebessümü fırlattı. Aleksandr da karşılık vermek istedi.</p>

  <p class="calibre11" style="text-align: justify;">Siyah saçlı ve siyah iri gözleri olan bir hemşire yanına gelip nabzını ölçerek, "Uykucu hastanız uyandı mı?" diye sordu. "Merhaba. Ben İna. Çok şanslıymışsın."</p>

  <p class="calibre11" style="text-align: justify;">"Ben mi?" dedi Aleksandr. Şanslı olduğunu düşünmüyordu. "Neden ağzım pamuk dolu?"</p>

  <p class="calibre11" style="text-align: justify;">"Pamuk değil o. Size bir aydır morfin veriyoruz. Sizi geri döndürebilmeyi ancak geçen hafta başarabildik. Öleceğinizi düşünüyordum."</p>

  <p class="calibre11" style="text-align: justify;">"Adınız ne?" diye sordu Aleksandr doktora.</p>

  <p class="calibre11" style="text-align: justify;">"Matthew Sayers. Kızıl Haç için çalışıyorum." Duraksadı. "Büyük bir aptallık ettim ve sen bunu az kalsın canınla ödeyecektin."</p>

  <p class="calibre11" style="text-align: justify;">Aleksandr başını salladı. Etrafa bakındı. Sessizlik vardı. Belki de Tatyana'yı rüyasında görmüştü.</p>

  <p class="calibre11" style="text-align: justify;">Kim bilir belki en baştan beri sadece bir rüyaydı.</p>

  <p class="calibre11" style="text-align: justify;">Bu doğru olamaz mıydı? Tatyana hayatına hiç girmemişti ve onu hiç tanımamıştı. Önceki yoluna devam edebilirdi.</p>

  <p class="calibre11" style="text-align: justify;">Bu yol neydi? O adam ölmüştü. Aleksandr onu tanımıyordu.</p>

  <p class="calibre11" style="text-align: justify;">"Tam arkamızda bir bomba patladı ve bir parçası sana isabet etti," dedi Dr. Sayers. "Kamyonun içine girer girmez yere düştün. Seni tek başıma taşıyamadım." Rusçası çok iyi değildi; ama devam etti. "Yardım istedim. Seni bırakmak istemedim; ama..." Doktor, Aleksandr'ın yüzüne baktı. "Seni taşımak için acilen sedyeye ihtiyacım vardı. Hemşirelerimden biri yardım etmek için yanıma geldi." Sayers başını salladı. "İşini çok iyi biliyordu. Buzda sürünerek ilerledi. Ona 'Benden üç kat daha akıllısın,' dedim." Sayers, Aleksandr'a doğru eğildi. "Sadece bununla da kalmadı. Sürünürken plazmanın olduğu tüpü de taşıdı!"</p>

  <p class="calibre11" style="text-align: justify;">"Plazma mı?"</p>

  <p class="calibre11" style="text-align: justify;">"İçinde kan olmayan bir kan sıvısı. Normal kandan daha uzun süre dayanıyor ve özellikle de Leningrad'ın bu soğuk kışında çok iyi donuyor. Sizin gibi yaralılar için bir mucize yaratıyor. Size kan verene kadar vücuttaki kan ihtiyacını sağlıyor."</p>

  <p class="calibre11" style="text-align: justify;">"Kana mı ihtiyacım oldu?" diye sordu Aleksandr.</p>

  <p class="calibre11" style="text-align: justify;">Hemşire neşeli bir şekilde kolunu okşadı. "Evet binbaşı. Kana ihtiyacınız olduğu söylenebilir."</p>

  <p class="calibre11" style="text-align: justify;">"Tamam hemşire," dedi Dr. Sayers. "Amerika'da hastayı üzmemek gibi bir kuralımız vardır. Sen bu kuraldan haberdar mısın?"</p>

  <p class="calibre11" style="text-align: justify;">Aleksandr doktorun sözünü kesti. "Durumum ne kadar kötüydü?"</p>

  <p class="calibre11" style="text-align: justify;">Sayers neşeli bir halde, "Pek de iyi görünmüyordun. Sedyeyi almak için yerde sürünürken hemşireyi senin yanında bıraktım. Nasıl oldu bilmiyorum; ama sedyeyi taşımama yardım etti. Seni kıyıya getirdiğimizde, o da kana ihtiyaç duyuyormuş gibi görünüyordu."</p>

  <p class="calibre11" style="text-align: justify;">Aleksandr doktoru rahatlatmaya çalışarak, "Yerde sürünüp sürünmemenizin bir önemi yok. Bomba üzerinize düştüğünde ölürsünüz," dedi.</p>

  <p class="calibre11" style="text-align: justify;">"Siz de az kalsın ölecektiniz. Bombanın parçası üzerinize geldi," dedi hemşire.</p>

  <p class="calibre11" style="text-align: justify;">Aleksandr minnettar bir şekilde, "Buzun üzerinde siz mi süründünüz?" diye sordu hemşireye.</p>

  <p class="calibre11" style="text-align: justify;">Hemşire başını salladı. "Hayır, ben cepheden uzak dururum. Kızıl Haç ile çalışmıyorum."</p>

  <p class="calibre11" style="text-align: justify;">Sayers, "Hayır, ben Leningrad'daki hemşiremi getirdim," dedi gülümseyerek. "Gönüllü oldu."</p>

  <p class="calibre11" style="text-align: justify;">Aleksandr renginin tekrar solmaya başladığını hissederek, "Hangi hastanede çalışıyorsun?" diye sordu.</p>

  <p class="calibre11" style="text-align: justify;">"Greçeski."</p>

  <p class="calibre11" style="text-align: justify;">Aleksandr kendine engel olamayarak acı içinde inildedi. İna, ona morfin verene kadar da ağrısı geçmedi. Onu dikkatle izleyen doktor iyi olup olmadığım sordu.</p>

  <p class="calibre11" style="text-align: justify;">"Doktor seninle gelen o hemşire...."</p>

  <p class="calibre11" style="text-align: justify;">"Evet?"</p>

  <p class="calibre11" style="text-align: justify;">"Adı neydi?"</p>

  <p class="calibre11" style="text-align: justify;">"Tatyana Metanova."</p>

  <p class="calibre11" style="text-align: justify;">Aleksandr acı dolu bir ses daha çıkardı.</p>

  <p class="calibre11" style="text-align: justify;">"Şimdi nerede?"</p>

  <p class="calibre11" style="text-align: justify;">Sayers omuz silkerek. "Nerede değil ki? Sanırım demiryolu yapımına yardımcı oluyor. Sen vurulduktan altı gün sonra kuşatma kaldırıldı. İki cephe birbirine bağlandı. Hemen bin yüz kadın demiryolu yapımında çalışmaya başladı. Tatyana da orada."</p>

  <p class="calibre11" style="text-align: justify;">"Ama buna hemen başlamadı," dedi İna. "Çoğu zaman sizin yanınızdaydı binbaşı."</p>

  <p class="calibre11" style="text-align: justify;">"Ama şimdi iyi olduğun için yardıma gitti," dedi Sayers gülümseyerek. "Ona, Zaferin Demiryolu diyorlar. Bana sorarsan, buraya getirilen adamların durumuna bakınca bunu söylemek için çok erken."</p>

  <p class="calibre11" style="text-align: justify;">"Hemşireyi dönünce yanıma getirebilir misiniz?" diyerek duraksadı Aleksandr. Anlatmak istedi; ama çok yorgundu. "Neremden vurulduğumu söylemiştiniz?"</p>

  <p class="calibre11" style="text-align: justify;">"Sırtından. Sağ tarafına isabet etti. Sırtındaki adam paramparça oldu. Onu sırtına almakla çok iyi etmişsin." Dr. Sayers duraksadı. "Böbreğini kurtarmak için büyük çaba verdik." Ona doğru eğilerek "İleride Almanların karşısına tek böbrekle çıkmanı istemedik binbaşı," diye ekledi.</p>

  <p class="calibre11" style="text-align: justify;">"Teşekkürler doktor. Bunu nasıl yaptınız?" Aleksandr ona acı veren şeyin ne olduğunu anlamaya çalıştı. "Sırtım pek iyi durumda değil."</p>

  <p class="calibre11" style="text-align: justify;">"Bu normal binbaşı. Yaranın etrafında üçüncü dereceden yanıklar var. Bu yüzden sizi uzun bir süre karnınızın üzerinde yatırdık." Sayers omuzunu okşadı. "Başında ağrı var mı? Kamyona çok hızlı çarptın. Ama inan yaran ve yanıkların geçip morfin vermeyi kestiğimizde eskisi kadar iyi olacaksın." Doktor incelenmek istemeyen Aleksandr'a bakarken tereddüt ediyordu. "Başka bir zaman tekrar konuşuruz. Tamam mı?"</p>

  <p class="calibre11" style="text-align: justify;">"Peki," diye mırıldandı Aleksandr.</p>

  <p class="calibre11" style="text-align: justify;">Doktor bir anda neşelenerek, "Ama işin bir de güzel tarafı var. Bir madalya daha aldın," dedi.</p>

  <p class="calibre11" style="text-align: justify;">"Bu hale geldikten sonra ne önemi var?"</p>

  <p class="calibre11" style="text-align: justify;">"Ayakta kalabildiğin sürece terfi edebileceğini söylediler," dedi Sayers. "Erzak taşıyan bir adam sürekli seni sormaya geliyor. Adı Çemenko muydu?"</p>

  <p class="calibre11" style="text-align: justify;">"Bana hemşireyi getireceksin, öyle değil mi?" dedi Aleksandr gözlerini kapayarak.</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Tatyana'yı göremeden bir gece geçti. Aleksandr uyandığında onun yanında oturduğunu gördü. Birbirlerine baktılar. "Şura, bana sakın kızma," dedi Tatyana.</p>

  <p class="calibre11" style="text-align: justify;">"Tanrım!" dedi Aleksandr güçlükle. "Çok inatçısın!"</p>

  <p class="calibre11" style="text-align: justify;">Tatyana başını sallayarak. "İnatçı karınım."</p>

  <p class="calibre11" style="text-align: justify;">"Hayır. Sadece inatçı."</p>

  <p class="calibre11" style="text-align: justify;">Ona doğru eğilerek, "İnatla seviyorum," diye fısıldadı. "Bana ihtiyacın oldu. Ben de geldim."</p>

  <p class="calibre11" style="text-align: justify;">"Sana burada ihtiyacım olmadı," dedi Aleksandr. "Bunu sana kaç kez söylemem gerekiyor? Tek istediğim senin güvende olman."</p>

  <p class="calibre11" style="text-align: justify;">"Senin güvenliğini kim sağlayacak?" Elini tutarak gülümsedi. Etrafına bakınıp doktorların ve hemşirelerin orada olmadığını görünce, elini öptü ve yüzüne bastırdı. "İyileşeceksin koca adam. Sadece dayan."</p>

  <p class="calibre11" style="text-align: justify;">"Tatya, buradan çıkar çıkmaz senden boşanacağım." Elini yüzünden çekmedi.</p>

  <p class="calibre11" style="text-align: justify;">Tatyana başını sallayarak, "Üzgünüm. Bunu yapamam. Tanrının şahitliğiyle evlenmek isteyen sen değil miydin? Bunu yaptın."</p>

  <p class="calibre11" style="text-align: justify;">"Tatişya..."</p>

  <p class="calibre11" style="text-align: justify;">"Söyle sevgilim, söyle Şura. Senin sesini duyduğum için ne kadar mutluyum bilemezsin."</p>

  <p class="calibre11" style="text-align: justify;">"Bana doğruyu söyle. Yaram ne durumdaydı?"</p>

  <p class="calibre11" style="text-align: justify;">"Çok kötü değildi," dedi yüzü bembeyaz bir halde gülümseyerek.</p>

  <p class="calibre11" style="text-align: justify;">"Marazov'un arkasından giderken acaba ne düşünüyordum? Onunla adamlarının ilgilenmesine izin vermeliydim. Gerçi onlar da çaresiz durumdaydı. Ne ilerleyebiliyorlar; ne de onu geri getirebiliyorlardı." Duraksadı. "Zavallı Tolya."</p>

  <p class="calibre11" style="text-align: justify;">Tatyana yüzündeki tebessümü kaybetmeden, Tolya için bir dua okudum," dedi.</p>

  <p class="calibre11" style="text-align: justify;">"Benim için de okudun mu?"</p>

  <p class="calibre11" style="text-align: justify;">"Hayır," dedi. "Çünkü sen ölmüyordun. Kendim için dua ettim. Tanrı'dan seni iyileştirmem için bana yardım etmesini istedim." Elini tuttu. "Ama Aleksandr, Marazov'un arkasından koşmana, doktora İngilizce bağırmana, onun arkasından suya atlamana ve onu taşımana engel olamadım. Yuri Stepanov'a yaptığını ona da yaptın. Şura hiçbirimiz içimizdeki ruhu durduramıyoruz. Senin içindeki ruh sana ne söylüyor?"</p>

  <p class="calibre11" style="text-align: justify;">"Deli olduğumu. Sırtımda sanki ateş yanıyor gibi." Luga'yı hatırlayarak gülümsedi. "Bunlar sadece cam çiziği mi Tatya?"</p>

  <p class="calibre11" style="text-align: justify;">Tatyana bir an tereddüt ederek, "Yandın. Ama iyileşeceksin," dedi. Elini yanağına daha çok bastırdı. "Bana doğruyu söyle. Beni gördüğüne sevinmediğini söyle."</p>

  <p class="calibre11" style="text-align: justify;">"Bunu söylerim; ama yalan atmış olurum." Gözlerini kırpmadan ona bakarak parmaklarını çillerinin üzerinde gezdirdi.</p>

  <p class="calibre11" style="text-align: justify;">Tatyana cebinden küçük bir morfin çıkardı ve serumunun içine kattı.</p>

  <p class="calibre11" style="text-align: justify;">"Ne yapıyorsun?"</p>

  <p class="calibre11" style="text-align: justify;">"Sırtın ateşin içindeymiş gibi acımasın diye sana biraz morfin veriyorum," diye fısıldadı. Aleksandr birkaç saniye içinde kendini daha iyi hissetmeye başladı. Tatyana elini tekrar yüzüne bastırdı.</p>

  <p class="calibre11" style="text-align: justify;">Aleksandr ona bakarak başını tekrar öne eğdi. Tatyana ona o kadar büyük bir sıcaklık vermişti ki; onun varlığı ve saten gibi pürüzsüz cildine dokunmak sırtındaki ağrıları hafifletmişti. Neşe saçan gözleri, pembe yanakları ve aralık duran dudakları... Aleksandr gözleri, ruhu ve kalbi ardına kadar açık halde onu izledi. "Sen cennetten gönderilen bir meleksin, öyle değil mi?"</p>

  <p class="calibre11" style="text-align: justify;">Tatyana'nın yüzünü bir tebessüm aydınlattı. "Yaptıklarımın yarısını bile bilmiyorsun," diye fısıldadı. "Tatya'nın burada sana neler hazırladığını bilmiyorsun." Sevinçten adeta haykıracaktı.</p>

  <p class="calibre11" style="text-align: justify;">"Neler hazırladın? Hayır, kalkma. Yüzünü hissetmek istiyorum."</p>

  <p class="calibre11" style="text-align: justify;">"Şura yapamam. Neredeyse üzerindeyim. Dikkatli olmamız gerekiyor." Tebessümü biraz soldu. "Dimitri sürekli buralarda. İçeri girip seni kontrol ediyor ve gidip sonra tekrar uğruyor. Neden bu kadar endişeli? Beni burada görünce çok şaşırdı."</p>

  <p class="calibre11" style="text-align: justify;">"Tek şaşıran o değil. Buraya nasıl geldin?"</p>

  <p class="calibre11" style="text-align: justify;">"Bu planımın bir parçasıydı Aleksandr."</p>

  <p class="calibre11" style="text-align: justify;">"Ne planı bu Tatyana?"</p>

  <p class="calibre11" style="text-align: justify;">"Yaşlanıp ölürken seninle olmak."</p>

  <p class="calibre11" style="text-align: justify;">"Ahh, o plan."</p>

  <p class="calibre11" style="text-align: justify;">"Şura, seninle konuşmam gerekiyor. Kafanı toparlar toparlamaz sana anlatmam gereken şeyler var. Beni pür dikkat dinlemen lazım."</p>

  <p class="calibre11" style="text-align: justify;">"Şimdi konuş."</p>

  <p class="calibre11" style="text-align: justify;">"Şimdi olmaz. Kafanı tam olarak toparlaman gerekiyor," diyerek gülümsedi. "Ayrıca şimdi gitmem gerekiyor. Burada bir saat oturarak uyanmanı bekledim. Yarın tekrar geleceğim." Yatağın etrafına bakındı. "Seni bilerek köşeye yatırdım. Böylece duvarın dibinde, biraz olsun rahat konuşma fırsatı bulduk." Yatağının yanındaki pencereyi işaret etti. "Biliyorum biraz yüksek; ama gökyüzünü ve iki çam ağacını biraz olsun görebilirsin. <i class="calibre2">Çam ağaçları</i> Şura."</p>

  <p class="calibre11" style="text-align: justify;"><i class="calibre2">"Çam ağaçları</i> Tatya."</p>

  <p class="calibre11" style="text-align: justify;">Tatyana ayağa kalktı. "Yanında yatan adam ne duyuyor; ne de konuşuyor. Eğer konuşabilirse, bu mucize olur," dedi gülümseyerek. "Daha temiz hava alması için konduğu şeffaf çadırı da görüyor musun? Ona yardım etmek için çadırın içine koydum; ama bu senin alanını daraltıyor. Yine de burası beşinci bölgedeki evimden daha rahat."</p>

  <p class="calibre11" style="text-align: justify;">"İnga nasıl?"</p>

  <p class="calibre11" style="text-align: justify;">Tatyana dudağını ısırarak, "İnga artık benim evimde değil," dedi.</p>

  <p class="calibre11" style="text-align: justify;">"En sonunda taşındı mı?"</p>

  <p class="calibre11" style="text-align: justify;">"Evet," dedi Tatyana. "Taşındırttılar."</p>

  <p class="calibre11" style="text-align: justify;">Birbirlerine baktılar ve Aleksandr hafifçe başını sallayarak gözlerini kapadı. Onu bırakamıyordu. "Tatya," diye fısıldadı. "Buzun üzerine gittiğin doğru mu? Leningrad savaşının ortasında, buzun üzerinde mi süründün?"</p>

  <p class="calibre11" style="text-align: justify;">Ona doğru eğilerek hızlı bir öpücük verdi. "Evet kalbimin en cesur askeri. Bunu Leningrad için yaptım."</p>

  <p class="calibre11" style="text-align: justify;">Sinir uçları acıyan Aleksandr, "Tatya," dedi. "Yarın beni uyandırmak için bir saat bekleme."</p>

  <p class="kisim_adi" style="text-align: justify;">4</p>

  <p class="calibre11" style="text-align: justify;">Aleksandr sadece onu göreceği ertesi günü düşünüyordu. Öğle vaktinde gelmiş ve ona yemek getirmişti. Hemşiresine, "Ona yemeğini ben yedireceğim İna," dedi. İna buna pek memnun olmadı; ama Tatyana umursamadı.</p>

  <p class="calibre11" style="text-align: justify;">İna, Aleksandr'ın çizelgesine imza attıktan sonra, "Hemşire Metanova benim hastamı alıyor," dedi.</p>

  <p class="calibre11" style="text-align: justify;">"Ben onun hastasıyım İna," dedi Aleksandr. "Bana kan sıvısı taşıyan o değil mi?"</p>

  <p class="calibre11" style="text-align: justify;">"Olanların yarısından bile haberiniz yok," dedi İna, Tatyana'ya bakıp yanlarından uzaklaşarak.</p>

  <p class="calibre11" style="text-align: justify;">"Ne demek istedi?" diye sordu Aleksandr.</p>

  <p class="calibre11" style="text-align: justify;">"Bilmiyorum;" dedi Tatyana. "Ağzını aç."</p>

  <p class="calibre11" style="text-align: justify;">"Tatya, ben kendim yiyebilirim."</p>

  <p class="calibre11" style="text-align: justify;">"Kendin mi yemek istiyorsun?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Seninle ilgilenmeme izin ver," dedi. "Senin için yapmak istediğim şeylere engel olma. Bırak yapayım."</p>

  <p class="calibre11" style="text-align: justify;">"Tatya, evlilik yüzüğüm nerede?" diye sordu. "Boynumdaki ipte asılıydı. Onu kayıp mı ettim?"</p>

  <p class="calibre11" style="text-align: justify;">Gülümseyerek üniformasının altındaki ipi çıkardı. İki yüzük yan yana asılıydı. "Onları parmaklarımıza takana kadar burada saklayacağım."</p>

  <p class="calibre11" style="text-align: justify;">"Bana yemek yedir," dedi duygu dolu bir ses tonuyla.</p>

  <p class="calibre11" style="text-align: justify;">Tatyana ona yemeğini yediremeden Albay Stepanov ziyarete geldi. "Ayıldığını duydum," dedi Tatyana'ya bakarak. "Yanlış zamanda mı geldim?"</p>

  <p class="calibre11" style="text-align: justify;">Tatyana başını salladı ve kaşığı tepsiye bırakarak ayağa kalktı. "Siz Albay Stepanov musunuz?" dedi ona bakarak.</p>

  <p class="calibre11" style="text-align: justify;">"Evet," dedi şaşkın halde. "Siz de..."</p>

  <p class="calibre11" style="text-align: justify;">Tatyana, albayın elini sıktı. "Ben de Tatyana Metanova," dedi. "Binbaşı Belov'a yaptığınız yardımlar için size teşekkür etmek istiyorum, albay." Tatyana elini bırakmadı. Albay da geri çekmedi. "Teşekkürler efendim," diye tekrarladı.</p>

  <p class="calibre11" style="text-align: justify;">Aleksandr karısına sarılmak istedi. "Albay, hemşirem bana ne kadar iyi davrandığınızı biliyor," dedi sırıtarak.</p>

  <p class="calibre11" style="text-align: justify;">"Hak ettiğinin fazlasını yapmadım binbaşı," dedi Stepanov. Tatyana elini çekene kadar o da elini bırakmadı. "Madalyanı gördün mü?"</p>

  <p class="calibre11" style="text-align: justify;">Madalya, Aleksandr'ın yatağının yanındaki sandalyede asılıydı.</p>

  <p class="calibre11" style="text-align: justify;">"Neden onu vermek için bilincimin yerine gelmesini beklemediler?" diye sordu Aleksandr.</p>

  <p class="calibre11" style="text-align: justify;">Stepanov, "Senin hayatta..." dedi.</p>

  <p class="calibre11" style="text-align: justify;">"Sıradan bir madalya değil," diyerek sözünü kesti Tatyana. "Bu en büyük şeref madalyası. <i class="calibre2">Sovyetler Birliğinin Kahramanı</i> madalyası!" diye ekledi nefes nefese.</p>

  <p class="calibre11" style="text-align: justify;">Stepanov önce Tatyana'ya sonra Aleksandr'a ve ardından tekrar Tatyana'ya bakarak, "Hemşiren.... seninle çok gurur duyuyor binbaşı," dedi.</p>

  <p class="calibre11" style="text-align: justify;">"Evet efendim." Aleksandr gülümsememek için kendini zor tutuyordu.</p>

  <p class="calibre11" style="text-align: justify;">Stepanov, "Ben daha müsait olduğun bir zamanda geleyim," dedi.</p>

  <p class="calibre11" style="text-align: justify;">"Durun efendim," dedi Aleksandr bir süreliğine gözlerini Tatyana'dan ayırarak. "Askerlerimiz ne durumda?"</p>

  <p class="calibre11" style="text-align: justify;">"İyiler. On gün izin kullandılar ve şu anda Almanları Sinyavino'dan çıkarmaya çalışıyorlar. Orada büyük sorunlar var. Ama biliyorsun, bu işler yavaş yavaş oluyor." Stepanov duraksadı. "Daha iyi haberlerim de var. Paulus geçen ay Stalingrad'da teslim oldu. Hitler, onu teslim olmadan iki gün önce mareşal yapmıştı. Şimdiye kadar Alman tarihinde hiçbir mareşalin teslim olmadığını söyledi.</p>

  <p class="calibre11" style="text-align: justify;">Aleksandr gülümsedi. "Görünüşe göre Paulus tarihe geçmek istemiş. Stalingrad alındı. Leningrad'daki kuşatma kaldırıldı. Bu savaşı hâlâ kazanma şansımız var. Bu çok büyük bir zafer olacak."</p>

  <p class="calibre11" style="text-align: justify;">"Aslında öyle." Stepanov, Aleksandr'ın elini sıktı. "Ama o kadar çok asker kaybettik ki; bu büyük zaferi kim kutlayacak bilmiyorum." Derin bir nefes aldı. "En kısa zamanda iyileş binbaşı. Seni yeni bir terfi bekliyor. Ne olursa olsun, seni ön cepheden uzak tutacağız."</p>

  <p class="calibre11" style="text-align: justify;">"Ben savaştan uzak olmak istemiyorum efendim."</p>

  <p class="calibre11" style="text-align: justify;">Tatyana omzundan dürttü.</p>

  <p class="calibre11" style="text-align: justify;">"Yani teşekkür ederim demek istedim efendim."</p>

  <p class="calibre11" style="text-align: justify;">Stepanov tekrar Aleksandr ile Tatyana'ya baktı.</p>

  <p class="calibre11" style="text-align: justify;">"Seni iyi bir ruh hali içinde görmek çok güzel binbaşı. Seni en son ne zaman bu kadar... neşeli gördüğümü hatırlamıyorum. Ölümden dönmek sana iyi gelmiş."</p>

  <p class="calibre11" style="text-align: justify;">Stepanov gitti.</p>

  <p class="calibre11" style="text-align: justify;">"Albayı çok şaşırttın," dedi Aleksandr, Tatyana'ya gülümseyerek. "Ölümden dönmekle neyi kastetti?"</p>

  <p class="calibre11" style="text-align: justify;">"Abarttı işte. Ama haklıymışsın. O iyi bir adam." Tatyana azarlar gibi yaparak, "Bu arada benim için ona teşekkür etmediğini de gördüm," dedi.</p>

  <p class="calibre11" style="text-align: justify;">"Tatyana biz erkeğiz. O kadar samimi olamıyoruz."</p>

  <p class="calibre11" style="text-align: justify;">"Ağzını aç."</p>

  <p class="calibre11" style="text-align: justify;">"Bana ne yemeği getirdin?"</p>

  <p class="calibre11" style="text-align: justify;">Patatesli lahana çorbası ve tereyağlı beyaz ekmek getirmişti.</p>

  <p class="calibre11" style="text-align: justify;">"Bu kadar tereyağını nereden buldun?" 250 gram tereyağı vardı. "Yaralı askerlere fazla yağ veriyorlar," dedi. "Sen onların aldığından da fazlasını hak ettin."</p>

  <p class="calibre11" style="text-align: justify;">"Ekstra morfin gibi mi?" diye sordu gülümseyerek.</p>

  <p class="calibre11" style="text-align: justify;">"Hımmm. Bir an önce iyileşmen gerekiyor."</p>

  <p class="calibre11" style="text-align: justify;">Kaşığı her ağzına götürdüğünde ve elleri ona her yaklaştığında, Aleksandr derin bir nefes alıyor ve ellerinin kokusunu içine çekmeye çalışıyordu.</p>

  <p class="calibre11" style="text-align: justify;">"Sen yedin mi?"</p>

  <p class="calibre11" style="text-align: justify;">Tatyana omuz silkti. "Yemek yemeye zamanım yok ki," diyerek sandalyesini yatağa yaklaştırdı.</p>

  <p class="calibre11" style="text-align: justify;">"Sence, hemşirem beni öperse diğer hastalar itiraz eder mi?" dedi Aleksandr.</p>

  <p class="calibre11" style="text-align: justify;">"Evet," dedi geri çekilerek. "Herkesi öptüğümü düşünürler."</p>

  <p class="calibre11" style="text-align: justify;">Aleksandr etrafına bakındı. Odanın karşı tarafında bacaklarını kaybetmiş olan ve ölümle savaşan bir adam vardı. Onun için hiçbir şey yapılamazdı. Aleksandr'ın yatağının yanında, çadırın içine konmuş adam ise her nefes alıp verişinde büyük bir çaba harcıyordu. Marazov gibi.</p>

  <p class="calibre11" style="text-align: justify;">"Onun neyi var?"</p>

  <p class="calibre11" style="text-align: justify;">"Nikolay Ouspenski'nin mi? Bir akciğerini kaybetti," dedi Tatyana. Boğazındaki gıcığı temizleyerek, "İyileşecek. O çok iyi bir adam. Karısı buraya yakın bir köyde yaşıyor ve ona sürekli soğan gönderiyor," dedi.</p>

  <p class="calibre11" style="text-align: justify;">"Soğan mı?"</p>

  <p class="calibre11" style="text-align: justify;">Tatyana omuz silkti. "Köylüler böyle işte."</p>

  <p class="calibre11" style="text-align: justify;">"Tatya," dedi alçak bir ses tonuyla. "İnga, kan sıvısına ihtiyaç duyduğumu söyledi. Yaram ne kadar..."</p>

  <p class="calibre11" style="text-align: justify;">Tatyana hemen, "İyi olacaksın. Biraz kan kaybettin, hepsi bu," dedi. Bir an duraksadıktan sonra sesini alçaltarak, "Beni iyi dinle," dedi.</p>

  <p class="calibre11" style="text-align: justify;">"Neden hep benim yanımda değilsin? Neden hemşirem sen değilsin?"</p>

  <p class="calibre11" style="text-align: justify;">"İki gün önce bana gitmemi söyledin. Şimdi de yanında olmamı mı istiyorsun?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Sevgilim," dedi fısıldayarak. "Sana onun sürekli buralarda olduğunu söyledim. Beni duymadın mı? Araya bir mesafe sokmaya çalışıyorum. İna iyi bir yoğun bakım hemşiresi. İyileştiğin zaman seni başka bir yatağa geçirebiliriz."</p>

  <p class="calibre11" style="text-align: justify;">"O yatak senin olduğun yerde mi? Öyleyse bir hafta içinde iyileşirim."</p>

  <p class="calibre11" style="text-align: justify;">"Hayır Şura. Ben orada değilim."</p>

  <p class="calibre11" style="text-align: justify;">"Neredesin?"</p>

  <p class="calibre11" style="text-align: justify;">"Seninle konuşmam gerekiyor ve sen sürekli sözümü kesiyorsun."</p>

  <p class="calibre11" style="text-align: justify;">"Eğer battaniyenin altından elimi tutarsan sözünü kesmeyeceğim," dedi Aleksandr.</p>

  <p class="calibre11" style="text-align: justify;">Tatyana elini battaniyenin altına soktu ve küçük parmaklarını onunkilere kenetledi. "Eğer senin kadar güçlü ve iriyarı olsaydım; seni buzun üzerinde sırtımda taşırdım."</p>

  <p class="calibre11" style="text-align: justify;">Aleksandr elini sıkarak, "Beni üzme olur mu? Bu güzel yüzünü gördüğüm için çok mutluyum. Lütfen öp beni."</p>

  <p class="calibre11" style="text-align: justify;">"Hayır Şura. Beni dinleyecek..."</p>

  <p class="calibre11" style="text-align: justify;">"Neden bu kadar harika görünüyorsun? Neden etrafa mutluluk saçıyorsun? Hiç bu kadar iyi göründüğünü hatırlamıyorum."</p>

  <p class="calibre11" style="text-align: justify;">Tatyana ona doğru eğildi ve dudaklarını aralayarak sesini alçalttı. "Lazarevo'da bile mi?"</p>

  <p class="calibre11" style="text-align: justify;">"Sus. Koskoca adamı ağlatacaksın. İçindeki pırıltı dışarıya vuruyor."</p>

  <p class="calibre11" style="text-align: justify;">"Hayatta olduğun için çok mutluyum." Gerçekten de çok mutlu görünüyordu.</p>

  <p class="calibre11" style="text-align: justify;">"Cepheye nasıl geldin?"</p>

  <p class="calibre11" style="text-align: justify;">"Dinlesen, anlatacaktım," dedi gülümseyerek. "Lazarevo'dan dönünce yoğun bakım hemşiresi olmayı istediğime karar verdim. Kasımda beni görmeye gelmenden sonra da başvuru yaptım. Senin olduğun cepheye gidecektim. Doktorlarla birlikte buzun üzerinde olacaktım."</p>

  <p class="calibre11" style="text-align: justify;">"Planın bu muydu?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Başını salladı. "Bunu bana iyiki o zaman söylemedin. Şimdi sana kızacak gücüm yok."</p>

  <p class="calibre11" style="text-align: justify;">"Sana birazdan söyleyeceğim şey için biraz daha güce ihtiyacın olacak." Heyecanını saklayamıyordu. Aleksandr'ın kalbi de küt küt atmaya başladı. "Dr. Sayers, Greçeski'ye gelince, ona hemen yardıma ihtiyacı olup olmadığını sordum. Leningrad'a Kızıl Ordu'nun isteği üzerine yaralıları tedavi etmek için gelmişti." Sesini alçalttı. "Sovyetler Birliği bile yaralıların sayısını küçümsüyor. Onları koyacak yer bile bulamıyoruz. Neyse, Dr. Sayers daha sonra Leningrad cephesine gideceğini söyledi ve ben de yardım edip edemeyeceğimi sordum." Tatyana gülümsedi. "Bu soruyu senden öğrendim. Sonuç olarak yardımıma ihtiyaç duydu. Yanında getirdiği tek hemşire de hastalanmıştı. Leningrad'ın bu soğuğunda hastalanması normal, öyle değil mi? Zavallı zatürree olmuş." Tatyana başını salladı. "Düşünsene. Şimdi daha iyi; ama hâlâ Greçeski'de. Ona orada ihtiyaçları var. Henüz yoğun bakım için yaptığım başvurunun yanıtı gelmediği için, buraya Dr. Sayers'in geçici asistanı olarak geldim. Bak." Tatyana büyük bir gururla Aleksandr'a üzerinde Kızıl Haç'ın amblemi olan kol bandını gösterdi. "Kızıl Ordu hemşiresi olmak yerine, Kızıl Haç hemşiresi oldum! Bu harika değil mi?" Yüzü aydınlanmıştı.</p>

  <p class="calibre11" style="text-align: justify;">"Cephede olmaktan zevk aldığına sevindim Tatya," dedi Aleksandr.</p>

  <p class="calibre11" style="text-align: justify;">"Şura! Cephede olmaktan değil. Dr. Sayers'in nereden geldiğini biliyor musun?"</p>

  <p class="calibre11" style="text-align: justify;">"Amerika mı?"</p>

  <p class="calibre11" style="text-align: justify;">"Yani Kızıl Haç'ın cipiyle Leningrad'a nereden geldiğini biliyor musun?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Titreyen bir ses tonuyla, "Helsinki!" dedi.</p>

  <p class="calibre11" style="text-align: justify;">"Helsinki."</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Pekâlâ...."</p>

  <p class="calibre11" style="text-align: justify;">"Kısa bir süre sonra nereye döneceğini biliyor musun peki?"</p>

  <p class="calibre11" style="text-align: justify;">"Hayır. Nereye?"</p>

  <p class="calibre11" style="text-align: justify;">"Şura! Helsinki'ye!"</p>

  <p class="calibre11" style="text-align: justify;">Aleksandr hiçbir şey söylemedi. Yavaşça başını çevirdi ve gözlerini kapattı. Tatyana'nın ona seslendiğini duydu. Gözlerini açarak tekrar ona döndü. Gözleri fıldır fıldır dönüyor; parmaklarıyla koluna vuruyor; yüzünden ateşler çıkıyor ve hızlı hızlı nefes alıp veriyordu.</p>

  <p class="calibre11" style="text-align: justify;">Aleksandr gülmeye başladı.</p>

  <p class="calibre11" style="text-align: justify;">Koridorun karşı tarafındaki bir hemşire arkasına döndü.</p>

  <p class="calibre11" style="text-align: justify;">"Gülme," dedi Tatyana. "Sessiz ol."</p>

  <p class="calibre11" style="text-align: justify;">"Tatya, sus. Sana yalvarıyorum."</p>

  <p class="calibre11" style="text-align: justify;">"Beni dinleyecek misin? Dr. Sayers ile tanıştıktan sonra sürekli düşünmeye başladım."</p>

  <p class="calibre11" style="text-align: justify;">"Yoo hayır."</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Ne düşünüyorsun?"</p>

  <p class="calibre11" style="text-align: justify;">"Greçeski'de sürekli düşünerek bir plan yapmaya çalıştım."</p>

  <p class="calibre11" style="text-align: justify;">"Yoo hayır. Başka bir plan istemiyorum."</p>

  <p class="calibre11" style="text-align: justify;">"Evet bir plan. Kendi kendime Dr. Sayers'in güvenilir olup olmadığını sordum. Sonra ona güvenebileceğime karar verdim; çünkü o iyi bir Amerikalı gibi görünüyor. Ona güvenecek ve bizden bahsedecektim. Seni ülkene kavuşturması ve bizi bir şekilde Helsinki'ye götürmesi için ona yalvaracaktım. Sadece Helsinki'ye. Oradan da kendi çabamızla Stockholm'e geçebilecektik."</p>

  <p class="calibre11" style="text-align: justify;">"Tatya, bunları daha fazla dinlemek istemiyorum."</p>

  <p class="calibre11" style="text-align: justify;">"Hayır, dinle beni!" diye fısıldadı. "Tanrı'nın bize ne kadar yardım ettiğini keşke görebilsen. Aralıkta Greçeski'ye Finlandiyalı, yaralı bir pilot geldi. Bu tür yaralılar sürekli geliyor ve ölüyordu. Onu kurtarmaya çalıştık; ama başından çok kötü yaralanmıştı. Uçağıyla Finlandiya körfezine düşmüş." Ses tonunu iyice alçalttı. "Onun üniformasını ve kimliğini sakladım. Onları Dr. Sayers'in cipindeki bir bandaj kutusuna koydum. Şimdi orada seni bekliyorlar."</p>

  <p class="calibre11" style="text-align: justify;">Aleksandr şaşkınlık içinde Tatyana'ya baktı.</p>

  <p class="calibre11" style="text-align: justify;">"Tek korktuğum şey, Dr. Sayers'den kendini iki yabancı için tehlikeye atmasını istemekti. Bunu nasıl yapacağımı hâlâ bilmiyorum." Tatyana eğilerek omuzundan öptü. "Ama kocacığım, senin de araya girmen gerekiyordu. Doktoru kurtarmalıydın. Şu anda seni sırtında taşıması gerekse bile yardım edeceğine eminim."</p>

  <p class="calibre11" style="text-align: justify;">Aleksandr tek kelime etmiyordu.</p>

  <p class="calibre11" style="text-align: justify;">Sana Finlandiya üniforması giydireceğiz ve bir süreliğine Tove Hanssen olacaksın. Sonra da Dr. Sayers'in Kızıl Haç cipiyle seni Finlandiya sınırından Helsinki'ye geçireceğiz. Şura! Seni Sovyetler Birliği'nden çıkaracağım."</p>

  <p class="calibre11" style="text-align: justify;">Aleksandr halâ bir şey söylemiyordu.</p>

  <p class="calibre11" style="text-align: justify;">Tatyana sessiz; ama neşeli bir şekilde gülerek, "Sen de çok şanslı olduğumuzu düşünmüyor musun?" dedi. Kolundaki Kızıl Haç amblemini gösterip battaniyenin altından elini sıkarak, "Sen iyice iyileştikten sonra Helsinki'den bir kayığa bineceğiz. Baltık denizindeki buzlar çözülmüş olursa da Stockholm'a kadar kamyonla gideriz. İsveç savaşta tarafsız, unuttun mu yoksa?" dedi. Gülümseyerek, "Bana söylediğin tek kelimeyi bile unutmuyorum," diye ekledi. Onun elini bırakarak, ellerini çırptı. "Bu şimdiye kadar duyduğun en iyi plan değil mi? Aylarca körfezdeki bataklıklarda saklanma planından çok daha iyi."</p>

  <p class="calibre11" style="text-align: justify;">Şaşkınlık içinde ona baktı. "Karşımda oturan bu kadın da kim?"</p>

  <p class="calibre11" style="text-align: justify;">Tatyana ayağa kalktı. Ona doğru eğilip dudaklarından öperek, "Senin sevgili karınım," diye fısıldadı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Umut, en iyi tedaviydi.</p>

  <p class="calibre11" style="text-align: justify;">Yatağından kalkmaya, yürümeye ve hareket etmeye çalışan Aleksandr'a günler bir anda eskisi gibi uzun gelmemeye başladı. Yataktan çıkamadı; ama kollarından destek alarak yatağın içinde oturdu; yemeğini kendi yedi ve Tatyana'nın ziyarete geleceği dakikalar için yaşadı.</p>

  <p class="calibre11" style="text-align: justify;">Boş durmak Aleksandr'ı deli ediyordu. Tatyana'dan tahta parçaları ve asker bıçağı getirmesini istedi. Böylece onun gelmesini beklerken tahtaları yontarak palmiye ile çam ağacı, bıçak, kazık ve insan şekilleri yapıyordu.</p>

  <p class="calibre11" style="text-align: justify;">Tatyana günde birkaç kez gelerek yanına oturuyor ve ona, "Şura, Helsinki'de atlı kızaklarla gezebiliriz. Bu güzel olmaz mı? Ayrıca gerçek bir kiliseye gidebiliriz! Dr. Sayers, Helsinki'deki İmparator Nicholas kilisesinin St. İshak'a çok benzediğini söyledi. Beni dinliyor musun?" diye fısıldıyordu.</p>

  <p class="calibre11" style="text-align: justify;">Aleksandr gülümseyerek başını sallıyor ve tahta parçalarını yontuyordu.</p>

  <p class="calibre11" style="text-align: justify;">Tatyana da yanında oturup ona bir şeyler fısıldamaya devam ediyordu. "Şura, Stockholm'un da Leningrad gibi granit taşlarla döşeli olduğunu biliyor muydun? Bizim büyük Peter'in 1725 yılında Karelia'yı İsveç'in elinden aldığından haberin var mı peki? Şaka gibi, öyle değil mi? O zamandan beri bizi özgürlüğüme kavuşturacak topraklar için savaşıyormuşuz. Stockholm'a gittiğimizde ilkbahar olacak. Sabahları limanda kurdukları pazarda meyveler, sebzeler ve balıklar satacaklar. Ahh Şura... Dr. Sayers domuz eti ve domuz pastırması denen bir şey sattıklarını bile söyledi. Hiç domuz pastırması yedin mi? Şura, beni dinliyor musun?"</p>

  <p class="calibre11" style="text-align: justify;">Aleksandr gülümseyerek başını sallıyor ve tahta parçalarını yontuyordu.</p>

  <p class="calibre11" style="text-align: justify;">"Stockholm'a gidince şu yeri de -şu anda adını hatırlayamıyorum- ah evet, İsveç Ünlüler Tağınağı'nı da ziyaret ederiz. Kralları orada yakıyorlarmış." Tatyana'nın yüzünde mutluluk vardı. "Kralları ve kahramanları. Orası hoşuna gidecek. Ziyaret ederiz değil mi?"</p>

  <p class="calibre11" style="text-align: justify;">"Evet tatlı kız," dedi Aleksandr elindeki bıçakla tahtayı bırakarak. Onu kendine çekerek, "Gidip görürüz," diye ekledi.</p>

  <p class="kisim_adi" style="text-align: justify;">5</p>

  <p class="calibre11" style="text-align: justify;">"Aleksandr," dedi Dr. Sayers yanındaki sandalyeye oturarak "Seninle alçak sesle İngilizce konuşabilir miyim? Bütün gün Rusça konuşmak bana zor geliyor."</p>

  <p class="calibre11" style="text-align: justify;">"Elbette," dedi Aleksandr, İngilizce olarak. "O dili yeniden duyabilmek güzel."</p>

  <p class="calibre11" style="text-align: justify;">"Daha önce uğrayamadığım için özür dilerim." Başını salladı. "Sovyet cephelerine giderek kendimi tam bir cehennemin içine attığımı görebiliyorum. Yanımdaki bütün erzaklar bitti. Lend-Lease gemileri yeterince çabuk ulaşamıyor. Rus yemekleri yiyor ve yerlerde uyuyorum."</p>

  <p class="calibre11" style="text-align: justify;">"Yatağınızın olması gerekiyor."</p>

  <p class="calibre11" style="text-align: justify;">"Yataklara yaralıları yatırıyoruz. Ben de kalın kartonların üzerinde uyuyorum."</p>

  <p class="calibre11" style="text-align: justify;">Aleksandr, Tatyana'nın da karton üzerinde yatıp yatmadığını merak etti.</p>

  <p class="calibre11" style="text-align: justify;">"Buradan çoktan gideceğimi düşünüyordum. Ama halime bak. Hâlâ buradayım. Günde yirmi saat çalışıyorum. En sonunda boş zamanım oldu. Konuşmak ister misin?"</p>

  <p class="calibre11" style="text-align: justify;">Aleksandr doktoru inceleyerek omuz silkti. "Nerelisin Dr. Sayers? Yani kökenin nerede?"</p>

  <p class="calibre11" style="text-align: justify;">Sayers gülümsedi. "Boston. Orayı biliyor musun?"</p>

  <p class="calibre11" style="text-align: justify;">Aleksandr başını salladı. "Ailem Barrington'dandı."</p>

  <p class="calibre11" style="text-align: justify;">"Bu harika," diye haykırdı Sayers. "Komşu sayılırız." Bir an duraksadı. "Haydi anlat bana. Uzun bir hikâyen mi var?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Bana anlatabilir misin? Bir Amerikalının Kızıl Ordu'da nasıl binbaşı olduğunu çok merak ediyorum."</p>

  <p class="calibre11" style="text-align: justify;">Aleksandr hiçbir şey söylemeden doktoru inceledi.</p>

  <p class="calibre11" style="text-align: justify;">"Ne kadar uzun süredir birine güvenmeden yaşıyorsun? Bana güven," dedi Sayers.</p>

  <p class="calibre11" style="text-align: justify;">Aleksandr derin bir nefes alarak her şeyi anlattı. Eğer Tatyana bu adama güvendiyse, bu onun için yeterliydi.</p>

  <p class="calibre11" style="text-align: justify;">Dr. Sayers dikkatle dinledikten sonra, "Bu çok zor bir durum," dedi.</p>

  <p class="calibre11" style="text-align: justify;">"Sen gerçekten ciddisin."</p>

  <p class="calibre11" style="text-align: justify;">Bu kez inceleme sırası doktordaydı. "Yardımcı olabileceğim bir şey var mı?"</p>

  <p class="calibre11" style="text-align: justify;">Aleksandr hemen cevap vermedi. "Bana hiçbir şey borçlu değilsin."</p>

  <p class="calibre11" style="text-align: justify;">Sayers bir an duraksadı. "Evine dönmek istiyor musun?"</p>

  <p class="calibre11" style="text-align: justify;">"Evet," dedi Aleksandr. "Dönmek istiyorum."</p>

  <p class="calibre11" style="text-align: justify;">"Ne yapabilirim?"</p>

  <p class="calibre11" style="text-align: justify;">Aleksandr yüzüne baktı. "Hemşiremle konuş. O sana ne yapacağını söyleyecek." Hemşiresi neredeydi. Gözlerini ona dikme ihtiyacı hissediyordu.</p>

  <p class="calibre11" style="text-align: justify;">"İna mı?"</p>

  <p class="calibre11" style="text-align: justify;">"Tatyana."</p>

  <p class="calibre11" style="text-align: justify;">"Ahh Tatyana." Doktorun yüzünde bir şefkat ifadesi belirdi. "Bunları biliyor mu?"</p>

  <p class="calibre11" style="text-align: justify;">Aleksandr doktorun yüz ifadesine bakarak güldü ve başını salladı. "Dr. Sayers, sana her konuda güveneceğim. İki kişinin hayatı senin elinde. Tatyana..."</p>

  <p class="calibre11" style="text-align: justify;">"Evet?"</p>

  <p class="calibre11" style="text-align: justify;">"...benim karım." Bu kelimeler içini sımsıcak bir duyguyla sarmıştı.</p>

  <p class="calibre11" style="text-align: justify;">"Neyin?"</p>

  <p class="calibre11" style="text-align: justify;">"Karım."</p>

  <p class="calibre11" style="text-align: justify;">Doktor şaşkınlık içinde yüzüne baktı. "Karın mı?"</p>

  <p class="calibre11" style="text-align: justify;">Aleksandr doktorun tepkisini izlerken çok eğlendi. Bir an afallamış; düşünmeye başlamış ve sonra her şeyi anlamıştı. "Ne kadar aptalmışım," dedi. "Tatyana senin karın. Bunu tahmin etmeliydim. Kafamdaki birçok şey şimdi netleşiyor." Derin bir nefes alıp, "Çok şanslısın," diye ekledi.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Sus binbaşı. Sadece ne kadar şanslı bir adam olduğunu söylemek istedim."</p>

  <p class="calibre11" style="text-align: justify;">"Bunu senin dışında hiç kimse bilmiyor doktor. Onunla konuş. Morfin almıyor ve yaralı değil. Sana ne yapmak istediğini anlatacaktır."</p>

  <p class="calibre11" style="text-align: justify;">"Bundan şüphem yok," dedi Dr. Sayers. "Görünüşe bakılırsa, burada bir süre daha kalacağım. Yardım etmemi istediğin başka biri var mı?"</p>

  <p class="calibre11" style="text-align: justify;">"Hayır. Teşekkürler."</p>

  <p class="calibre11" style="text-align: justify;">Dr. Sayers kalkarken Aleksandr'ın elini sıktı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr, Tatyana yokken onunla ilgilenen hemşireye, "İna, iyileşen hastaların olduğu bölüme ne zaman taşınacağım?" diye sordu.</p>

  <p class="calibre11" style="text-align: justify;">"Aceleniz ne? Daha bilinciniz yeni yerine geldi. Size burada bakacağız."</p>

  <p class="calibre11" style="text-align: justify;">"Sadece biraz kan kaybettim, hepsi bu. Beni buradan çıkarın. Oraya kendim yürüyerek gideceğim."</p>

  <p class="calibre11" style="text-align: justify;">"Sırtınızda yumruğum büyüklüğünde bir delik var Binbaşı Belov," dedi İna. "Hiçbir yere gitmiyorsunuz."</p>

  <p class="calibre11" style="text-align: justify;">"Yumruğun çok küçük," dedi Aleksandr. "Bunda büyütecek ne var?"</p>

  <p class="calibre11" style="text-align: justify;">"Size büyütecek neyin olduğunu söyleyeyim," dedi. "Buradan gitmiyorsunuz. Şimdi izin verin sizi yüzüstü yatırayım ve yaranıza pansuman yapayım."</p>

  <p class="calibre11" style="text-align: justify;">Aleksandr yüzüstü yattı. "Ne kadar kötü?"</p>

  <p class="calibre11" style="text-align: justify;">"Kötü binbaşı. Bomba etinizden büyük bir parçayı söküp çıkarmış."</p>

  <p class="calibre11" style="text-align: justify;">Aleksandr gülümsedi. "Etimden bir <i class="calibre2">paund</i> mu çıkarmış İna?"</p>

  <p class="calibre11" style="text-align: justify;">"Ne?"</p>

  <p class="calibre11" style="text-align: justify;">"Boş ver. Bana doğruyu söyle. Ne kadar kötü yaralandım?"</p>

  <p class="calibre11" style="text-align: justify;">İna üzerindeki kıyafetleri değiştirirken, "Oldukça kötü. Hemşire Metanova size söylemedi mi? Onu anlamıyorum. Dr. Sayers sizi buraya getirdikten sonra şöyle bir baktı ve kurtulamayacağınızı düşündüğünü söyledi," dedi.</p>

  <p class="calibre11" style="text-align: justify;">Bu Aleksandr'ı hiç şaşırtmadı. Uzun süre bilinçsiz bir şekilde yatmıştı. Yaşadığını hissetmemişti. Yine de ölebileceğini hayal bile edemiyordu. İna pansuman yaparken yüzüstü yattı ve onu dinledi.</p>

  <p class="calibre11" style="text-align: justify;">"Doktor iyi biri. Kendini size karşı sorumlu hissettiği için sizi kurtarmak istedi. Ama çok fazla kan kaybettiğinizi söyledi."</p>

  <p class="calibre11" style="text-align: justify;">"Bu yüzden de yoğun bakımdayım?"</p>

  <p class="calibre11" style="text-align: justify;">"Şu anda buradasınız." İna başını salladı. "İlk başta buraya getirilmediniz." Omzunu okşadı. "Önce ölümcül tehlike taşıyan hastaların olduğu bölümde kaldınız."</p>

  <p class="calibre11" style="text-align: justify;">"Yaaa!" Yüzündeki tebessüm soldu.</p>

  <p class="calibre11" style="text-align: justify;">"Tatyana adındaki hemşire," dedi İna. "O... ölümle savaşan hastalarla oldukça ilgili. Yoğun bakımda olup bize yardım etmesi gerekirken, sürekli umutsuz hastaları kurtarmaya çalışıyor."</p>

  <p class="calibre11" style="text-align: justify;">O zaman şu anda da oradaydı. "Bunu nasıl yapıyor?" dedi Aleksandr.</p>

  <p class="calibre11" style="text-align: justify;">Pek başarılı olamıyor. Oradakilerin çoğu ölüyor. Ama onlar ölene kadar başlarında bekliyor. Onun içinde ne var bilmiyorum. Sonuç olarak bütün hastalar ölüyor; ama..."</p>

  <p class="calibre11" style="text-align: justify;">"Mutlu mu ölüyorlar?"</p>

  <p class="calibre11" style="text-align: justify;">"Mutlu değil, sadece... Anlatamıyorum."</p>

  <p class="calibre11" style="text-align: justify;">"Korkusuzca mı?"</p>

  <p class="calibre11" style="text-align: justify;">"Evet!" diye haykırdı Aleksandr'a doğru eğilip yüzüne bakarak. "Korkusuzca ölüyorlar. Ona 'Tatya, eninde sonunda ölecekler. Onları yalnız bırak,' dedim. Sadece ben değil; Dr. Sayers de yoğun bakımda çalışmasını söyleyip duruyor. Ama bunu duymazdan geliyor." İna ses tonunu alçalttı. "Doktoru bile umursamıyor!"</p>

  <p class="calibre11" style="text-align: justify;">Aleksandr'ın yüzünde tekrar bir tebessüm belirdi.</p>

  <p class="calibre11" style="text-align: justify;">"Ağzı da çok iyi laf yapıyor. Hastanede yırtık pırtık elbiselerle dolaşan şu adama neler söyledi bilmiyorum. Seni buraya ilk getirdiklerinde, önceden de söylediğim gibi, doktor yüzüne baktı ve başını sallayarak 'Çok kan kaybetmiş,' dedi. Bunu söylerken çok üzgündü."</p>

  <p class="calibre11" style="text-align: justify;"><i class="calibre2">Çok kan kaybetti mi?</i> Aleksandr'ın yüzü sapsarı oldu.</p>

  <p class="calibre11" style="text-align: justify;">İna devam etti. "'Onu unutun. Bu saatten sonra yapabileceğimiz bir şey yok,' dedi." Aleksandr'ın yarasını temizlemeye ara verdi. "Tatyana ona ne dedi, biliyor musun?"</p>

  <p class="calibre11" style="text-align: justify;">"Hayal edemiyorum," dedi Aleksandr. "Ne dedi?"</p>

  <p class="calibre11" style="text-align: justify;">İna dedikoducu bir kadın tavrına büründü ve ses tonunda öfke vardı. "Kim olduğunu sanıyor bilmiyorum. Ona yaklaştı; ses tonunu alçalttı ve doğrudan gözlerinin içine bakarak 'Siz bilinçsiz bir halde o nehrin üzerinde yatarken, aynı şeyi sizin için söylememiş olması çok iyi doktor! Siz yere yığıldığınızda arkasını dönüp gitmemekle gerçekten çok iyi yapmış Dr. Sayers.'" İna neşeyle güldü. "Ona inanamadım. Bir doktorla bu şekilde konuşması beni çok şaşırttı."</p>

  <p class="calibre11" style="text-align: justify;">Aleksandr gözlerini kapayıp Tatya'sını düşünerek, "Aklından ne geçiyordu?" diye sordu.</p>

  <p class="calibre11" style="text-align: justify;">"Azimliydi. Bu, kişiliğinin bir parçası," dedi. "Doktora senin için bir litre kan verdi."</p>

  <p class="calibre11" style="text-align: justify;">"O kanı nereden buldu?"</p>

  <p class="calibre11" style="text-align: justify;">"Kendi kanını verdi," dedi gülümseyerek. "Şansınıza binbaşı, hemşire Metanova herkese kan verebiliyor."</p>

  <p class="calibre11" style="text-align: justify;">Aleksandr elbette, diye düşündü gözlerini kapayarak.</p>

  <p class="calibre11" style="text-align: justify;">İna devam etti. "Doktor ona daha fazla kan veremeyeceğini söyledi. O ise bir litre kanın yeterli olmayacağını iddia etti. Doktor 'Evet ama daha fazla verecek kanın yok,' dedi. O da 'Daha kanım var,' dedi. Doktoru ikna etti ve dört saat sonra ona yarım litre daha kan verdi."</p>

  <p class="calibre11" style="text-align: justify;">İna yarasını bandajlarken, Aleksandr yüzüstü yatarak onu dinledi. Zor nefes alıyordu.</p>

  <p class="calibre11" style="text-align: justify;">"Doktor ona Tatyana boşa zaman harcıyorsun. Sırtındaki yanığa bak. İltihap kapacak, dedi. Size vermek için yeterince penisilinimiz yoktu. Ayrıca kan değerleriniz de çok düşüktü." Aleksandr, İna'nın şaşkınlık içinde güldügünü duydu. "O gece geç bir saatte hastaları kontrol ederken, Tatyana'yı sizin yatağınızın yanında buldum. Kolundaki sondaya bir şırınga takmıştı. Onu izledim. Size bunu söyleyince bana inanamayacaksınız binbaşı; ama kolundaki sondanın sizin kan şişenize bağlı olduğunu gördüm." İna'nın gözleri fal taşı gibi açıldı. "Damarından akan kanın sizin kan şişenizin içine damladığını gördüm. İçeri girip 'Sen deli misin? Aklını mı kaybettin? Ona kendi kanını mı veriyorsun?' dedim. Bana tartışmaya ortam vermeyecek sakin bir ses tonuyla 'İna bunu yapmazsam, ölecek,' dedi. Ona bağırdım. 'Yoğun bakım ünitesinde yaralarına pansuman yapılmasını bekleyen otuz asker var. Neden onlarla ilgilenip bu işi Tanrı'ya bırakmıyorsun?' dedim. O da 'O ölmedi. Hâlâ yaşıyor. Yaşadığı sürece de benim,' diye cevap verdi. Buna inanabiliyor musunuz binbaşı? Ama aynen böyle söyledi. 'Tanrı aşkına, o zaman sen de öl. Umurumda değil,' dedim ona. Ama ertesi sabah onu şikâyet etmek için Dr. Sayers'in yanına gittim. Prosedüre uymadığını ve onun söylediklerini yapmadığını anlattım. Dr. Sayers onu azarlamak için odadan fırladı." İna ses tonunu iyice alçalttı. "Onu sizin yatağınızın yanında baygın halde bulduk. Ölmek üzereydi; ama sizin durumunuz düzelmişti. Tatyana yüzü bembeyaz bir halde yerden kalktı ve doktora 'Belki şimdi ona biraz penisilin verebilirsiniz,' dedi. Doktorun şaşkın bir halde olduğunu gördüm. Ancak size penisilin, plazma ve morfin verdi. Sonra sizi ameliyat ederek vücudunuzdaki bomba parçalarını çıkardı ve böbreğinizi kurtardı. Sonra da dikiş attı. Tatyana da onun ve sizin yanınızdan bir an olsun ayrılmadı. Doktor ona yaranızın iltihaplanmaması için her üç saatte bir bandajların değişmesi gerektiğini söyledi. Ölümcül hastaların olduğu ünitede hemşire olarak sadece ikimiz vardık. O sadece sizinle ilgilendiği için; diğer bütün hastalara tek başıma bakmak zorunda kaldım. On beş gün boyunca bandajlarınızı ve kıyafetlerinizi değiştirdi. Her üç saatte bir yaptı bunu. En sonunda hayalet gibi bembeyaz oldu. Bunun sebebi sizdiniz. O sırada sizi yoğun bakım ünitesine taşıdık. Ona 'Tatya, bu adama yaptıklarından sonra seninle evlenmesi lazım,' dedim. O da 'Böyle mi düşünüyorsun?' diye sordu." İna sustu. "İyi misiniz binbaşı? Neden ağlıyorsunuz?"</p>

  <p class="calibre11" style="text-align: justify;">O gün öğleden sonra Tatyana yemek yedirmek için geldiğinde, Aleksandr elini tuttu ve bir süre hiç konuşmadı.</p>

  <p class="calibre11" style="text-align: justify;">"Sorun ne sevgilim?" diye fısıldadı. "Neren acıyor?"</p>

  <p class="calibre11" style="text-align: justify;">"Kalbim," diye cevapladı.</p>

  <p class="calibre11" style="text-align: justify;">Oturduğu sandalyede ona doğru eğildi. "Şura, tatlım, izin ver yemeğini yedireyim. Senden sonra on ağır hastaya daha yemek yedirmem gerekiyor. Bir tanesinin dili yok. Oradaki durumun zorluğunu düşünebiliyor musun? Bu gece gelmeye çalışacağım. İna beni biliyor. Seni hayata döndürdüğümü düşünüyor." Tatyana gülümsedi. "Neden bana öyle bakıyorsun?"</p>

  <p class="calibre11" style="text-align: justify;">Aleksandr hâlâ konuşamıyordu.</p>

  <p class="calibre11" style="text-align: justify;">Tatyana o gece geç saatlerde tekrar geldi. Işıklar sönmüştü ve herkes uyumuştu. Aleksandr'ın yanına oturdu.</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"İna boşboğazın teki. Ona hastamı üzmemesini söylemiştim. Senin endişelenmeni istemedim. Çenesini tutamadı."</p>

  <p class="calibre11" style="text-align: justify;">"Ben seni hak etmiyorum," dedi Aleksandr.</p>

  <p class="calibre11" style="text-align: justify;">"Aleksandr ne sanıyordun? Buradan kurtulma şansımız varken, ölmene izin vereceğimi mi? Kurtuluşa bu kadar yaklaşmışken seni kaybedemezdim."</p>

  <p class="calibre11" style="text-align: justify;">"Seni hak etmiyorum," diye tekrarladı.</p>

  <p class="calibre11" style="text-align: justify;">"Kocacığım, Luga'yı unuttun mu? Leningrad'ı hatırlamıyor musun? Peki ya Lazarevo'yu? Ben unutmadım. Benim hayatım senin."</p>

  <p class="kisim_adi" style="text-align: justify;">6</p>

  <p class="calibre11" style="text-align: justify;">Aleksandr uyanınca Tatyana'nın yanındaki sandalyede oturduğunu gördü. Sarı saçlarında hemşire kepi vardı ve oturduğu yerde uyuyordu. Büyük oda karanlık ve soğuktu. Başındaki kepi çıkararak gözlerinin üzerine düşen saçlarını, kaşlarını, çillerini, küçük burnunu ve yumuşak dudaklarını elledi. Tatyana uyandı. "Hımmm," dedi elini ona vurmak için kaldırarak. "Ben gitsem iyi olacak."</p>

  <p class="calibre11" style="text-align: justify;">"Tatya, ne zaman bir bütün olacağım?" diye fısıldadı.</p>

  <p class="calibre11" style="text-align: justify;">"Kendini bir bütün olarak hissetmiyor musun sevgilim?" dedi ona doğru eğilerek. "Sarıl bana Şura. Sıkıca sarıl." Bir an duraksadıktan sonra fısıldayarak, "Benim sevdiğim gibi..." diye ekledi.</p>

  <p class="calibre11" style="text-align: justify;">Aleksandr kollarını ona doladı. Tatyana da boynuna sarıldı ve yüzünü öperken saçları vücuduna değdi. "Bana bir anı anlat," diye fısıldadı Aleksandr.</p>

  <p class="calibre11" style="text-align: justify;">"Hımmm, nasıl bir anı istiyorsun?"</p>

  <p class="calibre11" style="text-align: justify;">"Nasıl bir anı istediğimi biliyorsun."</p>

  <p class="calibre11" style="text-align: justify;">Onu öpmeye devam ederek fısıldadı. "Yağmurlu bir gecede Nayra'nin evinden koşarak dönmüş ve battaniyelerimizi ateşin kenarına yaymıştık. O gece benimle çok güzel sevişmiştin ve ben durman için yalvarana kadar devam edeceğini söylemiştin." Tatyana yanağından öperek gülümsedi. "Ben yalvardım mı peki?"</p>

  <p class="calibre11" style="text-align: justify;">"Hayır," dedi. "Yalvaracak kadar gücün yoktu Tatişya."</p>

  <p class="calibre11" style="text-align: justify;">"Senin de öyle," diye fısıldadı. "Ondan sonra üzerimde uyuyakalmıştın. Sen üzerimde uyurken uzun bir süre kıpırdamadan kalkmanı beklemiştim. Sonra ben de uyuyakaldım ve sabah olduğunda hâlâ üzerimde yatıyordun. Hatırlıyor musun?"</p>

  <p class="calibre11" style="text-align: justify;">"Evet," dedi gözlerini kapatarak. "Hatırlıyorum." Her şeyi hatırlıyordu. Söylediği her kelimeyi; her nefesini, her gülüşünü, vücuduna kondurduğu her öpücüğü, oynadıkları her oyunu ve ona pişirdiği her Bronz Atlı lahana böreğini hatırlıyordu.</p>

  <p class="calibre11" style="text-align: justify;">"Şimdi sen bana bir anı anlat," diye fısıldadı Tatyana. "Ama alçak sesle. Yoksa şuradaki kör adam kalp krizi geçirecek."</p>

  <p class="calibre11" style="text-align: justify;">Aleksandr yüzündeki saçları kenara çekerek gülümsedi. "Aksinya banyonun kapısındayken, seninle içeride sabunlu bir halde sevişiyorduk ve sana sürekli ses çıkarmamanı söylüyordum."</p>

  <p class="calibre11" style="text-align: justify;">"Şişşşt," dedi Tatyana karşı tarafta yatan adama bakarak. Soluk soluğaydı.</p>

  <p class="calibre11" style="text-align: justify;">Aleksandr geri çekilmeye çalıştığını hissetti. "Dur," dedi onu kendine çekip karanlık odada etrafına bakınarak. "Bir şeye ihtiyacım var."</p>

  <p class="calibre11" style="text-align: justify;">Ona bakarak gülümsedi. "Öyle mi? Neye?" Aleksandr gözlerindeki bakıştan her şeyi anlayacağını biliyordu. "İyileşiyor olmalısın asker."</p>

  <p class="calibre11" style="text-align: justify;">"Hayal edebileceğinden çok daha hızlı."</p>

  <p class="calibre11" style="text-align: justify;">Kıpkırmızı olan yüzünü ona yaklaştırarak, "Hayal edebiliyorum," diye fısıldadı.</p>

  <p class="calibre11" style="text-align: justify;">Aleksandr hemşire üniformasının düğmelerini çözmeye başladı.</p>

  <p class="calibre11" style="text-align: justify;">Tatyana geri çekildi. "Hayır, yapma," dedi yavaşça.</p>

  <p class="calibre11" style="text-align: justify;">"Yapma da ne demek oluyor? Tatya, önünü aç. Göğüslerine dokunmak istiyorum."</p>

  <p class="calibre11" style="text-align: justify;">"Hayır Şura," dedi. "Biri uyanıp bizi görecek. Sonra ikimizin de başı belaya girecek. Biri mutlaka görecek. Bir hemşire olarak elini tutmam garip karşılanmayabilir; ama bu olmaz. Bunu Dr. Sayers bile anlamayabilir."</p>

  <p class="calibre11" style="text-align: justify;">Aleksandr elini bırakmadan, "Dudaklarımı teninde hissetmek istiyorum. Göğüslerinin birkaç saniyeliğine de olsa yüzüme değmesini istiyorum. Haydi Tatya önünü aç ve yastığımı düzeltiyormuşsun gibi bana doğru eğil. Ben de göğüslerini yüzümde hissedeyim."</p>

  <p class="calibre11" style="text-align: justify;">Derin bir iç geçirip tedirgin bir halde düğmelerini açtı. Aleksandr onu o kadar çok istiyordu ki; hiçbir şey umurunda değildi. Herkesin uyuduğunu düşünerek kendini rahatlattı ve Tatyana düğmelerini açarken ağzının suları aka aka onu izledi. Üniformasının düğmelerini beline kadar açtı ve ona yaklaşarak fanilasını kaldırdı.</p>

  <p class="calibre11" style="text-align: justify;">Aleksandr göğüslerini görünce o kadar sesli nefes almaya başladı ki; Tatyana hemen geri çekilerek fanilasını indirdi. Göğüsleri en son gördüğünden beri iki kat büyümüştü ve bembeyazdı. "Tatyana!" diye homurdandı ve ona geri çekilme fırsatı vermeden kolundan yakalayarak kendine çekti.</p>

  <p class="calibre11" style="text-align: justify;">"Şura, yapma. Bırak gideyim," dedi Tatyana.</p>

  <p class="calibre11" style="text-align: justify;">"Tatyana!" diye tekrarladı Aleksandr. "Ahh, hayır Tatya!"</p>

  <p class="calibre11" style="text-align: justify;">Elinden kurtulmak için daha fazla mücadele vermedi. Eğilerek onu öptü. "Haydi, bırak da gideyim," diye mırıldandı.</p>

  <p class="calibre11" style="text-align: justify;">Aleksandr gitmesine izin vermedi. "Aman Tanrım! Sen?.."</p>

  <p class="calibre11" style="text-align: justify;">"Evet Aleksandr. Hamileyim."</p>

  <p class="calibre11" style="text-align: justify;">Hiçbir şey söylemeden ışıl ışıl parlayan yüzüne baktı.</p>

  <p class="calibre11" style="text-align: justify;">"Ne yapacağız?" diye sordu en sonunda.</p>

  <p class="calibre11" style="text-align: justify;">Onu öperek, "Bir bebeğimiz olacak! Amerika'da. Bu yüzden iyileşmek için acele et de, bir an önce gidelim buradan," dedi.</p>

  <p class="calibre11" style="text-align: justify;">Aleksandr söyleyecek bir şey bulamadı. "Bunu ne zamandan beri biliyorsun?" diye sordu.</p>

  <p class="calibre11" style="text-align: justify;">"Aralık ayında öğrendim."</p>

  <p class="calibre11" style="text-align: justify;">Aleksandr'ın vücudu buz kesildi. "Cepheye gelmeden önce bunu biliyor muydun?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Hamile olduğunu bile bile buzun üzerinde mi süründün?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Hamile olduğunu bile bile bana kan mı verdin?"</p>

  <p class="calibre11" style="text-align: justify;">"Evet," diyerek gülümsedi. "Evet."</p>

  <p class="calibre11" style="text-align: justify;">Aleksandr başını duvardan, yanındaki sandalyeden ve Tatyana'dan çevirerek çadırın arkasında yatan adama baktı. "Neden bana söylemedin?"</p>

  <p class="calibre11" style="text-align: justify;">"Şura," dedi. "Sana söylemedim; çünkü kendin kötü durumdayken bir de benim için endişeleneceğini düşündüm. Beni koruyamadığını hissediyorsun; ama ben iyiyim," dedi gülümseyerek. "Hatta çok iyiyim. Ayrıca henüz erken. Bebek ağustosta doğacak."</p>

  <p class="calibre11" style="text-align: justify;">Aleksandr kolunu gözlerinin üzerine koydu. Ona bakamadı. Tatyana'nın, "Göğüslerimi tekrar görmek ister misin?" dediğini duydu.</p>

  <p class="calibre11" style="text-align: justify;">Aleksandr başını sallayarak, "Şimdi uyuyacağım. Beni görmeye yarın gel," dedi. Tatyana'nın kolundan öptüğünü hissetti. O gittikten sonra, Aleksandr sabaha kadar gözünü kırpmadı.</p>

  <p class="calibre11" style="text-align: justify;">Tatyana, hamile bir kadınla NVKD sınır askerlerini ve düşmanları Finlandiya'yı atlatmanın onu ne kadar korkuttuğunu nasıl anlayamıyordu? Duyguları ve mantığı neredeydi?</p>

  <p class="calibre11" style="text-align: justify;">Aleksandr ne sanıyordu ki? Bu kız ona para getirmek için Manstein'in ordusunu atlatarak 150 kilometre gelmiş ve Amerika'ya yalnız gitmesini söylemişti. Duygularını kaybettiği ortadaydı.</p>

  <p class="calibre11" style="text-align: justify;">Aleksandr kendi kendine, karısını ve bebeğini Rusya'dan yürüyerek çıkarmayacağını söyledi. Sonra beşinci bölgedeki evi, pisliği, kokuyu, gece gündüz devam eden hava saldırılarını ve soğuğu düşündü. Geçen kış kucağında bebeğiyle karın üzerinde donmuş olan bir anne görmüş ve bunun karşısında bütün vücudu titremişti. Onun için Sovyetler Birliği'nde kalmak mı; yoksa Tatyana'yı ülkesine götürme riskini almak mı daha kötüydü?</p>

  <p class="calibre11" style="text-align: justify;">Dünyadaki en büyük orduda asker olan Aleksandr, bu iki seçenek arasında çaresiz kaldı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Ertesi sabah Tatyana ona kahvaltısını yedirmeye geldiğinde, Aleksandr, "Umarım sen hamileyken hiçbir yere gitmeyeceğimi söylersem beni anlarsın," dedi.</p>

  <p class="calibre11" style="text-align: justify;">"Sen neden bahsediyorsun? Elbette gideceksin."</p>

  <p class="calibre11" style="text-align: justify;">"Unut bunu!"</p>

  <p class="calibre11" style="text-align: justify;">"Şura, işte sana bu yüzden söylemek istemedim. Bu şekilde anlayacağını biliyordum."</p>

  <p class="calibre11" style="text-align: justify;">"Nasıl anladım Tatyana?" dedi. "Bana nasıl anladığımı söyle. Yataktan çıkamıyorum. Nasıl çıkabilirim? Karım hamile ve elim kolum bağlı halde..."</p>

  <p class="calibre11" style="text-align: justify;">"Elin kolun bağlı falan değil!" diye haykırdı Tatyana. "Yaralı da olsan hâlâ hayattasın. Bu yüzden bana bunu söyleme. Her şey geçici Ama sen kalıcısın. Bu yüzden cesaretli ol asker. Bak senin için ne buldum: yumurta. Dr. Sayers'den, bunların suyu alınmış değil; gerçek yumurta olduğuna dair garanti aldım."</p>

  <p class="calibre11" style="text-align: justify;">Aleksandr, Helsinki'den Stockholm'e Alman ateşi altında, buzun üzerinde 500 kilometre boyunca bir kamyonla gideceklerini düşünerek ürperdi. Tatyana'nın elindeki yumurtalara bakamıyordu bile.</p>

  <p class="calibre11" style="text-align: justify;">Tatyana'nın derin bir nefes aldığını duydu. "Neden böylesin? Niçin her şeyi farklı algılıyorsun?"</p>

  <p class="calibre11" style="text-align: justify;">"Nasıl algılıyorum?"</p>

  <p class="calibre11" style="text-align: justify;">"Böyle işte," dedi ona yumurta yemesi için çatal vererek. "Ye lütfen..."</p>

  <p class="calibre11" style="text-align: justify;">Aleksandr çatalı metal tepsinin üzerine fırlattı. "Tatya, bebeği aldır!" dedi dik başlı bir şekilde. "Dr. Sayers halleder bunu. Başka çocuklarımız olur. Söz veriyorum, bir sürü çocuk yaparız. Katolikler gibi çok sayıda çocuğumuz olur. Ama planlarımızı sen hamileyken gerçekleştiremeyiz. Bunu yapamam," diye ekledi. Elini tuttu; ama Tatyana geri çekerek ayağa kalktı.</p>

  <p class="calibre11" style="text-align: justify;">"Dalga mı geçiyorsun?" dedi.</p>

  <p class="calibre11" style="text-align: justify;">"Elbette hayır. Kızlar hep kürtaj olur," diyerek duraksadı. "Daşa üç kez çocuk aldırdı." Aleksandr, Tatyana'nın yüzünden ne kadar korktuğunu anladı.</p>

  <p class="calibre11" style="text-align: justify;">"Senden mi?" dedi.</p>

  <p class="calibre11" style="text-align: justify;">"Hayır Tatya," dedi yorgun bir halde gözlerini ovuşturarak. "Benden hamile kalmadı."</p>

  <p class="calibre11" style="text-align: justify;">Tatyana rahat bir nefes alsa da hâlâ yüzü bembeyaz bir halde, "Ama kürtajın 1938 yılından beri kanuna aykırı olduğunu sanıyordum," dedi.</p>

  <p class="calibre11" style="text-align: justify;">"Tanrım!" dedi Aleksandr. "Neden bu kadar safsın?"</p>

  <p class="calibre11" style="text-align: justify;">Kontrolünü korumaya çalışırken elleri titriyordu. Dişlerini sıkarak, "Haklısın. Belki de seninle tanışmadan önce kanun dışı üç kürtaj yaptırmam gerekiyordu. Bu beni senin gözünde daha çekici ve daha uyanık yapabilirdi," dedi.</p>

  <p class="calibre11" style="text-align: justify;">Aleksandr'ın kalbi sıkıştı. "Özür dilerim. Onu kastetmedim," diyerek duraksadı. Tatyana elini tutamayacağı kadar uzağındaydı ve üzgündü. "Daşa'nın sana söylemiş olabileceğini düşünmüştüm."</p>

  <p class="calibre11" style="text-align: justify;">"Hayır söylemedi," dedi Tatyana acı dolu bir ses tonuyla. "Benimle hiç bu tür konuları konuşmazdı. Ailem de beni ellerinden geldiğince korudu. Sonuç olarak birçok insanla aynı bina içinde yaşıyorduk. Annemin otuzlu yaşlarının ortasında on kez, Nina İglenko'nun ise sekiz kez kürtaj yaptırdığını biliyorum. Ama benim bahsettiğim bu değil."</p>

  <p class="calibre11" style="text-align: justify;">"Ne peki? Sorun ne? Neden bahsediyorsun?"</p>

  <p class="calibre11" style="text-align: justify;">"Senin için neler hissettiğimi bilirken, böyle bir şey yapacağımı nasıl düşünürsün?"</p>

  <p class="calibre11" style="text-align: justify;">"Elbette düşünemem. Bunu neden yapasın ki zaten? Kafamı rahat ettirecek bir şey yapar mısın hiç?" dedi Aleksandr.</p>

  <p class="calibre11" style="text-align: justify;">Tatyana ona doğru eğilerek, "Haklısın. Bir tarafta kafanın rahat olması diğer yanda da bebeğin var. Seçim yapmak zor." Yumurta tabağını tepsinin üzerine bıraktı ve başka tek kelime etmeden gitti.</p>

  <p class="calibre11" style="text-align: justify;">Tatyana bütün gün gelmeyince, Aleksandr, Tatyana'nın ona kızgın olmasına dayanamayacağına karar verdi. On altı saat boyunca yanına hiç uğramamıştı. İna ve Dr. Sayers'e onu getirmelerini söyledi; ama görünüşe göre çok yoğun olduğu için gelemiyordu. En sonunda gecenin geç bir saatinde tereyağlı ekmekle geldi. "Bana kızgınsın," dedi Aleksandr elindeki ekmeği alarak.</p>

  <p class="calibre11" style="text-align: justify;">"Kızgın değilim," dedi. "Sadece hayal kırıklığına uğradım."</p>

  <p class="calibre11" style="text-align: justify;">"Bu daha da kötü." Aleksandr kabullenircesine başını salladı. "Tatya bana bak." Tatyana bakışlarını ona yöneltince, Aleksandr, mavi gözlerinden ona karşı olan aşkının taştığını gördü. "Senin istediğini yapacağız," dedi Aleksandr derin bir iç geçirerek. "Her zamanki gibi."</p>

  <p class="calibre11" style="text-align: justify;">Tatyana gülümseyerek yatağın kenarına oturdu ve cebinden bir sigara çıkardı. "Bak sana ne getirdim? Birkaç nefes çekmek ister misin?"</p>

  <p class="calibre11" style="text-align: justify;">"Hayır Tatya," dedi Aleksandr onu kendine çekerek. "Göğüslerini yüzümde hissetmek istiyorum." Üniformasının düğmelerini açarken onu öpmeye başladı.</p>

  <p class="calibre11" style="text-align: justify;">"Korkup geri çekilmeyeceksin, öyle değil mi?"</p>

  <p class="calibre11" style="text-align: justify;">"Sadece buraya gel ve bana doğru eğil."</p>

  <p class="calibre11" style="text-align: justify;">İçerisi karanlıktı ve herkes uyuyordu. Tatyana gömleğini çıkardı. Aleksandr nefessiz kaldı. Tatyana eğilerek göğüslerini ona bastırdı. Aleksandr gözlerini açarak yüzünü büyük göğüslerinin arasına gömdü. Derin bir nefes aldı ve kalbinin üzerindeki beyaz deriyi öptü. "Ahh Tatişya..."</p>

  <p class="calibre11" style="text-align: justify;">"Efendim?"</p>

  <p class="calibre11" style="text-align: justify;">"Seni seviyorum."</p>

  <p class="calibre11" style="text-align: justify;">"Ben de seni seviyorum, asker." Göğüslerini, ağzının, burnunun ve yanaklarının üzerine hafifçe sürtmeye başladı. "Seni tıraş etmem gerekiyor," diye fısıldadı. "Sakalların çok uzamış."</p>

  <p class="calibre11" style="text-align: justify;">"Sen de yumuşacıksın," dedi ağzını genişleyen meme uçlarının etrafında gezdirirken. Aleksandr, Tatyana'nın inildememek için büyük bir mücadele verdiğinin farkındaydı. Sonra inildedi ve geri çekilerek gömleğini indirdi. "Şura, beni heyecanlandırma. Eminim buradaki bütün adamlar uyanır. Şehvetin kokusunu alırlar."</p>

  <p class="calibre11" style="text-align: justify;">"Ben de alabiliyorum," dedi Aleksandr.</p>

  <p class="calibre11" style="text-align: justify;">Tatyana bütün düğmelerini ilikledikten sonra ona sarıldı. "Şura, görmüyor musun? Bebeğimiz Tanrı'nın bize gönderdiği bir işaret," diye fısıldadı.</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Kesinlikle," dedi neşe içinde.</p>

  <p class="calibre11" style="text-align: justify;">Aleksandr bir anda her şeyi anladı. "Neşenin sebebi bu," diye haykırdı. "Hastanede bütün gün dolanıp moral vermenin sebebi bu bebek!"</p>

  <p class="calibre11" style="text-align: justify;">"Evet," dedi. "Bunun bizim için çok büyük bir önemi var. Lazarevo'yu düşün. Yirmi dokuz gün boyunca kaç kez birlikte olduk?"</p>

  <p class="calibre11" style="text-align: justify;">"Bilmiyorum," diyerek gülümsedi. "Kaç kez? Yirmi dokuzun sonuna kaç sıfır eklememiz gerekiyor?"</p>

  <p class="calibre11" style="text-align: justify;">Tatyana yavaşça güldü, "iki ya da üç sıfır. Yorgunluktan tükenene kadar birlikte olduk ve ben hamile kalmadım. Beni bir hafta sonu görmeye geldin -siz nasıl diyorsunuz <i class="calibre2">karnı burnunda</i> mı?"</p>

  <p class="calibre11" style="text-align: justify;">Aleksandr yüksek sesle gülmeye başladı. "Bunun için teşekkürler. Ama Tatya, sana hatırlatırım, o hafta sonu çok az seviştik."</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Bir süre gülümsemeden birbirlerine baktılar. Aleksandr biliyordu. Leningrad'daki o hafta sonu ölüme çok yaklaşmışlardı.</p>

  <p class="calibre11" style="text-align: justify;">Tatyana düşüncelerini doğrularmış gibi, "Bize gitmemizi Tanrı söylüyor. Bunu hissedemiyor musun? Bunun senin kaderin olduğunu söylüyor! Senin bebeğin karnımda olduğu sürece başıma hiçbir şey gelmeyeceğini anlatmaya çalışıyor," dedi Tatyana.</p>

  <p class="calibre11" style="text-align: justify;">"Öyle mi?" dedi Aleksandr, Tatyana'nın karnını okşayarak. "Tanrı böyle mi söylüyor? Neden bunu Daşa ile birlikte Ladoga kamyonunda giderken, ölü bebeğini kucağında kışladan Kobona'ya kadar taşıyan kadına söylemiyorsun?"</p>

  <p class="calibre11" style="text-align: justify;">"Şu anda kendimi her zamankinden daha güçlü hissediyorum," dedi Tatyana ona sarılarak. "Senin meşhur kaderciliğine ne oldu koca adam?"</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Tatya, Dr. Sayers ile konuştun mu?" Aleksandr battaniyenin altından elini tutuyor; parmaklarını, bileğini ve avcunu hissediyordu.</p>

  <p class="calibre11" style="text-align: justify;">"Elbette. Bütün yaptığım onunla konuşmak ve detayları gözden geçirmek. Senin yürümeni bekliyoruz. Her şey hazır. Benim yeni Kızıl Haç seyahat belgelerimi bile doldurdu." Ona doğru eğildi. "Ellerimi çok güzel okşuyorsun Şura. Şimdi uyuyacağım."</p>

  <p class="calibre11" style="text-align: justify;">"Uyuma. Belgelerde ismin ne olarak geçiyor?"</p>

  <p class="calibre11" style="text-align: justify;">"Jane Barrington."</p>

  <p class="calibre11" style="text-align: justify;">"Bu harika. Jane Barrington ve Tobe Hassen."</p>

  <p class="calibre11" style="text-align: justify;">"Tove."</p>

  <p class="calibre11" style="text-align: justify;">"Annem de bir Finlandiyalı. İyi bir ikili oluyoruz."</p>

  <p class="calibre11" style="text-align: justify;">"Öyle değil mi?" Gözlerini hafifçe kapadı. "Bu masaj çok güzel geldi Şura. Sakın durma."</p>

  <p class="calibre11" style="text-align: justify;">"Durmayacağım," dedi ona bakarak. Bu gözlerini açmasına sebep oldu.</p>

  <p class="calibre11" style="text-align: justify;">Bir süre geçmişi hatırlayarak birbirlerine baktılar.</p>

  <p class="calibre11" style="text-align: justify;">Tatyana gülümsedi. "Amerika'da senin ismini taşıyabilir miyim?" diye fısıldadı.</p>

  <p class="calibre11" style="text-align: justify;">"Amerika'ya gidince seni buna zorunlu kılacağım." Aleksandr düşünceliydi.</p>

  <p class="calibre11" style="text-align: justify;">"Sorun ne?"</p>

  <p class="calibre11" style="text-align: justify;">"Pasaportumuz yok," dedi.</p>

  <p class="calibre11" style="text-align: justify;">"Ne var bunda? Stockholm'deki Amerikan konsolosluğuna gideceksin. Her şey yoluna girecek."</p>

  <p class="calibre11" style="text-align: justify;">"Biliyorum; ama Helsinki'den Stockholm'e giderken de pasaporta ihtiyacımız var. Baltık denizini geçmek çok tehlikeli. Bu kolay olmayacak."</p>

  <p class="calibre11" style="text-align: justify;">Tatyana gülümsedi. "O topal şeytanla gitsen ne yapacaktın? Benimle yaptığının aynısını." Bir an duraksadı. <i class="calibre2">"Evgeni, büyük bir istek içinde, kendine hâkim olamayarak kaptana seslenir ve ona çeyrek şilin karşılığında o yasak denizi geçirmesini söyler."</i> Neşe içinde gülümseyerek "Annen, sen ve on bin doların bizi Amerika'ya götürecek," dedi. Küçük elleri onunkilerin içinde kaybolmuştu.</p>

  <p class="calibre11" style="text-align: justify;">Aleksandr aşkının ağırlığı altında eziliyordu.</p>

  <p class="calibre11" style="text-align: justify;">"Şura," dedi Tatyana titreyen bir ses tonuyla. "Bana Puşkin'in kitabını verdiğin günü hatırlıyor musun? Yaz Bahçesi'nde karnımı doyurduğun o günü."</p>

  <p class="calibre11" style="text-align: justify;">"Daha dün gibi," dedi Aleksandr gülümseyerek. "O gece bana âşık olmuştun."</p>

  <p class="calibre11" style="text-align: justify;">Tatyana kıpkırmızı oldu ve boğazındaki gıcığı temizledi. "Peki....yani öyle utangaç bir tavuk olmasaydım... beni..." Duraksayarak başını çevirdi.</p>

  <p class="calibre11" style="text-align: justify;">"Ne?" Elini sıktı. "Seni öper miydim?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Tatya, benden çok korkuyordun." Aleksandr o anı hatırlayarak başını salladı. "Seni deli gibi istiyordum. Öpmek mi? Bana biraz olsun yeşil ışık yaksan seni hemen orada bankın üzerine yatırırdım."</p>

  <p class="kisim_adi" style="text-align: justify;">7</p>

  <p class="calibre11" style="text-align: justify;">Aleksandr her gün daha çok güçleniyordu. Ayağa kalkabiliyor ve yatağının yanında durabiliyordu. Ayakta dururken hâlâ acı çekiyordu; ama artık morfin almıyordu ve sırtı gece gündüz zonklayarak ona ölüme ne kadar yaklaştığını bir kez daha hatırlatıyordu. Sürekli tahta yontuyordu. En son yine bir kızak yapmıştı. Kendi kendine sürekli kurtulacakları zamana çok az kaldığını söylüyordu. Durumu hafif olan hastaların olduğu bölüme gitmek istediğini söylemişti ama Tatyana onunla konuştu ve burada çok daha iyi bakılacağını söyledi.</p>

  <p class="calibre11" style="text-align: justify;">Bir öğleden sonra, Aleksandr'ın yatağının yanında birlikte ayakta dururlarken, "İyileştiğini kimseye belli etmemelisin. Yoksa farkında bile olmadan seni cepheye gönderirler," dedi Tatyana gülümseyerek.</p>

  <p class="calibre11" style="text-align: justify;">Aleksandr, Tatyana'nın omzunda olan elini çekti. Dimitri onlara doğru geliyordu. "Cesaretli ol Tatya," diye fısıldadı.</p>

  <p class="calibre11" style="text-align: justify;">"Ne oldu?"</p>

  <p class="calibre11" style="text-align: justify;">"Tatyana! Aleksandr!" diye haykırdı Dimitri. "Bu inanılmaz. Üçümüz yeniden birlikteyiz. Keşke Daşa da burada olsaydı."</p>

  <p class="calibre11" style="text-align: justify;">Aleksandr ve Tatyana hiçbir şey söylemedi. Birbirlerine bakmadılar.</p>

  <p class="calibre11" style="text-align: justify;">Tatya, acildeki hastaların durumu nasıl? Sana biraz daha beyaz çarşaf getirdim."</p>

  <p class="calibre11" style="text-align: justify;">"Teşekkürler Dimitri."</p>

  <p class="calibre11" style="text-align: justify;">"Aleksandr tabiki senin için de sigara getirdim. Parasını düşünme. Üzerinde hiç para olmadığını biliyorum. Sana paranı getire..."</p>

  <p class="calibre11" style="text-align: justify;">"Merak etme Dimitri."</p>

  <p class="calibre11" style="text-align: justify;">"Sorun değil." Aleksandr'ın yatağının ayakucunda durarak, bir ona bir de Tatyana'ya baktı. "Peki Tatyana, kritik hastaların olduğu bu bölümde ne işin var? Senin ölümle mücadele eden hastalara baktığını sanıyordum."</p>

  <p class="calibre11" style="text-align: justify;">"Öyle. Ama durumu kötüye giden hastalarımla da ilgileniyorum. Otuz numaralı yataktaki Leo'nun durumu ciddileşiyor. Sürekli beni sorup duruyor."</p>

  <p class="calibre11" style="text-align: justify;">Dimitri gülümsedi. "Tatya, sadece Leo değil; herkes seni soruyor." Tatyana hiçbir şey söylemedi. Yatağına oturan Aleksandr da ağzını açmadı. Dimitri onları incelemeye devam etti. "Sizi görmek çok güzel. Aleksandr yarın ziyaretine geleceğim, tamam mı? Tatya, benimle dışarıya kadar gelmek ister misin?"</p>

  <p class="calibre11" style="text-align: justify;">"Hayır. Aleksandr'ın üstünü değiştirmem gerekiyor."</p>

  <p class="calibre11" style="text-align: justify;">"Dr. Sayers bu yüzden mi seni arayıp duruyor. 'Tatya'm nerede?' diye sorup duruyor," dedi Dimitri. "Tam olarak böyle söyledi. Onunla yok yakınsınız, öyle değil mi?" Tek kaşını kaldırarak Tatyana'ya baktı. "Amerikalılar hakkında neler söylediklerini biliyorsun."</p>

  <p class="calibre11" style="text-align: justify;">Tatyana ne başını salladı; ne de gözlerini kırptı. Aleksandr'a dönerek, "Haydi, uzan," dedi. Aleksandr hiç kıpırdamadı.</p>

  <p class="calibre11" style="text-align: justify;">"Tatya, beni duydun mu?" dedi Dimitri.</p>

  <p class="calibre11" style="text-align: justify;">"Duydum!" dedi Tatyana yüzüne bakmadan. "Dr. Sayers'i görürsen, işim biter bitmez yanına gideceğimi söylersin."</p>

  <p class="calibre11" style="text-align: justify;">Dimitri gittikten sonra Aleksandr ve Tatyana birbirine baktı. "Ne düşünüyorsun?" diye sordu Aleksandr.</p>

  <p class="calibre11" style="text-align: justify;">"Üstünü değiştirip gitmem gerektiğini. Haydi uzan."</p>

  <p class="calibre11" style="text-align: justify;">"Benim ne düşündüğümü öğrenmek istemiyor musun?"</p>

  <p class="calibre11" style="text-align: justify;">"Kesinlikle hayır," diye yanıtladı.</p>

  <p class="calibre11" style="text-align: justify;">Aleksandr yüzüstü yatarak, "Tatya, eşyalarımın olduğu sırt çantam nerede?" diye sordu.</p>

  <p class="calibre11" style="text-align: justify;">"Bilmiyorum," dedi. "Neden sordun? Çantayı neden istiyorsun?"</p>

  <p class="calibre11" style="text-align: justify;">"Vurulduğumda sırtımdaydı..."</p>

  <p class="calibre11" style="text-align: justify;">"Senin yanına geldiğimizde sırtında değildi. Büyük ihtimalle kayboldu tatlım."</p>

  <p class="calibre11" style="text-align: justify;">"Evet..." dedi. "Ama genellikle savaş bittiğinde o alandaki eşyaları toparlayan askerler olur. Bunu sorabilir misin?"</p>

  <p class="calibre11" style="text-align: justify;">"Elbette," dedi bandajlarını açarak. "Albay Stepanov'a sorarım." Tatyana susunca Aleksandr ondan gelen hırıltı sesini duydu. "Şura en çok ne istiyorum biliyor musun? Sırtında tekrar tren yolu oyununu oynayabilmek." Omzundan öptü.</p>

  <p class="calibre11" style="text-align: justify;">"Senin sırtını gördüğümde, tek yapmak istediğim şey o oyunu doyasıya oynamak," dedi Aleksandr gözlerini kapayarak.</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">O gece geç saatlerde Aleksandr'ın yanında otururken ona, "Tatyana, bana bir şey olsa bile Amerika'ya yalnız gideceğine dair söz vermeni istiyorum," dedi. Bunu söylerken ona sarıldı.</p>

  <p class="calibre11" style="text-align: justify;">"Saçmalama. Başına ne gelebilir?" dedi yüzüne bakmadan.</p>

  <p class="calibre11" style="text-align: justify;">"Cesur olmaya mı çalışıyorsun?"</p>

  <p class="calibre11" style="text-align: justify;">"Hiç alakası yok," dedi. "Sen düzelir düzelmez gideceğiz. Dr. Sayers her an gitmeye hazır. Daha doğrusu gitmek için sabırsızlanıyor. Söylenip duruyor. Her şeyden şikâyet ediyor. Soğuğu sevmiyormuş; yardım istemiyormuş..." Tatyana sözünü yarım bıraktı. "Peki sen neden bahsediyorsun? Başına ne gelebilir ki? Senin cepheye gitmene izin vermeyeceğim. Sen olmadan da hiçbir yere gitmeyeceğim."</p>

  <p class="calibre11" style="text-align: justify;">"Ben de bunu söylüyorum. Elbette gideceksin."</p>

  <p class="calibre11" style="text-align: justify;">"Kesinlikle gitmeyeceğim."</p>

  <p class="calibre11" style="text-align: justify;">Aleksandr elini tuttu. "Şimdi beni dinle..."</p>

  <p class="calibre11" style="text-align: justify;">Tatyana elini çekerek ayağa kalktı ve başını çevirdi. "Dinlemek istemiyorum." Aleksandr elini bırakmadı. "Aleksandr, lütfen beni korkutma. Cesur olabilmek için uğraşıyorum," dedi Tatyana sakin bir şekilde.</p>

  <p class="calibre11" style="text-align: justify;">"Tatya, birçok şey ters gidebilir." Duraksadı. "Her zaman tutuklanma riskimin olduğunu biliyorsun."</p>

  <p class="calibre11" style="text-align: justify;">Tatyana başını salladı. "Biliyorum. Ama Mekhlis'in dalkavukları tarafından tutuklanırsan, seni beklerim."</p>

  <p class="calibre11" style="text-align: justify;">"Neyi bekleyeceksin?" dedi sinirle. Aleksandr, Tatyana ile aynı fikirleri paylaşmanın imkânsız olduğunu görmüştü. Bir fikri savunuyorsa, onu vazgeçirmek imkânsızdı.</p>

  <p class="calibre11" style="text-align: justify;">Duygularını yüzüne yansıtmış olacak ki; Tatyana siyah, savaş görmüş ellerini beyaz ellerinin içine alarak dudağına götürerek, "Seni bekleyeceğim," dedi. Sonra elini çekmeye çalıştı. Aleksandr'ın bunu yapmaya hiç niyeti yoktu. Onu sandalyeden çekerek yanına oturttu.</p>

  <p class="calibre11" style="text-align: justify;">"Beni nerede bekleyeceksin?" diye sordu.</p>

  <p class="calibre11" style="text-align: justify;">"Leningrad'da. Evimde. İnga ve Stan gitti. İki odam var. Bekleyeceğim. Döndüğünde bebeğinle birlikte orada olacağım."</p>

  <p class="calibre11" style="text-align: justify;">Konsey, koridoru ve sobalı odayı elinden alacaktır."</p>

  <p class="calibre11" style="text-align: justify;">"O zaman geriye kalan odada beklerim."</p>

  <p class="calibre11" style="text-align: justify;">"Ne kadar süre?"</p>

  <p class="calibre11" style="text-align: justify;">Diğer hastaların olduğu tarafa dönerek, pencerenin arkasındaki karanlığa baktı. Onun dışında her yere bakıyordu. Oda sessizdi ve ikisinin nefes alıp verişi dışında hiçbir şey duyulmuyordu. "Ne kadar uzun sürerse sürsün, bekleyeceğim."</p>

  <p class="calibre11" style="text-align: justify;">"Tanrı aşkına! Kendine yeni bir hayat kurmak yerine, soğuk bir odada yaşlı bir kadın olana kadar bekleyecek misin?"</p>

  <p class="calibre11" style="text-align: justify;">"Evet," dedi. "Benim için senden başka bir hayat yok. Bu yüzden unut onu."</p>

  <p class="calibre11" style="text-align: justify;">Aleksandr, "Tatya, lütfen..." diye fısıldadı. Devam edemedi. "Peki seni tutuklamaya gelirlerse ne olacak? O zaman ne yapacaksın?"</p>

  <p class="calibre11" style="text-align: justify;">"Beni gönderdikleri yere, Kolima'ya gideceğim," dedi. "Taymir Peninsula'ya gedeceğim. Eninden sonunda Komünizm bitecek."</p>

  <p class="calibre11" style="text-align: justify;">"Buna emin misin?"</p>

  <p class="calibre11" style="text-align: justify;">"Evet. Komünizmi yeniden kurmak için insan bulamayacaklar ve sonra beni serbest bırakacaklar."</p>

  <p class="calibre11" style="text-align: justify;">"Tanrı aşkına," diye fısıldadı Aleksandr. "Sadece kendini düşünme. Bebeğimiz de var!"</p>

  <p class="calibre11" style="text-align: justify;">"Sen ne sanıyorsun ki? Dr. Sayers, sen gelmezsen beni de götürmeyecek. Amerika ile hiçbir bağlantım yok," dedi Tatyana. "Aleksandr, seninle birlikte dünyanın her yerine giderim. Amerika'ya mı gitmek istiyorsun? Tamam diyorum. Avustralya'ya mı gitmek istiyorsun? Ona da tamam. Moğolistan mı? Gobi çölü mü? Dağıstan mı? Baykal gölü mü? Almanya mı? Cehennemin soğuk tarafı mı? 'Haydi ne zaman gidiyoruz?' derim. Nereye gidersen git seninle gelirim. Ama burada kalırsan, ben de kalırım. Bebeğimin babasını Sovyetler Birliği'nde bırakmam."</p>

  <p class="calibre11" style="text-align: justify;">Tatyana aklı bulanık olan Aleksandr'a doğru eğilerek göğüslerini yüzüne bastırdı ve alnından öptü. Sonra arkasına yaslandı ve titreyen parmaklarına bir öpücük kondurdu. "Bana Leningrad'da ne dedin? 'Seni Sovyetler Birliği'nde ölüme terk ettiğimi bilirken nasıl yeni bir hayat kurabilirim?' dedin. Aynı şeyi ben sana söylüyorum. Bunlar senin kelimelerindi," diyerek gülümsedi. "İlk kez seninle bir konuda aynı fikirdeyim. Seni bırakırsam, hangi yola saparsam sapayım Bronz Atlı beni bütün gece takip eder."</p>

  <p class="calibre11" style="text-align: justify;">Aleksandr duygu yüklü bir tavırla, "Tatyana, savaştayız. Bütün etrafımız savaşla çevrili," dedi ve yüzüne bakamadı. "Savaşta erkekler ölüyor."</p>

  <p class="calibre11" style="text-align: justify;">Tatyana ne kadar güçlü olmaya çalışırsa çalışsın, gözünden bir damla yaş süzüldü. "Lütfen ölme!" diye fısıldadı. "Seni gömeceğimi düşünemiyorum bile. Zaten hayatımdaki herkesi gömdüm."</p>

  <p class="calibre11" style="text-align: justify;">"Sen ölümsüz kanını bana verdikten sonra nasıl ölebilirim?" dedi Aleksandr titreyen bir ses tonuyla.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Soğuk bir sabahta, Dimitri elinde Aleksandr'ın sırt çantasıyla çıkageldi. Çok kötü topallıyor ve sağ ayağından destek alıyordu. Generallerin ayak işini yapan, beş para etmez, yalaka, cephenin arka saflarındaki çadırlarla kamplara sigara, votka ve kitap taşıyan, silah taşımayı reddeden Dimitri, Aleksandr'ın yanına yaklaşarak sırt çantasını uzattı. "Bulundu demek," dedi Aleksandr soğuk bir tavırla. "Ne oldu?"</p>

  <p class="calibre11" style="text-align: justify;">"İnanamazsın! Nehrin kıyısında aptalca bir şey yaşadım... Birkaç adam... kim olduklarını bilmiyorum. Kaçıp gittiler. Yüzümün haline bak."</p>

  <p class="calibre11" style="text-align: justify;">Aleksandr yüzündeki morlukları gördü.</p>

  <p class="calibre11" style="text-align: justify;">"Sigaradan çok fazla para aldığımı söylediler. Ben de onlardan korkmadığımı söyledim ve sıkıysa alın dedim. Beni döverek paramı aldılar." Dimitri yapmacık bir şekilde gülümsedi. "Ama bu sevinçleri uzun sürmedi." Pencerenin yanındaki sandalyeye oturdu. "Tatyana çok iyi bir iş başardı ve beni hemen tedavi etti." Dimitri'nin ses tonunda gizli olan bir şey Aleksandr'ın midesine bir ağrı girmesine sebep oldu. "O harika, öyle değil mi?"</p>

  <p class="calibre11" style="text-align: justify;">"Evet," dedi Aleksandr. "Çok iyi bir hemşire."</p>

  <p class="calibre11" style="text-align: justify;">"İyi hemşire, iyi kadın, iyi..." Dimitri sözünü yarım bıraktı.</p>

  <p class="calibre11" style="text-align: justify;">"Bu harika," dedi Aleksandr. "Çanta için teşekkürler."</p>

  <p class="calibre11" style="text-align: justify;">"Hiç önemli değil." Dimitri gitmek için ayağa kalktı ve biraz düşündükten sonra tekrar oturarak, "Bütün ihtiyaçlarının çantanın içinde olduğundan emin olmak istedim: kitapların, kalemin ve kâğıdın. İçine bakınca kalem ve kâğıdının olmadığını gördüm. Kontrol etmem iyi oldu; çünkü senin için kalemle kâğıt koydum. Böylece mektup yazabilirsin," dedi yüzünde bir tebessümle. "Sigarayla yeni bir çakmak da koydum."</p>

  <p class="calibre11" style="text-align: justify;">Aleksandr çantasını eline alarak ona sert bir bakış fırlattı. "Eşyalarımı mı karıştırdın?" diye sordu. Midesindeki ağrı artmıştı.</p>

  <p class="calibre11" style="text-align: justify;">"Sadece yardımcı olmak istedim." Dimitri tekrar gidiyormuş gibi ayağa kalktı. "Ama....içinde ilginç bir şey buldum," dedi arkasına dönerek.</p>

  <p class="calibre11" style="text-align: justify;">Aleksandr başını çevirdi. Tatyana'nın mektuplarını yakmıştı. Ama yakamadığı bir şey vardı. Onu umut ışığı olarak hep yanında taşımıştı. Aleksandr çantayı yatağının kenarına fırlatıp meydan okurcasına kollarını kavuşturarak, "Dimitri ne istiyorsun?" dedi.</p>

  <p class="calibre11" style="text-align: justify;">Dimitri dostane ve kibar bir tavırla sırt çantasını aldı; fermuarını açtı ve içinden Tatyana'nın kırmızı güllü beyaz elbisesini çıkardı.</p>

  <p class="calibre11" style="text-align: justify;">"Bak çantanın dibinde ne buldum?"</p>

  <p class="calibre11" style="text-align: justify;">"Ne olmuş?" dedi Aleksandr sakin bir tavırla.</p>

  <p class="calibre11" style="text-align: justify;">"Ne mi olmuş? Evet çok haklısın. Ölmüş nişanlının kardeşine ait bir elbiseyi çantanda taşımanda ne gariplik var ki?"</p>

  <p class="calibre11" style="text-align: justify;">"Seni şaşırtan ne oldu Dimitri? Elbiseyi bulman mı? Bu kadar şaşırtıcı olmamalı, öyle değil mi?" dedi Aleksandr. "Ne de olsa kişisel eşyalarımı karıştırmışsın."</p>

  <p class="calibre11" style="text-align: justify;">"Hem şaşırdım, hem de şaşırmadım," dedi Dimitri neşeli bir tavırla. "Çok az şaşırdığımı kabul edebilirim. Bu olay geçmişte hissettiklerimi haklı çıkardı."</p>

  <p class="calibre11" style="text-align: justify;">"Neyi?"</p>

  <p class="calibre11" style="text-align: justify;">"Bunların çok ilginç olduğunu düşündüm. Elbiseyi görmem, Tatyana'nın cephede bir Kızıl Haç doktoruyla beraber çalışması ve senin de onunla aynı hastanede olman. Bütün bunların tesadüf olmadığından şüphelendim. Hep birbirinize karşı bir şeyler hissettiğinizi düşünmüştüm zaten." Aleksandr'a baktı. "En baştan beri. Ondan sonra beni eskiden beri tanıyan ve bana karşı hep çok sıcak olan Albay Stepanov'un yanına gittim. O adamı gerçekten çok seviyorum. Senin maaşını alarak sana sigara, kâğıt, tereyağı ve votka almaktan memnun olacağımı söyledim. Beni muhasebeye gönderdi ve beş yüz ruble aldım. Binbaşı olarak beş yüz ruble aldığına şaşıRInca, muhasebeci bana ne dedi biliyor musun?"</p>

  <p class="calibre11" style="text-align: justify;">Aleksandr sinirini yatıştırmak için dişlerini sıkarak, "Ne dedi?" diye sordu.</p>

  <p class="calibre11" style="text-align: justify;">"Maaşının kalan kısmını beşinci bölgede oturan Tatyana Metanova'ya gönderdiğini!"</p>

  <p class="calibre11" style="text-align: justify;">"Evet gönderiyorum."</p>

  <p class="calibre11" style="text-align: justify;">"Tabi neden olmasın? Sonra Albay Stepanov'un yanına döndüm ve 'Albay, kaprisli Aleksandr'ın en sonunda kendine hemşire Metanova gibi iyi bir kız bulması ne güzel,' dedim. Albay ise, yazın aldığın izin sırasında Tatyana ile Molotov'da evlenmene ve bunu herkesten saklamana şaşırdığını söyledi."</p>

  <p class="calibre11" style="text-align: justify;">Aleksandr hiçbir şey söylemedi.</p>

  <p class="calibre11" style="text-align: justify;">"Evet!" dedi Dimitri neşeli bir tavırla. "Ben de bunun şaşırtıcı olduğunu söyledim. Çünkü senin en yakın arkadaşın olmama rağmen benim de bundan haberim yok. Albay da senin çok ketum biri olduğımu söyleyince <i class="calibre2">'Ne kAdar ketum olduğunu bilemezsiniz efendim,'</i> dedim."</p>

  <p class="calibre11" style="text-align: justify;">Aleksandr sandalyede oturan Dimitri'ye kafasını çevirerek yataklarında yatan hasta askerlere baktı. Kalkıp kalkamayacağını merak etti. Kalkıp yürüyebilir miydi? Ne yapabilirdi?</p>

  <p class="calibre11" style="text-align: justify;">Dimitri ayağa kalktı. "Bak bu harika bir şey! Sadece mutluluklar dilemek istedim. Şimdi Tatyana'yı bulacağım ve onu da tebrik edeceğim."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana o gün öğleden sonra Aleksandr'ın yanına geldi. Ona yemeğini yedirdikten sonra bir kova sıcak su ile sabun almaya gitti. "Tatya, onu taşıma. Senin için çok ağır," dedi Aleksandr.</p>

  <p class="calibre11" style="text-align: justify;">"Kes şunu," dedi gülümseyerek. "Senin bebeğini taşıyorum. Bu kovanın bana ağır geleceğini mi sanıyorsun?"</p>

  <p class="calibre11" style="text-align: justify;">Çok fazla konuşmadılar. Tatyana, Aleksandr'ı yıkadı; tıraş etti ve yüzünü kuruladı. Gözleri kapalı olduğu için Tatyana onun ne düşündüğünü anlayamıyordu. Aleksandr sürekli ılık nefesini; kaşlarına ve parmaklarına dokunan dudaklarını hissediyordu. Yüzüne dokunarak derin bir nefes aldığını duydu.</p>

  <p class="calibre11" style="text-align: justify;">"Şura," dedi iç geçirerek. "Bugün Dimitri'yi gördüm."</p>

  <p class="calibre11" style="text-align: justify;">"Evet." Soru sormuyordu.</p>

  <p class="calibre11" style="text-align: justify;">"Evet," diyerek duraksadı. "Bana... ona evlendiğimizden bahsettiğini söyledi. Bizim adımıza çok sevinmiş...." Derin bir nefes aldı. "Sanırım bunu öğrenmesi kaçınılmazdı."</p>

  <p class="calibre11" style="text-align: justify;">"Evet Tatyana," dedi Aleksandr. "Bunu Dimitri'den saklamak için elimizden geleni yaptık."</p>

  <p class="calibre11" style="text-align: justify;">"Yanılıyor olabilirim; ama bana her zamanki sinirli tavırları yokmuş gibi geldi. Sanki seni ve beni artık gerçekten umursamıyor gibiydi. Sen ne düşünüyorsun?" dedi umut içinde.</p>

  <p class="calibre11" style="text-align: justify;"><i class="calibre2">Bu savaşın onu belki de adam ettiğini mi düşünüyorsun</i>, diye sormak istedi Aleksandr. <i class="calibre2">Sence bu savaş bir insanlık okulu mu ve Dimitri onurlu bir şekilde mezun mu oldu?</i> Fakat Aleksandr gözlerini açınca Tatyana'nın korku dolu bakışlarını gördü. "Sanırım haklısın," dedi yavaşça. "Artık bizi umursamıyor."</p>

  <p class="calibre11" style="text-align: justify;">Tatyana boğazındaki gıcığı temizledi ve Aleksandr'ın yeni tıraş olmuş yüzüne dokundu. Ona doğru eğilerek, "Yakında ayağa kalkabileceğini düşünüyor musun? Seni sıkboğaz etmek istemiyorum. Dün dolaşmaya çalıştığını gördüm. Ayakta durmak sana acı mı veriyor? Sırtın ağrıyor mu? Sırtın düzeliyor Şura. Çok çabuk ilerleme kaydediyorsun. Sen hazır olur olmaz gideceğiz. Ve onu bir daha görmek zorunda kalmayacağız," diye fısıldadı.</p>

  <p class="calibre11" style="text-align: justify;">Aleksandr uzun süre ona baktı.</p>

  <p class="calibre11" style="text-align: justify;">Ağzını açamadan Tatyana, "Şura, merak etme. Gözlerim açık. Dimitri'nin içini görebiliyorum," dedi.</p>

  <p class="calibre11" style="text-align: justify;">"Gerçekten mi?"</p>

  <p class="calibre11" style="text-align: justify;">"Evet. Hepimizin olduğu gibi onun da bir kalbi var."</p>

  <p class="calibre11" style="text-align: justify;">Onu kimse kurtaramaz Tatya. Sen bile."</p>

  <p class="calibre11" style="text-align: justify;">"Oyle mi düşünüyorsun?" Gülümsemeye çalıştı.</p>

  <p class="calibre11" style="text-align: justify;">Aleksandr elini sıktı. "O, kendi bildiğini okuyor. Sadece kendi bildiğini okuyarak kurduğu bir hayat varken onu nasıl değiştirebiliriz? Ne senin ne de benim düşüncelerim önemli değil, onun için. Kendi çizdiği yolda gidiyor. Yalan, düzenbazlık, kin, beni aşağılama ve sana karşı saygısızlık üzerine bir hayat kurmuş o."</p>

  <p class="calibre11" style="text-align: justify;">"Biliyorum."</p>

  <p class="calibre11" style="text-align: justify;">"Kendine evrenin karanlık köşesinde bir yer bulmuş ve bizi de oraya çekmeye çalışıyor."</p>

  <p class="calibre11" style="text-align: justify;">"Biliyorum."</p>

  <p class="calibre11" style="text-align: justify;">"Ona karşı dikkatli ol, tamam mı? Ve ona hiçbir şey söyleme."</p>

  <p class="calibre11" style="text-align: justify;">"Pekâlâ."</p>

  <p class="calibre11" style="text-align: justify;">"Onu geri çevirmek ve ona sırtını dönmek sana ne kaybettirecek Tatyana? Açıkçası ben onun elinden tutamam; çünkü o kurtulmayı istemiyor."</p>

  <p class="calibre11" style="text-align: justify;">Tatyana'nın düşünceleri gözlerinden okunuyordu. "O kurtulmayı tabi ki ister, Şura. Sadece bu konuda ümitsiz."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Dimitri ertesi sabah bastonla yürüyerek Aleksandr'ın ziyaretine geldi. Aleksandr hayatının artık bu şekilde devam edeceğini düşündü. Nehrin karşı tarafında savaş vardı; yan odada iyileşen hastalar yatıyordu; generaller planlar yapıyordu; trenler Leningrad'a yiyecek taşıyordu; Almanlar Sinyavino dağlarında katliam yapıyordu; Dr. Sayers, Sovyetler Birliğinden gitmeye hazırlanıyordu; Tatyana ölmek üzere olan askerlerle ilgileniyor ve içinde yeni bir hayat büyütüyordu; kendisi ise bütün gün yatıyor ve etrafındaki koşuşturmayı izliyordu. Hayatı gözlerinin önünde akıp gidiyordu. Aleksandr bir anda bunaldı ve üzerindeki yorganı atarak yataktan kalktı. Ayağa kalktı ve kan şişesinin sondasını çıkarmaya çalışırken İna koşarak gelip onu tekrar yatırdı. Sonra da bunu bir daha denememesini söyledi. "Yoksa Tatyana'ya söylerim," diyerek Aleksandr'ı sandalyede oturan Dimitri ile baş başa bıraktı.</p>

  <p class="calibre11" style="text-align: justify;">"Aleksandr seninle konuşmam gerekiyor. Dinleyecek gücün var mı?"</p>

  <p class="calibre11" style="text-align: justify;">"Evet Dimitri. Dinleyebilecek haldeyim," dedi Aleksandr ve başını Dimitri'ye çevirmek için büyük bir çaba sarf etti. Gözlerine bakamadı.</p>

  <p class="calibre11" style="text-align: justify;">"Bak Tatyana ve senin evlenmene gerçekten çok sevindim. Önceki kötü duygularımdan kurtuldum. Ama Aleksandr biliyorsun ikimizin yarım kalmış bir işi var."</p>

  <p class="calibre11" style="text-align: justify;">"Evet," dedi Aleksandr.</p>

  <p class="calibre11" style="text-align: justify;">"Tatyana çok iyi ve soğukkanlılığını gayet güzel koruyor. Sanırım onu küçümsemişim. Onu ilk gördüğüm günden bu yana çok olgunlaştı."</p>

  <p class="calibre11" style="text-align: justify;">Dimitri hiçbir şey bilmiyordu.</p>

  <p class="calibre11" style="text-align: justify;">"İkinizin bir şeyler planladığını biliyorum. Bunu hissediyorum. Onunla konuşmaya çalıştım. Bana sürekli neden bahsettiğimi anlamadığını söyledi. Ama ben anlıyorum!" Dimitri'nin ses tonunda heyecan vardı. "Seni tanıyorum Aleksandr Barrington. Bu yüzden de bu planlarınız içinde bana küçük bir yer var mı diye sormak istedim."</p>

  <p class="calibre11" style="text-align: justify;">"Neden bahsettiğini anlamıyorum," dedi Aleksandr. Oysa bir zamanlar tek güvendiği insan oydu. Hayatını bu adamın ellerine vermişti. "Dimitri, hiçbir planım yok."</p>

  <p class="calibre11" style="text-align: justify;">"Evet. Ama görüyorsun ki artık birçok şeyi daha iyi anlıyorum," dedi Dimitri yapmacık bir gülümsemeyle. "Kaçmamak için direnmenin tek sebebi Tatyana idi." Duraksadı. "Onunla kaçmanın bir yolunu mu bulmak istedin? Ya da onu burada tek başına bırakmak mı istemedin? Hangisini düşündüysen düşün, seni suçlamıyorum." Boğazındaki gıcığı temizledi. "Ama şimdi hep beraber gitmemiz gerektiğini söylüyorum."</p>

  <p class="calibre11" style="text-align: justify;">"Bizim hiçbir planımız yok," dedi Aleksandr. "Ama bir değişiklik olursa, sana haber veririm."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Dimitri bir saat sonra tekrar geldi. Ancak bu kez yanında Tatyana da vardı. Tatyana'yı sandalyeye oturttuktan sonra ikisine iyice yaklaştı. "Tatya, yaralı kocanla konuşmana ihtiyacım var," dedi Dimitri. "Sizden tek istediğim şeyin beni Sovyetler Birliğinden çıkarmanız olduğunu söyle ona. Hep bu ülkeden gitmenin hayalini kurdum. Görüyorsunuz, çok stresli ve sinirli oluyorum; çünkü işi şansa bırakıp sizin buradan gittiğinizi öğrenmek istemiyorum. Beni savaşın ortasında terk etmenizi engellemek istiyorum. Anlıyor musunuz?"</p>

  <p class="calibre11" style="text-align: justify;">Aleksandr ve Tatyana tek kelime etmedi.</p>

  <p class="calibre11" style="text-align: justify;">Aleksandr battaniyesine baktı. Tatyana ise doğrudan Dimitri'nin gözlerine. Tatyana'nın Dmtitri'ye korkusuzca baktığını gören Aleksandr da bakışlarını ona yöneltti.</p>

  <p class="calibre11" style="text-align: justify;">"Tatya, ben senin tarafındayım," dedi Dimitri. "Ne Aleksandr'ın ne de senin başına en ufak bir bela gelmesini istemem," diyerek gülümsedi. "İkinize de şans diliyorum. İki insanın mutluluğu bulabilmesi çok zor. Bunu biliyorum; çünkü denedim. Nasıl yaptınız bilmiyorum; ama sizin bunu başarmanız gerçekten bir mucize. Şimdi tek istediğim bana bir şans vermeniz. Sadece bana yardım etmenizi istiyorum."</p>

  <p class="calibre11" style="text-align: justify;">"İnsanın kendini koruma hakkı asla elinden alınamaz."</p>

  <p class="calibre11" style="text-align: justify;">Ne?" diye sordu Dimitri.</p>

  <p class="calibre11" style="text-align: justify;">"Yok bir şey," dedi Aleksandr.</p>

  <p class="calibre11" style="text-align: justify;">"Dimitri, gerçekten bunun benimle ne ilgisi olduğunu anlamıyorum," dedi Tatyana.</p>

  <p class="calibre11" style="text-align: justify;">"Nedense bu dünyadaki her şey seninle ilgili sevgili Taneçka. Tabi yaralı kocanla değil de Amerikalı bir doktorla kaçmayı planlıyorsan bunu bilemem. Sayers ile Helsinki'ye gitme planları yapıyordun, öyle değil mi?"</p>

  <p class="calibre11" style="text-align: justify;">Hiç kimse bir şey söylemedi.</p>

  <p class="calibre11" style="text-align: justify;">"Bu tür oyunlar oynayacak zamanım yok," dedi Dimitri bastona yüklenerek. "Tatya, seninle konuşuyorum. Ya beni de yanında götürürsün; ya da Aleksandr da benimle birlikte Sovyetler Birliği'nde kalır."</p>

  <p class="calibre11" style="text-align: justify;">Aleksandr'ın elini tutan Tatyana sandalyede oturmaya devam etti ve Aleksandr'ın yüzüne bakarak soru sormaya hazırlanırcasına omuzlarını dikleştirdi.</p>

  <p class="calibre11" style="text-align: justify;">Aleksandr elini o kadar çok sıktı ki, Tatyana hafif bir ah sesi çıkardı.</p>

  <p class="calibre11" style="text-align: justify;">"İşte," dedi Dimitri. "Görmek istediğim an buydu. İlginç bir şekilde her şeyi fark ediyor ve seni ikna ediyor. Tatyana bunu nasıl yapıyorsun? Her şeyi görme kabiliyetin nereden geliyor? Böyle bir yeteneği olmayan kocan sana karşı direniyor; ama sonunda bunun tek doğru olduğunu anlayarak sana teslim oluyor."</p>

  <p class="calibre11" style="text-align: justify;">Aleksandr ve Tatyana tek kelime etmedi. Aleksandr, Tatyana'nın elini sıkmayı da bıraktı.</p>

  <p class="calibre11" style="text-align: justify;">Dimitri kollarını kavuşturarak bekledi. "Bir cevap almadan hiçbir yere gitmiyorum. Tatya, ne diyorsun? Aleksandr altı yıllık arkadaşım, ikiniz de benim için önemlisiniz. Bir sorun çıkmasını istemiyorum. İnanın beladan nefret ederim. Tek istediğim planlarınız içinde yer alabilmek. Çok şey mi istiyorum? Sadece küçük bir yer. Bana yeni bir hayat kurma şansı vermeyerek bencillik ettiğini düşünmüyor musun Tatya? Geçen yıl açlıktan ölen Nina İglenko'ya buğdayını veren sen, şimdi bana bu kadar küçük bir iyiliği çok mu görüyorsun?"</p>

  <p class="calibre11" style="text-align: justify;">İkisinin de içinde acı ve öfke vardı. Aleksandr, "Onu dinleme Tatya. Dimitri onu rahat bırak. Bu ikimizin arasında. Onunla hiçbir ilgisi yok," dedi. Dimitri sessizdi. Tatyana da hiç konuşmadı ve elini Aleksandr'ın avuçlarından çekmedi. Tam konuşmak için ağzını açacağı sırada Aleksandr, "Tatyana, hiçbir şey söyleme," dedi.</p>

  <p class="calibre11" style="text-align: justify;">"Söyle Tatyana," dedi Dimitri. "Bu sana kalmış bir şey; ama lütfen bana bir cevap ver. Çünkü çok fazla vaktim yok."</p>

  <p class="calibre11" style="text-align: justify;">Aleksandr, Tatyana'nın ayağa kalktığını gördü. Tatyana gözünü kırpmadan, "Dimitri!" dedi. "Ona en kötü zamanında yardım ettin ve yanında senden başka hiç kimse yoktu."</p>

  <p class="calibre11" style="text-align: justify;">Dimitri omuz silkti. "Bunu söylemenden anlıyorum ki..." Sözünü yarıda bıraktı. Ne demek istiyorsun? Bu bir evet mi hayır mı?"</p>

  <p class="calibre11" style="text-align: justify;">Tatyana, Aleksandr'ın elini sıkıca tutarak, "Kocam sana bir söz verdi ve o her zaman verdiği sözü tutar," dedi.</p>

  <p class="calibre11" style="text-align: justify;">"Evet!" diye haykırdı Dimitri üzerine atlayarak. Aleksandr, Tatyana'nın hemen geri çekildiğini gördü.</p>

  <p class="calibre11" style="text-align: justify;">Tatyana yumuşak bir ses tonuyla devam etti. "İyi insanlar yapılan her inceliğin karşılığını öder. Dimitri sana daha sonra planlarımızdan bahsedeceğim. Ama her an hazır olmalısın. Anladın mı?"</p>

  <p class="calibre11" style="text-align: justify;">"Şu anda bile hazırım," dedi Dimitri heyecan içinde. "Mümkün olduğunca erken gitmek istiyorum." Sol elini Aleksandr'a uzattı; ama hâlâ Tatyana'nın elini tutan Aleksandr başını çevirdi. Dimitri ile tokalaşmaya hiç niyeti yoktu.</p>

  <p class="calibre11" style="text-align: justify;">Yüzü sapsarı olan Tatyana onları el sıkıştırdı. "Her şey yoluna girecek," dedi titreyen bir sesle.</p>

  <p class="calibre11" style="text-align: justify;">Dimitri gitti.</p>

  <p class="calibre11" style="text-align: justify;">"Şura, ne yapabilirdik?" dedi Tatyana ona yemeğini yedirirken. "İşe yarayacak. Planlar biraz değişecek; ama üstesinden geleceğiz."</p>

  <p class="calibre11" style="text-align: justify;">Aleksandr ona baktı.</p>

  <p class="calibre11" style="text-align: justify;">Tatyana başını salladı. "Buradan kurtulmayı her şeyden daha çok istiyor. Bunu bana kendin söyledin."</p>

  <p class="calibre11" style="text-align: justify;"><i class="calibre2">Peki sen bana ne söyledin Tatyana,</i> diye düşündü Aleksandr. St İshak'ın terasında, Leningrad'ın karanlık gökyüzü altında bana ne söyledin?</p>

  <p class="calibre11" style="text-align: justify;">"Onu da götüreceğiz. Bizi rahat bırakacak. Göreceksin. Sen sadece bir an önce iyileş."</p>

  <p class="calibre11" style="text-align: justify;">"Haydi gidelim Tatya," dedi Aleksandr. "Dr. Sayers'e ne zaman hazır olursa gidebileceğimi söyle."</p>

  <p class="calibre11" style="text-align: justify;">Tatyana odadan çıktı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Bir gün geçti.</p>

  <p class="calibre11" style="text-align: justify;">Dimitri tekrar geldi.</p>

  <p class="calibre11" style="text-align: justify;">Ona bakmayan Aleksandr'ın yanındaki sandalyeye oturdu. Aleksandr uzaklara ve önündeki kahverengi battaniyeye bakarak, annesi ve babasıyla kalmış olduğu Moskova'daki otelin ismini hatırlamaya çalışıyordu. Otel sürekli isim değiştiriyordu. Aklını Tatyana'dan ve dibinde oturan Dimitri'den uzaklaştırarak bunu düşünmek onu biraz olsun rahatlatıyordu. Aleksandr içinde bir acı hissetti.</p>

  <p class="calibre11" style="text-align: justify;">Otelin adını hatırlamıştı.</p>

  <p class="calibre11" style="text-align: justify;">Kirov'du.</p>

  <p class="calibre11" style="text-align: justify;">Dimitri boğazındaki gıcığı temizledi. Aleksandr bekledi.</p>

  <p class="calibre11" style="text-align: justify;">Aleksandr konuşabilir miyiz? Bu çok önemli."</p>

  <p class="calibre11" style="text-align: justify;">"Zaten söyleyeceklerin hep önemli," dedi Aleksandr. "Tek yaptığın konuşmak. Ne oldu?"</p>

  <p class="calibre11" style="text-align: justify;">"Tatyana hakkında."</p>

  <p class="calibre11" style="text-align: justify;">"Ne olmuş ona?" Aleksandr kan şişesine baktı. Bunu ne zaman çıkaracaktı? Kanaması olacak mıydı? Odaya göz gezdirdi. Öğle vakti henüz geçmişti. Diğer hastalar ya uyuyor; ya da kitap okuyordu. Görevli hemşire de kapının yanında oturmuş bir şeyler okuyordu. Aleksandr, Tatyana'nın nerede olduğunu merak etti. Kana ihtiyacı yoktu. Tatyana, onun acil servisten ve yatağından çıkmaması için bunu takılı tutturuyordu. Tatyana'yı düşünmeyecekti. Yatakta oturarak sırtını duvara dayadı.</p>

  <p class="calibre11" style="text-align: justify;">"Aleksandr, ona karşı ne hissettiğini biliyorum."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Elbette."</p>

  <p class="calibre11" style="text-align: justify;">"Nedense bundan şüpheliyim. Onun hakkında söyleceğin neydi?"</p>

  <p class="calibre11" style="text-align: justify;">"O hasta."</p>

  <p class="calibre11" style="text-align: justify;">Aleksandr hiçbir şey söylemedi.</p>

  <p class="calibre11" style="text-align: justify;">"Evet hasta. Benim bildiklerimden habersizsin. Benim gördüklerimi göremiyorsun. Hastanede bir hayalet gibi dolaşıyor. Sürekli bayılıyor. Geçen gün karın üzerinde baygın bir halde yatmış. Bu ne kadar sürdü bilmiyorum. Bir teğmen onu kaldırdı. Onu Dr. Sayers'e götürdük. Tatyana hemen cesur bir tavır takındı."</p>

  <p class="calibre11" style="text-align: justify;">"Onun karda olduğunu nereden öğrendin?"</p>

  <p class="calibre11" style="text-align: justify;">"Duydum. Her şeyden haberim oluyor. Ayrıca onu ölümcül hastaların olduğu bölümde de gördüm. Yürürken duvara tutunuyor. Dr. Sayers'e yeterince yemek yiyemediğini söyledi."</p>

  <p class="calibre11" style="text-align: justify;">"Bunu nereden biliyorsun peki?"</p>

  <p class="calibre11" style="text-align: justify;">"Sayers söyledi."</p>

  <p class="calibre11" style="text-align: justify;">"Bakıyorum Sayers ile çok yakınsınız."</p>

  <p class="calibre11" style="text-align: justify;">"Hayır. Sadece, ona nehrin karşı tarafından bandaj, iyot ve ilaç getiriyorum. Hep yetersiz olduğundan yakınıyor. Birkaç dakika sohbet ediyoruz."</p>

  <p class="calibre11" style="text-align: justify;">"Anlatmaya çalıştığın ne?"</p>

  <p class="calibre11" style="text-align: justify;">"Onun kendini kötü hissettiğini biliyor muydun?"</p>

  <p class="calibre11" style="text-align: justify;">Aleksandr düşüncelere daldı. Tatyana'nın neden fazla yemediğini ve neden bayıldığını biliyordu. Ama Dimitri'ye Tatyana ile ilgili bir sırrı vermek yapacağı en son şeydi. Bir süre sessiz kaldıktan sonra, "Dimitri bir şey mi düşünüyorsun?" diye sordu.</p>

  <p class="calibre11" style="text-align: justify;">"Evet," dedi Dimitri ve ses tonunu alçaltarak sandalyesini ona yaklaştırdı. "Planladığımız şey... tehlikeli, bunun için fiziksel güce, cesarete ve dayanıklılığa ihtiyaç var."</p>

  <p class="calibre11" style="text-align: justify;">Aleksandr, Dimitri'ye döndü. "Eee ne olmuş?" 'Dayanıklılık' gibi bir kelimenin Dimitri'nin ağzından çıkmasına şaşırmıştı.</p>

  <p class="calibre11" style="text-align: justify;">"Tatyana'nın bunlarla başa çıkabileceğini mi düşünüyorsun?"</p>

  <p class="calibre11" style="text-align: justify;">"Sen ne demek?.."</p>

  <p class="calibre11" style="text-align: justify;">"Aleksandr! Bir dakika beni dinle. Bırak sözümü bitireyim. Tatyana güçsüz ve önümüzde çok zorlu bir yol var. Sayers'in yardımına rağmen. Burası ile Lisiy Nos arasında altı kontrol noktası olduğunu biliyor musun? Bunlardan birinde ağzından kaçıracağı tek bir kelime ölümümüze sebep olur. Aleksandr..." Dimitri duraksadı. "O, bizimle gelemez."</p>

  <p class="calibre11" style="text-align: justify;">Aleksandr kendine hâkim olabilmek için ses tonunu alçalttı. "Bu saçma konuşmaya daha fazla devam etmeyeceğim!"</p>

  <p class="calibre11" style="text-align: justify;">"Dinlemiyorsun!"</p>

  <p class="calibre11" style="text-align: justify;">"Haklısın. Dinlemiyorum!"</p>

  <p class="calibre11" style="text-align: justify;">"Bu kadar inatçı olma. Benim haklı olduğumu biliyorsun."</p>

  <p class="calibre11" style="text-align: justify;">"Öyle bir şey düşünmüyorum!" diye bağırdı Aleksandr yumruğunu sıkarak. "O olmadan..." Sözünü yarınm bıraktı. Ne yapıyordu? Dimitri'yi ikna etmeye mi çalışıyordu? Bağırmamak için verdiği çaba onu yormaya başlamıştı. "Yoruldum," dedi yüksek sesle. "Bu konuşmayı daha sonra tamamlarız."</p>

  <p class="calibre11" style="text-align: justify;">"Başka zaman yok!" dedi Dimitri. "Sesini yükseltme. Kırk sekiz saat içinde gitmemiz gerekiyor. Daha fazla oyalanmak istemiyorum. Dışarıda neler olduğunu göremiyorsun."</p>

  <p class="calibre11" style="text-align: justify;">"Çok iyi görüyorum Dimitri," dedi Aleksandr. "O, iyi olacak ve bizimle birlikte gelecek."</p>

  <p class="calibre11" style="text-align: justify;">"Günde altı saat çalışınca yere yığılıyor."</p>

  <p class="calibre11" style="text-align: justify;">"Altı saat mi? Sen neredeydin? Günün yirmi dört saati ayakta. Kamyonda oturup mesai süresince sigara ve votka içmiyor o. Karton kutuların üzerinde uyuyor; askerlerin yemek artıklarını yiyor ve yüzünü karla yıkıyor. Bana onun gün boyunca ne yaptığını anlatma hiç."</p>

  <p class="calibre11" style="text-align: justify;">"Sınırda bir terslik olursa ne yapacağız? Sayers'in bütün çabalarına rağmen bizi sorguya çekmek için durdururlarsa ne olacak? Sen ve ben silahlarımızı kullanmak ve savaşmak zorunda kalacağız."</p>

  <p class="calibre11" style="text-align: justify;">"Yapmamız gerekeni yapacağız," dedi Aleksandr, Dimitri'nin bastonuna ve çürüklerle dolu yüzüne bakarak.</p>

  <p class="calibre11" style="text-align: justify;">"Evet. Ama o ne yapacak?"</p>

  <p class="calibre11" style="text-align: justify;">"O da yapmak zorunda olduğu şeyi yapacak."</p>

  <p class="calibre11" style="text-align: justify;">"Bayılacak! Karın üzerinde yığılıp kalacak ve sen ona yardım etmekle askerlerle savaşmak arasında tereddütte kalacaksın."</p>

  <p class="calibre11" style="text-align: justify;">"İkisini de yaparım."</p>

  <p class="calibre11" style="text-align: justify;">"Koşamıyor; ateş edemiyor ve savaşamıyor. Sorunla ilk karşılaştığında bayılacak. Ve inan bana birçok sorunla yüz yüze geleceğiz."</p>

  <p class="calibre11" style="text-align: justify;">Sen koşabiliyor musun Dimitri?" diye sordu Aleksandr ses tonundaki nefreti saklamayı başaramadan.</p>

  <p class="calibre11" style="text-align: justify;">"Evet! Ben hâlâ bir askerim."</p>

  <p class="calibre11" style="text-align: justify;">"Peki ya doktor ne olacak? O da savaşamıyor."</p>

  <p class="calibre11" style="text-align: justify;">"O bir erkek! Açıkçası onun için hiç endişelenmiyorum."</p>

  <p class="calibre11" style="text-align: justify;">"Tatyana için endişeleniyor musun yani? Bunu duymak güzel."</p>

  <p class="calibre11" style="text-align: justify;">"Yapacakları için endişeleniyorum."</p>

  <p class="calibre11" style="text-align: justify;">"Arada çok fark var."</p>

  <p class="calibre11" style="text-align: justify;">"Onun için üzülmekle vakit kaybedip aptalca hatalar yapacağından korkuyorum. Seni yavaşlatacak ve elimize geçen fırsatlar hakkında iki kez düşünmene sebep olacak. Lisiy Nos ormanındaki kontrol noktasında asker var. Sadece yeterince sıkı bir denetim yok, hepsi bu."</p>

  <p class="calibre11" style="text-align: justify;">"Haklısın. Özgürlüğümüz için savaşmak zorunda kalabiliriz."</p>

  <p class="calibre11" style="text-align: justify;">"Yani benimle aynı fikirde misin?"</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">"Aleksandr beni dinle. Bu bizim son şansımız. Harika bir plan yaptık ve bu çok iyi işleyebilir. Ama o gelirse her şey mahvolacak. Kurtuluşa bu kadar yaklaşmışken aptallık etme." Dimitri gülümsedi. "Bu hep beklediğimiz an! Artık eziyet dolu kaçışlar, yarınlar ve bir dahaki seferler olmayacak. O an geldi."</p>

  <p class="calibre11" style="text-align: justify;">"Evet," dedi Aleksandr. "Geldi." Gözlerini kapattı ve açmamak için direndi.</p>

  <p class="calibre11" style="text-align: justify;">"O zaman dinle beni..."</p>

  <p class="calibre11" style="text-align: justify;">"Dinlemeyeceğim!"</p>

  <p class="calibre11" style="text-align: justify;">"Dinleyeceksin!" diye bağırdı Dimitri. "Seninle uzun zamandır bunu planlıyorduk. İşte şans kapımıza geldi! Sana Tatya'yı Sovyetler Birliği'nde tek başına bırakmanı söylemiyorum. Sadece iki erkek olarak buradan kaçmak için elimizden geleni yapalım. Rahat rahat ve daha da önemlisi ölmeden gidelim buradan! Ölün onun hiçbir işine yaramaz. Ben de ölürsem Amerika'nın tadını çıkaramam. Yaşamak Aleksandr! Ayrıca bataklıklarda saklanmak..."</p>

  <p class="calibre11" style="text-align: justify;">"Helsinki'ye kamyonla gideceğiz. Ne bataklığından bahsediyorsun?"</p>

  <p class="calibre11" style="text-align: justify;">"Zorunda kalırsak dedim. Üç erkek ve dayanıksız bir kız. Çok kalabalık oluruz. Bu şekilde saklanamayız. Kendi kendimizi ele veririz. Ya Sayers'e bir şey olursa ve ölürse..."</p>

  <p class="calibre11" style="text-align: justify;">"Sayers neden ölsün ki? O Kızıl Haç'da çalışan bir doktor," dedi Aleksandr, Dimitri'yi inceleyerek.</p>

  <p class="calibre11" style="text-align: justify;">"Bilmiyorum. Baltık denizinin karşı tarafına buzun üzerinden geçerek, yürüyerek ve kamyonların arkasına saklanarak gitmek zorunda kalabiliriz. Bunu iki adam yapabilir; ama üç kişi olunca iş değişir. Çok kolay fark ediliriz. Bizi hemen durdururlar. Tatyana da bunu atlatamaz."</p>

  <p class="calibre11" style="text-align: justify;">"O kuşatma varken bile birçok zorluk atlattı. Volga'daki buzların üzerinden geçti. Daşa'yı taşıdı. Bunu da başaracaktır," dedi Aleksandr; ama söylediğinden kendisi de emin olamıyordu. Dimitri'nin bahsettiği tehlikeler, Aleksandr'ın Tatyana hakkında duyduğu kaygılarla çok fazla örtüşüyordu ve bu da midesine bir ağrı saplanmasına sebep oluyordu. "Söylediklerinin hepsi doğru olabilir," dedi büyük bir güç sarf ederek. "Ama iki tane çok önemli şeyi unutuyorsun. Benim kayıp olduğum anlaşılınca ona burada ne yapacaklarını düşünüyorsun?"</p>

  <p class="calibre11" style="text-align: justify;">"Ona mı? Hiçbir şey. Adı hâlâ Tatyana Metanova," dedi Dimitri başını sallayarak. "Evlendiğinizi saklama konusunda çok dikkatli davrandın. Bu şimdi işine yarayacak"</p>

  <p class="calibre11" style="text-align: justify;">"Bu ona yardımcı olmayacak." Aleksandr sustu.</p>

  <p class="calibre11" style="text-align: justify;">"Kimse bilmeyecek"</p>

  <p class="calibre11" style="text-align: justify;">"Yanılıyorsun," dedi Aleksandr. "Ben bileceğim." İçindeki acıyı bastırmak için dişlerini sıktı.</p>

  <p class="calibre11" style="text-align: justify;">"Ama Amerika'da olacaksın. Evine geri döneceksin."</p>

  <p class="calibre11" style="text-align: justify;">Aleksandr soğuk bir ses tonuyla, "Onu arkada bırakamam," dedi.</p>

  <p class="calibre11" style="text-align: justify;">"Bırakabilirsin. Burada mutlu olur. Aleksandr, o, bu hayattan başka bir hayat görmedi."</p>

  <p class="calibre11" style="text-align: justify;">"Sen de öyle!"</p>

  <p class="calibre11" style="text-align: justify;">Dimitri devam etti. "Seninle hiç tanışmamış gibi hayatına devam edecek."</p>

  <p class="calibre11" style="text-align: justify;">"Nasıl yapacak bunu?"</p>

  <p class="calibre11" style="text-align: justify;">Dimitri gülmeye başladı. "Biliyorum daha çok kendini düşünüyorsun; ama o seni unutacak. Hayatına başkaları girecek. Seni çok sevdiğini biliyorum; ama zamanla başkasıyla tanışacak ve mutlu olacak."</p>

  <p class="calibre11" style="text-align: justify;">"Saçmalamayı bırak!" dedi Aleksandr. "Üç gün içinde tutuklanır. Bir firarinin karısı olarak. Bunu biliyorsun. Aptalca konuşmaktan vazgeç."</p>

  <p class="calibre11" style="text-align: justify;">"Hiç kimse onun kim olduğunu bilmeyecek"</p>

  <p class="calibre11" style="text-align: justify;">"Sen öğrendin!"</p>

  <p class="calibre11" style="text-align: justify;">Dimitri, Aleksandr'ı umursamadan sakin bir şekilde konuşmaya devam etti. "Tatyana Metanova, Greçeski hastanesine geri dönecek ve Leningrad'daki hayatına kaldığı yerden devam edecek. Amerika'ya yerleştikten sonra onu hâlâ istersen, savaş biter bitmez bir davet mektubu gönderir ve Boston'da ölüm döşeğinde olan teyzesini görmeye gelmesini söylersin. O zamanda daha uygun yollarla, tren ya da gemiyle gelir. Bu geçici bir ayrılık olacak ve onun için uygun zamanın gelmesini bekleyeceksin."</p>

  <p class="calibre11" style="text-align: justify;">Aleksandr sol eliyle burnunun kemerini kaşıdı. Birinin gelip onu bu cehennemden kurtarmasını istiyordu. Sırtındaki kısa tüyler diken diken olmuştu ve zor nefes alıyordu. "Dimitri!" dedi Aleksandr doğrudan yüzüne bakarak. "Dimitri hayatında iki kez iyilik yapma fırsatın oldu. Birincisi babamı görmem için bana yardım etmekti. Bizimle gelmesini neden istemiyorsun?" dedi.</p>

  <p class="calibre11" style="text-align: justify;">"Kendimi düşünmek zorundayım Aleksandr. Zamanımın çoğunu senin karını korumayı düşünmekle geçiremem."</p>

  <p class="calibre11" style="text-align: justify;">"Bunu düşünerek ne kadar zaman geçirdin?" dedi Aleksandr. "Hep kendini düşündün."</p>

  <p class="calibre11" style="text-align: justify;">"Sen benden farklı mısın?" dedi gülerek.</p>

  <p class="calibre11" style="text-align: justify;">"Kesinlikle. Bizimle gel. Tatyana sana elini uzattı."</p>

  <p class="calibre11" style="text-align: justify;">"Bunu seni korumak için yaptı."</p>

  <p class="calibre11" style="text-align: justify;">"Evet. Ama bu ortadaki gerçeği değiştirmez. Tut o eli. Bizi buradan götürecek. Hepimiz özgür olacağız. Hayatında en çok istediğin şey olacak -savaştan uzak özgür bir yaşam süreceksin. En çok umursadığın şey bu değil mi?" Aleksandr, Tatyana'nın St. İshak'da söylediği sözleri hatırladı. <i class="calibre2">Senin en çok istediğin şeylere göz dikiyor.</i> Ama Aleksandr ona yenilmeyecekti. Tatyana ona, <i class="calibre2">elindeki her şeyini asla alamayacak Aleksandr,</i> demişti. <i class="calibre2">Asla o kadar güçlü olamayacak.</i> "Onun sayesinde özgür olacaksın. O ölümümüze sebep olmayacak."</p>

  <p class="calibre11" style="text-align: justify;">"Onun yüzünden hepimiz öleceğiz."</p>

  <p class="calibre11" style="text-align: justify;">"Ölmeyeceğini garanti ediyorum. Bu şansı kaçırma ve hayatını kazan. Hakkın olan şeyleri yapmaktan kaçınmıyorum. Seni buradan çıkaracağımı söyledim ve bunu yapacağım. Tatya çok güçlü ve bizi yarı yolda bırakmayacak. Göreceksin. Bunu başaracak. Evet demekten başka çaren yok. Geri kalanını bana ve ona bırak. Bunun son şansımız olduğunu kendin söyledin. Sana katılıyorum. Bunu her zamankinden daha çok hissediyorum."</p>

  <p class="calibre11" style="text-align: justify;">"Bundan şüpheliyim," dedi Dimitri.</p>

  <p class="calibre11" style="text-align: justify;">Aleksandr öfkesini gizlemeye çalışarak, "Bırak da sana başka bir şey yol göstersin! Bu savaş seni içine çekti ve diğer insanları unuttun. Bir kere olsun onu hatırla. Eğer burada kalırsan öleceğini biliyorsun. Onu kurtar Dimitri," dedi. Adeta yalvarıyordu.</p>

  <p class="calibre11" style="text-align: justify;">"Bizimle gelirse hepimiz öleceğiz," dedi Dimitri soğuk bir ses tonuyla. "Buna eminim."</p>

  <p class="calibre11" style="text-align: justify;">Aleksandr dönerek tekrar karşıya baktı. Gözleri donuktu.</p>

  <p class="calibre11" style="text-align: justify;">İçini bir karanlık sardı.</p>

  <p class="calibre11" style="text-align: justify;">Dimitri konuşmaya başladı. "Aleksandr, bunun cephede ölmek gibi olduğunu düşün. Eğer sen o buzun üzerinde ölseydin, bir şekilde Sovyetler Birliği'ndeki hayatına devam edecekti, öyle değil mi? Bu da aynı şey."</p>

  <p class="calibre11" style="text-align: justify;">"Bu çok farklı. Aleksandr kasılan ellerine baktı. Tatyana'nın önünde artık bir ışık vardı.</p>

  <p class="calibre11" style="text-align: justify;">"Onun için hiçbir şey fark etmeyecek. Öyle ya da böyle sensiz olacak."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"O Amerika için ödeyeceğin küçük bir bedel!" dedi Dimitri.</p>

  <p class="calibre11" style="text-align: justify;">Aleksandr bir anda ürperdi ve kalbi yerinden fırlayacakmış gibi atmaya başladı. <i class="calibre2">Fontanka köprüsünde, granit parmaklıkların yanında dizlerinin üzerinde duran Tatyana.</i></p>

  <p class="calibre11" style="text-align: justify;">"Hepimizin sonunun gelmesine sebep olacak."</p>

  <p class="calibre11" style="text-align: justify;">"Dimitri, hayır dedim."</p>

  <p class="calibre11" style="text-align: justify;">Dimitri gözlerini kıstı. "Sen beni anlamıyor musun? O, gelemez!"</p>

  <p class="calibre11" style="text-align: justify;"><i class="calibre2">Ben seni som götürecek bir yolum,</i> demişti Tatyana. <i class="calibre2">Cephaneliğim.</i></p>

  <p class="calibre11" style="text-align: justify;">Aleksandr gülmeye başladı. "En sonunda! Beni ne zaman tehdit etmeye başlayacağını merak ediyordum. Gelemeyeceğini mi söylüyorsun?"</p>

  <p class="calibre11" style="text-align: justify;">"Evet. Gelemez."</p>

  <p class="calibre11" style="text-align: justify;">"Güzel," dedi Aleksandr başını hafifçe sallayarak. "O halde ben de gitmiyorum. Her şey bitti. Dr. Sayers hemen Helsinki'ye geri dönecek. Ben de üç gün içinde cepheye gideceğim. Tatya da Leningrad'a dönecek." Dimitri'den gözlerini ayırmadan "Hiç kimse gitmiyor. Şansını kaybettin asker. Konuşmamız bitti," diye ekledi.</p>

  <p class="calibre11" style="text-align: justify;">Dimitri şaşkınlıkla Aleksandr'a baktı. "Bana, o, olmadan gitmeyeceğini mi söylüyorsun?"</p>

  <p class="calibre11" style="text-align: justify;">"Beni duymadın mı?"</p>

  <p class="calibre11" style="text-align: justify;">"Anlıyorum." Dimitri ellerini ovuşturmaya başladı. Öne eğildi ve Aleksandr'ın yatağına iyice yerleşerek konuşmaya başladı. "Beni hafife aldın Aleksandr. Görüyorum ki hiç düşünmüyorsun. Bu çok kötü. Belki de gidip Tatya ile konuşmam ve her şeyi ona anlatmam gerekecek O senden daha mantıklı. Tatya kocasının büyük bir tehlike içinde olduğunu görünce, burada kalmayı kendi isteyecektir ve..." Dimitri sözünü yarım bıraktı.</p>

  <p class="calibre11" style="text-align: justify;">Aleksandr, Dimitri'nin koluna yapıştı. Dimitri bağırarak diğer elini kaldırdı; ama artık çok geçti. Aleksandr ikisini de tutmuştu.</p>

  <p class="calibre11" style="text-align: justify;">Aleksandr, Dimitri'nin bileğini sıkarak, "Şunu kafana koy!" dedi. "Tatya, Stepanov, Mekhlis ya da bütün Sovyetler Birliği'yle konuşman umurumda bile değil. Onlara istediğini söyle! O olmadan hiçbir yere? gitmiyorum. Burada kalırsa ben de kalırım!" Aleksandr büyük bir öfkeyle Dimitri'nin kol kemiğini bastırdı ve çıtırtı sesini duydu, Lazarevo'da baltayla ağaca vurduğunda çıkana benzer bir sesti bu. Dimitri çığlık attı. Aleksandr kolunu bırakmadı. "Asıl sen beni hafife aldın adi herif! Kırılan kemik Dimitri'nin derisinden dışarı fırlayana kadar bileğini sıkmaya devam etti.</p>

  <p class="calibre11" style="text-align: justify;">Dimitri bağırmaya devam etti. Aleksandr yumruğunu sıkarak Dimitri'nin yüzüne indirdi ve kırılan burnundan kanlar akmaya başladı. Dimitri kalan son gücüyle Aleksandr'ın üzerine atlayarak, "Kes şunu! Napıyorsun? Bırak beni!" diye bağırdı.</p>

  <p class="calibre11" style="text-align: justify;">Aleksandr onu sertçe itti ve Dimitri yere düştü. "Beni rahat bırak!" dedi Aleksandr yüksek bir sesle. Aleksandr onu üzerinden atar atmaz ellerini silmeye başladı. Damarına takılı olan ve parmaklarının arasına kan damlatan sondayı çıkardı.</p>

  <p class="calibre11" style="text-align: justify;">Hemşire koşarak gelip, "Burada neler oldu?" diye bağırdı. "Bu ne iğrenç bir durum? Bir asker ziyaretinize geliyor ve siz ne yapıyorsunuz?"</p>

  <p class="calibre11" style="text-align: justify;">"Bir dahaki sefere onu içeri almayın," dedi Aleksandr üzerindeki battaniyeyi atıp yataktan kalkarak.</p>

  <p class="calibre11" style="text-align: justify;">"Yatağa geri dönün! Ne olursa olsun yataktan çıkmayacaksınız. İna gelene kadar bekleyin. Ben bu bölümde çalışmıyorum. Neden bu tür olaylar hep benim nöbetim sırasında oluyor?"</p>

  <p class="calibre11" style="text-align: justify;">Yarım saat süren kargaşadan sonra her tarafından kanlar akan ve bilinci yerinde olmayan Dimitri yerden kaldırıldı. Hemşire pisliği temizlerken, hastanın, tamamen sağlıklı olan bir adamı kendinden daha berbat hale soktuğunu söyleyerek şikâyet ediyordu.</p>

  <p class="calibre11" style="text-align: justify;">"Ona sağlıklı mı diyorsun?" dedi Aleksandr. "Bacağını gördün mü? Yüzündeki morlukları fark etmedin mi? İstediğine sor. Bu ilk dayak yiyişi değil. Son olmayacağının da garantisini verebilirim."</p>

  <p class="calibre11" style="text-align: justify;">Ama Aleksandr, Dimitri'den hırsını alamamıştı. Eğer durmasaydı; onu öldürebilirdi.</p>

  <p class="calibre11" style="text-align: justify;">Aleksandr uyudu; uyandı ve etrafına bakındı.</p>

  <p class="calibre11" style="text-align: justify;">Akşam oluyordu. İna kapının yanında üç sivil adamla konuşuyordu. Aleksandr adamlara baktı.</p>

  <p class="calibre11" style="text-align: justify;">Kıpırdamadan ve yalnız bir halde kucağında çantasıyla oturdu. Elleri çantanın içindeki kırmızı güllü beyaz elbisenin üzerindeydi. En sonunda sorusuna cevap bulmuştu.</p>

  <p class="calibre11" style="text-align: justify;">Tatyana'nın bedelini biliyordu.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">O akşam Albay Stepanov ziyaretine geldi. Yüzü solgundu. Aleksandr sandalyeye oturan komutanını selamladı. "Aleksandr, bunu sana nasıl söyleyeceğimi bilmiyorum. Burada olmamalıydım. Buraya senin kumandanın olarak değil..."</p>

  <p class="calibre11" style="text-align: justify;">Aleksandr nazik bir şekilde sözünü kesti. "Sizin varlığınız bana hep teselli oldu. Sandığınızdan da çok. Neden burada olduğunuzu biliyorum."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"O halde doğru mu? General Govorov bu akşam yanıma geldi ve Mekhlis'in ona, senin hapishaneden kaçan Amerikalı bir provakatör olduğunu haber verdiğini söyledi." Stepanov güldü. "Bu nasıl olabilir? Bunun saçma olduğunu söyledim."</p>

  <p class="calibre11" style="text-align: justify;">"Efendim, Kızıl Ordu'ya altı yıl boyunca onurumla hizmet verdim," dedi Aleksandr.</p>

  <p class="calibre11" style="text-align: justify;">"Sen hep örnek bir asker oldun, binbaşı," dedi Stepanov. "Onlara bunu söyledim. Bunun doğru olamayacağını anlattım. Ama senin de bildiğin gibi..." Stepanov sözünü yarım bıraktı. "Ama bir itham var. Meretskov'u hatırlıyor musun? Şu anda Volkhov cephesinde görev yapıyor. Oysa dokuz ay önce NKVD mahzeninde bekliyordu."</p>

  <p class="calibre11" style="text-align: justify;">"Meretskov'u biliyorum. Sizce ne kadar zamanım var?"</p>

  <p class="calibre11" style="text-align: justify;">Stepanov sessiz kaldı. "Gece seni almaya gelecekler," dedi en sonunda. "Operasyonları hakkında bilgin var mı bilmiyorum."</p>

  <p class="calibre11" style="text-align: justify;">"Maalesef çok iyi biliyorum efendim," dedi Aleksandr, Stepanov'a bakmadan. "Her şey gizlilik ve gözaltında tutma ile ilgili. Morozovo'da adamlarının olduğunu bilmiyordum."</p>

  <p class="calibre11" style="text-align: justify;">"İmkânları sınırlı; ama onlardan her yerde var. Ama yüksek rütbelisin. Bu yüzden seni nehrin karşı tarafındaki Volkhov'a göndereceklerdir." Fısıltıyla konuşuyordu.</p>

  <p class="calibre11" style="text-align: justify;"><i class="calibre2">Nehrin karşı tarafına.</i> "Teşekkürler efendim." Kumandanına gülümsemek için kendini zorladı. "Sizce beni öncelikle albaylığa terfi ettirecekler mi?"</p>

  <p class="calibre11" style="text-align: justify;">Stepanov öksürdü. "Bütün adamların arasında en çok senin terfi edilmeni istemiştim binbaşı."</p>

  <p class="calibre11" style="text-align: justify;">Aleksandr başını salladı. "En az şansı olan benim efendim. Bana bir iyilik yapın. Eğer sizi -rütbenize rağmen- benim hakkımda sorguya çekerlerse, şunu unutmayın ki; baştan kaybedilmiş savaşlar vardır."</p>

  <p class="calibre11" style="text-align: justify;">"Evet binbaşı."</p>

  <p class="calibre11" style="text-align: justify;">"Eğer bunu anlarsanız, benim şerefimi ve sicilimi korumuş olursunuz. Kendinizi onlardan uzak tutun efendim," dedi Aleksandr önüne bakarak. "Ve bütün silahlarınızı yanınıza alın."</p>

  <p class="calibre11" style="text-align: justify;">Stepanov ayağa kalktı.</p>

  <p class="calibre11" style="text-align: justify;">İkisi de hiçbir şey söylemediler.</p>

  <p class="calibre11" style="text-align: justify;">Aleksandr ne kendini, ne de Stepanov'u düşünebildi. O şeyi sormalıydı. "Peki benim hayatım hakkında..." Devam edemedi.</p>

  <p class="calibre11" style="text-align: justify;">Stepanov ne demek istediğini anladı. "Hayır," dedi yavaşça. "Ama an meselesi."</p>

  <p class="calibre11" style="text-align: justify;">Tanrı'ya şükürler olsun. Demek ki Dimitri ikisini de tehlikeye atmak istememişti. Onların birlikte olmasını istemiyor; ama bir yandan da kendi canını kurtarmaya çalışıyordu. <i class="calibre2">Senin elindekilerin hepsini asla alamayacak Aleksandr.</i> Umut vardı.</p>

  <p class="calibre11" style="text-align: justify;">Aleksandr, Stepanov'un, "Onun için bir şey yapabilir miyim? Belki Leningrad ya da Molotov hastanesine gönderilmesini sağlayabilirim. Yeterki buradan uzak olsun," dediğini duydu.</p>

  <p class="calibre11" style="text-align: justify;">Aleksandr derin bir nefes aldıktan sonra başını başka tarafa çevirdi. "Evet efendim, ona bir iyilik yapabilirsiniz..." dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr'ın düşünecek ya da bir şeyler hissedecek zamanı yoktu. Bunun için zamanının olmadığını biliyordu. Ama hemen harekete geçmeliydi. Stepanov gider gitmez İna'dan Dr. Sayers'e seslenmesini istedi.</p>

  <p class="calibre11" style="text-align: justify;">"Binbaşı," dedi İna. "Bugün olanlardan sonra yanınıza gelmesine izin verirler mi bilmiyorum."</p>

  <p class="calibre11" style="text-align: justify;">Aleksandr sivil giyimli adamlara baktı. "O, küçük bir kazaydı İna. Endişelenecek bir şey yok. Ama yine de bana bir iyilik yap ve bunu hemşire Metanova'ya söyleme, tamam mı? Onun ne kadar etkilendiğini biliyorsun."</p>

  <p class="calibre11" style="text-align: justify;">"Biliyorum. Bundan sonra uslu olsanız iyi ederseniz. Yoksa ona söylerim."</p>

  <p class="calibre11" style="text-align: justify;">"Uslu olacağım İna."</p>

  <p class="calibre11" style="text-align: justify;">Sayers birkaç dakika sonra geldi ve neşeli bir şekilde yanına oturarak, "Ne oldu binbaşı? O askerin kolu hakkında duyduklarım da ne demek oluyor? Neler oldu?" dedi.</p>

  <p class="calibre11" style="text-align: justify;">Aleksandr omuz silkerek, "Bilek güreşinde oldu," dedi.</p>

  <p class="calibre11" style="text-align: justify;">"Öyle olsun bakalım. Peki burnu nasıl kırıldı? O da burun güreşinde mi oldu?"</p>

  <p class="calibre11" style="text-align: justify;">"Dr. Sayers, beni dinle. Onu bir an olsun bir kenara bırak." Aleksandr konuşmak için son gücünü topladı. Bir zamanlar sahip olduğu güç vücudunu terk etmiş ve yüzünde çilleri olan küçük bir kıza gitmişti. "Doktor, seninle o konuda ilk konuştuğumuzda..."</p>

  <p class="calibre11" style="text-align: justify;">"Söyleme. Biliyorum."</p>

  <p class="calibre11" style="text-align: justify;">"Bana nasıl yardımcı olabileceğini sormuştun, hatırlıyor musun? Ben de sana, bana hiçbir şey borçlu olmadığını söyledim." Duraksayarak kendini topladı. "Şimdi ne kadar yanıldığımı görüyorum. Senin yardımına çok ihtiyacım var."</p>

  <p class="calibre11" style="text-align: justify;">Sayers gülümsedi. "Binbaşı Belov, senin için her şeyi yapmaya hazırım. Hemşiren çok ikna edici."</p>

  <p class="calibre11" style="text-align: justify;"><i class="calibre2">"Hemşirem!"</i></p>

  <p class="calibre11" style="text-align: justify;">Aleksandr silkinerek kendine gelip, "Dikkatli dinle. Senden sadece tek bir şey istiyorum," dedi.</p>

  <p class="calibre11" style="text-align: justify;">"Nedir o? Elimden gelen bir şey ise yaparım."</p>

  <p class="calibre11" style="text-align: justify;">"Karımı Sovyetler Birliği'nden götürün," dedi Aleksandr.</p>

  <p class="calibre11" style="text-align: justify;">"Zaten götüreceğim Binbaşı."</p>

  <p class="calibre11" style="text-align: justify;">"Hayır doktor, hemen şimdi götürün. Karımı..." Kelimeler boğazında düğümlendi. Kolu kırık olan asker Çemenko'yu ve karımı bu ülkeden çıkarın."</p>

  <p class="calibre11" style="text-align: justify;">"Sen neden bahsediyorsun?"</p>

  <p class="calibre11" style="text-align: justify;">"Doktor, zamanımız çok az. Her an biri seni benim yanımdan götürebilir ve anlatacaklarımı bitiremeyebilirim."</p>

  <p class="calibre11" style="text-align: justify;">"Sen de bizimle geliyorsun."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Sayers üzüntü içinde, "Binbaşı, sen neden bahsediyorsun?" dedi İngilizce.</p>

  <p class="calibre11" style="text-align: justify;">"Şişştt," dedi Aleksandr. "En geç yarın gitmeniz gerekiyor."</p>

  <p class="calibre11" style="text-align: justify;">"Ya sen ne olacaksın?"</p>

  <p class="calibre11" style="text-align: justify;">"Beni unut," dedi Aleksandr sert bir şekilde. "Dr. Sayers, Tatya'nın senin yardımına ihtiyacı var. O hamile. Bunu biliyor muydun?"</p>

  <p class="calibre11" style="text-align: justify;">Sayers şaşkınlık içinde başını salladı.</p>

  <p class="calibre11" style="text-align: justify;">"Evet hamile. Onu çok korkutacaklar. Senin korumana ihtiyaç duyacak. Lütfen onu Sovyetler Birliğinden götür ve koru." Aleksandr bakışlarını başka tarafa çevirdi. Gözleri.... <i class="calibre2">Kama nehri; Tatyana'nın vücudundaki sabun, boynuna doladığı sıcak elleri, kulaklarında hissettiği ılık nefesi, fısıldayışı; patatesli börek ve ona Şura deyişi ile</i> dolmuştu.</p>

  <p class="calibre11" style="text-align: justify;"><i class="calibre2">Kasım ayında Greçeski hastanesinden yalnız bir halde çıkışını, üzerinde büyük bir paltoyla başı önünde yürüyüşünü ve eve giderlerken ona bakamayışını</i> hatırladı.</p>

  <p class="calibre11" style="text-align: justify;">"Karımı kurtar," diye fısıldadı Aleksandr.</p>

  <p class="calibre11" style="text-align: justify;">Dr. Sayers duygusal bir şekilde, "Hiçbir şey anlamıyorum," dedi.</p>

  <p class="calibre11" style="text-align: justify;">Aleksandr başını sallayarak, "Buraya gelirken önlerinden geçtiğin sivil kıyafetli adamları gördün mü? Onlar NKVD'nin adamları. Sana NKVD hakkında söylediklerimi hatırlıyor musun doktor? Annemin, babamın ve benim başıma gelenleri hatırlıyor musun?"</p>

  <p class="calibre11" style="text-align: justify;">Sayers'in yüzü sapsarı oldu.</p>

  <p class="calibre11" style="text-align: justify;">"Bu büyük ülkenin yasaları NKVD'den soruluyor. Benim için yine buradalar. Yarın gitmiş olacağım. Tatya ben gittikten sonra burada bir dakika bile kalamaz. Ciddi bir tehlike içinde. Onu buradan götürmelisin," dedi Aleksandr.</p>

  <p class="calibre11" style="text-align: justify;">Doktor hâlâ anlamıyordu. İtiraz edercesine başını salladı. "Aleksandr, Amerika konsolusluğunu arayayım. Yarın onları senin adına ararım."</p>

  <p class="calibre11" style="text-align: justify;">Aleksandr doktordan endişe duymaya başladı. Ondan istenileni yapamaz mıydı? Aleksandr'ın en çok ihtiyacı olduğu anda soğukkanlılığını koruyamaz mıydı? Biraz olsun soğukkanlı görünmüyordu. Doktor, dedi Aleksandr kendi kontrolünü korumaya çalışarak. "Biliyorum anlamıyorsunuz; ama açıklama yapacak zamanım yok. Amerikan konsolosluğu nerede? İsviçre mi? İngiltere mi? Sen onları aradığında ve onlar Amerikan devletine ulaştığında, Mekhlis'in adamları sadece beni değil; Tatyana'yı götürmüş olacak. Tatyana'nın Amerika ile ne bağlantısı var?"</p>

  <p class="calibre11" style="text-align: justify;">"O senin karın."</p>

  <p class="calibre11" style="text-align: justify;">"Onunla evlenirken Rus ismimi kullandım. Amerika devleti NKVD ile bağlantıya geçip bu karışıklığı çözdüğünde, onun için çok geç olur. <i class="calibre2">Beni unut,</i> dedim. Onunla ilgilen."</p>

  <p class="calibre11" style="text-align: justify;">"Hayır!" dedi Sayers. Ayağa kalkarak Aleksandr'ın yatağının etrafında dolandı ve battaniyeleri düzeltti.</p>

  <p class="calibre11" style="text-align: justify;">"Doktor!" diye haykırdı Aleksandr. "Bunu düşünecek zamanın yok. Amerikalı olduğundan ve Kızıl Ordu'ya gizlice sızdığından şüphenilen bir adamın Rus karısına ne yapacaklarını sanıyorsun? Sence, İçişlerinin hamile olan Rus karıma ne gibi bir yardımı olacak?"</p>

  <p class="calibre11" style="text-align: justify;">Sayers sessiz kaldı.</p>

  <p class="calibre11" style="text-align: justify;">"Ben sana söyleyeyim. Soruşturma sırasında onu bana karşı koz olarak kullanacaklar. 'Bize her şeyi anlatmazsan, karın katı bir şekilde yargılanacak,' diyecekler. Bunun ne demek olduğunu biliyor musun doktor? Bu durumda onlara her şeyi söylemek zorunda kalacağım. Başka şansım olmayacak. Ya da beni ona karşı koz olarak kullanacaklar. Doğruları anlatırsa kocasının kurtulacağını söylecekler. O da anlatacak. Ondan sonra..."</p>

  <p class="calibre11" style="text-align: justify;">Sayers başını sallayarak, "Hayır! Seni şimdi hemen ambulansıma koyacağız ve Leningrad'daki Greçeski hastanesine götüreceğiz. Haydi kalk. Oradan da Finlandiya'ya geçeceğiz," dedi.</p>

  <p class="calibre11" style="text-align: justify;">"İyi ama o adamlar da bizimle gelecek. Bizi adım adım takip edecekler ve sen hiçbirimizi kurtaramayacaksın," dedi Aleksandr.</p>

  <p class="calibre11" style="text-align: justify;">Aleksandr, Dr. Sayers'in onu anlayamadığını görüyordu. Kapıya, İna'ya ve onunla konuşarak sigara içen adamlara baktı. Sayers bunu göremiyordu.</p>

  <p class="calibre11" style="text-align: justify;">"Ayrıca Çemenko ne olacak? Onu tanımıyorum ve ona hiçbir şey borçlu değilim."</p>

  <p class="calibre11" style="text-align: justify;">"Onu götürmelisin," diye fısıldadı Aleksandr. "Bugün olanlardan sonra her şeyi anladı. Kendimi kurtarmak için Tatyana'yı feda edeceğimi sanıyordu. Daha farklı bir şey yapabileceğimi düşünemiyordu. Şimdi gerçeği biliyor. Ona zarar vermek için Tatyana'yı feda etmeyeceğimin de farkında. Dimitri'nin gitmesini engelleyeceğim diye Tatyana'nın da burada kalmasına izin veremem. Bu yüzden onu da götür. Bu Tatyana'nın yararına olacak. Bunun dışında hiçbir şey umurumda değil."</p>

  <p class="calibre11" style="text-align: justify;">Dr. Sayers söyleyecek bir şey bulamadı.</p>

  <p class="calibre11" style="text-align: justify;">"Doktor benim için savaşmayı bırak. Zaten Tatyana bunu yapıyor. Benim için endişelenme. Kaderim belli artık. Ama Tatyana'nın önünde uzun bir gelecek var. Sadece kendini ve onu düşün."</p>

  <p class="calibre11" style="text-align: justify;">Dr. Sayers başını sallamaya devam ederek, "Aleksandr, o kızın hayatta kalabilmen için sana nasıl kan verdiğini gördüm. Senin için savaşıyorum; çünkü bunun ona..."</p>

  <p class="calibre11" style="text-align: justify;">"Doktor!" Aleksandr'ın sabrı tükenmek üzereydi. "Bana yardımcı olmuyorsun. Her şeyin farkında olmadığımı mı sanıyorsun?" Gözlerini kapadı. <i class="calibre2">Neyi varsa bana verdi.</i></p>

  <p class="calibre11" style="text-align: justify;">"Binbaşı, sen olmadan gideceğini mi sanıyorsun?"</p>

  <p class="calibre11" style="text-align: justify;">"Asla!" dedi Aleksandr.</p>

  <p class="calibre11" style="text-align: justify;">"Tanrım! O zaman ben ne yapabilirim?" diye haykırdı Sayers.</p>

  <p class="calibre11" style="text-align: justify;">"Benim tutuklandığımı kesinlikle bilmemeli. Öğrenirse gitmez. Bana ne olacağını görmek; bir şekilde yardım etmek ve benimle son kez görüşmek isteyecektir. O zaman da onun için çok geç olur."</p>

  <p class="calibre11" style="text-align: justify;">Aleksandr, Dr. Sayers'e ne yapmaları gerektiğini anlattı.</p>

  <p class="calibre11" style="text-align: justify;">"Binbaşı bunu yapamam!" diye haykırdı Sayers.</p>

  <p class="calibre11" style="text-align: justify;">"Yapabilirsin. Her şey ağzından çıkacak birkaç söze ve yüz ifadene bağlı."</p>

  <p class="calibre11" style="text-align: justify;">Sayers başını salladı.</p>

  <p class="calibre11" style="text-align: justify;">"Birçok şey ters gidebilir ve böyle de olacak," dedi Aleksandr. "Bu harika bir plan değil. İspatlanması da zor olan bir şey. Ama başka bir çaremiz yok. Başarıya ulaşmak istiyorsak, elimizdeki bütün silahları kullanmalıyız," diyerek duraksadı Aleksandr. "İçinde kurşun olmayanları bile."</p>

  <p class="calibre11" style="text-align: justify;">"Binbaşı, sen delirmişsin. Bana asla inanmayacak," dedi Sayers.</p>

  <p class="calibre11" style="text-align: justify;">Aleksandr doktorun bileğinden tuttu. "Her şey sana bağlı doktor. Sadece sen onu buradan götürürsen yaşama şansı olacak. İnandırıcı olmazsan ve onun üzüldüğünü görüp yumuşarsan, yalan söylediğini anlayacak ve gitmeyecek. Benim yaşadığımı bilirse asla gitmez. Burada kalırsa da birkaç gün sonra onu da almaya geleceklerini unutma," dedi Aleksandr. "Yatağımı boş görünce gözünün önünde bayılacak, paramparça olacak ve yaşlı gözlerle sana bakarak 'Yalan söylüyorsun. Onun yaşadığını hissedebiliyorum,' diyecek. İşte sen de o anda yüzüne bakacak ve onu rahatlatmak isteyeceksin. Bu kadar üzülmesine dayanamayacaksın. Sana 'Doğruyu söylersen seninle her yere gelirim,' diyecek. Bir an duraksayacaksın. İşte o esnada doktor, onu ve bebeğimizi hapishaneye ya da ölüme göndereceğini düşün. O ikna etmeyi çok iyi becerir. Ona hayır demek de çok zordur. Sen pes edene kadar üzerine gelecektir. Gerçeği söyleyerek onu rahatlatmayacağını; tam aksine öldüreceğini unutma." Aleksandr, Dr. Sayers'in bileğini bıraktı. "Şimdi git ve onun gözlerinin içine bakarak yalan söyle. Bütün kalbinle yalan söyle! Eğer onu kurtarırsan, bana yardım etmiş olacaksın."</p>

  <p class="calibre11" style="text-align: justify;">Sayers yerinden kalkarken gözünde yaşlar vardı. "Bu lanet olası ülke bana çok fazla," dedi.</p>

  <p class="calibre11" style="text-align: justify;">"Bana da," dedi Aleksandr elini uzatarak. "Şimdi onu benim yanıma getirebilir misin? Son bir kez görmek istiyorum. Ama sen de onunla gel ve yanımızda dur. Yanımızda sen olunca utanır ve mesafeli davranmak zorunda kalır."</p>

  <p class="calibre11" style="text-align: justify;">"Onunla bir dakika olsun yalnız kalmak istemez misin?"</p>

  <p class="calibre11" style="text-align: justify;">"Doktor, onun gözlerine bakma konusunda neler dediğimi hatırlıyor musun? Onunla yalnız kalamam. Belki sen duygularını saklayabilirsin; ama ben yapamam."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr gözlerini kapattı.</p>

  <p class="calibre11" style="text-align: justify;">"Doktor, onun uyuduğunu söyledim size. Neden rahatsız olduğu konusunda üsteliyorsunuz?"</p>

  <p class="calibre11" style="text-align: justify;">"Binbaşı," dedi Dr. Sayers.</p>

  <p class="calibre11" style="text-align: justify;">"Evet," dedi Tatyana. "Binbaşı, gözlerini açar mısın?" Aleksandr sıcak ellerini alnında hissetti. "Ateşi yok. Gayet iyi."</p>

  <p class="calibre11" style="text-align: justify;">Aleksandr uzanarak ona dokundu.</p>

  <p class="calibre11" style="text-align: justify;">İşte Tatyana.</p>

  <p class="calibre11" style="text-align: justify;">İşte benim cesur ve umursamaz yüzüm.</p>

  <p class="calibre11" style="text-align: justify;">Aleksandr derin bir nefes alarak gözlerini açtı. Tatyana'nın sevgi dolu bakışlarla onu izlediğini görünce, gözlerini yeniden kapadı. "Sadece yorgunum Tatya. Sen nasılsın? Kendini nasıl hissediyorsun?"</p>

  <p class="calibre11" style="text-align: justify;">"Gözlerini aç asker," dedi Tatyana yüzünü okşayarak. "Aç mısın?"</p>

  <p class="calibre11" style="text-align: justify;">"Açtım; ama sen beni doyurdun," dedi Aleksandr. Battaniyenin altındaki vücudu tir tir titriyordu.</p>

  <p class="calibre11" style="text-align: justify;">"Neden kan sondan çıkmış?" dedi elini tutarak. "Ellerin niye sanki sondayı damarından çekerek çıkarmış gibi mosmor? Ben yokken neler yaptın?"</p>

  <p class="calibre11" style="text-align: justify;">"Artık kana ihtiyacım yok. Çok iyiyim."</p>

  <p class="calibre11" style="text-align: justify;">Tekrar ateşine baktı. "Biraz soğuk doktor," dedi. "Ona bir battaniye daha verelim mi?"</p>

  <p class="calibre11" style="text-align: justify;">Tatyana ortadan kayboldu. Aleksandr gözlerini açtı ve doktorun acı dolu yüzünü gördü. "Yapma!" dedi fısıldayarak.</p>

  <p class="calibre11" style="text-align: justify;">Tatyana battaniyeyle geri gelerek Aleksandr'ın üzerini örttü ve bir süre onu inceledi. "Gerçekten iyiyim," dedi Aleksandr. "Sana bir bilmecem var. Bir beyaz ve siyah ayıyı bir araya getirince ne olur?"</p>

  <p class="calibre11" style="text-align: justify;">"İki mutlu ayı olur," dedi Tatyana.</p>

  <p class="calibre11" style="text-align: justify;">Birbirlerine bakarak gülümsediler. Aleksandr başını çevirmedi.</p>

  <p class="calibre11" style="text-align: justify;">"İyi olacaksın değil mi?" diye sordu Tatyana. "Yarın sabah sana kahvaltı getirmek için geleceğim."</p>

  <p class="calibre11" style="text-align: justify;">Aleksandr başını salladı. "Sabah olmaz. Yarın beni nereye götüreceklerini asla tahmin edemezsin," diyerek gülümsedi.</p>

  <p class="calibre11" style="text-align: justify;">"Nereye?"</p>

  <p class="calibre11" style="text-align: justify;">"Volkhov'a. Kocanla çok fazla gurur duyma; ama en sonunda beni albay yapmaya karar verdiler." Aleksandr, yüzünde yapmacık bir gülümsemeyle yatağının ayakucunda duran Dr. Sayers'e baktı.</p>

  <p class="calibre11" style="text-align: justify;">"Öyle mi?" Tatyana'nın gözleri parladı.</p>

  <p class="calibre11" style="text-align: justify;">"Evet. <i class="calibre2">Sovyetler Birliği Kahramanlık Madalyası</i> ile doktora yardımcı olabilmem için. Bu konuda ne düşünüyorsun?"</p>

  <p class="calibre11" style="text-align: justify;">Tatyana gülümseyerek ona doğru eğildi ve mutlu bir şekilde, "İyice çekilmez olacağını. Senin her emrine uymam gerekecek, öyle değil mi?"</p>

  <p class="calibre11" style="text-align: justify;">"Tatya, senin her emrime uyman için benim general olmam gerekir," dedi Aleksandr.</p>

  <p class="calibre11" style="text-align: justify;">Tatyana gülmeye başladı. "Ne zaman döneceksin?"</p>

  <p class="calibre11" style="text-align: justify;">"Yarından sonra."</p>

  <p class="calibre11" style="text-align: justify;">"Neden? Niçin yarın öğleden sonra gelmiyorsun?"</p>

  <p class="calibre11" style="text-align: justify;">"Nehrin karşısına ulaşım sadece sabahın erken saatlerinde var," dedi Aleksandr. "Bombardıman azaldığı için o saatler daha güvenli oluyor."</p>

  <p class="calibre11" style="text-align: justify;">Sayers güçsüz bir şekilde, "Tatya, gitmemiz gerekiyor," dedi.</p>

  <p class="calibre11" style="text-align: justify;">Aleksandr gözlerini kapattı. Tatyana'nın, "Dr. Sayers, Binbaşı Belov ile bir dakika yalnız kalabilir miyim?" dediğini duydu.</p>

  <p class="calibre11" style="text-align: justify;">Aleksandr bunu istemiyordu. Gözlerini açarak doktora baktı. "Tatyana, gerçekten hemen gitmek zorundayız. Üç koğuşa uğramam lazım," dedi doktor.</p>

  <p class="calibre11" style="text-align: justify;">"Sadece bir saniye," dedi Tatyana. "Bakın, otuz numaralı yataktaki Leo sizi çağırıyor."</p>

  <p class="calibre11" style="text-align: justify;">Doktor onları yalnız bıraktı. Aleksandr, doktorun, Tatyana'nın en ufak isteklerine bile hayır diyemediğini düşündü ve başını salladı.</p>

  <p class="calibre11" style="text-align: justify;">Tatyana çilli yüzünü ona yaklaştırdı. Etrafına bakınıp Dr. Sayers'in onları izlediğini görünce, "Seni öpme fırsatım olmayacak, öyle değil mi? Seni rahat rahat öpebileceğim günleri sabırsızlıkla bekliyorum," dedi ve göğsünü okşadı. "En yakın zamanda bu karanlık ormandan çıkacağız."</p>

  <p class="calibre11" style="text-align: justify;">"Yine de öp beni," dedi Aleksandr.</p>

  <p class="calibre11" style="text-align: justify;">"Gerçekten mi?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana eğildi ve elini göğsünden çekmeden dudağına bir öpücük kondurdu. Yanağını onunkine bastırarak, "Şura gözlerini aç," dedi.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Aç onları."</p>

  <p class="calibre11" style="text-align: justify;">Aleksandr gözlerini açtı.</p>

  <p class="calibre11" style="text-align: justify;">Tatyana içi gülen gözleriyle ona baktı ve sonra üç kez gözlerini kırpıştırdı.</p>

  <p class="calibre11" style="text-align: justify;">Ayağa kalkarak ciddi bir yüz ifadesi takındı ve elini kaldırıp selam vererek, "İyi uyu binbaşı. Görüşmek üzere."</p>

  <p class="calibre11" style="text-align: justify;">"Görüşürüz Tatya," dedi Aleksandr.</p>

  <p class="calibre11" style="text-align: justify;">Tatyana yatağının ayakucuna doğru yürüdü. <i class="calibre2">Hayır! Hayır Tatya, ne olur geri dön,</i> demek istedi. Karısına son söz olarak ne söyleyebilirdi?</p>

  <p class="calibre11" style="text-align: justify;">"Tatişya," diye seslendi Aleksandr arkasından. Tanrım, müze müdürünün ismi neydi?</p>

  <p class="calibre11" style="text-align: justify;">Tatyana arkasına baktı.</p>

  <p class="calibre11" style="text-align: justify;">"Orbeli'yi hatırlıyor..."</p>

  <p class="calibre11" style="text-align: justify;">"Tatya!" diye seslendi Dr. Sayers odanın diğer ucundan. "Lütfen hemen gel!"</p>

  <p class="calibre11" style="text-align: justify;">Tatyana'nın yüzü asıldı. "Şura, sevgilim özür dilerim. Hemen gitmem gerekiyor. Bana söyleyeceğin şeyi bir dahaki görüşmemize sakla, olur mu?" dedi.</p>

  <p class="calibre11" style="text-align: justify;">Aleksandr başını salladı.</p>

  <p class="calibre11" style="text-align: justify;">Tatyana, Aleksandr'ın yanından uzaklaştı; yatakların yanından geçti; iyileşen bir hastanın bacağına dokundu ve adamın sargılı yüzüne gülümsedi. İna'ya iyi geceler diledi ve birinin battaniyesini düzeltmek için durdu. Kapıda Dr. Sayers'e bir şeyler söyleyerek güldü. Sonra da son bir kez arkasına dönerek Aleksandr'a baktı ve kapıdan çıktı. Aleksandr gözlerindeki aşkı görmüştü.</p>

  <p class="calibre11" style="text-align: justify;">Aleksandr o gittikten sonra, <i class="calibre2">"Tatyana! Ne gecenin karanlığından... ne sabahın fırlattığı oktan... ne karanlığın içindeki salgın hastalıktan... ne de öğleyin olan felaketlerden korkacaksın. Binlerce felaket yanına ve sağ eline düşecek; ama sana zarar veremeyecek,"</i> diye fısıldadı.</p>

  <p class="calibre11" style="text-align: justify;">Aleksandr istavroz çıkardı ve kollarını kavuşturarak beklemeye başladı. Babasının ona söylediği son sözleri hatırladı.</p>

  <p class="calibre11" style="text-align: justify;">Baba, hayatımı verdiğim şeylerin yıkılışını gördüm. Peki onları kendi araçlarımla yeniden yapabilecek miyim?</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Tatya çıplak ayakla, sarı elbisesiyle ve altın rengi, örgülü saçlarıyla Aleksandr'ın önünde durdu. Yüzünde büyük bir tebessüm vardı. Aleksandr'ı selamladı.</i></p>

  <p class="calibre11" style="text-align: justify;"><i class="calibre2">"Rahat, Tatya," dedi onu selamlayarak.</i></p>

  <p class="calibre11" style="text-align: justify;"><i class="calibre2">"Teşekkürler yüzbaşı," dedi ve yanına giderek parmak uçlarında yükseldi. Yüzünü ona doğru kaldırarak çenesinden öptü. Aleksandr başını eğmeden çenesine yetişemiyordu. Aleksandr tek eliyle onu kendine çekti.</i></p>

  <p class="calibre11" style="text-align: justify;"><i class="calibre2">Bir metre geri çekildi ve Aleksandr'a sırtını döndü. "Pekâlâ, düşüyorum. Beni tutsan iyi edersin. Hazır mısın?"</i></p>

  <p class="calibre11" style="text-align: justify;"><i class="calibre2">"Beş dakikadır hazırım. Düşebilirsin."</i></p>

  <p class="calibre11" style="text-align: justify;"><i class="calibre2">Tatyana düşerken kıkırdadı ve Aleksandr onu tutarak alnından öptü. "Pekâlâ," dedi Tatyana doğrulup kollarını açarak ve gülmeye başlayarak. "Şimdi sıra sende."</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Hoşça kal ay şarkım, nefesim, beyaz gecelerim, altın günlerim, suyum ve ateşim. Hoşça kal ve daha huzurlu bir hayata kavuşup yüzüne yine o nefes kesen gülümsemeni takın. O güzel yüzün Amerika'nın güneşinde bir kez daha aydınlandığında, emin ol ki sana olan hislerim boş değil. Hoşçakal ve iyi bir kaderle karşılaş Tatyana'm.</i></p>
</body>
</html>
