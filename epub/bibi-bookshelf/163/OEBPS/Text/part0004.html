<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_numara" style="text-align: center;">Birinci Kısım</p>

  <p class="b_sayfa_y_resim" style="text-align: center;">ALACAKARANLIK</p>

  <p class="kisim_adi" style="text-align: center;">MARS BAHÇESİ</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Pencereden gelen güneş odayı sabahın ilk ışıklarıyla kaplıyordu. Tatyana Metanova, Leningrad'ın beyaz haziran gecelerinden birinde yine saf, mutlu ve ılık bir uyku çekmişti. Hayatın sarhoşluğuna kapılmış olanlardan farklı olarak, gençliğinin verdiği heyecanla derin bir uykuya dalamıyordu.</p>

  <p class="calibre11" style="text-align: justify;">Yatalı uzun zaman olmamıştı.</p>

  <p class="calibre11" style="text-align: justify;">Pencereden sızan güneş ışınları Tatyana'nın yatağının ayakucuna vurmaya başlayınca, ışıktan korunmak için pikeyle yüzünü örttü. Odasının kapısı açıldı ve parkelerin gıcırtısını duydu. Gelen ablası Daşa idi.</p>

  <p class="calibre11" style="text-align: justify;">Darya, Daşa, Daşenka, Daşka.</p>

  <p class="calibre11" style="text-align: justify;">Tatyana için o, bütün sevgi sözcüklerinin temsilcisiydi.</p>

  <p class="calibre11" style="text-align: justify;">Ama nedense Tatyana o anda ablasını boğmak istedi. Daşa onu kaldırmaya çalışıyor ve maalesef başarılı oluyordu. Güçlü elleriyle Tatyana'yı sarsarken bir yandan da her zamanki yumuşak ses tonuyla, "Şişşşt! Tatya! Kalk! Hadi uyan!" diyordu.</p>

  <p class="calibre11" style="text-align: justify;">Tatyana homurdandı. Daşa ise pikeyi üzerinden bir kez daha çekti. Aralarındaki yedi yıllık yaş farkı, Tatyana'nın uyumak istediği ve Daşa'nın inatla onu kaldırmaya çalıştığı bu andan daha net görülemezdi.</p>

  <p class="calibre11" style="text-align: justify;">Tatyana pikeyi tekrar kendine çekerken, "Kes şunu," diye mırıldandı. "Uyuduğumu görmüyor musun? Sen kimsin? Annem mi?"</p>

  <p class="calibre11" style="text-align: justify;">Odanın kapısı açıldı ve tekrar parke gıcırtısı duyuldu. Gelen annesiydi. "Tatya uyandın mı? Hemen kalk."</p>

  <p class="calibre11" style="text-align: justify;">Tatya, annesinin sesinin yumuşak olduğunu asla söyleyemezdi. İrina Metanova her konuda sertti. Ufak tefek, öfke dolu ve çok hareketli bir kadındı. Saçları önüne düşmesin diye bir bant takmıştı. Büyük ihtimalle ortak kullanılan banyoyu ovmaktan geliyordu. Üstü başı dağınıktı ve pazar gününün bütün rutin işlerini bitirmiş gibi görünüyordu.</p>

  <p class="calibre11" style="text-align: justify;">Tatyana başını yastıktan kaldırmadan, "Ne var anne?" diye sordu. Daşa'nın saçları Tatyana'nın sırtına değdi. Elini bacağına koydu ve öpecekmiş gibi Tatyana'ya doğru eğildi. Tatyana bir an için şefkat hissetti; ama Daşa bir şey söylemeye fırsat bulamadan annesinin gür sesi araya girdi. "Hemen kalk. Birkaç dakika içinde radyoda önemli bir anons yapılacak."</p>

  <p class="calibre11" style="text-align: justify;">Tatyana, Daşa'ya dönerek, "Dün gece neredeydin? Gün ağarana kadar gelmedin," diye fısıldadı.</p>

  <p class="calibre11" style="text-align: justify;">Daşa mutluluk içinde, "Dün gece yarısında mı hava ağarmaya başladı? Gece yarısında geldim," dedi. Sırıtıyordu. "Hepiniz uyumuştunuz."</p>

  <p class="calibre11" style="text-align: justify;">"Hava sabah 3:00'te ağardı ve sen evde değildin."</p>

  <p class="calibre11" style="text-align: justify;">Daşa duraksadı. "Babama, köprüler 3:00'te kapanınca nehrin diğer tarafında kaldığımı söyleyeceğim."</p>

  <p class="calibre11" style="text-align: justify;">Tatyana, "Evet bunu yapacaksın. Ona, sabah 3:00'te nehrin diğer tarafında ne yaptığını da açıkla," diyerek başını çevirdi. Daşa bu sabah çok göz alıcıydı. Koyu kahverengi saçları, pırıl pırıl yuvarlak bir yüzü ve koyu gözleri vardı. Tatyana'nın canı sıkıldı ve tekrar uykuya dönmek istedi.</p>

  <p class="calibre11" style="text-align: justify;">O sırada annesinin yüzündeki kızgın ifadeyi fark etti. "Ne anonsu?" Annesi divanın üzerindeki pijamaları topluyordu.</p>

  <p class="calibre11" style="text-align: justify;">"Anne! Ne anonsu?" diye tekrarladı Tatyana.</p>

  <p class="calibre11" style="text-align: justify;">"Beş dakika içinde hükümet bir açıklama yapacak. Bütün bildiğim bu," dedi annesi ve bunda anlaşılmayacak bir şey olmadığını belirtmek istercesine başını salladı.</p>

  <p class="calibre11" style="text-align: justify;">Tatyana hemen kendine geldi. Bir anons için müzik yayınının kesilmesi çok sık rastlanan bir şey değildi. "Belki Finlandiya'yı yeniden istila etmişizdir," diyerek gözlerini ovuşturdu.</p>

  <p class="calibre11" style="text-align: justify;">"Sessiz ol," dedi annesi.</p>

  <p class="calibre11" style="text-align: justify;">"Belki de onlar burayı istila etmiştir. Geçen yıl topraklarını kaybettiklerinden beri onları geri almak istiyorlar."</p>

  <p class="calibre11" style="text-align: justify;">"Biz onların ülkesini istila etmedik," dedi Daşa. "Geçen yıl kendi topraklarımızı geri almaya gittik. Büyük savaşta kaybettiğimiz toprakları. Ayrıca büyüklerin konuşmalarını dinlemeyi bırakman gerekiyor."</p>

  <p class="calibre11" style="text-align: justify;">"Biz topraklarımızı kaybetmedik," dedi Tatyana. "Lenin onları kendi isteğiyle verdi. Bu sayılmaz."</p>

  <p class="calibre11" style="text-align: justify;">"Tanya, Finlandiya ile savaşta değiliz. Hadi kalk."</p>

  <p class="calibre11" style="text-align: justify;">Tatyana yataktan kalkmadı. "O halde Letonya mı? Yoksa Belarus mu? Hitler-Stalin anlaşmasından sonra onlarla aramızda da anlaşmazlık çıkmadı mı?"</p>

  <p class="calibre11" style="text-align: justify;">"Tatyana Georgievna! Kes şunu!" Annesi aptalca konuşmalar istemediğini göstermek için her zaman adını ve soyadını birlikte söylerdi.</p>

  <p class="calibre11" style="text-align: justify;">Tatina ciddi bir tavır takınmış gibi yaptı. "Geriye ne kaldı? Polanya'nın yarısı zaten bizde."</p>

  <p class="calibre11" style="text-align: justify;">"Kesmeni söyledim!" diye bağırdı annesi. "Oyunlarına bir son ver. Kalk artık! Daşa Georgievna, kardeşini yataktan çıkar."</p>

  <p class="calibre11" style="text-align: justify;">Daşa kımıldamadı.</p>

  <p class="calibre11" style="text-align: justify;">Daşa hemen Tatyana'ya dönerek komplocu bir tavırla, "Sana söyleyeceklerim var!" diye fısıldadı.</p>

  <p class="calibre11" style="text-align: justify;">"İyi bir şey mi?" Tatyana hemen heyecanlanmıştı. Daşa özel hayatıyla ilgili şeyleri pek anlatmazdı. Tatyana yattığı yerde doğruldu.</p>

  <p class="calibre11" style="text-align: justify;">"Harika bir şey!" dedi Daşa. "Ben âşık oldum!"</p>

  <p class="calibre11" style="text-align: justify;">Tatyana gözlerini yuvarladı ve tekrar yattı.</p>

  <p class="calibre11" style="text-align: justify;">Daşa üzerine atlayarak, "Böyle yapma!" dedi. "Bu kez ciddi Tanya."</p>

  <p class="calibre11" style="text-align: justify;">"Pekâlâ. Onunla daha dün gece köprüler kapandığında mı tanıştın?" diyerek gülümsedi.</p>

  <p class="calibre11" style="text-align: justify;">"Dün üçüncü kez buluştuk."</p>

  <p class="calibre11" style="text-align: justify;">Tatyana başını salladı ve yüzünden ne kadar mutlu olduğu okunan Daşa'ya baktı. "Beni rahat bırakır mısın?"</p>

  <p class="calibre11" style="text-align: justify;">Daşa onu gıdıklayarak, "Hayır bırakamam," dedi. "Önce bana bu habere mutlu olduğunu söylemen gerekiyor."</p>

  <p class="calibre11" style="text-align: justify;">Tatina bir kahkaha attıktan sonra, "Bunu neden söyleyeyim?" dedi. "Ben mutlu falan değilim. Kes artık şunu! Neden mutlu olmam gerekiyor? Âşık olan ben değilim. Yeter artık!"</p>

  <p class="calibre11" style="text-align: justify;">Anneleri altı fincan ve bir semaveri taşıdığı tepsiyle odaya bir kez daha geldi. "İkiniz de kesin artık şunu! Beni duyuyor musunuz?"</p>

  <p class="calibre11" style="text-align: justify;">Daşa, Tatyana'yı bir kez daha gıdıkladıktan sonra, "Evet anne," dedi.</p>

  <p class="calibre11" style="text-align: justify;">"Ahhhh!" diye avazı çıktığı kadar bağırdı Tatyana. "Anne sanırım kaburgalarımı kırdı."</p>

  <p class="calibre11" style="text-align: justify;">"Birazdan başka yerlerinizi de ben kıracağım. İkiniz de bu tür oyunlar oynamayacak kadar büyüdünüz."</p>

  <p class="calibre11" style="text-align: justify;">Daşa, Tatyana'ya bakarak dilini çıkardı. "Çok büyüdün," dedi Tatyana. "Annemiz senin henüz iki yaşında olduğunun farkında değil."</p>

  <p class="calibre11" style="text-align: justify;">Daşa'nın dili hâlâ dışarıdaydı. Tatyana parmaklarıyla dilini tutarak çekti ve Daşa bağırmaya başlayınca bıraktı.</p>

  <p class="calibre11" style="text-align: justify;">"Ben size ne dedim?" diye bağırdı anneleri.</p>

  <p class="calibre11" style="text-align: justify;">Daşa öne doğru eğildi ve Tatyana'ya, "Onunla tanışana kadar sabret. Onun kadar yakışıklısını görmediğine eminim," diye fısıldadı.</p>

  <p class="calibre11" style="text-align: justify;">"Bana birlikte işkence yaptığın Sergey'den daha iyi göründüğünü mü söylüyorsun? Bana onun da ne kadar yakışıklı olduğundan bahsetmemiş miydin?"</p>

  <p class="calibre11" style="text-align: justify;">Daşa Tatyana'nın bacağına vurarak, "Yeter artık," dedi.</p>

  <p class="calibre11" style="text-align: justify;">"Tabi ya," dedi Tatyana sırıtarak. "Daha geçen hafta değil miydi?"</p>

  <p class="calibre11" style="text-align: justify;">"Hâlâ çocuk olduğun için beni anlaman imkânsız." Yine birbirlerine vurmaya başladılar ve anneleri seslenince şakalaşmayı bıraktılar.</p>

  <p class="calibre11" style="text-align: justify;">Tatyana'nın babası Georgi Vasiligeviç Metanov içeri girdi. Kırklı yaşlarda, kısa boylu bir adamdı ve simsiyah saçlarına aklar düşmeye başlamıştı. Daşa, kıvırcık saçlarını babasından almıştı. Yatağa doğru yürüdü ve hâlâ pikenin altında olan Tatyana'ya bağırdı. "Geç oldu. Hadi kalk. Yoksa sorun çıkacak. İki dakika içinde giyinmen gerekiyor."</p>

  <p class="calibre11" style="text-align: justify;">"Bu kolay," diye cevap verdi Tatyana ve yataktan fırlayarak dünkü gömleğiyle eteğinin hâlâ üzerinde olduğunu gösterdi. Daşa başını salladı ve annesi gülmemek için kendini zor tuttu.</p>

  <p class="calibre11" style="text-align: justify;">Babası başını pencereye çevirerek, "Onunla ne yapacağız İrina?" diye sordu.</p>

  <p class="calibre11" style="text-align: justify;">Tatyana, babası başka tarafa baktığı sürece hiçbir şey yapamayacaklarını düşündü.</p>

  <p class="calibre11" style="text-align: justify;">Hâlâ yatağın üzerinde oturan Daşa, "Benim evlenmem gerekiyor," dedi. "Böylece rahatlıkla giyinebileceğim, kendime ait bir odam olur."</p>

  <p class="calibre11" style="text-align: justify;">Tatyana yatağın üzerinde zıplayarak, "Dalga geçiyorsun herhalde," dedi. "Kocanla birlikte burada yaşayacaksın. Sen, ben ve kocan aynı yatakta uyuyacağız. Paşa da ayakucumuzda olacak. Ne romantik, öyle değil mi?"</p>

  <p class="calibre11" style="text-align: justify;">"Evlenme Daşenka," dedi annesi. "Tatya ilk kez haklı. Yeni gelecek biri için odamız yok."</p>

  <p class="calibre11" style="text-align: justify;">Babaları hiçbir şey söylemeden radyoyu açtı.</p>

  <p class="calibre11" style="text-align: justify;">Uzun, dar odada Tatyana ile Daşa'nın uyuduğu yatak, annesiyle babasının yattığı divan ve Tatyana'nın ikiz kardeşi Paşa'nın alçak, demir karyolası vardı. Karyolası kızların yatağının hemen ayakucunda olduğu için, Paşa kendini onların köpekleri gibi görüyordu.</p>

  <p class="calibre11" style="text-align: justify;">Tatyana'nın büyükannesiyle büyükbabası Babuşka ve Deda, kısa bir koridorla onlarınkine bağlanan ayrı bir odada yatıyordu. Daşa genellikle eve geç geldiğinde koridordaki küçük divanda uyur; böylece hem ailesini rahatsız etmez, hem de ertesi gün başı belaya girmezdi. Koridordaki bir buçuk metre uzunluğunda olan küçük sofa aslında onunla aynı boyda olan Tatyana için çok uygundu. Ancak Tatyana eve çok nadiren geç geldiği için böyle bir şeye gerek duymuyordu.</p>

  <p class="calibre11" style="text-align: justify;">"Paşa nerede?" diye sordu Tatyana.</p>

  <p class="calibre11" style="text-align: justify;">"Kahvaltısını bitiriyor," dedi annesi. Olduğu yerde duramıyordu. Babası bir beton gibi hareketsiz bir şekilde eski divanın üzerinde otururken; annesi etrafında fır dönüyor, boş sigara paketlerini çöpe atıyor, raftaki kitapları düzeltiyor ve eliyle küçük masanın üzerindeki kırıntıları topluyordu. Tatyana yatağın üzerinde ayakta durmaya, Daşa ise oturmaya devam etti.</p>

  <p class="calibre11" style="text-align: justify;">Metanov ailesi, iki odası ve koridoru olduğu için şanslıydı. Altı yıl önce koridorun sonundaki duvarı yıkarak bir kapı yapmışlar ve burayı bir daireye dönüştürmüşlerdi. Alt kattaki İglenko ailesi, geniş bir odada altı kişi yatmak zorundaydı ve bu büyük bir şanssızlıktı.</p>

  <p class="calibre11" style="text-align: justify;">Rüzgârla kıpırdayan beyaz perdelerden güneş ışığı içeriye süzülüyordu.</p>

  <p class="calibre11" style="text-align: justify;">Tatyana bugün olabileceklerin farkındaydı. Birkaç dakika içinde her şey değişecekti. Buna rağmen güneş ve rüzgâr hâlâ odaya doluyordu.</p>

  <p class="calibre11" style="text-align: justify;">Tatyana en çok pazar günlerinin başlangıcını seviyordu.</p>

  <p class="calibre11" style="text-align: justify;">Paşa, Deda ve Babuşka ile odaya girdi. Tatyana'nın ikizi olmasına rağmen ona hiç benzemiyordu. Kısa boylu, koyu saçlıydı ve babasının küçük versiyonuydu. Tatyana'ya doğru bakarak alaycı bir tavırla, "Saçların çok hoş," dedi.</p>

  <p class="calibre11" style="text-align: justify;">Tatyana dilini çıkardı. Daha saçlarını tarayıp toplamamıştı.</p>

  <p class="calibre11" style="text-align: justify;">Paşa, alçak karyolasına oturdu ve Babuşka da onun yanına ilişti. Bütün aile erdem ile ilgili konular dışında her şeyi Metanov ailesinin en uzunu olan Babuşka'ya danışırdı. Erdem konuları ise Deda'dan sorulurdu. Babuşka heybetli, boş konuşmaktan hoşlanmayan ve gümüş renginde saçları olan biriydi. Divandaki oğlunun yanına oturarak, "Büyük bir sorun var oğlum," dedi.</p>

  <p class="calibre11" style="text-align: justify;">Babaları gergin bir şekilde başını salladı.</p>

  <p class="calibre11" style="text-align: justify;">Anneleri ise temizlik yapmaya devam etti.</p>

  <p class="calibre11" style="text-align: justify;">Tatyana, Babuşka'nın Paşa'nın sırtını okşadığını gördü. Tatyana yatağın ayakucuna gelerek kardeşine, "Daha sonra Tauride Park'a gitmek ister misin? Seni savaşta yeneceğim," diye fısıldadı.</p>

  <p class="calibre11" style="text-align: justify;">"Hayal kurmaya devam et," dedi Paşa. "Beni asla yenemeyeceksin." Radyodan ciddi konuşmalar gelmeye başladı. Saat 12.30, tarih ise 22 Haziran 1941'di.</p>

  <p class="calibre11" style="text-align: justify;">"Tanya sessiz ol ve yerine otur," diyerek kızını uyardı babası. "Başlamak üzere. İrina, sen de otur."</p>

  <p class="calibre11" style="text-align: justify;"><i class="calibre2">Joseph Stalin'in Dışişleri Bakanı Viyaçeslav Molotov söze başladı:</i></p>

  <p class="calibre11" style="text-align: justify;"><i class="calibre2">Baylar ve bayanlar, Sovyetler Birliği'nin vatandaşları, Sovyet hükümeti ve liderimiz Stalin benden bu açıklamayı yapmamı istedi. Saat 4:00'te Alman askerleri savaş konusunda Sovyetler Birliği'ne bir açıklama yapmadan ülkemize saldırdı ve havadan Shitomir, Kiev, Sivastopol, Kaunas ve diğer şehirleri bombaladı. Bu saldırı, Almanya ve Sovyetler Birliği arasında ateşkes anlaşması imzalanmış olmasına ve bu anlaşma şartlarının Sovyetler Birliği tarafından düzenli olarak takip edilmesine rağmen gerçekleştirildi. Alman Hükümeti, Sovyetler Birliği'nin yükümlülüklerini yerine getirmediğine dair hiçbir şikâyette bulunmamasına rağmen bu saldırıda bulundu...</i></p>

  <p class="calibre11" style="text-align: justify;"><i class="calibre2">Sovyetler Birliği vatandaşları, hükümetimiz sizi Bolşevik partisine her zamankinden daha sıkı kenetlenmeye, devletimizin ve liderimiz Stalin'in yanında olmaya çağırıyor. Düşman temizlenecek ve zafer bizim olacak.</i></p>

  <p class="calibre11" style="text-align: justify;">Radyo yayını kesildi ve bütün aile şaşkınlık içinde tek kelime etmeden öylece oturdu.</p>

  <p class="calibre11" style="text-align: justify;">Babalaeı en sonunda, "Aman Tanrım!" dedi ve oturduğu divandan Paşa'ya baktı.</p>

  <p class="calibre11" style="text-align: justify;">Anneleri, "Hemen gidip bankadan paramızı çekmemiz gerekiyor," dedi.</p>

  <p class="calibre11" style="text-align: justify;">Babuşka, "Yine şehri boşaltmasınlar. Böyle bir olayı bir daha atlatabilir miyiz? Burada kalmak bizim için çok daha iyi."</p>

  <p class="calibre11" style="text-align: justify;">Deda, "Boşaltma olursa yine öğretmenlik yapabilir miyim? Neredeyse altmış dört yaşındayım. Artık taşınma değil, ölme zamanım geldi."</p>

  <p class="calibre11" style="text-align: justify;">"Leningrad garnizonu savaşa gitmiyor, öyle değil mi?" diye sordu Daşa. "Savaş Leningrad garnizonuna da sıçrayacak mı?"</p>

  <p class="calibre11" style="text-align: justify;">"Savaş! Tatya, duydun mu? Askere gideceğim. Gidip Rusya için savaşacağım," dedi Paşa.</p>

  <p class="calibre11" style="text-align: justify;">Tatya heyecan içinde haykırmaya fırsat bulamadan, babaları divandan fırladı ve Paşa'ya bağırarak, "Ne düşünüyorsun? Seni kim alır sanıyorsun?" diye bağırdı.</p>

  <p class="calibre11" style="text-align: justify;">"Sakin olun babişko," dedi Paşa gülümseyerek. "Savaşta her zaman iyi adamlara ihtiyaç duyulur."</p>

  <p class="calibre11" style="text-align: justify;">"Evet iyi adamlara ihtiyaç duyulur, çocuklara değil," diye bağırdı babası ve Tatyana ile Daşa'nın yatağının yanına giderek yere eğildi.</p>

  <p class="calibre11" style="text-align: justify;">"Savaş, bu imkânsız!" dedi Tatyana yavaşça. "Stalin barış anlaşması imzalamamış mıydı?"</p>

  <p class="calibre11" style="text-align: justify;">Anneleri çay doldururken, "Tatya, bu gerçeğin ta kendisi," dedi.</p>

  <p class="calibre11" style="text-align: justify;">Tatya, "Burayı boşaltmak zorunda mı kalacağız?" derken sesinin titrememesi için kendini sıktı.</p>

  <p class="calibre11" style="text-align: justify;">Babaları yatağın altından eski ve tozlu bir valiz çıkardı.</p>

  <p class="calibre11" style="text-align: justify;">"Bu kadar çabuk mu?" diye sordu Tatyana.</p>

  <p class="calibre11" style="text-align: justify;">Tatyana, Deda ve Babuşka'nın anlattığı hikâyelerden şehrin boşaltılmasının ne demek olduğunu biliyordu. 1917 İhtilalinde yaşadıkları yeri terk ederek Ural dağlarının batısındaki bir köye yerleşmişlerdi. Bütün eşyalarıyla tren beklemiş, büyük bir kalabalıkla yolculuk etmiş ve Volga nehrini zor zar geçmişlerdi.</p>

  <p class="calibre11" style="text-align: justify;">Tatyana'yı heyecanlandıran hayatlarında olacak değişiklikti. Her şey belirsizdi. Sekiz yaşındayken Moskova'ya gitmişti; ama bu sayılmazdı. Moskova, Afrika ya da Amerika gibi egzotik bir yer değildi. Kızıl Meydan dışında başka bir güzellik yoktu.</p>

  <p class="calibre11" style="text-align: justify;">Metanov ailesi, hep birlikte Tsarskoye Selo ve Peterof'a günü birlik geziler yapmıştı. Tsarskoye Selo'daki yazlık saraylar Bolşevikler tarafından peyzaj resimlerle süslü müzelere çevrilmişti. Tatyana Peterhof'un mermerlerle kaplı koridorlarında gezinirken, insanların bir zamanlar ne büyük bir ihtişam içinde yaşadıklarını görerek şaşırmıştı.</p>

  <p class="calibre11" style="text-align: justify;">Fakat Leningrad'daki iki göz odaya döndüklerinde, Tatyana odasına gitmek için kapıları açık bir şekilde koridorda yaşayan altı kişilik İglenko ailesinin önünden geçmek zorunda kalmıştı.</p>

  <p class="calibre11" style="text-align: justify;">Tatyana üç yaşındayken, o gün Almanlar tarafından bombalanan Crimea'yı ziyaret etmişlerdi. Tatyana'nın bu geziden hatırladığı tek şey, hayatı boyunca ilk kez yediği çiğ patatesti. Zaten bu son olmuştu. Küçük köprünün üzerinde büyük baş hayvanlar görmüş ve üzerine bir battaniye alarak çadırda uyumuştu. Tuzlu suyun tadını hâlâ hatırlıyordu. Nisan ayı olduğu için Karadeniz'in suyu çok soğuktu ve Tatyana ilk kez bir deniz anası vücuduna değdiğinde çok korkmuştu.</p>

  <p class="calibre11" style="text-align: justify;">Tatyana buradan gideceklerini düşününce, heyecandan midesinin bulandığını hissetti. Tatyana, 1924 yılında Lenin'in ölümünden, ihtilalden, açlıktan ve iç savaştan sonra dünyaya gelmiş, kötü olaylarla karşılaşmadığı gibi güzel günler de görmemişti.</p>

  <p class="calibre11" style="text-align: justify;">Deda onun hissettiklerini anlamış gibi siyah gözlerini Tatyana'ya çevirerek, "Taneşka, neler düşünüyorsun?" diye sordu.</p>

  <p class="calibre11" style="text-align: justify;">Tatyana sakin görünmeye çalıştı. "Hiçbir şey."</p>

  <p class="calibre11" style="text-align: justify;">"Kafanın içinde neler dolaşıyor. Bu bir savaş. Anlıyor musun?"</p>

  <p class="calibre11" style="text-align: justify;">"Anlıyorum."</p>

  <p class="calibre11" style="text-align: justify;">"Nedense ben öyle düşünmüyorum." Deda bir an duraksadı. "Tanya, bildiğin hayat sona erdi. Bugünden itibaren hiçbir şey hayal ettiğin gibi olmayacak."</p>

  <p class="calibre11" style="text-align: justify;">Paşa, "Evet! Almanları layık oldukları cehenneme geri göndereceğiz," diye haykırdı. Tatyana ile birbirlerine bakarak gülümsediler.</p>

  <p class="calibre11" style="text-align: justify;">Anneleriyle babaları sessizdi.</p>

  <p class="calibre11" style="text-align: justify;">Babaları, "Evet. Peki sonra ne olacak?" diye sordu.</p>

  <p class="calibre11" style="text-align: justify;">Babuşka divanda Deda'nın yanına oturdu. Büyük elleriyle Deda'ya dokunarak hiç konuşmadan başını salladı. Tatyana, Babuşka'nın her şeyi bildiğini ve bunları kendine sakladığını anlamıştı. Deda da her şeyin farkındaydı; ama bildikleri şeyler Tatyana'nın heyecanından fazla olamazdı. Genç olmadıkları için onu anlamadıklarını düşünüyordu.</p>

  <p class="calibre11" style="text-align: justify;">Anneleri yedi kişinin sessizliğini bozdu. "Ne yapıyorsun Georgi Vasilieviçh?"</p>

  <p class="calibre11" style="text-align: justify;">"Endişelenmemiz gereken çok fazla çocuğumuz var İrina Fedorovna," dedi Paşa'nın valiziyle uğraşırken.</p>

  <p class="calibre11" style="text-align: justify;">"Gerçekten mi baba?" dedi Tatyana. "Hangi çocuğun hakkında endişelenmemeyi isterdin?"</p>

  <p class="calibre11" style="text-align: justify;">Babaları cevap vermeden ortak kullandıkları giysi dolabının yanına gitti ve Paşa'nın eşyalarını valize doldurmaya başladı.</p>

  <p class="calibre11" style="text-align: justify;">"Onu buradan gönderiyorum İrina. Tolmaçevo'daki kampa gidecek. Nasıl olsa gelecek hafta Volodya İglenko ile gitmek zorunda kalacak. Sadece biraz daha erken gidecek, hepsi bu. Volodya da onunla gider. Nina bir hafta önce gideceklerini duyunca sevinecek. Göreceksin, her şey çok güzel olacak."</p>

  <p class="calibre11" style="text-align: justify;">Anneleri ağzını açtı ve başını salladı. "Tolmaçevo mu? Orada güvende mi olacak? Buna emin misin?"</p>

  <p class="calibre11" style="text-align: justify;">"Kesinlikle."</p>

  <p class="calibre11" style="text-align: justify;">"Kesinlikle hayır," dedi Paşa. "Baba, savaş başladı! Kampa değil, askere gideceğim."</p>

  <p class="calibre11" style="text-align: justify;">Tatyana bunun Paşa için daha iyi olacağını düşündü; ama babası dönüp öfke içinde kardeşine bakınca her şeyi anladı.</p>

  <p class="calibre11" style="text-align: justify;">Babası Paşa'yı omuzlarından tutarak sallamaya başladı. "Ne diyorsun? Sen delirdin mi? Askere gitmek mi?"</p>

  <p class="calibre11" style="text-align: justify;">Paşa kendini babasının kollarından kurtarmaya çalıştı; ama babası buna izin vermedi.</p>

  <p class="calibre11" style="text-align: justify;">"Baba beni bırak."</p>

  <p class="calibre11" style="text-align: justify;">"Pavel sen benim oğlumsun ve beni dinleyeceksin. Yapacağın ilk şey Leningrad'ı terk etmek olacak. Askerliği ondan sonra konuşuruz. Şimdi yakalamamız gereken bir tren var."</p>

  <p class="calibre11" style="text-align: justify;">Küçücük odada bir sürü kişinin onları izlemesi garip bir sahne oluşturmuştu. Tatyana arkasını dönmek istedi; ama bunu yapacağı bir yer yoktu. Karşısında büyükannesiyle büyükbabası, arkasında Daşa, solunda ise annesi, babası ve erkek kardeşi vardı. Başını öne eğerek ellerine baktı ve gözlerini kapattı. Kırlarda sırtüstü yatıp yonca yaprağı yemeyi ve etrafında kimsenin olmamasını hayal etti.</p>

  <p class="calibre11" style="text-align: justify;">Her şey birkaç saniye içinde nasıl değişmişti?</p>

  <p class="calibre11" style="text-align: justify;">Gözlerini açtı ve kırpmaya başladı. Bir saniye. Yeniden kırptı. İki saniye.</p>

  <p class="calibre11" style="text-align: justify;">Saniyeler önce uyuyordu.</p>

  <p class="calibre11" style="text-align: justify;">Saniyeler önce Molotov konuştu.</p>

  <p class="calibre11" style="text-align: justify;">Saniyeler önce mutluydu.</p>

  <p class="calibre11" style="text-align: justify;">Saniyeler önce babası konuştu.</p>

  <p class="calibre11" style="text-align: justify;">Ve şimdi Paşa gidiyordu.</p>

  <p class="calibre11" style="text-align: justify;">Deda ve Babuşka sessiz kaldı. Deda, konuşmama fırsatını hiç kaçırmazdı. Babuşka ise bu konuda onun tam aksiydi; ama böyle ciddi bir durum söz konusu olunca kocası gibi davrandı. Belki de bunun sebebi ağzını her açtığında Deda'nın bacağını sıkıyor olmasıydı. Sebep nedir bilinmez; ama hiç konuşmadı.</p>

  <p class="calibre11" style="text-align: justify;">Babasından korkmayan ve savaş yüzünden cesaretini yitirmeyen Daşa ayağa kalktı. "Baba bu çılgınlık. Onu neden gönderiyorsun? Almanlar Leningrad'ın yakınında değil. Molotov'u duydun. Crimea'dalar. Orası buradan binlerce kilometre uzakta."</p>

  <p class="calibre11" style="text-align: justify;">"Sus Daşenka," dedi babası. "Almanları tanımıyorsun."</p>

  <p class="calibre11" style="text-align: justify;">"Onlar burada değil baba," diye yüksek bir sesle tekrarladı Daşa. Tatyana da Daşa gibi ikna edici bir tavırla konuşmayı çok isterdi. Sanki kadınlık hormonlarından biri eksikmiş gibi sesi çok yumuşak çıkıyordu. Bu birçok konuda böyleydi. İlk kez geçen yıl âdet görmüştü ve ondan sonra bu düzensiz bir şekilde devam etmişti. Kışın sadece bir kez olmuş ve sanki bu durumdan hoşlanmadığını anlamış gibi onu sonbahara kadar hiç rahatsız etmemişti. Sonbaharda âdet gördüğünde ise hiç geçmeyecekmiş gibi uzun sürmüştü. O günden sonra da iki kez daha olmuştu. Belki daha sık olsa, sesi Daşa gibi daha kalın çıkardı. Daşa'nın âdet dönemi saat gibi şaşmazdı.</p>

  <p class="calibre11" style="text-align: justify;">"Darya! Seninle bu konuda tartışmayacağım!" diye bağırdı babası. "Kardeşin Leningrad'da kalmayacak. Paşa, giyin. Valizine birkaç pantolon ve gömlek koy."</p>

  <p class="calibre11" style="text-align: justify;">"Baba lütfen."</p>

  <p class="calibre11" style="text-align: justify;">"Paşa! Giyin dedim. Kaybedecek zamanımız yok. Bu çocuk kampları bir saat içinde tamamen dolacak ve o zaman seni içeri sokamayacağım."</p>

  <p class="calibre11" style="text-align: justify;">Belki de bunu Paşa'ya söylemek büyük bir hataydı; çünkü Tatyana kardeşinin o güne kadar bu kadar yavaş hareket ettiğini hiç görmemişti. Gömleklerinden birini ararken on dakika harcamıştı. Paşa üzerini değiştirirken hepsi bakışlarını başka yöne çevirdi. Tatyana tekrar gözlerini kapadı ve çayırlardaki kiraz kokusunu hayal etti. Canı kiraz istedi ve o an acıktığını fark etti. Gözlerini açarak etrafına bakındı. "Gitmek istemiyorum," diye yakındı Paşa.</p>

  <p class="calibre11" style="text-align: justify;">"Bu sadece kısa süreli bir ayrılık," dedi babası. "Bir önlem. Kampta güvende olacaksın. Bir ay kalırsın ve biz de bu süre içinde savaşın ne durumda olduğunu görürüz. Şehri boşaltmamız gerekirse geri dönersin ve kız kardeşlerinle seni buradan uzaklaştırırız."</p>

  <p class="calibre11" style="text-align: justify;">Evet! Tatyana'nın duymak istediği buydu.</p>

  <p class="calibre11" style="text-align: justify;">"Georg," dedi Deda yumuşak bir ses tonuyla.</p>

  <p class="calibre11" style="text-align: justify;">"Efendim baba?" dedi Tatyana'nın babası saygılı bir şekilde. Deda'yı en çok babası severdi; Tatyana'dan bile fazla.</p>

  <p class="calibre11" style="text-align: justify;">"Georg. Onu askerlikten kaçıramazsın. Bunu yapamazsın."</p>

  <p class="calibre11" style="text-align: justify;">"Elbette yapabilirim. O daha on yedi yaşında."</p>

  <p class="calibre11" style="text-align: justify;">Deda başını salladı. "Tam on yedi yaşında. Onu askere alırlar."</p>

  <p class="calibre11" style="text-align: justify;">Babalarının yüzünde bir korku belirdi ve sonra bir anda kayboldu. "Onu almayacaklar baba," dedi gür bir ses tonuyla. "Neden bahsettiğini bile anlamıyorum." Hissettiklerini kelimelere dökemediği belliydi: <i class="calibre2">herkes çenesini kapasın ve oğlumu bildiğim yolla kurtarmama izin versin.</i> Deda sırtını tekrar divana yasladı.</p>

  <p class="calibre11" style="text-align: justify;">Babası için üzülen ve ona yardımcı olmak isteyen Tatyana. "Biz daha..." diye söze başlarken annesi araya girdi. "Paşa yanına kazak al tatlım."</p>

  <p class="calibre11" style="text-align: justify;">"Kazak almayacağım anne," diye bağırdı. "Yazın ortasındayız."</p>

  <p class="calibre11" style="text-align: justify;">"İki hafta önce soğuktan donuyorduk."</p>

  <p class="calibre11" style="text-align: justify;">"Ama şimdi sıcak ve yanıma kazak almayacağım."</p>

  <p class="calibre11" style="text-align: justify;">"Anneni dinle," dedi babası. "Tolmaçevo'da geceleri soğuk olur. Yanına kazak al." Paşa derin bir of çekti; ama yine de valizine kazak koydu. Babası valizi kapatarak kilitledi. "Herkes beni dinlesin. Planım..."</p>

  <p class="calibre11" style="text-align: justify;">"Ne planı?" dedi Tatyana hayal kırıklığı içinde. "Umarım bu planın içinde yiyecek de vardır. Çünkü..."</p>

  <p class="calibre11" style="text-align: justify;">"Nedenini biliyorum," dedi babası. "Şimdi sus ve beni dinle. Bu seni de ilgilendiriyor." Onlardan ne istediğini anlatmaya başladı.</p>

  <p class="calibre11" style="text-align: justify;">Tatyana kendini yatağa attı. Hemen şimdi şehri terk etmiyorlarsa, hiçbir şey duymak istemiyordu.</p>

  <p class="calibre11" style="text-align: justify;">Paşa her yaz Tolmaçevo, Luga ya da Gatchia'daki kamplara gitmişti. En çok Luga'yı seviyordu; çünkü oradaki nehir yüzmek için en ideal olanıydı. Tatyana da Luga ya gitmesini tercih ederdi; çünkü orası yazlık evlerine yakındı ve böylece onu ziyaret etmesi daha kolay olacaktı. Luga'daki kamp, evlerinden sadece beş kilometre uzaklıktaydı. Tolmaçevo ise Luga'dan yirmi kilometre uzaklıktaydı ve kuralları çok katı olduğu için güneşin doğuşuyla birlikte herkesi uyandırıyorlardı. Paşa oranın ordu gibi olduğunu söylemişti. Tatyana bunun da askere gitmek gibi bir şey olduğunu düşünürken babasının söylediklerini dinlemedi.</p>

  <p class="calibre11" style="text-align: justify;">O sırada Daşa'nın kolunu çimdiklediğini hissetti. "Ahhh!" diye haykırdı ve onu incittiği için ablasına kızmalarını bekledi. Hiç kimse umursamadı ve tek kelime etmedi. Hatta o tarafa bakmadılar bile. Herkes kahverengi pantolonu ve bej gömleğiyle odanın ortasında duran Paşa'yı izliyordu.</p>

  <p class="calibre11" style="text-align: justify;">O herkesin en sevdiği çocuğu, torunu ve erkek kardeşiydi.</p>

  <p class="calibre11" style="text-align: justify;">Çünkü ailedeki tek erkek çocuk oydu.</p>

  <p class="calibre11" style="text-align: justify;">Tatyana yataktan kalktı ve Paşa'nın yanına gitti. Kolunu omuzuna atarak "Mutlu ol. Çok şanslısın. Kampa gidiyorsun. Ben ise hiçbir yere gidemiyorum," dedi.</p>

  <p class="calibre11" style="text-align: justify;">Paşa bir adım geri çekildi. Tatyana, bunu ondan rahatsız olduğu için yapmadığını biliyordu. Sadece kendini şanslı hissetmiyordu, hepsi bu. Kardeşinin asker olmayı her şeyden çok istediğinin farkındaydı. Saçma sapan bir kampa gitmek istemiyordu. "Paşa," dedi neşeli bir şekilde. "İlk önce beni savaşta yenmen gerekiyor. Ondan sonra askere gidip Almanlarla savaşabilirsin."</p>

  <p class="calibre11" style="text-align: justify;">"Kapa çeneni Tatya," dedi Paşa.</p>

  <p class="calibre11" style="text-align: justify;">"Sus Tatya," dedi babası.</p>

  <p class="calibre11" style="text-align: justify;">"Baba," dedi Tatya. "Valizimi hazırlayabilir miyim? Ben de kampa gitmek istiyorum."</p>

  <p class="calibre11" style="text-align: justify;">"Paşa hazır mısın? Hadi gidelim," dedi babası Tatyana'ya cevap vermeden. Kızlar için kamp yoktu.</p>

  <p class="calibre11" style="text-align: justify;">Kardeşinin isteksiz olduğunu gören ve pes etmeyen Tatyana "Sana bir fıkra anlatacağım Paşa," dedi.</p>

  <p class="calibre11" style="text-align: justify;">"Senin aptalca fıkralarını duymak istemiyorum, Tatya."</p>

  <p class="calibre11" style="text-align: justify;">"Bunu seveceksin."</p>

  <p class="calibre11" style="text-align: justify;">"Peki neden bu konuda şüpheliyim."</p>

  <p class="calibre11" style="text-align: justify;">"Tatyana! Fıkra için zamanımız yok," dedi babası.</p>

  <p class="calibre11" style="text-align: justify;">Deda, Tatyana'yı savundu. "Georg, bırak konuşsun."</p>

  <p class="calibre11" style="text-align: justify;">Tatyana, Deda'ya başını salladıktan sonra "İdama mahkûm edilen bir asker yoldayken 'Çok kötü bir hava,' der. Adamlar da 'Şikâyet edene bakın,' der. 'Hemen dönmemiz gerekiyor.'"</p>

  <p class="calibre11" style="text-align: justify;">Kimse kıpırdamadı ve hiç gülmedi.</p>

  <p class="calibre11" style="text-align: justify;">Paşa kaşlarını kaldırıp onu çimdikleyerek, "İyi gidiyorsun Tatya," diye fısıldadı.</p>

  <p class="calibre11" style="text-align: justify;">Tatyana derin bir nefes aldı. Günün birinde ruhunun çok yükseklere çıkacağını düşündü; ama o gün bugün değildi.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">"Tatyana vedalaşmayı kısa kes. Kardeşini bir ay sonra göreceksin. Aşağıya gel ve kapıyı bizim için açık tut. Annenin sırtı ağrıyor," dedi babası ve Paşa'nın valiziyle yiyecek bir şeyler koydukları çantayı taşıdı.</p>

  <p class="calibre11" style="text-align: justify;">"Peki baba."</p>

  <p class="calibre11" style="text-align: justify;">Apartman tren gibiydi ve uzun koridorda dokuz oda vardı. Biri apartmanın önünde, diğeri ise arkasında olmak üzere iki mutfak yapılmıştı. Banyo ve tuvaletler de mutfaktan hemen sonraydı. Dokuz odada toplam yirmi beş kişi yaşıyordu. Beş yıl önce bu sayı otuz üçtü; ama bazıları başka yere taşınmış, bazıları ise ölmüştü.</p>

  <p class="calibre11" style="text-align: justify;">Tatyana'nın ailesi ise arka tarafta yaşıyordu. Bu daha iyiydi. Arkadaki mutfak diğerine nazaran daha genişti ve burada çatı ile bahçeye gidebilecekleri merdivenler vardı. Tatyana bu merdivenleri kullanmayı tercih ediyordu; çünkü deli Slavin'in odasının önünden geçmekten hiç hoşlanmıyordu.</p>

  <p class="calibre11" style="text-align: justify;">Arka taraftaki mutfağın ocağı daha büyüktü ve banyo daha genişti. Buradaki mutfak ve banyoyu üç aileleyle -Petrovlar, Sarkovlar ve ne yemek pişiren ne de banyo yapan Slavin- paylaşıyorlardı.</p>

  <p class="calibre11" style="text-align: justify;">Slavin'in o sırada koridorda olmaması iyiydi.</p>

  <p class="calibre11" style="text-align: justify;">Tatyana koridorda ön kapıya doğru ilerlerken, ortak kullanılan telefonun önünden geçti. Petr Petrov bunu kullanıyordu ve Tatyana bir keresinde telefonları çalıştığı için ne kadar şanslı olduklarını düşünmüştü. Tatyana'nın kuzeni, telefonun her zaman bozuk olduğu bir apartmanda yaşıyordu. Onunla sadece mektupla ya da ziyaretine gittiğinde haberleşebiliyorlardı. Fakat Marina kasabanın diğer ucuna, Neva nehrinin karşısına taşındığından beri ziyaretine de pek sık gidemez olmuştu.</p>

  <p class="calibre11" style="text-align: justify;">Tatyana, Petr'in yanına yaklaşınca ne kadar üzgün olduğunu gördü. Telefonun bağlanmasını bekliyordu ve kordon çok kısa olduğu için pek rahat hareket edemiyor, olduğu yerde kıpırdanıyordu. Tatyana tam yanından geçerken Petr'in telefonu düşmüştü. Bunu attığı çığlıktan anladı. "Luba! Sen misin? Sen misin Luba?"</p>

  <p class="calibre11" style="text-align: justify;">O kadar beklenmedik ve keskin bir çığlık atmıştı ki; Tatyana ondan uzaklaşmaya çalışırken duvara çarptı. Hemen eşyalarını alarak yanından biraz uzaklaştı ve konuştuklarını duyabilmek için adımlarını yavaşlattı.</p>

  <p class="calibre11" style="text-align: justify;">"Luba, beni duyabiliyor musun? Hatlar çok kötü. Herkes telefon bağlatmaya çalışıyor. Luba, Leningrad'a geri dön! Duyuyor musun? Savaş başladı. Alabildiğin kadar eşya al ve geri kalanları bırakarak ilk trene bin. Luba! Hayır, bir saat içinde ya da yarın değil; hemen, anlıyor musun? Hemen gel!" Kısa bir sessizlik oldu. "Sana eşyaları unutmanı söylüyorum. Sen beni dinliyor musun?"</p>

  <p class="calibre11" style="text-align: justify;">Tatyana arkasına dönünce, Petr'in çok sinirli olduğunu fark etti.</p>

  <p class="calibre11" style="text-align: justify;">"Tatyana!" Babası tehditkâr bir yüz ifadesiyle ona bakıyordu.</p>

  <p class="calibre11" style="text-align: justify;">Ancak Tatyana daha fazla şey duyabilmek için can atıyordu. Babası koridorun diğer ucundan bağırdı, "Tatyana Georgievna! Buraya gel ve yardım et." Annesi gibi babası da sadece ne kadar ciddi olduğunu göstermek istediği zamanlarda tam ismini kullanırdı. Tatyana aceleyle yürürken Petr Petrov'un durumunu ve kardeşinin ön kapıyı niçin tek başına açamadığını merak etti.</p>

  <p class="calibre11" style="text-align: justify;">Paşa ile birlikte Tolmaçevo kampına gidecek olan yaşıtı Volodya İglenko, Metanov ailesiyle birlikte merdivenlerden indi ve elindeki valizle kapıyı kendi açtı. Dört erkek çocuktan biriydi. Her işini kendi yapması gerekiyordu. "Paşa, dur sana göstereyim," dedi Tatyana yavaşça. "Şöyle yapacaksın. Elini kapı kolunun üzerine koy ve kendine doğru çek. Böylece kapı açılır. Dışarı çıkarsın ve arkandan kapanır. Hadi bakalım, yapabilecek misin görelim."</p>

  <p class="calibre11" style="text-align: justify;">"Kapıyı aç yeter, Tatya," dedi Paşa. "Elimde valizimin olduğunu görmüyor musun?"</p>

  <p class="calibre11" style="text-align: justify;">Sokağa çıktıklarında bir süre sessiz kaldılar.</p>

  <p class="calibre11" style="text-align: justify;">"Tatya," dedi babası. "Şu yüz elli rubleyle gidip yiyecek bir şeyler al. Ama sallanmadan gel. Hemen git. Anladın mı?"</p>

  <p class="calibre11" style="text-align: justify;">"Duydum baba. Hemen gidiyorum."</p>

  <p class="calibre11" style="text-align: justify;">Paşa bir kahkaha kopardı. "Sen yatağa dönüyorsundur," diye fısıldadı kulağına.</p>

  <p class="calibre11" style="text-align: justify;">Annesi,"Hadi gitsek iyi olacak," dedi.</p>

  <p class="calibre11" style="text-align: justify;">"Evet," dedi babası. "Hadi Paşa."</p>

  <p class="calibre11" style="text-align: justify;">"Çok uzun bir zaman," dedi Tatyana, Paşa'nın koluna vurarak.</p>

  <p class="calibre11" style="text-align: justify;">Paşa mutsuz bir şekilde homurdandı ve Tatyana'nın saçını çekti. "Dışarı çıkmadan önce saçlarını toplayacaksın, değil mi?" dedi. "Sokaktaki insanları korkutacaksın."</p>

  <p class="calibre11" style="text-align: justify;">"Kapa çeneni," dedi Tatyana. "Yoksa dilini keseceğim."</p>

  <p class="calibre11" style="text-align: justify;">Babası Paşa'yı çekerek, "Hadi artık gidelim," dedi.</p>

  <p class="calibre11" style="text-align: justify;">Tatyana, Volodya'ya hoşçakal dedikten sonra annesine el salladı ve Paşa ya son bir kez bakarak üst kata çıktı.</p>

  <p class="calibre11" style="text-align: justify;">Deda ve Babuşka, Daşa ile birlikte evden çıkıyordu. Paralarını almak için bankaya gidiyorlardı.</p>

  <p class="calibre11" style="text-align: justify;">Tatyana yalnız kaldı.</p>

  <p class="calibre11" style="text-align: justify;">Rahat bir nefes aldıktan sonra kendini yatağa attı.</p>

  <p class="calibre11" style="text-align: justify;">Tatyana aileye çok geç katıldığının farkındaydı. O ve Paşa. Daşa gibi 1917 yılında doğmuş olmalıydı. Ondan sonra, 1919 ve 1921 yıllarında doğan iki erkek kardeşi tifüsten ölmüştü. 1922'de doğan kız kardeşi ise 1923 yılında yüksek ateşten ölmüştü. 1924 yılında, Lenin ölürken ve Yeni Ekonomik Plan son bulurken; Stalin her yere ateş açarak gücünü genişletmeye çalışırken, üzerinde yılların yorgunluğu bulunan yirmi beş yaşındaki İrina Fedorovna yedi dakika arayla Paşa ve Tatyana'yı dünyaya getirdi. Aile Paşa'yı istemişti; ama Tatyana'nın doğumu beklemedikleri bir şeydi. Hiç kimsenin ikizi yoktu. Bunun lafını bile duymamışlardı. Ayrıca onun için bir oda da yoktu. Tatyana ve Paşa üç yıl boyunca aynı karyolada yatmak zorunda kalmıştı. Daha sonra Tatyana, Daşa ile uyumaya başladı.</p>

  <p class="calibre11" style="text-align: justify;">Ama hiç değişmeyen bir gerçek vardı; o da Tatayana'nın fazladan bir yer işgal ediyor olmasıydı. Daşa, Tatyana onun müstakbel kocasının yerinde yattığı için evlenemiyordu. Daşa bunu sık sık dile getirirdi. Ona, "Senin yüzünden kız kurusu olarak öleceğim," derdi. Tatyana ise "Umarım bu en kısa zamanda olur. Böylece ben de kocamla birlikte uyuyabilirim," diyordu.</p>

  <p class="calibre11" style="text-align: justify;">Tatyana geçen ay okuldan mezun olduktan sonra bir işe girmiş; böylece Luga'da kitap okuyup, bota binmek ve tozlu yollarda çocuklarla abuk sabuk oyunlar oynayarak bir yaz daha geçirmekten kurtulmuştu. Tatyana bütün çocukluğu boyunca yaz tatillerini Luga'daki kulübede ve kuzeni Marina'nın ailesiyle kaldığı Novgorod'daki ilmen nehrinin kenarında geçirmişti.</p>

  <p class="calibre11" style="text-align: justify;">Tatyana eskiden, haziran aylarında salatalık, temmuzda domates, ağustosta ise ahududu ve mantar toplamaktan zevk alırdı. Ama bu yaz farklı olacaktı.</p>

  <p class="calibre11" style="text-align: justify;">Tatyana çocuk olmaktan yorulduğunu fark etti. Aynı zamanda bunun dışında bir şey bilmiyordu. Bu yüzden de Leningrad'ın güneyindeki Kirov fabrikasında işe girdi. Bu yetişkinler için olan bir işti. Çalışıyor ve düzenli olarak gazete okuyor; Fransa'ya, Mareşal Petain'e, Dunkirk'e ve Neville Chamberlain'e başını sallıyordu. Gelişmemiş ülkelerdeki ve Uzak Doğudaki ekonomik krizler karşısında ciddi olmaya çalışıyordu. Bunlar Tatyana'nın yetişkinliğe adım atma anlayışıydı.</p>

  <p class="calibre11" style="text-align: justify;">Leningrad ve hatta Sovyetler Birliği'ndeki en büyük endüstriyel kuruluş olan Kirov'daki işini seviyordu. Tatyana, bu fabrikadaki çalışan bazı işçilerin tank yaptıklarını duymuştu. Ama bu konuda şüpheliydi; çünkü tek bir tank bile görmemişti.</p>

  <p class="calibre11" style="text-align: justify;">Gümüş bir kutu hazırladı. İşi, çatal, bıçak ve kaşıkları bu kutuların içine yerleştirmekti. İş dağılımında sondan ikinci kişiydi. Ondan sonraki kız, kutuları kilitliyordu. Tatyana bu kız için üzülüyordu; çünkü kilitleme işinin çok sıkıcı olduğunu düşünüyordu. En azından Tatyana'nın elinden üç farklı malzeme geçiyordu.</p>

  <p class="calibre11" style="text-align: justify;">Tatyana yatağında yatarken, bu yaz Kirov'da çalışmanın zevkli olacağını düşündü. Tabi bu şehri boşaltma kadar eğlenceli değildi.</p>

  <p class="calibre11" style="text-align: justify;">Tatyana birkaç saat yatıp kitap okuyabilmeyi çok isterdi. Sovyetler Birliği'ndeki gerçekleri ironilerle kaleme alan Mikhail Zoşçenko'nun kitabına yeni başlamıştı; ama babasının verdiği talimatlar hâlâ aklındaydı. Uzun uzun kitabına baktı. Neden acele ediyorlardı ki? Büyükler yangın çıkmış gibi hareket ediyordu. Almanlar iki bin kilometre ilerdeydiler. Lider Stalin, Hitler'in ülkeye girmesine izin vermeyecekti.</p>

  <p class="calibre11" style="text-align: justify;">Tatyana kısa bir süre içinde boşaltma olmayacağını fark ettiğinde, savaş konusunda daha az heyecan duymaya başladı. Bu ilginç bir şey miydi? Evet. Ama Zoşçenko'nun, Sovyet hamamına gidip orada kıyafetlerini yıkayan ve sonra onları kaybeden adamdan bahseden hikâyesi <i class="calibre2">"Hamam"</i> çok komikti. <i class="calibre2">Çıplakken elbise fişlerini nereye koyacaktım? Hepsi elbiselerle birlikte yıkanmıştı. Sadece ip kalmıştı. Bunlarla ilgilenen görevliye ipi uzattım. Bütün müşteriler gidene kadar beklemek zorundaydım. Geri kalan kıyafetleri bana vereceklerdi.</i></p>

  <p class="calibre11" style="text-align: justify;">Kimse şehri boşaltmadığı için Tatyana yatağına yatıp bacaklarını duvara dayayarak hikâyeyi ikinci kez okudu ve bu sefer ilki kadar çok gülmedi.</p>

  <p class="calibre11" style="text-align: justify;">Verilen emirler hâlâ geçerliydi ve dışarı çıkıp yiyecek bir şeyler alması gerekiyordu.</p>

  <p class="calibre11" style="text-align: justify;">Fakat günlerden pazardı ve Tatyana güzel kıyafetler giymediği sürece pazar günleri dışarı çıkmaktan hoşlanmazdı. Daşa'ya sormadan yüksek topuklu kırmızı ayakkabılarını aldı. Bunlarla, yeni doğmuş, iki bacağı kırık buzağılar gibi yürüyordu. Daşa daha alışkın olduğu için bu ayakkabılarla çok kolay yürüyebiliyordu.</p>

  <p class="calibre11" style="text-align: justify;">Tatyana uzun sarı saçlarını tararken, ailenin diğer üyelerininki gibi siyah ve kıvırcık olmadıkları için yakınıyordu. Onunkiler dümdüz ve sapsarıydı. Sürekli atkuyruğu ya da topuz yapıyordu. Saçlarının bu kadar düz ve sarı olmasına hiçbir anlam veremiyordu. Kızını her zaman savunan annesi, gençliğinde kendi saçlarının da düz ve sarı olduğunu söylerdi. Babuşka ise annesinin evlendiğinde sadece kırk yedi kilo olduğunu çınlatıyordu.</p>

  <p class="calibre11" style="text-align: justify;">Tatyana sahip olduğu tek pazar elbisesini üzerine giydikten sonra yüzünün, dişlerinin ve ellerinin temiz olup olmadığını bir kez daha kontrol edip evden çıktı.</p>

  <p class="calibre11" style="text-align: justify;">Yüz elli ruble muazzam bir paraydı. Tatyana babasının bu kadar parayı nereden bulduğunu bilmiyordu; ama bir anda eline vermişti ve bunu sormak için uygun bir zaman değildi. Babası ne almasını söylemişti? Pirinç mi? Votka mı? Unutmuştu bile.</p>

  <p class="calibre11" style="text-align: justify;">Annesi, "Georg, onu gönderme. Hiçbir şey alamaz," demişti.</p>

  <p class="calibre11" style="text-align: justify;">Tatyana onu onaylarcasına başını salladı. "Annem haklı. Daşa'yı gönder baba."</p>

  <p class="calibre11" style="text-align: justify;">"Hayır!" diye bağırmıştı babası. "Bunu yapabileceğini biliyorum. Markete git, yanına bir çanta al ve..."</p>

  <p class="calibre11" style="text-align: justify;">Ne almasını söylemişti? Patates mi? Un mu?</p>

  <p class="calibre11" style="text-align: justify;">Tatyana Sarkovların odasının önünden geçerken Zanna ve Zhenya'nın koltuklarında oturduğunu gördü. Sıradan bir pazar günüymüş gibi çaylarını içip bir şeyler okuyorlar ve çok rahat görünüyorlardı. Tatyana bu kadar geniş bir odada iki kişi kaldıkları için çok şanslı olduklarını düşündü. Deli Slavin'in koridorda olmaması da iyiydi.</p>

  <p class="calibre11" style="text-align: justify;">Molotov'un az önce yaptığı açıklama sıradan bir günü altüst etmişti. Tatyana sokağa çıkıp, insanların Leningrad'daki büyük market Nevski Prospekt'e doğru koştuğunu görene kadar, Molotov'un söylediklerinden şüphe etmişti.</p>

  <p class="calibre11" style="text-align: justify;">Tatyana, Leningrad caddelerini en son ne zaman bu kadar kalabalık gördüğünü hatırlayamıyordu. Hemen döndü ve Suvorovski Prospekt'in olduğu yöne doğru yürümeye başladı. Kalabalıktan kurtulmak istiyordu. Herkes Nevski Prospekt'deki marketlere gittiği için ters yöndeki Tauride Park'ta bulunan alışveriş merkezlerine gidecekti.</p>

  <p class="calibre11" style="text-align: justify;">Tatyana'nın yanından geçen bir adamla kadın Tatyana'ya bakarak gülümsedi. Bakışlarını yere çevirdi; ama o da gülerek karşılık verdi.</p>

  <p class="calibre11" style="text-align: justify;">Tatyana üzerinde kırmızı gül desenleri olan beyaz bir elbise giymişti. Bu elbise 1938'de, on dört yaşına girdiğinden beri vardı. Babası bunu iş gezisi için gittiği Polonya'daki Swietokryst kasabasından almıştı. O dönemlerde Swietokryst, Varşova ve Lublin'i de ziyaret etmişti. Tatyana, babası döndüğünde, onun bir gezgin olduğunu düşünmüştü. Daşa ve annesine de Varşova'dan çikolata getirmişti; ama bunlar uzun zaman önce -iki yıl üç yüz altmış üç gün önce bitmişti. Oysa Tatyana kırmızı güllü beyaz elbisesini hâlâ giyebiliyordu. Güller henüz açmamış, tomurcuk halindeydi. İnce askılı harika bir yaz elbisesiydi. Beline tam oturuyordu ve etek uçları tam dizlerinin üzerinde kalıyordu. Tatyana hızlı bir şekilde dönünce paraşüt gibi havalanabileceğini düşünüyordu.</p>

  <p class="calibre11" style="text-align: justify;">Tatyana 1941 yılında bu elbiseyle ilgili tek bir sorun yaşadı. Artık küçük gelmeye başlamıştı. Saten askıları kolaylıkla açılıyordu.</p>

  <p class="calibre11" style="text-align: justify;">En sevdiği elbisesinin küçük gelmeye başlaması Tatyana'nın canını sıkıyordu. Vücudu Daşa'nın gibi gelişmeye başlamamış; göğüsleri ve kalçaları daha henüz onunkiler kadar şekillenmemişti. Kalçaları yuvarlak olmasına rağmen hâlâ küçüktü. Kolları ve bacakları ise sıskaydı. Sadece göğüsleri biraz büyümüştü ve asıl sorun yaratan da onlardı. Eğer göğüsleri aynı kalsaydı, elbisenin askılarıyla uğraşmak zorunda kalmayacaktı.</p>

  <p class="calibre11" style="text-align: justify;">Tatyana elbisenin duruşunu, pamuk kumaşın tenine değişini ve elleriyle kabartmalı gül desenlerine dokunmayı seviyordu; ama etlerinin kenarlardan fışkırması hiç hoşuna gitmiyordu. On dört yaşındayken bu elbiseyi zayıf vücuduna geçirip Nevski'de pazar gezmesine çıktığını hatırlamak onu daha mutlu ediyordu. Bu yüzden de Almanların Sovyetler Birliğini istila ettiği gün bu elbiseyi giyerek o hatıralarını yad etmişti.</p>

  <p class="calibre11" style="text-align: justify;">Tatyana'nın bu elbisede sevdiği bir başka şey ise arkasındaki FRANSIZ MALI yazan etiketiydi.</p>

  <p class="calibre11" style="text-align: justify;"><i class="calibre2">Fransız malı!</i> Sovyetler Birliğinde kötü bir şekilde üretilmiş bir elbise yerine, Fransızlar tarafından romantik bir şekilde yapılmış bir elbiseyi tercih ederdi. Fransa'dan daha romantik bir ülke var mıydı? Fransızlar aşkın efendisiydi. Her millet birbirinden farklıydı. Ruslar acı çekmek için yaratılmıştı. İngilizlerin kendilerine has bir dünyaları vardı. Amerikalılar hayata âşıktı. İtalyanların içinde büyük bir İsa aşkı vardı. Fransızlar ise sürekli aşk ümidiyle yaşıyordu. Bu yüzden bu elbiseyi dikerken, ona bu duyguları katmışlardı. Ona, bu elbiseyi giyerse onlar gibi aşk yaşayabileceğinin garantisini vermiş gibiydiler. Bu yüzden Tatyana kırmızı güllü bu elbiseyi giydiği zamanlarda içinde hep bir umut taşımıştı. Bunu İtalyanlar yapmış olsa dua etmeye başlamazdı. İngiliz malı olsa omuzları dik bir şekilde yürümeye kalkışmazdı. Ama Fransızlar yaptığı için umudunu asla kaybetmiyordu.</p>

  <p class="calibre11" style="text-align: justify;">Tatyana bunları düşünürken göğüs kısmı oldukça sıkan elbisesiyle Suvorovski'ye doğru yürüdü.</p>

  <p class="calibre11" style="text-align: justify;">Hava temiz ve ılıktı. Bu kadar güzel ve güneşli bir günde Hitler'in Sovyetler Birliğinde olduğunu hatırlayınca bir anda içi burkuldu. Tatyana yürümeye devam ederken başını salladı. Deda Hitler'e hiçbir zaman güvenmemiş ve bunu en başından beri sürekli vurgulamıştı. Stalin 1939 yılında Hitler ile ateşkes anlaşması imzaladığında, Deda, Stalin'in şeytanla yatağa girdiğini söylemişti. Şimdi de şeytan Stalin'i aldatmıştı. Neden bu sürpriz olmuştu? Niçin ondan daha iyisini beklemiştik? Şeytanın onurlu bir şekilde davranacağını mı ummuştuk?</p>

  <p class="calibre11" style="text-align: justify;">Tatyana, Deda'nın dünyadaki en zeki adam olduğunu düşündü. Deda, Polonya 1939'da istila edildiğinden beri Hitler'in Sovyetler Birliği'ne geleceğini söylüyordu. Birkaç ay önce, baharda, bir anda konserveler almaya başlamıştı. Bunlar Babuşka'nın istediğinden çok fazlaydı. Babuşka, Deda'nın bütün aylığını tedbir için alman yiyeceklere yatırmasından hiç hoşlanmıyordu. Onunla dalga geçiyordu. Konservelere bakarak, "Sen neden bahsediyorsun? Savaştan mı?" diyordu. "Bunları kim yiyecek? Ben bunları yemem. Neden paranı bu çöplere yatırıyorsun? Niçin gidip mantar ya da domates almıyorsun?" diye çıkışırdı. Babuşka'yı bir kadının hak ettiğinden daha fazla seven Deda ise bu sözler karşısında tek kelime etmeden başını öne eğer; ama gelecek ay yine gidip aynı şeyi yapardı. Bunlar dışında şeker, kahve, tütün ve biraz da votka alırdı; fakat bunları saklama konusunda pek başarılı değildi. Her doğum gününde ya da kutlamada votka açılır; tütün ile kahve içilir; şeker ise çayın yanına yapılan keklere konurdu. Deda ailesinden hiçbir şey sakınmazdı; ama kendi isteklerini her zaman kısıtlardı. Bu yüzden de kendi doğum gününde votka açtırmamıştı. Tabi Babuşka her şeye rağmen ona turta yapmak için şekerden kullanmıştı. Hiç açılmayan ve depolanan tek şey jambondu; çünkü bunu seven kimse yoktu.</p>

  <p class="calibre11" style="text-align: justify;">Tatyana'ya verilen pirinç ve votka alma görevi beklediğinden de zor olmuştu. Suvorovski'deki dükkânlarda votka kalmamıştı. Peynir vardı; ama o da uzun süre dayanmazdı. Ekmek için de aynı şey geçerliydi. Salam, konserve ve un tükenmişti.</p>

  <p class="calibre11" style="text-align: justify;">Tatyana hızlı adımlarla Suvorovski'den çıktı ve yaklaşık bir kilometre yürüdü. Marketlerin hiçbirinde uzun süre dayanan yiyeceklerden kalmamıştı ve saat daha 15:00'ti.</p>

  <p class="calibre11" style="text-align: justify;">Tatyana iki bankanın önünden geçti. İkisi de kapalıydı. Kapısındaki kâğıda aceleyle ERKEN KAPANDI yazılmıştı. Buna şaşırdı. Bankalar neden erken kapanmıştı? Paraları kalmadığı için bunu yapmış olamazlardı. Onlar bankaydı. Kendi kendine gülmeye başladı.</p>

  <p class="calibre11" style="text-align: justify;">Tatyana, Paşanın valizlerini hazırlarken ve onu geçirirken çok vakit kaybettiklerini fark etti. Haberi duyar duymaz hemen dışarı çıkmaları gerekiyordu. Oysa onlar Paşa'yı göndermeyi tercih etmişlerdi. Sonra da Tatyana Zoşçenko'yu okumuştu. Bir saat daha önce çıkmış olmalıydı. Eğer hemen Nevski Prospekt'e gitmiş olsaydı; şimdi diğerleriyle birlikte sırada bekleyecekti.</p>

  <p class="calibre11" style="text-align: justify;">Tatyana bir kutu kibrit bile alamamış olmanın üzüntüsüyle Suvorovski'den uzaklaşırken, başına şimdiye kadar bihaber olduğu şeylerin geleceğini anladı. Derin bir nefes alarak bugünü ömrü boyunca hatırlayıp hatırlamayacağını merak etti. Geçmişte de bazı günleri asla unutamayacağını düşünmüş; ama sonradan hiçbirini hatırlamamıştı. İlk iribaş hayvanı gördüğü, Karadeniz'in tuzlu suyundan ilk kez tattığı, ormanda ilk kez kaybolduğu anları hatırlıyordu. Belki de hafızasına kazınan şeyler hep ilklerdi. Tatyana daha önceden hiç savaş görmediği için bu anı da hatırlayabileceğini düşündü.</p>

  <p class="calibre11" style="text-align: justify;">Tauride Park'ın yakınındaki dükkânlara doğru yürümeye başladı. Ağaçlar gür ve uzundu. Etrafta daha az insan vardı. Tatyana bazen yalnız kalmaktan hoşlanırdı.</p>

  <p class="calibre11" style="text-align: justify;">Birkaç dükkâna baktıktan sonra bu işi bırakmayı istedi. Eve dönüp babasına hiçbir şey bulamadığını söylemeyi ciddi ciddi düşündü; ama ona bir işte başarılı olamadığını anlatma düşüncesi sinirini bozdu. Yürümeye devam ederek Ulitsa Saltykov-Şedrin'e gitti. Sadece bir dükkân vardı ve önünde uzun bir kuyruk oluşmuştu.</p>

  <p class="calibre11" style="text-align: justify;">Kalabalığın yanına yaklaştı ve kuyruğun en sonuna geçti.</p>

  <p class="calibre11" style="text-align: justify;">Adım adım ilerleyen kuyrukta uzun süre bekledi. Saati sordu ve beklemeye devam etti. Kuyruk bir metre ilerledi. Derin bir nefes alarak önünde duran kadına, sırada ne almak için beklediklerini sordu. Kadın sinirli bir şekilde omuz silkerek başını çevirdi. Elindeki çantayı sıkıca göğsüne yapıştırarak, sanki Tatyana onu soyacakmış gibi, "Ne var?" diye sordu. "Herkes gibi sırada bekle ve aptalca sorular sorma."</p>

  <p class="calibre11" style="text-align: justify;">Tatyana bekledi. Kuyruk bir metre daha ilerleyince tekrar saati sordu.</p>

  <p class="calibre11" style="text-align: justify;">"En son sorduğundan bu yana on dakika geçti!" diye bağırdı kadın.</p>

  <p class="calibre11" style="text-align: justify;">Tatyana, sinirli kadının önünde duran genç kadının bankadan bahsettiğini duyunca bir anda kulaklarını açtı.</p>

  <p class="calibre11" style="text-align: justify;">Genç kadın yanında duran yaşlı kadına, "Para kalmamış," diyordu. "Bunu duymuş muydunuz? Şimdi ne yapacaklar bilmiyorum. Umarım yastığınızın altında biraz paranız vardır."</p>

  <p class="calibre11" style="text-align: justify;">Yaşlı kadın endişe içinde başını salladı. "Kenara ayırdığım iki yüz ruble dışında hiçbir şeyim yok."</p>

  <p class="calibre11" style="text-align: justify;">"Ne bulursanız alın. Özellikle de konserve-"</p>

  <p class="calibre11" style="text-align: justify;">Yaşlı kadın başını salladı. "Konserveyi sevmem."</p>

  <p class="calibre11" style="text-align: justify;">"O halde havyar alın. Bir kadının Nevski'de on kilo havyar aldığını duydum. Bu kadar havyarı ne yapacak? Ama bu beni ilgilendirmez. Ben yağ ve kibrit alıyorum."</p>

  <p class="calibre11" style="text-align: justify;">"Biraz da tuz al," dedi yaşlı kadın. "Çayı şekersiz içebilirsin; ama yulafı tuzsuz yiyemezsin."</p>

  <p class="calibre11" style="text-align: justify;">"Yulafı sevmem," dedi genç kadın. "Hiçbir zaman sevmedim ve asla yemem. Bulamaç gibi bir şey."</p>

  <p class="calibre11" style="text-align: justify;">"Pekâlâ o zaman havyar al. Havyarı seviyorsun, öyle değil mi?"</p>

  <p class="calibre11" style="text-align: justify;">"Hayır. Belki biraz sosis alabilirim," dedi genç kadın. "Yaklaşık yirmi yıldır çarlık, işçi sınıfı tarafından yönetiliyor. Bu yüzden artık başımıza nelerin gelebileceğini biliyorum."</p>

  <p class="calibre11" style="text-align: justify;">Tatyana'nın önündeki kadın sesli bir kahkaha attı. Bunun üzerine önünde duran diğer iki kadın ona döndü.</p>

  <p class="calibre11" style="text-align: justify;">"Başınıza neler geleceğini bilmiyorsunuz!" dedi kadın yüksek sesle. "Bu savaş." Trenin motoruna benzeyen bir homurtu çıkardı.</p>

  <p class="calibre11" style="text-align: justify;">"Size fikrinizi soran oldu mu?"</p>

  <p class="calibre11" style="text-align: justify;">"Savaş arkadaşlarım! Gerçeği görün. Hitler'in eline geçtik. Havyarla tereyağı alın ve onları bu gece yiyin. Benim sözlerime kulak verin. Ocak ayında iki yüz rubleniz bir ekmek almaya bile yetmeyecek."</p>

  <p class="calibre11" style="text-align: justify;">"Kapa çeneni!"</p>

  <p class="calibre11" style="text-align: justify;">Tatyana başını öne eğdi. Ne evdekilerle, ne de sokaktaki yabancılarla kavga etmekten hoşlanmazdı.</p>

  <p class="calibre11" style="text-align: justify;">İki kişi koltuğun altında büyük poşetlerle dükkândan çıkıyordu. Tatyana nazik bir şekilde, "İçlerinde ne var?" diye sordu.</p>

  <p class="calibre11" style="text-align: justify;">Acele eden adam "İçilmiş <i class="calibre2">kolbasa</i>," dedi. Sanki Tatyana'nın arkasından koşup onu yere yatıracağından ve lanet olası <i class="calibre2">kolbasayı</i> alacağından korkuyor gibiydi. Tatyana kuyrukta beklemeye devam etti. Sosisi bile sevmezdi.</p>

  <p class="calibre11" style="text-align: justify;">Otuz dakika daha bekledikten sonra sıradan çıktı.</p>

  <p class="calibre11" style="text-align: justify;">Babasını hayal kırıklığına uğratmak istemediği için aceleyle otobüs durağına gitti. 22 numaralı otobüse binerek Nevski Prospekt'e gidecekti. En azından orada havyar satıldığından emindi.</p>

  <p class="calibre11" style="text-align: justify;">Fakat sonra havyarları düşündü. Bunları gelecek hafta yiyip bitireceklerdi. Havyar bütün kış dayanmayacaktı. Amacı bu muydu? Kış için mi yemek bulması gerekiyordu? Kışa daha çok uzun zaman olduğunu düşünerek bunları unuttu. Stalin Kızıl Ordu'nun yenilmeyeceğini söylemişti. Eylüle kadar ülke Almanlardan temizlenecekti.</p>

  <p class="calibre11" style="text-align: justify;">Ulitsa Saltykov-Şedrin'den köşeyi dönerken, saçına taktığı lastik koptu.</p>

  <p class="calibre11" style="text-align: justify;">Otobüs durağı caddenin karşısında, Tauride Park tarafındaydı. Genellikle kasabanın diğer tarafındaki kuzeni Marina'nın yanına gitmek için buradan 136 numaralı otobüse binerdi. Bugün onu Nevski Prospekt'e 22 numaralı otobüs götürecekti; ama bunun için acele etmesi gerektiğini biliyordu. Kadınların konuşmalarından anladığı kadarıyla, havyar kısa bir süre içinde tükenecekti.</p>

  <p class="calibre11" style="text-align: justify;">Tatyana o sırada dondurma satan bir büfe gördü.</p>

  <p class="calibre11" style="text-align: justify;">Dondurma!</p>

  <p class="calibre11" style="text-align: justify;">Bir anda gün farklı imkânlar sunmaya başlamıştı. Tezgâhta oturan adam güneşten korunmak için şemsiye açmıştı ve gazete okuyordu.</p>

  <p class="calibre11" style="text-align: justify;">Tatyana adımlarını hızlandırdı.</p>

  <p class="calibre11" style="text-align: justify;">Dudaklarını ısırdı ve otobüsün kaçmasına göz yumdu. İkincinin de kısa bir süre sonra geleceğini ve bu süre içinde otobüs durağında dondurma yiyerek bekleyebileceğini düşündü.</p>

  <p class="calibre11" style="text-align: justify;">Büfedeki adamın yanına giderek meraklı bir tavırla, "Dondurma var, değil mi?" diye sordu.</p>

  <p class="calibre11" style="text-align: justify;">Burada dondurmacı yazıyor, öyle değil mi? Ben de burada oturuyorum, değil mi? Ne istiyorsun?" Önündeki gazeteden başını kaldırarak ona baktı ve yüzündeki sert ifade bir anda yumuşadı. "Sana nasıl yardımcı olabilirim, tatlım?"</p>

  <p class="calibre11" style="text-align: justify;">"Şey....." Biraz titredi. "Karamelli dondurma var mı?"</p>

  <p class="calibre11" style="text-align: justify;">"Evet," diyerek buzluğu açtı. "Külahta mı yoksa bardakta mı olsun?"</p>

  <p class="calibre11" style="text-align: justify;">"Külah lütfen," dedi Tatyana.</p>

  <p class="calibre11" style="text-align: justify;">Adama mutluluk içinde iki ruble uzattı. Biraz sonra tadacağı zevkten önce topuklu ayakkabılarıyla dondurmasını rahatlıkla yiyebileceği, ağaçların altındaki bir banka doğru yürüdü. Bu sırada da otobüs bekleyecek ve savaş başladığı için havyar almaya gidecekti.</p>

  <p class="calibre11" style="text-align: justify;">Otobüs bekleyen başka biri olmadığı için bu zevki tek başına tadacak olmak onu mutlu etti. Dondurmanın beyaz kâğıdını açarak yanındaki çöpe attı ve kokusunu içine çekerek soğuk karameli yaladı. Tatyana gözlerini mutluluk içinde kapayarak dondurmayı ağzının içinde dolaştırdı ve dilinin üzerinde erimesini bekledi.</p>

  <p class="calibre11" style="text-align: justify;">Tatyana bunun çok güzel bir şey olduğunu düşünüyordu.</p>

  <p class="calibre11" style="text-align: justify;">Dondurmayı yalarken rüzgârla savrulan saçlarını eliyle arkada topladı. Bacak bacak üstüne attı, başını arkaya yasladı ve dondurmasını yerken o günlerde herkesin dilinde olan şarkıyı mırıldanmaya başladı: "Günün birinde sevgilim ve ben Lvov'da buluşacağız."</p>

  <p class="calibre11" style="text-align: justify;">Harika bir gündü. Beş dakikalığına da olsa savaşı unutmuş ve Leningrad'daki bu güzel haziran gününün tadını çıkarmıştı.</p>

  <p class="calibre11" style="text-align: justify;">Tatyana dondurmadan başım kaldırınca, caddenin karşısında ona bakan askeri gördü.</p>

  <p class="calibre11" style="text-align: justify;">Leningrad gibi bir garnizon şehrinde asker görmek çok doğaldı. Her yer asker kaynıyordu. Sokakta asker görmek, elinde alışveriş çantası olan yaşlı kadınlara rastlamak kadar sıradan bir şeydi. Tatyana normalde yanlarından öylece gelip geçerdi; ama caddenin karşısındaki asker ona şimdiye kadar hiç görmediği bir yüz ifadesiyle bakıyordu. Dondurmasını yemeyi bıraktı.</p>

  <p class="calibre11" style="text-align: justify;">Tatyana'nın oturduğu yer hâlâ gölgeydi; fakat caddenin diğer tarafına ikindi güneşi vuruyordu. Tatyana da kısa bir süre ona baktı ve içinde bir şeylerin kıpırdandığını hissetti. Sanki kalbi bir anda dört odacığa birden kan pompalamaya, bu kanı akciğerlerine akıtmaya ve bütün vücuduna yaymaya başlamış gibiydi. Gözlerini açıp kapadı ve zor nefes aldığını fark etti. Asker, güneşin altında adeta eriyordu.</p>

  <p class="calibre11" style="text-align: justify;">Gelen otobüs Tatyana'nın askeri görmesini engelledi. Adeta bir çığlık kopararak ayağa kalktı ve otobüse binmek yerine, askeri kaybetmemek için caddenin karşısına koşmaya hazırlandı. Otobüsün kapıları açıldı ve şoför merak içinde Tatyana'nın yüzüne baktı. Kendini kaybeden Tatyana, bağırarak önünden çekilmesini söyledi.</p>

  <p class="calibre11" style="text-align: justify;">"Biniyor musunuz genç bayan? Ömrümün sonuna kadar burada bekleyemem."</p>

  <p class="calibre11" style="text-align: justify;">Binmek mi? "Hayır, hayır, gelmiyorum."</p>

  <p class="calibre11" style="text-align: justify;">"O halde otobüs durağında ne işin var?" diye bağırdı şoför ve kapıları kapattı.</p>

  <p class="calibre11" style="text-align: justify;">Tatyana tekrar banka geri döndü ve askerin otobüse doğru koştuğunu gördü.</p>

  <p class="calibre11" style="text-align: justify;">İkisi de bir anda donakaldı.</p>

  <p class="calibre11" style="text-align: justify;">Otobüsün kapıları tekrar açıldı. "Binecek misiniz?" diye sordu şoför. Asker önce Tatyana'ya, sonra da şoföre baktı.</p>

  <p class="calibre11" style="text-align: justify;">Şoför, "Lenin ve Stalin'in aşkına!" diyerek kapıları bir kez daha kapattı.</p>

  <p class="calibre11" style="text-align: justify;">Tatyana bankın önünde öylece kalakalmıştı. Hemen geri çekildi ve tekrar oturdu.</p>

  <p class="calibre11" style="text-align: justify;">Asker omuz silkip, gayet sakin bir tavırla, "Sanırım giden benim otobüsümdü," dedi.</p>

  <p class="calibre11" style="text-align: justify;">Titrek bir ses tonuyla, "Benim bineceğim otobüs de oydu," dedi Tatyana.</p>

  <p class="calibre11" style="text-align: justify;">"Dondurman eriyor," dedi.</p>

  <p class="calibre11" style="text-align: justify;">Söylediği doğruydu. Dondurma külahtan elbisesine damlıyordu. "Olamaz," dedi. Tatyana lekeyi temizlemeye çalışırken daha çok bulaştırarak "Harika," diye mırıldandı ve o sırada elbisesini sildiği elinin titrediğini fark etti.</p>

  <p class="calibre11" style="text-align: justify;">"Uzun süredir mi bekliyordun?" diye sordu asker. Ses tonu güçlü ve derindi. Şimdiye kadar duymadığı bir gizem taşıyordu. Bakışlarını yere çevirerek, buralı olmadığını düşündü.</p>

  <p class="calibre11" style="text-align: justify;">Nefesini tutup, ona daha iyi bakabilmek için gözlerini kaldırırken, "Çok uzun zaman geçmedi," dedi. Bakışlarını biraz daha kaldırınca ne kadar uzun olduğunu gördü.</p>

  <p class="calibre11" style="text-align: justify;">Üzerinde üniforma vardı. Üzerindekiler en iyi pazar günü kıyafeti gibi görünüyordu. Kepi çok şatafatlıydı ve önünde parlak kırmızı bir yıldız vardı. Omzunda gösterişli gümüş kordonlar taşıyordu. Çok etkileyici görünüyorlardı; ama Tatyana bunların ne anlama geldiğini bilmiyordu. Er miydi? Yanında tüfek vardı. Erler tüfek taşır mıydı? Sol göğsünde altın çerçevesi olan gümüş bir madalya vardı.</p>

  <p class="calibre11" style="text-align: justify;">Kepinin altından görünen saçları siyahtı. Gençliğinin ve esmerliğinin dikkat çektiğini düşünen Tatyana, karamel rengindeki gözleriyle buluşlu. Bunlar bir askerin mi; yoksa sıradan bir adamın gözleri miydi? Huzur vericiydi ve içleri gülüyordu.</p>

  <p class="calibre11" style="text-align: justify;">Tatyana ve asker bir iki dakika bakıştı; ama bu süre yıllar gibi uzun geçmişti. İki yabancı gözlerini kırpmadan öylece durdu. Tatyana o anda ağzını açıp adını söyleyebileceğini hissetti. Sonra da kararsızlık içinde bakışlarını çevirdi.</p>

  <p class="calibre11" style="text-align: justify;">"Dondurman hâlâ eriyor," diye tekrarladı asker.</p>

  <p class="calibre11" style="text-align: justify;">Tatyana kıpkırmızı oldu. "Evet, bu dondurma. Zaten bitirdim," dedi. Ayağa kalkarak külahı çöpe fırlattı ve lekelenen elbisesini silecek bir mendil almış olmayı umut etti.</p>

  <p class="calibre11" style="text-align: justify;">Tatyana, askerin kendisi kadar genç olduğunu söyleyemezdi. Daha yaşlı görünüyordu. Ona genç bir adamın gözleriyle bakıyordu. Tekrar kızardı ve kırmızı ayakkabılarıyla askerin siyah botları arasında kalan kaldırım taşlarına bakmaya devam etti.</p>

  <p class="calibre11" style="text-align: justify;">Bir otobüs geldi. Asker arkasına dönerek otobüse doğru ilerlemeye başladı. Tatyana da arkasından bakıyordu. Yürüyüşü bile farklılığını ortaya koyuyordu; adımları çok emin, uzun ve düzgündü.</p>

  <p class="calibre11" style="text-align: justify;">Bir dakika içinde otobüsün kapıları açılacak, içine binecek, ona el sallayacak ve bir daha asla görüşemeyeceklerdi. Tatyana içinden <i class="calibre2">Gitme!</i> diye haykırdı.</p>

  <p class="calibre11" style="text-align: justify;">Asker, otobüse yaklaşınca adımlarını yavaşlattı ve durdu. Son anda şoföre başını sallayarak geri döndü ve elleriyle kızgınlığını gösteren şoför kapıları kapatarak oradan uzaklaştı.</p>

  <p class="calibre11" style="text-align: justify;">Asker geri dönerek banka oturdu.</p>

  <p class="calibre11" style="text-align: justify;">Tatyana ve asker hiç konuşmadan oturuyordu. Tatyana nasıl böyle sessiz kalabildiklerini düşündü. Daha yeni tanışmışlardı. Daha doğrusu henüz tanışmamışlardı bile. Birbirlerini tanımadan nasıl bir şey hissedebilirlerdi?</p>

  <p class="calibre11" style="text-align: justify;">Gergin bir halde sokağa baktı. Bir anda kalp atışlarını duyabileceğini düşünerek endişeye kapıldı. Bu ses ağaçlardaki kuşların panik içinde uçuşmasına sebep olmuştu. Kuşların bu kalp atışları yüzünden kaçtığını biliyordu.</p>

  <p class="calibre11" style="text-align: justify;">Otobüsünün hemen gelmesi gerekiyordu.</p>

  <p class="calibre11" style="text-align: justify;">O bir askerdi; ama Tatyana önceden de çok asker görmüştü. Hoş biriydi; ama onun gibilerine önceden de rastlamıştı. Hatta geçen yaz oldukça yakışıklı bir iki askerle tanışmıştı. Şimdi adlarını hatırlamadığı askerlerden biri ona dondurma bile ısmarlamıştı.</p>

  <p class="calibre11" style="text-align: justify;">Onu etkileyen bu askerin bakışları ya da üniforması değildi. Ona caddenin diğer ucundan o şekilde bakması onu büyülemişti.</p>

  <p class="calibre11" style="text-align: justify;">Üniformasının cebinden bir paket sigara çıkardı. "İster misin?"</p>

  <p class="calibre11" style="text-align: justify;">"Hayır," dedi Tatyana. "Ben sigara içmiyorum."</p>

  <p class="calibre11" style="text-align: justify;">Asker sigara paketini tekrar cebine koydu. "Tanıdığım herkes sigara içiyor."</p>

  <p class="calibre11" style="text-align: justify;">Tatyana'nın sigara içmeyen tek tanıdığı büyükbabasıydı. Bu sessizliğe devam edemezdi; çünkü çok kötü bir etki bırakıyordu. Fakat Tatyana her ağzını açışta söyleyeceği şeyleri aptalca buluyor ve susmaya devam ediyordu. Otobüsün bir an önce gelmesi için dua etmeye başladı.</p>

  <p class="calibre11" style="text-align: justify;">Gelmedi.</p>

  <p class="calibre11" style="text-align: justify;">En sonunda asker tekrar konuştu. "22 numaralı otobüsü mü bekliyorsun?"</p>

  <p class="calibre11" style="text-align: justify;">"Evet," dedi Tatyana ince bir ses tonuyla. "Yok, hayır." 136 numaralı otobüsün geldiğini fark etmişti.</p>

  <p class="calibre11" style="text-align: justify;">Düşünmeden, "Bu otobüse bineceğim," dedi ve hemen ayağa kalktı. "136'ya mı?" diye arkasından seslendiğini duydu.</p>

  <p class="calibre11" style="text-align: justify;">Tatyana otobüse doğru yürüdü ve parasını ödedikten sonra arka tarafa doğru yürüdü. Tam yerine otururken askerin otobüse binip arka koltuklara doğru geldiğini gördü.</p>

  <p class="calibre11" style="text-align: justify;">Arka çaprazındaki koltuğa oturmuştu.</p>

  <p class="calibre11" style="text-align: justify;">Tatyana camdan dışarı bakarak onu düşünmemeye çalıştı. 136 numaralı otobüsle nereye gidecekti? Evet, bu Polustrovski Prospekt'de oturan Marina'ya gittiği otobüstü. Orada inecekti. Polustrovski'ye gidip Marina'nın kapısını çalacaktı.</p>

  <p class="calibre11" style="text-align: justify;">Tatyana göz ucuyla askeri görebiliyordu.</p>

  <p class="calibre11" style="text-align: justify;">136 numaralı otobüsle nereye gidiyordu?</p>

  <p class="calibre11" style="text-align: justify;">Otobüs Tauride Parkı geçip Liteini Prospekt'de durdu.</p>

  <p class="calibre11" style="text-align: justify;">Tatyana buruşan elbisesini düzeltti ve parmağını gül desenlerinin üzerinde gezdirmeye başladı. Daha sonra öne eğilerek ayakkabılarını düzeltti. Ama durdukları her durakta askerin inmemesi dışında bir dileği yoktu. Burada inmesin, diye düşünüyordu. Tatyana nerede inmesini istediğini kendi de bilmiyordu. Tek bildiği durdukları yerde inmemesiydi.</p>

  <p class="calibre11" style="text-align: justify;">Asker hiç kıpırdamadı. Tatyana, sakin bir şekilde yerinde oturup camdan dışarı baktığını gördü. Önce otobüsün ön tarafına bakmış ve sonra Tatyana'ya küçük bir bakış fırlatmıştı.</p>

  <p class="calibre11" style="text-align: justify;">Otobüs Neva nehrinin üzerindeki Liteini köprüsünden geçtikten sonra kasabanın diğer tarafına doğru devam etti. Tatyana'nın camdan gördüğü dükkânların bazılarının önünde uzun kuyruklar vardı. Bir kısmı ise kapatmıştı.</p>

  <p class="calibre11" style="text-align: justify;">Sokaklar gitgide boşalmaya başladı.</p>

  <p class="calibre11" style="text-align: justify;">Durakları teker teker geçtikçe, kuzey Leningrad'an biraz daha uzaklaşıyorlardı.</p>

  <p class="calibre11" style="text-align: justify;">Bir anda kafasını toparlayan Tatyana, Marina'ya gitmek için indiği Polustrovski'deki durağı çoktan geçmiş olduklarını fark etti. Artık nerede olduğunu bile bilmiyordu. Kendini huzursuz hissetti ve oturduğu yerde kıpırdanmaya başladı.</p>

  <p class="calibre11" style="text-align: justify;">Nereye gidiyordu? Bunu bilmiyordu; ama otobüsten inemezdi. Birincisi, asker düğmeye basmaya yeltenmemişti. İkincisi nerede olduğunu bilmiyordu. Eğer Tatyana burada inerse caddenin karşısına geçmesi ve aynı otobüse binerek geri dönmesi gerekecekti.</p>

  <p class="calibre11" style="text-align: justify;">Ne umuyordu? Nerede indiğini görüp, ertesi gün buraya Marina ile birlikte gelmeyi mi? Bu düşünce bir anda huzurunu kaçırdı.</p>

  <p class="calibre11" style="text-align: justify;"><i class="calibre2">Askerini bulmak için geri gelmek.</i></p>

  <p class="calibre11" style="text-align: justify;">Bu çok saçmaydı. Şu anda tek istediği eve geri dönmenin yolunu bulabilmekti.</p>

  <p class="calibre11" style="text-align: justify;">Diğer insanlar teker teker otobüsten inmeye başladı. En sonunda asker ve Tatyana dışında kimse kalmadı.</p>

  <p class="calibre11" style="text-align: justify;">Otobüs hızlandı. Tatyana artık ne yapacağını bilmiyordu. Asker otobüsten inmiyordu. Kendini nasıl bir durumun içine sokmuştu? İnmeye karar verdi ve düğmeye bastığında otobüs şoförü arkasına dönerek, "Burada mı inmek istiyorsun? Bu civarda endüstri binaları dışında bir şey yoktur. Biriyle mi buluşacaksın?" diye sordu.</p>

  <p class="calibre11" style="text-align: justify;">"Şey, hayır," diye kekeledi.</p>

  <p class="calibre11" style="text-align: justify;">"O halde bekle. Bir dahaki son durak."</p>

  <p class="calibre11" style="text-align: justify;">Yerin dibine geçen Tatyana tekrar yerine oturdu.</p>

  <p class="calibre11" style="text-align: justify;">Otobüs tozlu bir terminalin içinde durdu.</p>

  <p class="calibre11" style="text-align: justify;">Şoför, "Son durak," dedi.</p>

  <p class="calibre11" style="text-align: justify;">Tatyana, sıcak ve her tarafı toz toprak kaplı olan durakta indi. Burası boş bir sokağın sonundaki meydandı. Arkasına dönmeye korkuyordu. Kalp atışlarını yavaşlatabilmek için elini kalbinin üzerine koydu. Şimdi ne yapacaktı? Onu geri götürecek bir otobüse binmekten başka çaresi yoktu. Yavaşça terminalin dışına çıktı.</p>

  <p class="calibre11" style="text-align: justify;">Tatyana derin bir nefes aldıktan sonra sağına baktı ve askerin gülümseyerek onu izlediğini gördü. Ruslardan farklı olarak bembeyaz dişleri vardı. Kendine engel olamadı ve o da gülümseyerek karşılık verdi. Yüzündeki rahatlamanın ve aynı anda hissettiği gerginliğin anlaşıldığına emindi.</p>

  <p class="calibre11" style="text-align: justify;">Asker sırıtarak, "Pekâlâ, pes ediyorum. Nereye gidiyorsun?" dedi.</p>

  <p class="calibre11" style="text-align: justify;">Tatyana ne diyebilirdi?</p>

  <p class="calibre11" style="text-align: justify;">Rusçayı farklı bir aksanla konuşuyordu. Dili iyi biliyordu; ama telaffuzları biraz farklıydı. Beyaz dişlerle bu aksanın aynı bölgeye ait olup olmadığını ve buranın neresi olabileceğini merak etti. Gürcistan olabilir miydi? Ermenistan mı? Karadeniz kıyısında bir yer. Tuzlu denizin kıyılarından geliyormuş gibiydi.</p>

  <p class="calibre11" style="text-align: justify;">"Efendim?" dedi Tatyana en sonunda.</p>

  <p class="calibre11" style="text-align: justify;">Asker tekrar gülümsedi. "Nereye gidiyorsun?"</p>

  <p class="calibre11" style="text-align: justify;">Tatyana ona bakarken boynunun kasıldığını hissetti. O çelimsiz bir kızdı ve asker ona tepeden bakıyordu. Ayağında topuklu ayakkabılar olmasına rağmen boyun hizasına zor yaklaşıyordu. Eğer tekrar konuşmayı başarabilirse, dişleri ve aksanı dışında, bu uzun boyunun da hangi kökenden geldiğini sormalıydı.</p>

  <p class="calibre11" style="text-align: justify;">Boş sokağın ortasında aptal aptal durdular. Savaş başladığı için terminalde pek bir hareket yoktu. İnsanlar otobüslerin etrafında koşuşturmak yerine, yiyecek kuyruğunda bekliyordu. Tatyana ise afallamış bir halde sokağın ortasında öylece duruyordu.</p>

  <p class="calibre11" style="text-align: justify;">"Sanırım ineceğim durağı kaçırdım," diye mırıldandı Tatyana. "Geri dönmem gerekiyor."</p>

  <p class="calibre11" style="text-align: justify;">Karşısında hiç kıpırdamadan duran asker nazik bir şekilde, "Nereye gidiyordun?" diye sordu.</p>

  <p class="calibre11" style="text-align: justify;">"Nereye mi?" diye sordu Tatyana. Saçları kir içindeydi, öyle değil mi? Tatyana hiç makyaj yapmazdı; ama o anda en azından bir ruj sürmediği için pişman oldu. Böylece kendini bu kadar iğrenç hissetmezdi.</p>

  <p class="calibre11" style="text-align: justify;">"Hadi buradan gidelim," dedi asker. Yolun karşına geçtiler. Otobüs durağının yanındaki bankı işaret ederek, "Oturmak ister misin?" diye sordu. "Öbür otobüsü burada bekleyebiliriz." Asker, Tatyana'ya çok yakın oturmuştu.</p>

  <p class="calibre11" style="text-align: justify;">Tatyana boğazındaki gıcığı temizledikten sonra, "Bu çok garip bir durum," dedi. "Kuzenim Marina, Polustrovski Prospekt'de oturuyor. Oraya gidiyordum..."</p>

  <p class="calibre11" style="text-align: justify;">"Orası kilometrelerce önceydi. Bir düzine durak geçtik."</p>

  <p class="calibre11" style="text-align: justify;">"Evet," dedi Tatyana şaşkınlık içinde. "Durağı kaçırdım."</p>

  <p class="calibre11" style="text-align: justify;">Asker ciddi bir yüz ifadesine büründü. "Merak etme. Seni geri götüreceğim. Otobüs birkaç dakika içinde gelir."</p>

  <p class="calibre11" style="text-align: justify;">Tatyana askere bakarak, "Sen nereye gidiyordun?" diye sordu.</p>

  <p class="calibre11" style="text-align: justify;">"Ben mi? Garnizondayım. Bugün devriye geziyorum," derken gözleri parlıyordu.</p>

  <p class="calibre11" style="text-align: justify;">Tatyana bunun harika bir durum olduğunu düşündü. O şehir devriyesindeydi. Tatyana ise kendini Murmansk'ta bulmuştu. Bir anda aptal durumuna düştüğü için utandı ve gözlerini ayakkabılarına dikti. "Sabahtan beri dondurma dışında hiçbir şey yemedim," dedi. Asker kolunu omuzuna attı ve sakin bir ses tonuyla, "Hayır, hayır sakın bayılma. Dik dur," dedi.</p>

  <p class="calibre11" style="text-align: justify;">Dediğini yaptı.</p>

  <p class="calibre11" style="text-align: justify;">Başı dönüyordu; ama askerin ona endişe dolu gözlerle bakmasını istemiyordu. Erkeksi kokusunu içine çekti. Diğer Ruslar gibi alkol ya da ter kokmuyordu. Neydi bu? Sabun mu? Tıraş losyonu mu? Sovyetler Birliğindeki erkekler losyon kullanmazdı. Bu teninin kokusu olmalıydı.</p>

  <p class="calibre11" style="text-align: justify;">Tatyana ayağa kalkmaya çalışarak, "Kusura bakma," dedi. Asker ona yardımcı oldu. "Teşekkür ederim."</p>

  <p class="calibre11" style="text-align: justify;">"Önemli değil. İyi misin?"</p>

  <p class="calibre11" style="text-align: justify;">"Evet. Sadece karnım aç."</p>

  <p class="calibre11" style="text-align: justify;">Hâlâ kolundan tutuyordu. Tatyana biraz titreyerek sırtını dikleştirince, asker elini çekti.</p>

  <p class="calibre11" style="text-align: justify;">"Otobüste oturdun. Şimdi de güneşin altındasın...." dedi asker ilgili bir şekilde. "İyi olacaksın. Hadi gel. Otobüsümüz orada."</p>

  <p class="calibre11" style="text-align: justify;">Otobüste aynı şoför vardı. Adam kaşlarını kaldırarak onlara baktı; ama bir şey söylemedi.</p>

  <p class="calibre11" style="text-align: justify;">Bu kez yan yana oturdular. Tatyana cam kenarındaydı ve asker kolunu koltuğunun arkasına atmıştı.</p>

  <p class="calibre11" style="text-align: justify;">Ona bu kadar yakın mesafeden bakması imkânsızdı. Bakışlarını hemen yakalardı. Fakat Tatyana'nın en çok görmek istediği şey gözleriydi.</p>

  <p class="calibre11" style="text-align: justify;">Camdan dışarıya bakarak, "Normalde bayılmam," dedi. Bu yalandı. Sık sık bayılırdı. Biri sandalyeyle dizine vursa hemen yere yığılırdı. Okuldayken öğretmenler bayılması hakkında eve ayda iki üç kez not gönderirdi.</p>

  <p class="calibre11" style="text-align: justify;">Tatyana askere baktı.</p>

  <p class="calibre11" style="text-align: justify;">Asker gülümseyerek, "Bu arada adın ne?" diye sordu.</p>

  <p class="calibre11" style="text-align: justify;">"Tatyana," derken yüzündeki kirli sakalı, düzgün burnunu, siyah kaşlarını ve alnındaki küçük yarayı fark etti. Bronzlaştığı için beyaz dişleri iyice ortaya çıkıyordu.</p>

  <p class="calibre11" style="text-align: justify;">"Tatyana," diye tekrarladı yüksek sesle. Sonra daha alçak bir ses tonuyla tekrar, "Tatyana," dedi. "Tanya mı, Taneçka mı?"</p>

  <p class="calibre11" style="text-align: justify;">"Tanya," dedi ve elini ona uzattı. Asker adını söylemeden elini sıktı. Küçük, ince ve beyaz eli, onun büyük ve bronz elinin içinde kaybolmuştu. Parmaklarından, bileğinden ve derisinin altındaki damarlardan kalp atışını duyabileceğinden korktu.</p>

  <p class="calibre11" style="text-align: justify;">"Benim adım Aleksandr," dedi.</p>

  <p class="calibre11" style="text-align: justify;">Elini hâlâ çekmemişti.</p>

  <p class="calibre11" style="text-align: justify;">"Tatyana. Güzel bir Rus ismi."</p>

  <p class="calibre11" style="text-align: justify;">"Aleksandr da öyle," dedi bakışlarını yere çevirerek.</p>

  <p class="calibre11" style="text-align: justify;">En sonunda elini geri çekti. Büyük elleri tertemiz; parmakları uzun ve kalındı. Tırnaklarının içinde ise hiç kir yoktu. Tatyana Sovyetler Birliginde yaşayan hiçbir erkeğin bu kadar temiz tırnaklarının olduğunu görmemişti.</p>

  <p class="calibre11" style="text-align: justify;">Bakışlarını sokağa çevirdi. Otobüsün camları çok kirliydi. Bunları kimin, ne kadar sıklıkla yıkadığını merak etti. O sırada askerin, yüzünü ona dönmesini dilediğini ve eliyle onu kendine çevirmek istediğini hissetti. Ona bakarak gülümsedi. "Bir fıkra anlatmamı ister misin?"</p>

  <p class="calibre11" style="text-align: justify;">"Hem de çok."</p>

  <p class="calibre11" style="text-align: justify;">"Bir asker idama götürülüyormuş," diye başladı Tatyana. "Yolda Hava çok kötü," demiş. Onu götürenler de 'Şikâyet edene bakın. Hemen geri dönsek iyi olur,' demiş."</p>

  <p class="calibre11" style="text-align: justify;">Aleksandr gözlerini ondan hiç ayırmadan kahkahalar atmaya başlayınca, Tatyana bakışları karşısında adeta eridi.</p>

  <p class="calibre11" style="text-align: justify;">"Bu çok komik Tatya," dedi.</p>

  <p class="calibre11" style="text-align: justify;">"Teşekkürler," diyerek gülümsedi ve hemen, "Bir fıkram daha var: 'General yaklaşan savaş hakkında ne düşünüyorsunuz?'" diye ekledi.</p>

  <p class="calibre11" style="text-align: justify;">Aleksandr, "Bunu biliyorum. General 'Tanrı kaybedileceğini biliyor,' diyor," dedi.</p>

  <p class="calibre11" style="text-align: justify;">"O halde neden uğraşıyoruz?" diye sordu Tatyana.</p>

  <p class="calibre11" style="text-align: justify;">"Kimin kaybedeceğini bulmak için," diye cevapladı Aleksandr.</p>

  <p class="calibre11" style="text-align: justify;">Birbirlerine gülümseyerek başlarını çevirdiler.</p>

  <p class="calibre11" style="text-align: justify;">"Askın açılmış," dediğini duydu Tatyana.</p>

  <p class="calibre11" style="text-align: justify;">"Ne?"</p>

  <p class="calibre11" style="text-align: justify;">"Askın. Elbisenin arkasındaki. Çözülmüş. Bana biraz arkanı dön de bağlayayım."</p>

  <p class="calibre11" style="text-align: justify;">Arkasına döndü ve saten askıyı tutan ellerini teninde hissetti. "Ne kadar sıkı olmasını istersin?"</p>

  <p class="calibre11" style="text-align: justify;">"Bu iyi," dedi nefes nefese. O sırada bütün sırtını görüyor olduğunu fark etti ve bir anda kendine geldi.</p>

  <p class="calibre11" style="text-align: justify;">Ona döndüğünde, Aleksandr boğazındaki gıcığı temizleyerek, "Polustrovski'de inecek misin?" diye sordu. "Kuzenin Marina'yı görmeye gidecek misin? Durağa yaklaşıyoruz. Yoksa seni evine bırakmamı mı istersin?"</p>

  <p class="calibre11" style="text-align: justify;">Tatyana bu kelimeyi ilk kez duyuyormuş gibi, "Polustrovski mi?" diye tekrarladı. Anlaması kısa bir süre aldı. "Ahh, kuzenim." Elini alnına koyarak "Bana inanmayacaksın; ama eve gidemem. Başım büyük belaya girer," dedi.</p>

  <p class="calibre11" style="text-align: justify;">"Neden?" diye sordu Aleksandr. "Sana nasıl yardımcı olabilirim?"</p>

  <p class="calibre11" style="text-align: justify;">Bu konuda ona nasıl güvenmişti? Dahası kendini bir anda nasıl bu kadar rahat hissetmiş ve eve gitmekten korkmamaya başlamıştı?</p>

  <p class="calibre11" style="text-align: justify;">Ona cebindeki rublelerden ve yiyecek bir şey bulamadığından bahsettikten sonra, "Babamın bu görevi niçin bana verdiğini bilmiyorum. Bu konuda ailedeki en deneyimsiz kişiyim," diyerek sözünü bitirmişti.</p>

  <p class="calibre11" style="text-align: justify;">"Kendini hafife alma Tatyana," dedi Aleksandr. "Ayrıca ben sana yardım edebilirim." "Gerçekten mi?"</p>

  <p class="calibre11" style="text-align: justify;">Onu sadece subayların girebildiği bir dükkâna götüreceğini ve ihtiyacı olan şeyleri alacağını söyledi.</p>

  <p class="calibre11" style="text-align: justify;">"Ama ben subay değilim," dedi.</p>

  <p class="calibre11" style="text-align: justify;">"Evet; ama ben subayım."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Evet," dedi. "Üsteğmen Aleksandr Belov, yeterli mi?"</p>

  <p class="calibre11" style="text-align: justify;">"Şüphe uyandırıcı," deyince Aleksandr gülmeye başladı. Tatyana onu üsteğmen denecek kadar yaşlı olmasını istemiyordu. Göğsüne bakarak, "Bu madalyayı neden verdiler?" diye sordu.</p>

  <p class="calibre11" style="text-align: justify;">"Bir kahramanlık karşılığı," dedi umursamazca omuz silkerek.</p>

  <p class="calibre11" style="text-align: justify;">"Öyle mi?" Yüzünde hayranlık dolu bir tebessüm belirdi. "Nasıl bir kahramanlık yaptın?"</p>

  <p class="calibre11" style="text-align: justify;">"Önemli bir şey değil. Nerede oturuyorsun Tatya?"</p>

  <p class="calibre11" style="text-align: justify;">"Tauride Parkın yakınında, Greçeski köşesinde, Beşinci bölümde," dedi hemen. "Orayı biliyor musun?"</p>

  <p class="calibre11" style="text-align: justify;">Aleksandr başını salladı. "Her yerde devriye gezerim. Ailenle mi yaşıyorsun?"</p>

  <p class="calibre11" style="text-align: justify;">"Elbette. Annem, babam, büyükannem, büyükbabam, ablam ve ikiz kardeşimle."</p>

  <p class="calibre11" style="text-align: justify;">"Hepiniz bir odada mı kalıyorsunuz?" diye sordu Aleksandr.</p>

  <p class="calibre11" style="text-align: justify;">"Hayır, iki odamız var!" dedi Tatyana sevinç içinde. "Büyükannemle büyükbabamda başka bir oda için listeye yazıldılar."</p>

  <p class="calibre11" style="text-align: justify;">"Ne kadar zamandır bu listedeler?" diye sordu Aleksandr.</p>

  <p class="calibre11" style="text-align: justify;">"1924'ten beri," dedi Tatyana ve ikisi birden gülmeye başladı.</p>

  <p class="calibre11" style="text-align: justify;">Otobüste zaman, hem bir ömür kadar uzun, hem de bir saniye kadar çabuk geçmişti.</p>

  <p class="calibre11" style="text-align: justify;">"Şimdiye kadar hiç ikiz biriyle karşılaşmadım," dedi Aleksandr otobüsten inerken. "Yakın mısınız?"</p>

  <p class="calibre11" style="text-align: justify;">"Evet, ama Paşa bazen insanın sinirlerini fazlasıyla bozuyor. Erkek olduğu için hep kendinin yeneceğini düşünüyor."</p>

  <p class="calibre11" style="text-align: justify;">"Yani gerçekte yenmiyor mu?"</p>

  <p class="calibre11" style="text-align: justify;">"Ben yardımcı olduğum sürece yeniyor," dedi Tatyana. "Senin erkek ya da kız kardeşin var mı?"</p>

  <p class="calibre11" style="text-align: justify;">"Hayır," dedi Aleksandr. "Ben ailemin tek çocuğuydum." Gözlerini kırptıktan sonra hemen devam etti, "Meydana geldik, öyle değil mi? Şansımıza dükkâna çok uzak değiliz. Yürümek mi; yoksa 22 numaralı otobüsü beklemek mi istersin?"</p>

  <p class="calibre11" style="text-align: justify;">Tatyana yüzüne baktı.</p>

  <p class="calibre11" style="text-align: justify;">Biraz önce <i class="calibre2">çocuğuydum</i> mu demişti?</p>

  <p class="calibre11" style="text-align: justify;">Ailemin tek çocuğuydum mu demişti? Tatyana düşünceler içinde yüzüne bakarak, "Yürüyebiliriz," dedi. Meraklı gözlerle geniş alnına, kare çenesine ve elmacık kemiklerine bakıyordu. O sırada yüzü kireç gibi bembeyaz görünmüştü. Dişlerini sıkıyor gibiydi. Dikkatli bir şekildi, "Sen nerelisin Aleksandr? Aksanın farklı," dedi.</p>

  <p class="calibre11" style="text-align: justify;">"Öyle mi?" dedi ayaklarına bakarak. "Bu ayakkabılarla rahat yürüyebilecek misin?"</p>

  <p class="calibre11" style="text-align: justify;">"Evet, ben iyiyim," diye cevapladı. Konuyu değiştirmeye mi çalışıyordu? Elbisesinin askısı omuzuna düştü. Aleksandr hemen elini uzattı ve parmağıyla askıyı düzeltti. Tatyana kıpkırmızı olmuştu. Bu huyundan nefret ediyordu. Ortada hiçbir şey yokken hemen kızarıyordu.</p>

  <p class="calibre11" style="text-align: justify;">Aleksandr bakışlarını yüzüne dikti. Gözlerinin içindeki anlamı çözmeye çalışıyor gibiydi. Biraz da şaşkındı. "Tatya..."</p>

  <p class="calibre11" style="text-align: justify;">"Hadi yürüyelim," dedi Tatya. Bir anda hissetmeye başladığı duygular heyecandan midesinin bulanmasına sebep olmuştu.</p>

  <p class="calibre11" style="text-align: justify;">Ayakkabılar ayağını acıtıyordu; ama Aleksandr'ın bunu bilmesini istemiyordu. "Dükkân buraya uzak mı?"</p>

  <p class="calibre11" style="text-align: justify;">"Çok değil," dedi. "Bir dakika kışlaya uğramamız gerekiyor. İmza atacağım. Senin gözlerini bağlamam lazım. Sana asker kışlasının nerede olduğunu gösteremem, öyle değil mi?"</p>

  <p class="calibre11" style="text-align: justify;">Tatyana, Aleksandr'ın şaka yapıp yapmadığı anlayamadı.</p>

  <p class="calibre11" style="text-align: justify;">"Pekâlâ," dedi sakin konuşmaya çalışarak. "Savaş hakkında hiç konuşmadık." Ciddi bir yüz ifadesi takındı. "Aleksandr, Hitler'in yaptıkları hakkında ne düşünüyorsun?"</p>

  <p class="calibre11" style="text-align: justify;">Onunla neden dalga geçiyordu? Bu kadar komik olan ne söylemişti? "Gerçekten savaş hakkında konuşmayı istiyor musun?"</p>

  <p class="calibre11" style="text-align: justify;">"Elbette," dedi. "Bu ciddi bir konu."</p>

  <p class="calibre11" style="text-align: justify;">Gözlerinde hâlâ merak dolu bakışlar vardı. "Bu sadece bir savaş," dedi. "Kaçınılmaz bir şey. Bunu bekliyorduk. Şu taraftan gidelim."</p>

  <p class="calibre11" style="text-align: justify;">Mikhailovski Sarayı'run önünden geçtiler ve Fontanka ile Moika kanallarını birbirine bağlayan Fontanka Kanal Köprüsünde yürüdüler. Tatyana, hafif kemerli granit köprüyü çok seviyor ve hatta bazen alçak parmaklıkların üzerinde yürüyordu. Elbette bugün bunu yapmayacaktı; çünkü çocuk gibi davranmamaya kararlıydı.</p>

  <p class="calibre11" style="text-align: justify;">Yaz Bahçesi <i class="calibre2">Letnity Sad</i>'ın ve Mars Bahçesi <i class="calibre2">Marsova Pole</i>'un önünden geçtiler. "Bu ülkeyi ya Hitler'e bırakmamız ya da kalıp Rusya için savaşmamız gerekiyor. Ama kalırsak bu ölümüne bir savaş olur," dedi Aleksandr. Eliyle ileriyi işaret ederek, "Kışla şu tarlanın karşısında," dedi.</p>

  <p class="calibre11" style="text-align: justify;">"Ölümüne mi? Gerçekten mi?" Tatyana heyecan içinde ona baktıktan sonra çimlerin üzerinde biraz durdu. Ayakkabılarını çıkarmak istedi. "Cepheye gidecek misin?"</p>

  <p class="calibre11" style="text-align: justify;">"Beni nereye gönderirlerse oraya gideceğim," diyerek durdu Aleksandr. "Tatya neden ayakkabılarını çıkarmıyorsun? Daha rahat edersin."</p>

  <p class="calibre11" style="text-align: justify;">"Ben iyiyim," dedi. Ayakkabıların acıttığını nereden anlamıştı? Bu kadar belli miydi?</p>

  <p class="calibre11" style="text-align: justify;">"Hadi," dedi nazik bir şekilde. "Çimlerin üzerinde yürümen daha kolay olur."</p>

  <p class="calibre11" style="text-align: justify;">Haklıydı. Rahat bir nefes alarak eğildi ve ayakkabılarını çıkardı. Ayağa kalkınca gözlerine baktı. "Bu daha iyi," dedi.</p>

  <p class="calibre11" style="text-align: justify;">Aleksandr sessiz kaldı. "Şimdi gerçekten küçücük oldun," dedi en sonunda.</p>

  <p class="calibre11" style="text-align: justify;">"Ben küçük değilim," dedi Tatyana. "Sen fazla irisin." Yüzü kızardı ve bakışlarını yere çevirdi.</p>

  <p class="calibre11" style="text-align: justify;">"Kaç yaşındasın Tatya?"</p>

  <p class="calibre11" style="text-align: justify;">"Sandığından daha büyük," dedi Tatyana. Büyük ve olgun bir hava yaratmaya çalışmıştı. Ilık Leningrad meltemi sarı saçlarını önüne düşürdü. Bir eliyle ayakkabılarını tutarken, diğer eliyle de saçlarını tutmaya çalıştı. Atkuyruğu yapacak bir lastiğinin olmasını çok isterdi. Aleksandr önüne geçerek Tatyana'nın saçlarını arkaya attı. Gözleri saçlarından gözlerine, oradan da dudaklarına kaydı.</p>

  <p class="calibre11" style="text-align: justify;">Dudaklarının kenarında dondurma mı kalmıştı? Evet, öyle olmalıydı. Ne utanç vericiydi. Dudaklarını yalayarak ağzının kenarını temizlemeye çalıştı. "Ne oldu?" diye sordu. "Ağzımda dondurma mı var?"</p>

  <p class="calibre11" style="text-align: justify;">"Senin yaşın hakkında ne düşündüğümü nereden biliyorsun?" diye sordu. "Bana kaç yaşında olduğunu söyle."</p>

  <p class="calibre11" style="text-align: justify;">"Yakında on yedi olacağım," dedi</p>

  <p class="calibre11" style="text-align: justify;">"Ne zaman?"</p>

  <p class="calibre11" style="text-align: justify;">"Yarın."</p>

  <p class="calibre11" style="text-align: justify;">"On yedi bile değilsin," dedi Aleksandr.</p>

  <p class="calibre11" style="text-align: justify;">"Yarın olacağım!" diye tekrarladı.</p>

  <p class="calibre11" style="text-align: justify;">"On yedi. Doğru, epey büyük bir yaş." Gözleri fıldır fıldır dönüyordu.</p>

  <p class="calibre11" style="text-align: justify;">"Sen kaç yaşındasın?"</p>

  <p class="calibre11" style="text-align: justify;">"Yirmi iki," dedi.</p>

  <p class="calibre11" style="text-align: justify;">"Yaaa." Sesindeki hayal kırıklığını gizleyememişti.</p>

  <p class="calibre11" style="text-align: justify;">"Ne oldu? Çok mu fazla?" dedi Aleksandr bir anda yüzünü asarak.</p>

  <p class="calibre11" style="text-align: justify;">Yavaşça Mars Bahçesini geçtiler. Tatyana'nın ayakları çıplaktı ve kırmızı ayakkabılarını elinde tutuyordu.</p>

  <p class="calibre11" style="text-align: justify;">Kaldırıma geldiklerinde Tatyana ayakkabılarını tekrar giydi ve yolun karşısına geçtiler. Kahverengi dört katlı bir binanın önünde durdular. Karanlık ve uzun bir geçitle içeriye giriliyordu. "Burası Pavlov kışlası," dedi Aleksandr. "Ben burada kalıyorum."</p>

  <p class="calibre11" style="text-align: justify;">"Meşhur Pavlov kışlası bu mu?" Tatyana pis binaya baktı. "Bu olamaz."</p>

  <p class="calibre11" style="text-align: justify;">"Ne bekliyorsun? Karla örtülü bir saray mı?"</p>

  <p class="calibre11" style="text-align: justify;">"Ben içeriye girecek miyim?"</p>

  <p class="calibre11" style="text-align: justify;">"Girişe kadar gelebilirsin. Silahımı teslim edip imza atacağım. Sen de kapıda bekleyeceksin, tamam mı?"</p>

  <p class="calibre11" style="text-align: justify;">"Tamam." Uzun bir geçitten yürüdükten sonra demir bir kapının önüne geldiler. Genç bir er Aleksandr'ı selamladı. "Asteğmen, yanınızdaki kim?"</p>

  <p class="calibre11" style="text-align: justify;">"Tatyana. Beni burada bekleyecek, Çavuş Petrenko."</p>

  <p class="calibre11" style="text-align: justify;">"Elbette," dedi er ve gizlice Tatyana'ya baktı. Ama bu bakış gözünden kaçmamıştı. Tatyana, Aleksandr'ın demir kapıdan avluya geçtiğini, uzun boylu bir subaya selam verdiğini, sonra durup, sigara içen bir grup askerle muhabbet ettiğini ve kahkahaya boğulduktan sonra gözden kaybolduğunu gördü. Aleksandr'ı diğerlerinden ayıran uzun boyu, koyu renk saçları ve geniş omuzlarıydı. O daha canlıydı. Diğerleri ise yanında pasif kalıyordu.</p>

  <p class="calibre11" style="text-align: justify;">Petrenko oturmak isteyip istemediğini sordu.</p>

  <p class="calibre11" style="text-align: justify;">Başını salladı. Aleksandr ona burada beklemesini söylemişti ve bu yüzden hiçbir yere kıpırdamayacaktı. Her ne kadar oturmaktan çok hoşlansa da, başka bir askerin sandalyesini almazdı.</p>

  <p class="calibre11" style="text-align: justify;">Tatyana garnizonun kapısında Aleksandr'ı beklerken, kendini bulutların üzerinde uçuyormuş gibi arzulu hissetti.</p>

  <p class="calibre11" style="text-align: justify;">Hayata karşı bir arzu.</p>

  <p class="calibre11" style="text-align: justify;">Deda'nın ünlü sözlerinden biriydi bu: "Hayat beklenmedik şeylerle doludur. Bu da en sevmediğim tarafıdır. Hayat matematik gibi bir şey olsaydı keşke."</p>

  <p class="calibre11" style="text-align: justify;">Tatyana bugün onun düşüncelerine katılmıyordu.</p>

  <p class="calibre11" style="text-align: justify;">Onun gibi düşüneceği günleri okulda ya da fabrikada yaşabileceğini biliyordu. Ama bugün değildi.</p>

  <p class="calibre11" style="text-align: justify;">Tatyana kapıda duran askere doğru yaklaşarak, "Sivillerin içeri girmesine izin veriliyor mu?" diye sordu.</p>

  <p class="calibre11" style="text-align: justify;">Petrenko gülümseyip göz kırparak, "Bu kapıda durana vereceğiniz şeye bağlı," dedi.</p>

  <p class="calibre11" style="text-align: justify;">"Bu kadar yeter çavuş," dedi Aleksandr ve sinirli bir şekilde yanından geçti. "Hadi gidelim Tatya." Artık tüfeği yanında değildi.</p>

  <p class="calibre11" style="text-align: justify;">Sokağa doğru yürürlerken, bir asker Tatyana'nın görmediği gizli bir kapıdan önlerine çıkıverdi. Tatyana o kadar şaşırmıştı ki; az kalsın çığlık atacaktı. Aleksandr elini Tatyana'nın sırtına koyarak başını salladı. "Dimitri niçin böyle bir şey yaptın?"</p>

  <p class="calibre11" style="text-align: justify;">Asker kahkahalar atmaya başladı. "Bu yüz ifadesini görebilmek için!"</p>

  <p class="calibre11" style="text-align: justify;">Tatyana sakinleşmeye çalıştı. Yanlış mı görmüştü; yoksa Aleksandr gerçekten de önüne geçerek onu korumuş muydu? Ne garip şeydi.</p>

  <p class="calibre11" style="text-align: justify;">Asker gülümseyerek, "Aleksandr, yeni arkadaşın kim?" diye sordu.</p>

  <p class="calibre11" style="text-align: justify;">"Dimitri, bu Tatyana."</p>

  <p class="calibre11" style="text-align: justify;">Dimitri, Tatyana'nın elini uzun süre bırakmadan sıktı. En sonunda geri çekebilmişti.</p>

  <p class="calibre11" style="text-align: justify;">Dimitri'nin boyu Rus standartlarına uygun; Aleksandr'a göre ise kısaydı. Ruslar gibi geniş bir yüzü vardı. Burnu büyük, dudakları ise çok inceydi. Boynunun birçok yerini jiletle tıraş olurken kesmişti. Sol gözünün altında küçük bir doğum lekesi vardı. Dimitri'nin kepinde Aleksandr gibi kırmızı yıldız yoktu. Omzunda da gümüş kordon taşımıyordu. Onun kordonları kırmızıydı ve üzerlerinde mavi, ince bir çizgi vardı. Madalyası da yoktu.</p>

  <p class="calibre11" style="text-align: justify;">"Tanıştığıma memnun oldum," dedi Dimitri. "Nereye gidiyorsunuz?"</p>

  <p class="calibre11" style="text-align: justify;">Aleksandr açıklama yaptı.</p>

  <p class="calibre11" style="text-align: justify;">"Eğer isterseniz, aldıklarınızı eve taşımaya severek yardım ederim," dedi Dimitri.</p>

  <p class="calibre11" style="text-align: justify;">"Biz hallederiz Dima, teşekkürler," dedi Aleksandr.</p>

  <p class="calibre11" style="text-align: justify;">"Hiç sorun değil," dedi Dimitri gülümseyerek. "Bunu zevkle yaparım." Tatyana'ya bakıyordu.</p>

  <p class="calibre11" style="text-align: justify;">Dimitri, Tatyana'nın yanından yürürken,"Tatyana, üsteğmenimizle nasıl tanıştın?" diye sordu. Aleksandr biraz arkada kalmıştı. Tatyana dönüp ona bakınca, gergin bir şekilde kendisini izlediğini gördü. Bakışları buluştu ve tekrar ayrıldı. Aleksandr onlara yetişti ve gidecekleri yeri gösterdi. Dükkân hemen köşeyi dönünceydi.</p>

  <p class="calibre11" style="text-align: justify;">"Otobüste karşılaştık," dedi Tatyana. "Bana acıdı ve yardım etmek istedi."</p>

  <p class="calibre11" style="text-align: justify;">"Çok şanslısın," dedi Dimitri. "Aleksandr, acılı genç kızlara yardım etmeyi herkesten çok sever."</p>

  <p class="calibre11" style="text-align: justify;">"Ben acılı bir genç kız değilim," dedi Tatyana. O sırada Aleksandr elini sırtına koydu ve onu dükkâna sokarak bu konuşmayı bitirdi.</p>

  <p class="calibre11" style="text-align: justify;">Tatyana üzerinde SADECE SUBAYLAR İÇÎN yazılı dolabın içindekileri görünce şaşkınlığını gizleyemedi. Birincisi hiç kuyruk yoktu. İkincisi, dükkân, torbalar, jambon, balık, sigara ve kahveyle doluydu.</p>

  <p class="calibre11" style="text-align: justify;">Aleksandr ne kadar parası olduğunu sordu. Tatyana bunu söyleyince şaşıracağına emindi. Ancak Aleksandr umarsızca omuz silkti. "Hepsini şekere yatırabilirdik; ama biraz tutumlu olalım, öyle değil mi?" dedi.</p>

  <p class="calibre11" style="text-align: justify;">Neden alışveriş yaptığımı bilmiyorum. Nasıl tutumlu olabilirim ki?"</p>

  <p class="calibre11" style="text-align: justify;">"Bu yiyecekleri bir daha göremeyecekmişsin gibi alışveriş yap," dedi Aleksandr.</p>

  <p class="calibre11" style="text-align: justify;">Hiç düşünmeden elindeki parayı ona uzattı.</p>

  <p class="calibre11" style="text-align: justify;">Aleksandr ona dört kilo şeker, dört kilo un, üç kilo yulaf, beş kilo arpa, üç kilo kahve, on kutu mantar konservesi ve beş kavanoz domates salçası aldı. Tatyana da bir kilo havyar ve kalan birkaç rubleyle de Deda için iki paket jambon aldı. Kendini de bir paket çikolatayla ödüllendirmişti.</p>

  <p class="calibre11" style="text-align: justify;">Alexandar gülümseyerek çikolataların parasını kendinin vereceğini söylediği ve ona beş paket daha aldı.</p>

  <p class="calibre11" style="text-align: justify;">Ona kibrit almasını tavsiye etti. Tatyana buna şiddetle karşı çıktı ve kibritleri yiyemeyeceklerini söyledi. Motor yağı almasını söylediğinde ise arabası olmadığını öne sürdü ve tüm ısrarlarına rağmen almayı kabul etmedi. Babasının parasını kibrit ve motor yağı gibi saçma sapan şeylere harcamak istemiyordu.</p>

  <p class="calibre11" style="text-align: justify;">"Ama Tatya, kibrit olmadan aldığın unla bir şeyler pişirmek için ateşi nasıl yakacaksın? Ekmeği pişirmen zor olacak," dedi Aleksandr.</p>

  <p class="calibre11" style="text-align: justify;">Kibritlerin ucuz olduğunu görünce razı oldu; ama buna rağmen içinde sadece iki yüz tane bulunan bir kutu aldı.</p>

  <p class="calibre11" style="text-align: justify;">"Motor yağını unutma Tatya."</p>

  <p class="calibre11" style="text-align: justify;">"Arabam olunca onu da alırım."</p>

  <p class="calibre11" style="text-align: justify;">"Bu kış gaz yağı bulamazsan ne olacak?" dedi Aleksandr.</p>

  <p class="calibre11" style="text-align: justify;">"Ne olacak ki?" dedi. "Elektriğimiz var."</p>

  <p class="calibre11" style="text-align: justify;">Kollarını kavuşturdu. "Al onu."</p>

  <p class="calibre11" style="text-align: justify;">"Bu kış mı dedin? Kıştan neden bahsediyorsun? Almanlarla olan savaşımız kışa kadar sürmeyecek."</p>

  <p class="calibre11" style="text-align: justify;">"Bunu Londra'da yaşayanlara sor," dedi Aleksandr. "Fransızlara, Belçikalılara, Hollandalılara sor. Onlar savaşa gireli..."</p>

  <p class="calibre11" style="text-align: justify;">"Fransızların yaptığına savaş denirse tabi."</p>

  <p class="calibre11" style="text-align: justify;">Aleksandr gülerek, "Tatyana, motor yağı al. Buna pişman olmayacaksın," dedi.</p>

  <p class="calibre11" style="text-align: justify;">Onu dinlerdi; ama babasının kulaklarında çınlayan sesi buna engel oldu. Parayı çarçur ettiği için ona kızacaktı. Bu yüzden dediğini yapmadı.</p>

  <p class="calibre11" style="text-align: justify;">Aleksandr parayı öderken, dükkânın sahibinden bir lastik istedi ve saçlarını topladı. Tatyana bu kadar yiyeceği eve nasıl götüreceklerini sordu.</p>

  <p class="calibre11" style="text-align: justify;">Dimitri, "Merak etme. Ben bunun için geldim," dedi.</p>

  <p class="calibre11" style="text-align: justify;">Dima, dedi Aleksandr. "Bunu halledebileceğimize eminim."</p>

  <p class="calibre11" style="text-align: justify;">"Aleksandr," dedi Tatyana. "Çok fazla..."</p>

  <p class="calibre11" style="text-align: justify;">"Hamal Dimitri size yardım etmekten büyük zevk duyar, Aleksandr," dedi Dimitri ve yapmacık bir şekilde gülümsedi.</p>

  <p class="calibre11" style="text-align: justify;">Tatyana bu gülümsemeyi yakaladı ve Dimitri'nin dükkâna girip SADECE SUBAYLAR İÇİN yazan bölüm karşısında onun kadar şaşırdığını hatırladı.</p>

  <p class="calibre11" style="text-align: justify;">Tatyana elma kasalarına koydukları torbalarla dükkândan çıkarlarken Dimitri'ye, "Aleksandr ile aynı birlikte misin?" diye sordu.</p>

  <p class="calibre11" style="text-align: justify;">"Hayır," dedi Dimitri. "Aleksandr bir subay. Ben ise sıradan bir erim. Rütbe olarak benden çok üstün." Dimitri tekrar sırıtarak, "Bu da ona, beni Finlandiya cephesine gönderme yetkisi veriyor," dedi.</p>

  <p class="calibre11" style="text-align: justify;">"Finlandiya'ya değil," diye düzeltti. "Ayrıca orası cephe de değil. Sadece Lisiy Nos'daki takviye birliklerini kontrol edeceksin. Niye şikâyet ediyorsun?"</p>

  <p class="calibre11" style="text-align: justify;">"Şikâyet etmiyorum. Senin ileri görüşlülüğünü takdir ediyorum."</p>

  <p class="calibre11" style="text-align: justify;">Tatyana, Dimitri'nin bu alaycı tavrına nasıl cevap vereceğini bilemedi ve Aleksandr'a kaçamak bir bakış fırlattı.</p>

  <p class="calibre11" style="text-align: justify;">"Lisiy Nos nerede?" diye sordu.</p>

  <p class="calibre11" style="text-align: justify;">"Karelian Isthmus," diye cevapladı Aleksandr. "Yürüyebilecek misin?"</p>

  <p class="calibre11" style="text-align: justify;">"Elbette." Tatyana içinde havyar ve kahve olan en hafif torbayı taşıyordu. Eve gitmek için sabırsızlanıyordu. Ablası, Tatyana'nın yanında iki asker görünce çok sevinecekti.</p>

  <p class="calibre11" style="text-align: justify;">"Senin için çok mu ağır?" diye sordu Aleksandr.</p>

  <p class="calibre11" style="text-align: justify;">"Hayır," dedi. Aslında biraz ağırdı; ama otobüse nasıl bineceğini bilmiyordu. Otobüse gidiyorlardı, öyle değil mi? Mars Bahçesinden Beşinci Bölge'ye yürümeyi mi planlıyorlardı?</p>

  <p class="calibre11" style="text-align: justify;">Kaldırım dar olduğu için tek sıra halinde yürüyorlardı. Aleksandr en önde, Tatyana onun arkasında, Dimitri ise en sondaydı.</p>

  <p class="calibre11" style="text-align: justify;">"Aleksandr, eve kadar yürüyecek miyiz?" diye sordu Tatyana nefes nefese.</p>

  <p class="calibre11" style="text-align: justify;">Aleksandr durdu. "Torbayı bana ver."</p>

  <p class="calibre11" style="text-align: justify;">"Ben iyiyim."</p>

  <p class="calibre11" style="text-align: justify;">Kasayı yere bıraktı ve onun torbasını da üzerine koyarak taşımaya devam etti. "Ayakkabılar çok acıtıyor olmalı. Hadi gidelim."</p>

  <p class="calibre11" style="text-align: justify;">Kaldırım genişlediği için Aleksandr'ın yanında yürümeye başlamıştı. Dimitri de Tatyana'nın soluna geçti. "Tatya, bu emeğimizin karşılığında bir votka içebilecek miyiz?"</p>

  <p class="calibre11" style="text-align: justify;">"Sanırım babam biraz votka bulabilir."</p>

  <p class="calibre11" style="text-align: justify;">"Peki Tatya söyle bakalım. Dışarıya çok sık çıkar mısın?" diye sordu Dimitri.</p>

  <p class="calibre11" style="text-align: justify;">Dışarı çıkmak mı? Ne garip bir soruydu. "Pek değil," dedi utanarak.</p>

  <p class="calibre11" style="text-align: justify;">"Hiç Sadko adında bir yere gittin mi?"</p>

  <p class="calibre11" style="text-align: justify;">"Hayır," dedi. "Ama ablam çok sık gider. Güzel bir yer olduğunu söylüyor."</p>

  <p class="calibre11" style="text-align: justify;">Dimitri hafifçe ona doğru eğildi. "Gelecek hafta sonu bizimle birlikte Sadko'ya gitmek ister misin?"</p>

  <p class="calibre11" style="text-align: justify;">"Şey, hayır, teşekkürler," dedi bakışlarını yere çevirerek.</p>

  <p class="calibre11" style="text-align: justify;">"Hadi ama," dedi Dimitri. "Çok eğlenceli olur. Öyle değil mi Aleksandr?"</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">Geniş kaldırımda yan yana yürüdüler. Tatyana ortadaydı. Başka insanlar geçerken, Dimitri, Tatyana'nın arkasına geçerek onlara yol veriyordu.</p>

  <p class="calibre11" style="text-align: justify;">Tatyana, Dimitri'nin arkaya geçerken, düşmana, topraklarını teslim ediyormuş gibi derin bir nefes aldığını fark etti. Tatyana ilk başta yoldan geçenleri düşman olarak düşündü; ama sonra düşman gibi gördüğü kişilerin sürekli omuz omuza yürüyen Aleksandr ve kendisi olduğunu anladı.</p>

  <p class="calibre11" style="text-align: justify;">Aleksandr yavaşça, "Yoruldun mu?" diye sordu.</p>

  <p class="calibre11" style="text-align: justify;">Tatyana başını salladı.</p>

  <p class="calibre11" style="text-align: justify;">"Biraz dinlenmek ister misin?" Elindeki sandığı yere bıraktı.</p>

  <p class="calibre11" style="text-align: justify;">Dimitri de gözlerini Tatyana'ya dikerek aynı şeyi yaptı. "Peki Tatya, eğlenmek için nereye gidersin?"</p>

  <p class="calibre11" style="text-align: justify;">"Eğlenmek mi?" dedi. "Bilmem. Parka giderim. Luga'daki yazlığımıza gideriz." Aleksandr'a dönerek, "Bana nereli olduğunu söyleyecek misin? Yoksa tahmin mi edeyim?" diye sordu.</p>

  <p class="calibre11" style="text-align: justify;">"Sanırım tahmin etmen gerekecek Tatya."</p>

  <p class="calibre11" style="text-align: justify;">"Tuzlu denizin etrafından bir yerden geliyorsun Aleksandr."</p>

  <p class="calibre11" style="text-align: justify;">"Yani sana daha söylemedi mi?" dedi Dimitri yanlarına iyice yaklaşarak.</p>

  <p class="calibre11" style="text-align: justify;">"Ondan net bir cevap alamadım."</p>

  <p class="calibre11" style="text-align: justify;">"Bu şaşırtıcı."</p>

  <p class="calibre11" style="text-align: justify;">"İyi tahmin Tatya," dedi Aleksandr. "Karadeniz kıyısındaki Krasnodar'dan geliyorum."</p>

  <p class="calibre11" style="text-align: justify;">"Evet, Krasnodar," dedi Dimitri. "Oraya gittin mi hiç?"</p>

  <p class="calibre11" style="text-align: justify;">"Hayır," dedi. "Ben hiçbir yere gitmedim."</p>

  <p class="calibre11" style="text-align: justify;">Dimitri sandıklarını alan Aleksandr'a bakarak, "Hadi gidelim," dedi.</p>

  <p class="calibre11" style="text-align: justify;">Bir kilisenin önünden geçtiler ve Greçeski Prospekt'e doğru ilerlediler. Tatyana Aleksandr'ı bir daha ne zaman göreceğini düşünürken, oturdukları apartmanı geçti. Birkaç yüz metre ilerleyip neredeyse Suvorovski köşesine yaklaştıkları zaman durdu.</p>

  <p class="calibre11" style="text-align: justify;">"Bir kez daha mı dinlenmek istiyorsun?" diye sordu Aleksandr.</p>

  <p class="calibre11" style="text-align: justify;">"Hayır," dedi hissettiklerini gizlemeye çalışarak. "Apartmanı geçtik."</p>

  <p class="calibre11" style="text-align: justify;">"Geçtik mi?" diye bağırdı Dimitri. "Bu nasıl olabilir?"</p>

  <p class="calibre11" style="text-align: justify;">"Geçtik işte," dedi Tatyana. "Öbür köşede kaldı."</p>

  <p class="calibre11" style="text-align: justify;">Aleksandr gülümseyerek başını öne eğdi. Yavaşça geriye doğru yürümeye başladılar.</p>

  <p class="calibre11" style="text-align: justify;">Tatyana ön kapıdan girdikten sonra "Üçüncü katta oturuyoruz. Çıkabilecek misiniz?" diye sordu.</p>

  <p class="calibre11" style="text-align: justify;">"Başka şansımız var mı?" diye sordu Dimitri. "Asansör var mı? Tabi ki yok," diye ekledi. "Burası Amerika'ya benzemez, öyle değil mi Aleksandr?"</p>

  <p class="calibre11" style="text-align: justify;">"Bunu hiç düşünmedim," dedi Aleksandr.</p>

  <p class="calibre11" style="text-align: justify;">Tatyana'nın önüne geçerek merdivenleri çıktılar. Aleksandr'ın arkasından, "Teşekkürler," diye fısıldadı. Aslında bunu kendi kendine söylüyor ve sesli düşünüyordu.</p>

  <p class="calibre11" style="text-align: justify;">Arkasına dönmeden, "Önemli değil," dedi.</p>

  <p class="calibre11" style="text-align: justify;">Tökezleyerek merdivenleri çıkmaya devam etti.</p>

  <p class="calibre11" style="text-align: justify;">Tatyana kattaki ortak kapıyı açarken, deli Slavin'in koridorda olmamasını umut etti. Bu kez dilekleri duyulmadı. Oradaydı. Gövdesi koridorda, ayakları ise odanın içindeydi. Zayıf bir adam olan Slavin bütün yüzünü saran gri sakallarını kuruluyordu.</p>

  <p class="calibre11" style="text-align: justify;">"Slavin yine tıraş oluyor," dedi Tatyana sağ tarafında duran Aleksandr'a.</p>

  <p class="calibre11" style="text-align: justify;">"Bence bu düşünmesi gereken en son sorun," dedi Aleksandr.</p>

  <p class="calibre11" style="text-align: justify;">Slavin, Tatyana'nın geçmesine izin verdi; fakat Aleksandr'ın bacağından tutarak deli gibi gülmeye başladı.</p>

  <p class="calibre11" style="text-align: justify;">Aleksandr'ın arkasından gelen Dimitri botlarıyla Slavin'in bileğini ezerek, "Üsteğmeni rahat bırak," dedi.</p>

  <p class="calibre11" style="text-align: justify;">Aleksandr dirseğiyle Dimitri'yi iterek, "Tamam Dimitri, ben hallederim," dedi.</p>

  <p class="calibre11" style="text-align: justify;">Slavin bir sevinç çığlığı kopardı ve Aleksandr'ın botlarına daha dikkatli baktı. "Bizim Taneşka eve yakışıklı bir asker getiriyor," diye haykırdı Slavin. "Afedersiniz, iki yakışıklı asker! Baban buna ne diyecek Taneşka? Onaylayacak mı? Ben hiç sanmıyorum! Eve erkek getirmenden hoşlanmaz. Sana iki kişinin fazla olduğunu söyleyecektir. Birini ablana ver, tatlım." Slavin kahkahalarla gülmeye başladı. Aleksandr da bacağını geri çekerek elinden kurtardı.</p>

  <p class="calibre11" style="text-align: justify;">Slavin, Dimitri'yi tutmak için uzandı. Sonra yüzüne baktı ve ona dokunmaktan vazgeçince eli havada kaldı.</p>

  <p class="calibre11" style="text-align: justify;">Slavin arkalarından bağırarak, "Taneşka onları eve götür. Hepsini götür; çünkü üç gün içinde ölecekler! Stalin'in yakın arkadaşı Hitler onları vuracak!"</p>

  <p class="calibre11" style="text-align: justify;">Yanından uzaklaştıktan sonra, "Savaşa katılmış," diyerek açıklama yaptı Tatyana. "Yalnız olduğumda beni görmezden geliyor."</p>

  <p class="calibre11" style="text-align: justify;">"Ben bundan şüpheliyim;" dedi Aleksandr.</p>

  <p class="calibre11" style="text-align: justify;">Tatyana kıpkırmızı oldu. "Gerçekten. Bizden sıkıldı; çünkü onu umursamıyoruz."</p>

  <p class="calibre11" style="text-align: justify;">Aleksandr ona doğru eğilerek, "Burası ortaklaşa kullanılan bir yer değil mi?" diye sordu.</p>

  <p class="calibre11" style="text-align: justify;">Bu Tatyana'yı şaşırttı. "Başka nasıl olabilir?"</p>

  <p class="calibre11" style="text-align: justify;">"Yok bir şey," dedi Aleksandr. "Bencil ruhlarımız, yeni çözümler ararken yok olup gidecek."</p>

  <p class="calibre11" style="text-align: justify;">"Bu Stalin'in sözü!" dedi Tatyana heyecan içinde.</p>

  <p class="calibre11" style="text-align: justify;">"Biliyorum," dedi Aleksandr ciddi bir yüz ifadesiyle. "Ondan alıntı yaptım."</p>

  <p class="calibre11" style="text-align: justify;">Tatyana gülmemek için kendini tuttu ve ona oda kapısını gösterdi. Kapıyı açmadan önce Aleksandr ile Dimitri'ye baktı ve heyecan içinde iç çekerek, "Eve geldik," dedi. Kapıyı açarak gülümsedi. "İçeri gir Aleksandr," diye ekledi.</p>

  <p class="calibre11" style="text-align: justify;">"Ben de gelebilir miyim?" diye sordu Dimitri.</p>

  <p class="calibre11" style="text-align: justify;">"Gel Dimitri."</p>

  <p class="calibre11" style="text-align: justify;">Tatyana'nın ailesi, Babuşka ve Deda'nın odasındaki büyük masada oturuyordu. Tatyana kapıdan başını uzatarak, "Ben geldim," dedi.</p>

  <p class="calibre11" style="text-align: justify;">Kimse yüzüne bile bakmadı. Annesi soğuk bir şekilde, "Neredeydin?" diye sordu.</p>

  <p class="calibre11" style="text-align: justify;">"Anne, baba! Aldığım yiyeceklere bakın."</p>

  <p class="calibre11" style="text-align: justify;">Babası votka bardağından başını kaldırarak ona baktı. "Sen iyi bir çocuksun," dedi Elleri boş dönmüş olabilirdi. İç geçirerek koridorda duran Aleksandr'a baktı. Yüzündeki ifade neydi? Sempati mi? Hayır, değildi. Daha sıcak bir şeydi. Ona "Sandıkları yere bırak ve benimle içeri gel," dedi fısıldayarak.</p>

  <p class="calibre11" style="text-align: justify;">Tatyana sesindeki titremeyi engellemeye çalışarak, "Anne, baba, Babuşka, Deda, size Aleksandr'ı..." dedi Tatyana.</p>

  <p class="calibre11" style="text-align: justify;">"Ve Dimitri'yi," dedi Dimitri unutulacağını düşünerek.</p>

  <p class="calibre11" style="text-align: justify;">"Ve Dimitri'yi.." diyerek sözünü tamamladı Tatyana.</p>

  <p class="calibre11" style="text-align: justify;">Herkes tokalaştı ve şaşkınlık içinde önce Aleksandr'a, ardından da Tatyana'ya baktı. Annesiyle babası masada oturmaya devam etti. Önlerinde bir şişe votka ve iki bardak vardı. Babuşka ile Deda ise koltuğa geçerek askerlere masada yer açtı. Tatyana annesiyle babasının üzgün göründüğünü düşündü. Paşa için mi içiyorlardı?</p>

  <p class="calibre11" style="text-align: justify;">Babası ayağa kalktı. "Çok iyi iş başardın Tatya. Seninle gurur duyuyorum." Aleksandr ve Dimitri'ye dönerek, "Gelin de votka için," dedi.</p>

  <p class="calibre11" style="text-align: justify;">Aleksandr nazik bir şekilde başını salladı. "Teşekkürler almayayım. Göreve gideceğim."</p>

  <p class="calibre11" style="text-align: justify;">Dimitri öne çıkarak, "Kendi adına konuş," dedi.</p>

  <p class="calibre11" style="text-align: justify;">Babası, Aleksandra kaşlarını çatarak baktıktan sonra Dimitri'nin votkasını doldurdu? Bir erkek votkayı nasıl geri çevirirdi? Aleksandr'ın, babasının bu misafirperverliğini geri çevirmek için bir bahanesi olabilirdi; ama Tatyana sırf bu yüzden Dimitri'den daha çok hoşlanacağını biliyordu. Küçük bir şey de olsa, bu düşüncelerini etkileyecekti. Diğer yandan Aleksandr içmek istemediği için Tatyana ondan bir kez daha hoşlanmıştı.</p>

  <p class="calibre11" style="text-align: justify;">"Tatya, süt almadın mı?" diye sordu annesi.</p>

  <p class="calibre11" style="text-align: justify;">"Babam sadece kuru gıdalar almamı istedi."</p>

  <p class="calibre11" style="text-align: justify;">"Nerelisin?" diye sordu babası Aleksandr'a.</p>

  <p class="calibre11" style="text-align: justify;">"Krasnodar bölgesinden," dedi.</p>

  <p class="calibre11" style="text-align: justify;">Babası başını salladı. "Gençliğimde Krasnodar'da yaşadım. Oranın insanlarına benzemiyorsun."</p>

  <p class="calibre11" style="text-align: justify;">"Oralıyım," dedi Aleksandr kendinden emin.</p>

  <p class="calibre11" style="text-align: justify;">Tatyana konuyu değiştirmek için, "Aleksandr çay ister misin? Sana çay yapabilirim," dedi.</p>

  <p class="calibre11" style="text-align: justify;">Ona biraz daha yakınlaşınca, Tatyana nefesini tuttu. "Hayır, teşekkürler," dedi sıcak bir şekilde. "Fazla kalamayacağım Tatya. Geri dönmem lazım."</p>

  <p class="calibre11" style="text-align: justify;">Tatyana ayakkabılarını çıkardı. "Kusura bakma, ayaklarım...." dedi gülümseyerek. Acıtmıyorlarmış gibi görünmek için büyük çaba harcamıştı; ama baş ve serçe parmağının üzerindeki yaralar kanıyordu.</p>

  <p class="calibre11" style="text-align: justify;">Aleksandr başını sallayarak ayaklarına baktı. Sonra gözlerini yüzüne çevirdi. Badem rengi gözlerinde yine aynı ifade belirmişti. "Yalın ayak olman daha iyi," dedi fısıldayarak.</p>

  <p class="calibre11" style="text-align: justify;">Daşa, odaya girdi ve durarak iki askere baktı.</p>

  <p class="calibre11" style="text-align: justify;">Daşa çok sağlıklı ve mutlu görünüyordu. Bunu ona söylemeye fırsat bulamadan, o kalın ses tonuyla, "Aleksandr burada ne işin var?" diye haykırdı. Daşa şaşkınlık içinde, "Onu tanıyor musun?" diye soran Tatyana'ya bakmamıştı bile. O sırada Aleksandr'ın yüzünün asıldığını gördü.</p>

  <p class="calibre11" style="text-align: justify;">Tatyana önce Daşa'ya, ardından da Aleksandra baktı. Bir anda içindeki bütün coşkunun söndüğünü hissetti. <i class="calibre2">Bu nasıl olabilir?</i> diye sormak istiyordu.</p>

  <p class="calibre11" style="text-align: justify;">Aleksandr tepkisizdi. Daşa'ya gülümsedi ve Tatyana'nın yüzüne bile bakmadan, "Evet tanışıyoruz," dedi.</p>

  <p class="calibre11" style="text-align: justify;">"Bunu bir kez daha söyleyebilirsin!" diyerek güldü Daşa ve Aleksandr'ın kolunu çimdikledi. "Aleksandr burada ne işin var?"</p>

  <p class="calibre11" style="text-align: justify;">Tatyana odadakilere bakarak, herkesin onunla aynı şeyi görüp görmediğini kontrol etti. Dimitri turşu yiyordu. Deda ise gözlüklerini takmış, gazete okuyordu. Babası bir bardak daha votka koymuştu. Annesi kurabiye hazırlıyordu ve Babuşka'nın gözleri kapanmıştı. Kimse görmedi.</p>

  <p class="calibre11" style="text-align: justify;">Annesi, "Askerler Tatyana ile birlikte geldiler. Yiyecek bir şeyler getirdiler," dedi.</p>

  <p class="calibre11" style="text-align: justify;">Daşa merak içinde Aleksandr'a dönerek, "Gerçekten mi?" diye sordu. "Kardeşimi nereden tanıyorsun?"</p>

  <p class="calibre11" style="text-align: justify;">"Tanımıyordum," dedi Aleksandr. "Onunla otobüste karşılaştık."</p>

  <p class="calibre11" style="text-align: justify;">"Benim küçük kardeşimle mi karşılaştın?" dedi Daşa. "İnanılmaz! Bu kader olmalı!" Kolunu bir kez daha çimdikledi.</p>

  <p class="calibre11" style="text-align: justify;">"Hadi oturalım," dedi Aleksandr. "Sanırım bu kadar şeyden sonra biraz içsem iyi olur." Odanın ortasında duvar kenarında duran masaya doğru yürüdü. Daşa ile Tatyana ise hâlâ kapıdaydı. Daşa ona doğru eğilerek, "Sana bahsettiğim buydu!" dedi. Bunu fısıltıyla söylediğini düşünüyor olmalıydı.</p>

  <p class="calibre11" style="text-align: justify;">"Hangi bahsettiğin?"</p>

  <p class="calibre11" style="text-align: justify;">"Bu sabah söylediğim," dedi Daşa.</p>

  <p class="calibre11" style="text-align: justify;">"Bu sabah mı?"</p>

  <p class="calibre11" style="text-align: justify;">"Neden anlamıyorsun? İşte bahsettiğim adam bu!"</p>

  <p class="calibre11" style="text-align: justify;">Tatyana her şeyi anladı. Aptal değildi. Onun için sabah hiç olmamıştı. Sadece otobüs beklediği ve Aleksandr ile karşılaştığı anı hatırlıyordu. "Yaaa," dedi duygularını belli etmemeye çalışarak. Çok şaşkındı.</p>

  <p class="calibre11" style="text-align: justify;">Daşa, Aleksandr'ın yanındaki sandalyeye oturdu. Tatyana üzgün bir şekilde Aleksandr'ın arkasından baktıktan sonra yiyecekleri yerleştirmeye gitti.</p>

  <p class="calibre11" style="text-align: justify;">Annesi, "Taneşka, onları her zamanki yerlerine değil, sağ tarafa koy," diye seslendi.</p>

  <p class="calibre11" style="text-align: justify;">Tatyana, Aleksandr'ın, "Hiç uğraşma. Benimkini doğrudan bardağa koy," dediğini duydu.</p>

  <p class="calibre11" style="text-align: justify;">Babası bardağını doldururken, "İyi adam," dedi. "Yeni arkadaşlarımızın şerefine içelim."</p>

  <p class="calibre11" style="text-align: justify;">"Yeni arkadaşlarımıza," dediler hep beraber.</p>

  <p class="calibre11" style="text-align: justify;">Dimitri, "Tatya, sen de gel ve bizimle birlikte kadeh tokuştur," dedi ve Tatyana'yı içeriye çağırdı. Ama babası Tatyana'nın içmek için çok küçük olduğunu söyleyerek izin vermeyince, Dimitri ondan özür diledi. Daşa onun yerine de içeceğini söyledi. Buna Babuşka ve o günün bir an önce bitmesini isteyen Tatyana dışında herkes güldü.</p>

  <p class="calibre11" style="text-align: justify;">Koridordaki kasaları içeri taşırken konuşmaların bazı kısımlarını duyuyordu.</p>

  <p class="calibre11" style="text-align: justify;">"Takviye birlikler üzerinde yapılan çalışmalar hızlandırılmalı."</p>

  <p class="calibre11" style="text-align: justify;">"Askerler cephelere gönderilmeli."</p>

  <p class="calibre11" style="text-align: justify;">"Havaalanları belli bir plan içinde çalışmalı. Silahlar önceden ayarlanmalı. Bunların hepsi bir an önce halledilmeli."</p>

  <p class="calibre11" style="text-align: justify;">Kısa bir süre sonra babasının, "Tatya Kirov'da çalışıyor. Okuldan daha bir yıl önce mezun oldu. Seneye on sekiz yaşına girince Leningrad Üniversite'sine gitmeyi düşünüyor. Ona bakınca asla bir yıl önce mezun olduğunu tahmin edemezsiniz. Bunu söylemiş miydim?" dediğini duydu.</p>

  <p class="calibre11" style="text-align: justify;">Tatyana babasına güldü.</p>

  <p class="calibre11" style="text-align: justify;">"Neden Kirov'da çalışmak istediğini anlamıyorum," dedi annesi. "Orası çok uzak. Neredeyse Leningrad'ın dışında. Kendine bakamaz," diye ekledi.</p>

  <p class="calibre11" style="text-align: justify;">"Sen her şeyini yaparken bunu öğrenmesi mümkün deği!" dedi babası araya girerek.</p>

  <p class="calibre11" style="text-align: justify;">"Tatya!" diye bağırdı annesi. "Oraya gitmişken yemek bulaşıklarını yıkarsın, öyle değil mi?"</p>

  <p class="calibre11" style="text-align: justify;">Tatyana bütün aldıklarını mutfağa boşalttı. Kasaları taşırken, odaya bir göz gezdirip Aleksandr'a arkadan bakacaktı.</p>

  <p class="calibre11" style="text-align: justify;">Aleksandr, Daşa ve Dimitri odadan çıktıklarında Tatyana mutfaktaydı. Aleksandr yüzüne hiç bakmadı. Sanki su dolu bir boruydu ve Daşa ağzını kapamıştı.</p>

  <p class="calibre11" style="text-align: justify;">"Tatya, hoşça kal de," dedi Daşa. "Gidiyorlar."</p>

  <p class="calibre11" style="text-align: justify;">Tatyana o anda görünmez olmayı isterdi. Unlu ellerini beyaz elbisesine silerek uzaktan, "Hoşça kalın," dedi. "Yardımınız için tekrar teşekkürler."</p>

  <p class="calibre11" style="text-align: justify;">Daşa, Aleksandr'ın koluna girerek, "Ben de seninle dışarıya kadar geleyim," dedi.</p>

  <p class="calibre11" style="text-align: justify;">Dimitri, Tatyana'nın yanına yaklaşarak onu bir daha arayıp arayamayacağını sordu. Evet demiş; ya da başını sallamış olabilirdi. Onu zar zor duyuyordu.</p>

  <p class="calibre11" style="text-align: justify;">Aleksandr bakışlarını ona çevirerek, "Seninle tanıştığıma memnun oldum Tatyana," dedi.</p>

  <p class="calibre11" style="text-align: justify;">Tatyana, "Ben de," demiş olabilirdi. Ama bunu söylediğini pek sanmıyordu.</p>

  <p class="calibre11" style="text-align: justify;">Üçü birlikte çıktılar ve Tatyana mutfakta yalnız kaldı. Annesi yanına gelerek, "Subay kepini unutmuş," dedi.</p>

  <p class="calibre11" style="text-align: justify;">Tatyana kepi annesinin elinden aldı ve tam koridora çıkacağı sırada Aleksandr arkasına dönerek, "Kepimi unuttum," dedi.</p>

  <p class="calibre11" style="text-align: justify;">Tatyana hiçbir şey söylemeden ve yüzüne bakmadan kepi ona verdi.</p>

  <p class="calibre11" style="text-align: justify;">Kepi elinden alırken, parmaklarını onunkilerin üzerinde bir süre tuttu. Bu bakışlarını ona yöneltmesine sebep oldu. Tatyana üzgün bir şekilde yüzüne baktı. Yetişkinler ne yapardı? Ağlamak istedi. Boğazındaki düğümü yutkunarak atlatmaktan ve yetişkinler gibi davranmaktan başka çaresi yoktu.</p>

  <p class="calibre11" style="text-align: justify;">"Üzgünüm," dedi Aleksandr alçak bir ses tonuyla. Tatyana onu yanlış duymuş olabileceğini düşündü. Sonra da arkasına dönerek gitti.</p>

  <p class="calibre11" style="text-align: justify;">Tatyana annesinin kaşlarını çatarak ona baktığını gördü. "Sen ne yaptığını sanıyorsun?"</p>

  <p class="calibre11" style="text-align: justify;">"Yiyeceğimiz olduğu için şükret anne," dedi Tatyana bir şeyler atıştırarak. Ekmeğin üzerine biraz tereyağı sürmüştü.</p>

  <p class="calibre11" style="text-align: justify;">Gideceği hiçbir yer yoktu. Ne mutfakta, ne koridorda, ne de yatak odasında. Tek istediği şey kendine ait küçük bir odaya sahip olmak ve oraya giderek günlüğüne bir şeyler yazmaktı.</p>

  <p class="calibre11" style="text-align: justify;">Tatyana'nın kendine ait hiçbir yeri yoktu. Bu yüzden günlük de tutamıyordu. Kitaplardan bildiği kadarıyla, günlükler özel şeylerle dolu defterlerdi. Bunlar insanın diğer insanlardan ve hatta kız kardeşinden sakladığı sırlardı. En sevdiği yazarlardan Leo Tolstoy, çocukluğunda, gençliğinde ve yetişkinliğinde günlük tutmuştu. Bu günlük binlerce kişi tarafından okunmuştu. Ama Tatyana'nın yazmak istediği böyle bir günlük değildi. İçine Aleksandr'ın ismini yazabileceği ve kimsenin okumayacağı bir günlük tutmak istiyordu. Onun ismini sesli bir şekilde söyleyebileceği ve bunu kimsenin duymayacağı bir odaya sahip olmak istiyordu.</p>

  <p class="calibre11" style="text-align: justify;">Aleksandr.</p>

  <p class="calibre11" style="text-align: justify;">Bunları yapmak yerine yatak odasına geri döndü ve annesinin yanına oturarak bisküvi yedi.</p>

  <p class="calibre11" style="text-align: justify;">Ailesi, bankalar erken kapandığı için Daşa'nın para alamadan geldiğinden ve şehri boşaltmaktan bahsediyorlardı. Ama Paşa'nın adı bile anılmıyordu. Bu garipti. Tatyana da nasıl olduysa Aleksandr'dan hiç bahsetmedi. Babası Dimitri'nin ne iyi bir adam olduğundan bahsetti. Daşa odaya dönünce, Tatyana'ya yatak odasına gelmesi için işaret etti. Tatyana da hemen istediğini yaptı. Odanın içinde fır dönen Daşa, "Ne düşündün?" diye sordu.</p>

  <p class="calibre11" style="text-align: justify;">"Hangi konuda?" dedi Tatyana yorgun bir ses tonuyla.</p>

  <p class="calibre11" style="text-align: justify;">"Tatya, onun hakkında! Onun hakkında ne düşünüyorsun?"</p>

  <p class="calibre11" style="text-align: justify;">"Hoş biri."</p>

  <p class="calibre11" style="text-align: justify;">"Hoş mu? Hadi yapma! Sana ne dedim? Onun kadar yakışıklısını hiç görmemişsindir."</p>

  <p class="calibre11" style="text-align: justify;">Tatyana'nın yüzünde zoraki bir gülümseme belirdi.</p>

  <p class="calibre11" style="text-align: justify;">"Haklı değil miymişim?" diyerek güldü Daşa.</p>

  <p class="calibre11" style="text-align: justify;">"Haklıymışsın," dedi Tatyana.</p>

  <p class="calibre11" style="text-align: justify;">"Onunla karşılaşman inanılmaz değil mi?"</p>

  <p class="calibre11" style="text-align: justify;">"Öyle mi?" dedi Tatyana duygusuz bir şekilde ve ayağa kalkarak odadan çıkmak istedi. Fakat Daşa yerinden fırlayıp kapının önüne geçti ve çıkmasını engelledi. Hep aynı şey olurdu. Daşa ondan yedi yaş daha büyüktü. Daha güçlü, zeki, komik ve çekiciydi. Her zaman o kazanırdı. Tatyana geri dönerek yatağa oturdu.</p>

  <p class="calibre11" style="text-align: justify;">Daşa da Tatyana'nın yanına oturdu. "Dimitri hakkında ne düşünüyorsun? Ondan hoşlandın mı?"</p>

  <p class="calibre11" style="text-align: justify;">"Sanırım. Daş, benim için endişelenme."</p>

  <p class="calibre11" style="text-align: justify;">"Endişelenen kim?" dedi Daşa Tatyana'nın saçlarıyla oynayarak. "Dima'ya bir şans ver. Onun senden hoşlandığını düşünüyorum." Daşa buna şaşırmış gibiydi. "Giydiğin elbise sayesinde olmalı."</p>

  <p class="calibre11" style="text-align: justify;">"Olabilir. Bak, çok yorgunum. Uzun bir gün geçirdim."</p>

  <p class="calibre11" style="text-align: justify;">Daşa elini Tatyana'nın omuzuna götürdü. "Ben Aleksandr'dan gerçekten çok hoşlanıyorum Tatya," dedi. "Ona karşı hissettiklerimi kelimelere dökemiyorum bile."</p>

  <p class="calibre11" style="text-align: justify;">Tatyana içinde bir ürperti hissetti. Aleksandr ile karşılaştığı, beraber yürüdükleri, birbirlerine gülümsedikleri anları hatırladı ve Daşa ile aralarındaki ilişkinin onunki gibi bitmeye mahkûm bir şey olmadığını anladı. Tatyana ablasının dediklerini çok net anlamıştı. "Bir şey anlatma Daşa," dedi.</p>

  <p class="calibre11" style="text-align: justify;">"Tatya, beni ilerde anlayacaksın."</p>

  <p class="calibre11" style="text-align: justify;">Tatyana gözlerini kısarak yatağın kenarında oturan ablasına baktı. Ağzını açtıktan sonra aradan bir dakika geçti.</p>

  <p class="calibre11" style="text-align: justify;">Daşa, Aleksandr benim için caddenin karşısına geçti, demek istedi.</p>

  <p class="calibre11" style="text-align: justify;">Benim için otobüse bindi ve kasabanın dışına kadar benimle geldi.</p>

  <p class="calibre11" style="text-align: justify;">Fakat Tatyana ablasına bunların hiçbirini söyleyemedi.</p>

  <p class="calibre11" style="text-align: justify;">Daşa'ya birçok erkekle çıkabileceğini ve istediğini elde edebileceğini söylemek istiyordu. Çekici ve güzel olduğunu, herkesin ondan hoşlanabileceğini anlatmak istedi. Aleksandr'ı ona bırakmasını istiyordu.</p>

  <p class="calibre11" style="text-align: justify;"><i class="calibre2">Ya beni senden daha çok seviyorsa?</i> diye sormak istedi.</p>

  <p class="calibre11" style="text-align: justify;">Tatyana tek kelime edemedi. Bunların doğru olduğundan emin değildi. Özellikle son düşündüğünden. Tatyana'yı nasıl daha fazla sevebilirdi? Daşa'nın saçlarına ve tenindeki canlılığa baktı. Belki Aleksandr Daşa için de caddenin karşına geçmişti. Belki de sabahın 3:00'ünde Neva köprüsü kapandığı için şehrin diğer tarafında kalan Daşa'yı almaya gitmişti. Tatyana'nın söyleyecek hiçbir şeyi yoktu. Ağzını sımsıkı kapadı. Bütün bu olanlar ne kadar kötüydü.</p>

  <p class="calibre11" style="text-align: justify;">Daşa onu inceledi. "Tatya, Dimitri bir asker... Bir askerle birlikte olmaya hazır mısın, bilmiyorum."</p>

  <p class="calibre11" style="text-align: justify;">"Bu ne demek oluyor?"</p>

  <p class="calibre11" style="text-align: justify;">"Hiçbir şey. Ama seni biraz süslememiz gerekiyor."</p>

  <p class="calibre11" style="text-align: justify;">"Süslemek mi?" dedi Tatyana. Kalbi yerinden fırlayacak gibiydi.</p>

  <p class="calibre11" style="text-align: justify;">"Evet. Biraz ruj ve pudra sürebilirsin." Daşa, Tatyana'nın saçını çekti.</p>

  <p class="calibre11" style="text-align: justify;">"Belki bunu yaparız. Ama başka bir gün, tamam mı?"</p>

  <p class="calibre11" style="text-align: justify;">Tatyana üzerindeki beyaz elbiseyle yüzünü duvara dönerek olduğu yerde kıvrıldı.</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Aleksandr, Ligovski'de hızlı bir şekilde yürüyordu.</p>

  <p class="calibre11" style="text-align: justify;">Birkaç dakika sessiz kaldılar ve Dimitri en sonunda nefes nefese konuştu: "Güzel aile."</p>

  <p class="calibre11" style="text-align: justify;">"Çok güzel," dedi Aleksandr sakin bir şekilde. Nefes nefese kalmamıştı. Dimitri ile Metanov ailesi hakkında konuşmayı da istemiyordu.</p>

  <p class="calibre11" style="text-align: justify;">Aleksandr'a zar zor yetişen Dimitri, "Daşa'yı hatırlıyorum," dedi. "Onu Sadko'da birkaç kez seninle birlikte gördüm."</p>

  <p class="calibre11" style="text-align: justify;">"Doğru."</p>

  <p class="calibre11" style="text-align: justify;">"Kardeşi de iyi, öyle değil mi?"</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">Dimitri devam etti. "Georgi Vasilieviç, Tatya'nın on yedi yaşında olduğunu söyledi." Bir anda heyecanlandı. "On yedi! O yaşlarda nasıldık hatırlıyor musun Aleksandr?"</p>

  <p class="calibre11" style="text-align: justify;">Aleksandr yürümeye devam etti. "Çok iyi." On yedi yaşındaki zamanlarını daha az hatırlıyor olmak isterdi. Dimitri hâlâ bir şeyler anlatıyordu. "Duymadım. Ne dedin?"</p>

  <p class="calibre11" style="text-align: justify;">Dimitri büyük bir sabır içinde, "Onun, sence, genç bir on yedilik mi; yoksa yaşlı bir on yedilik mi olduğunu sordum."</p>

  <p class="calibre11" style="text-align: justify;">"Senin için çok küçük Dimitri," dedi Aleksandr sakin bir şekilde.</p>

  <p class="calibre11" style="text-align: justify;">Dimitri sessiz kaldı. En sonunda, "Çok güzel," dedi.</p>

  <p class="calibre11" style="text-align: justify;">"Evet. Ama yine de senin için küçük."</p>

  <p class="calibre11" style="text-align: justify;">"Bunu niçin umursuyorsun? Sen ablasıyla yakınsın. Ben de küçük kardeşini tavlayacağım," dedi Dimitri kıkırdayarak. "Neden olmasın? İyi bir dörtlü oluruz. İki yakın arkadaş ile iki kardeş. Güzel bir uyum."</p>

  <p class="calibre11" style="text-align: justify;">"Dima, dün geceki Elena ne oldu?" dedi Aleksandr. "Bana senden hoşlandığını söyledi. İstersen gelecek hafta sonu sizi tanıştırırım."</p>

  <p class="calibre11" style="text-align: justify;">"Elena ile gerçekten konuştun mu?" dedi Dimitri gülerek. "Elena gibi bir sürü kız bulurum. Hem Elena da bir köşede durur. Tatyana diğerleri gibi değil." Ellerini ovuşturarak gülümsedi.</p>

  <p class="calibre11" style="text-align: justify;">Aleksandr'ın yüzü gerilmiş görünüyordu. Gözünü kırpmıyor; dudaklarını oynatmıyor ve kaşlarını çatmıyordu. Gittikçe hızlanan bacakları dışında bütün vücudu hareketsizdi.</p>

  <p class="calibre11" style="text-align: justify;">Dimitri peşinden koşmaya başladı. "Aleksandr bekle. Tatya hakkında bir şeyden emin olmak istiyorum... Ondan hoşlanmıyorsun öyle değil mi?"</p>

  <p class="calibre11" style="text-align: justify;">"Ebette hayır, Dima," dedi Aleksandr. "Neden hoşlanayım ki?"</p>

  <p class="calibre11" style="text-align: justify;">"Kesinlikle doğru!" diyerek Aleksandr'ın sırtına vurdu. "Sen iyi bir adamsın. Hemen cevap ver, sana bir eğlence ayarlamamı ister..."</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">"Ama bütün gece görevde olacaksın. Hadi her zamanki gibi eğlenemez miyiz?"</p>

  <p class="calibre11" style="text-align: justify;">"Bu gece olmaz." Bir an duraksadı. "Bir daha olmayacak, tamam mı?"</p>

  <p class="calibre11" style="text-align: justify;">"Ama..."</p>

  <p class="calibre11" style="text-align: justify;">"Geç kaldım," dedi Aleksandr. "Koşacağım. Seninle kışlada görüşürüz."</p>
</body>
</html>
