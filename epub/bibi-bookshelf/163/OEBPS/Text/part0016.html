<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_numara" style="text-align: center;">Üçüncü Kısım</p>

  <p class="b_sayfa_y_resim" style="text-align: center;">LAZAREVO</p>

  <p class="kisim_adi" style="text-align: center;">BAHAR KOKUSU</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Aleksandr, Lazarevo'ya gitti.</p>

  <p class="calibre11" style="text-align: justify;">Elinde hiçbir şey yoktu. Ne bir mektup ne de Daşa ya da Tatyana'nın Molotov'a geldiklerini belirten küçük bir telgraf vardı. Daşa konusunda ciddi şüpheleri vardı; ama Slavin'in kışı atlattığını görünce her şeyin mümkün olabileceğini düşündü. Aleksandr'ı endişelendiren Tatyana'nın mektuplarının kesilmiş olmasıydı. Leningrad'dayken ona sık sık yazıyordu. Şimdi koca bir ocak ve şubat ayı geçmesine rağmen, ondan tek satır haber alamamıştı.</p>

  <p class="calibre11" style="text-align: justify;">Kızlar gittikten bir hafta sonra Aleksandr kamyonu Kobona'ya doğru sürdü ve kıyıdaki hasta insanlar arasında onları aramasına rağmen işine yarayacak hiçbir şey bulamadı.</p>

  <p class="calibre11" style="text-align: justify;">Mart ayında, endişeli ve üzgün halde Molotov'da olduğunu düşündüğü Daşa'ya bir mektup yazdı. Molotov'daki Sovyet bürosuna da telgraf çekmiş ve Daşa ya da Tatyana Metanova hakkında bilgi sahibi olup olmadıklarını sormuştu. Ancak mayısa kadar Aleksandr'a hiçbir bir yanıt gelmedi. Molotov'daki Sovyet bürosu yazdığı tek satır cevapta onlar hakkında bir şey bilmediğini söylemişti. Oraya bir telgraf daha çekti ve Lazarevo köyüne posta ulaşıp ulaşmadığını sordu. Buna karşılık iki kelimelik bir telgraf geldi: HAYIR. STOP.</p>

  <p class="calibre11" style="text-align: justify;">Aleksandr boş olduğu her an onların evine gitmiş ve Daşa'nın ona vermiş olduğu anahtarla kapıyı açmıştı. Odaları temizlemiş; yerleri silmiş ve martta su boruları tamir edildikten sonra çarşafları yıkamıştı. Diğer odanın da kırık camlarını değiştirmişti. Bir gün Metanov ailesine ait bir albüm buldu ve bakmaya başladı. Sonra bunu hemen kapattı ve bir köşeye bıraktı. Ne düşünüyordu? Bu hayalet görmek gibi bir şeydi.</p>

  <p class="calibre11" style="text-align: justify;">Aleksandr'ın yaşadığı da buydu. Her yerde onların hayalini görüyordu.</p>

  <p class="calibre11" style="text-align: justify;">Leningrad'a her geldiğinde Old Nevski'deki postaneye giderek Metanov ailesine bir mektup gelip gelmediğine bakıyordu. Yaşlı postane görevlisi onu görmekten bıkmıştı.</p>

  <p class="calibre11" style="text-align: justify;">Aleksandr kışlada postadan sorumlu olan çavuşa sürekli Metanov ailesinden bir mektup olup olmadığını soruyordu. Çavuş da onu görmekten sıkılmıştı.</p>

  <p class="calibre11" style="text-align: justify;">Ama Aleksandr'a gelen bir şey yoktu. Ne mektup, ne telgraf ne de bir haber... Old Nevski'deki postane görevlisi nisanda öldü. Öldüğünü hiç kimse fark edememişti. Masanın arkasındaki sandalyede ölmüş; yerde ve kutularda mektuplar, açılmamış posta çuvalları kalmıştı.</p>

  <p class="calibre11" style="text-align: justify;">Aleksandr mektupları karıştırırken otuz sigara içti; ama bir şey bulamadı.</p>

  <p class="calibre11" style="text-align: justify;">Ladoga gölüne geri döndü ve burayı korumaya devam etti. Tatyana'nın hayalini görebilmek için boş kalacağı zamanları dört gözle bekliyordu.</p>

  <p class="calibre11" style="text-align: justify;">Leningrad yönetimi cesetlerle başa çıkamaz hale gelmişti ve sokaklardaki ölü insanların salgın bir hastalığa sebep olacağından endişelenmeye başlamıştı. Konsey şehirde yeni bir girişim başlattı. Yaşayan ve gücü olan her birey sokaklardaki bomba ve ceset pisliklerini temizleyecekti. Patlayan su boruları tamir edildi ve elektrik sorunu giderildi. Önce tramvaylar, ardından da troleybüsler çalışmaya başladı. St. Isaac kilisesinin önünde çıkan laleler ve lahana fideleri sayesinde Leningrad yeniden hayata dönmüş gibi görünmeye başlamıştı. Aleksandr, Tatyana'nın, St. Isaac kilisesinin önündeki laleleri görünce mutlu olacağını düşündü. Çalışmayanların ekmek oranı günde üç yüz grama çıkarılmıştı. Bunun sebebi unun daha fazla olması değil; nüfusun azalmasıydı.</p>

  <p class="calibre11" style="text-align: justify;">Savaşın başladığı ve Aleksandr'ın Tatyana ile tanıştığı 22 Haziran 1941 tarihinde Leningrad'da üç milyon insan vardı. Almanların şehre girdiği 8 Eylül 1941'de ise buranın nüfusu iki buçuk milyondu.</p>

  <p class="calibre11" style="text-align: justify;">1942 ilkbaharında bir milyon insan kaldı.</p>

  <p class="calibre11" style="text-align: justify;">Ladoga nehrinin üzerinde oluşan buzdan yol sayesinde beş yüz kişi şehri terk etmiş ve Kobona'ya gitmişti.</p>

  <p class="calibre11" style="text-align: justify;">Kuşatma ise henüz bitmemişti.</p>

  <p class="calibre11" style="text-align: justify;">Karlar eridikten sonra, Aleksandr'a, Piskarev mezarlığını dinamitle havaya uçurma görevi verildi. Buraya cenaze kamyonlarıyla taşınan beş yüz insan en sonunda yakılabilmişti. Piskarev, Leningrad'da, cesetlerin üst üste yığılarak taşındığı yedi mezarlıktan biriydi.</p>

  <p class="calibre11" style="text-align: justify;">Kuşatma hâlâ bitmemişti.</p>

  <p class="calibre11" style="text-align: justify;">Yiyecek yardımı yapan Amerikalılar yavaş yavaş Leningrad'a yaklaşıyordu. Leningrad halkı, ilkbaharda birkaç kez süt ve çorba içmiş; yumurta yemişti. Aleksandr Kobona'da Amerikalı bir kamyon sürücüsünden İngilizce-Rusya dilbilgisi kitabı almıştı. Tatya'nın bunu sevebileceğini düşündü. İngilizceyle arası çok iyiydi.</p>

  <p class="calibre11" style="text-align: justify;">Nevski Prospekt'in etrafına cepheler inşa edilerek Alman bombaları yüzünden açılan çukurlar kapatılmış ve Leningrad 1942 yazına hazırlanmaya başlamıştı.</p>

  <p class="calibre11" style="text-align: justify;">Alman bombardımanı devam ediyordu.</p>

  <p class="calibre11" style="text-align: justify;">Ocak, şubat, mart, nisan, mayıs.</p>

  <p class="calibre11" style="text-align: justify;">Aleksandr kaç ay daha haber alamayacaktı? Kaç ay daha en ufak bir haber, tek bir kelime duyamayacaktı? Kaç ay daha kalbinde umut taşıyacak ve o kaçınılmaz gerçeği kabullenmeye çalışacaktı? Her yerde ceset görüyordu. Bu daha çok cephede oluyordu; ama Leningrad sokakları da ölülerle doluydu. Parçalanmış; donmuş ve açlıktan ölmüş insanlar vardı. Hepsini gördü. Ama her şeye rağmen içinde hâlâ umut vardı.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Haziranda, Dimitri onu görmek için kışlaya gelince Aleksandr şok olmasına rağmen bunu belli etmemeye çalıştı. Dimitri çok yaşlı görünüyordu. Tek bacağının üzerine yüklenerek yürüyor ve sağa doğru eğiliyordu. Çok zayıftı ve el parmaklarında Aleksandr'ın daha önce hiç görmediği bir titreme vardı.</p>

  <p class="calibre11" style="text-align: justify;">Aleksandr, Dimitri'ye bakınca '<i class="calibre2">O kurtuldu da, Daşa ve Tatyana niçin kurtulamadı?</i>' diye düşündü. O ve kendisi hayatta kalabiliyorsa, Daşa ve Tatyana niçin kalamıyordu?</p>

  <p class="calibre11" style="text-align: justify;">"Sadece sol ayağımı doğru düzgün kullanabiliyorum," dedi Dimitri. "Yaptığım ne büyük aptallık öyle değil mi?" Ona isteksizce banka oturmayı teklif eden Aleksandr'a bakarak gülümsedi. Yalnızlardı ve Dimitri'nin gözlerinden bir şey düşündüğü belliydi. Bu Aleksandr'ın umurunda değildi.</p>

  <p class="calibre11" style="text-align: justify;">"En sonunda," dedi Dimitri neşeli bir tavırla. "Artık gerçek bir savaş görmek zorunda değilim. Böyle olmayı tercih ederim."</p>

  <p class="calibre11" style="text-align: justify;">"Güzel," dedi Aleksandr. "Zaten istediğin de en geri safta görev yapmaktı."</p>

  <p class="calibre11" style="text-align: justify;">"Çok da geri sayılmaz," diye homurdandı. "İlk gün beni Kobona'ya gelenlerin başına koydular."</p>

  <p class="calibre11" style="text-align: justify;">"Kobona!"</p>

  <p class="calibre11" style="text-align: justify;">"Evet," dedi Dimitri. "Neden? Kobona senin için oraya gelen Amerikan kamyonlarından daha fazla şey mi ifade ediyor?"</p>

  <p class="calibre11" style="text-align: justify;">Aleksandr, Dimitri'yi inceledi. "Evet. Kobona'da görev yaptığını bilmiyordum."</p>

  <p class="calibre11" style="text-align: justify;">"Uzun zamandır haberleşemedik."</p>

  <p class="calibre11" style="text-align: justify;">"Ocakta orada mıydın?"</p>

  <p class="calibre11" style="text-align: justify;">"Hatırlayamıyorum," dedi Dimitri. "Bu uzun zaman önceydi."</p>

  <p class="calibre11" style="text-align: justify;">Aleksandr ayağa kalktı ve onun yanına gitti. "Dima! Daşa ve Tatyana'yı buzlu yoldan geçirdim."</p>

  <p class="calibre11" style="text-align: justify;">"Bunun için sana minnettar olmalılar."</p>

  <p class="calibre11" style="text-align: justify;">"Ne hissettiklerini bilmiyorum. Onları gördün mü?"</p>

  <p class="calibre11" style="text-align: justify;">"Binlerce kişinin geldiği Kobona'da iki kızı görüp görmediğimi mi soruyorsun?" diyerek güldü Dimitri.</p>

  <p class="calibre11" style="text-align: justify;">"İki kız değil," dedi Aleksandr soğuk bir tavırla. "Tatya ve Daşa. Onları görsen fark etmez miydin?"</p>

  <p class="calibre11" style="text-align: justify;">"Aleksandr, ben..."</p>

  <p class="calibre11" style="text-align: justify;">"Onları gördün mü?" Ses tonunu yükseltti.</p>

  <p class="calibre11" style="text-align: justify;">"Hayır görmedim!" dedi Dimitri. "Bağırmayı kes! Ama bir şey söylemeliyim ki..." Başını salladı. "İki yardıma muhtaç kızı kamyonda bırakarak, nereye gideceklerini düşündün?"</p>

  <p class="calibre11" style="text-align: justify;">"Doğuda bir yere." Dimitri'ye nereye gideceklerini söylemeyecekti.</p>

  <p class="calibre11" style="text-align: justify;">"Ülkenin diğer ucuna mı? Ne düşündüğünü anlamıyorum Aleksandr," diyerek güldü Dimitri. "Onların ölmesini istediğine inanamıyorum."</p>

  <p class="calibre11" style="text-align: justify;">"Dimitri sen neden bahsediyorsun?" diye bağırdı Aleksandr. "Başka şansım var mıydı? Leningrad'da geçen kış neler olduğunu duymadın mı? Şu anda olanları biliyor musun?"</p>

  <p class="calibre11" style="text-align: justify;">Dimitri gülümsedi. "Duydum. Yapabileceğin başka bir şey yok muydu? Albay Stepanov senin için bir şey yapamadı mı?"</p>

  <p class="calibre11" style="text-align: justify;">"Yapamadı. Beni dinle..."</p>

  <p class="calibre11" style="text-align: justify;">"Aleksandr, Kobona'ya gelenlerin hepsi ölümün eşiğindeydi. Daşa dayanıklı; ama Tatya ne yapar? Seninle buzlu yolu geçecek gücü bulmasına bile şaşırdım." Dimitri omuz silkti. "Onun aramızda ilk ölen olacağını düşündüm hep. Kobona'ya gelen insanların çoğu hasta ve açtı. Onları altmış kilometre ilerideki en yakın tren istasyonuna taşıyacak kamyonlara zor biniyorlardı." Sesini alçalttı. "Doğru mu bilmiyorum; ama trene bindirdiğimiz insanların yüzde yetmişinin soğuktan ve hastalıktan öldüğünü duydum." Başını salladı. "Sen de Daşa ve Tatyana'yı bu sona sürükledin, öyle mi? Müstakbel koca!" diyerek güldü.</p>

  <p class="calibre11" style="text-align: justify;">Aleksandr dişlerini sıktı.</p>

  <p class="calibre11" style="text-align: justify;">"Oradan kurtulduğum için mutluyum," dedi Dimitri. "Kobona'yı pek sevmedim."</p>

  <p class="calibre11" style="text-align: justify;">"Neden?" dedi Aleksandr. "Kobona çok mu tehlikeliydi?"</p>

  <p class="calibre11" style="text-align: justify;">"Hayır sorun o değil. Kamyonlar genellikle Ladoga gölündeki buzlarda kalıyordu ve taşıdığı insanlar çok güçsüzdü. Gidip inmelerine yardım etmemizi istiyorlardı. Ama onlar yürüyemiyordu bile. Hepsi ölümün eşiğindeydi." Dimitri gözlerini Aleksandr'a dikerek, "Daha geçen ay Almanlar buzun üzerindeki bir kamyonu havaya uçurdu," dedi ve derin bir nefes aldı. "Olduğum yer pek de geri saf sayılmazdı. Bu yüzden stok departmanına geçmeyi istedim."</p>

  <p class="calibre11" style="text-align: justify;">Aleksandr, Dimitri'ye sırtını dönerek kıyafetlerini katlamaya başladı. "Stok departmanı da pek güvenli sayılmaz." İçinden ne söylediğini düşündü ve onu hâlâ korumaya çalıştığı için kendini sorguladı. "Diğer yandan orada olmak senin için iyi. Sigara satarsın ve herkes seni çok sever." Aralarındaki uçurum o anda iyice genişlemişti. Ne bot ne de köprü vardı. Aleksandr, Dimitri'nin ya gitmesini; ya da Tatyana'nın ailesi hakkında bir şey sormasını bekledi. İkisini de yapmadı.</p>

  <p class="calibre11" style="text-align: justify;">Aleksandr en sonunda dayanamadı. "Dima, Metanov ailesine olanlarla biraz olsun ilgileniyor musun?"</p>

  <p class="calibre11" style="text-align: justify;">Dimitri omuz silkerek, "Leningrad'da yaşayan birçok insanın başına gelenlerden farklı bir şey olmamıştır herhalde. Herkes öldü, öyle değil mi?" dedi. Sanki alışverişe gitmek gibi basit bir şeyden bahsediyordu. Aleksandr başını öne eğdi.</p>

  <p class="calibre11" style="text-align: justify;">"Savaştayız Aleksandr," dedi Dimitri. "Sadece en güçlü olanlar ayakta kalıyor. Tatya'dan vazgeçmemin sebebi de bu. Böyle olmasını istemezdim. Ondan hoşlandım ve hâlâ hoşlanıyorum. Onun hatırasına sadığım; ama ben kendime zor bakıyorum. Yiyecek yemeğim ve soğuktan korunacak kıyafetim yokken, bir de onun için endişelenemem."</p>

  <p class="calibre11" style="text-align: justify;">Tatyana, Dimitri hakkında ne kadar doğru düşünmüştü. Aleksandr kıyafetlerini dolaba koyup Dimitri'ye bakmaktan kaçınırken, onun Tatyana'dan hiçbir zaman hoşlanmadığını anladı.</p>

  <p class="calibre11" style="text-align: justify;">"Aleksandr, hayatta kalmaktan bahsetmişken, seninle konuşmak istediğim bir şey var," dedi Dimitri.</p>

  <p class="calibre11" style="text-align: justify;">İşte yine başlıyordu. Aleksandr söyleyeceklerini beklerken yüzüne bakmadı.</p>

  <p class="calibre11" style="text-align: justify;">"Amerika'nın savaşa katılması bizim için iyi oldu, öyle değil mi?"</p>

  <p class="calibre11" style="text-align: justify;">Aleksandr başını salladı. "Kesinlikle. Lend-Lease büyük bir destek."</p>

  <p class="calibre11" style="text-align: justify;">"Hayır hayır," dedi Dimitri heyecan içinde yataktan fırlayarak. "Ben seni ve beni kastettim. Bizim planlarımız açısından yani."</p>

  <p class="calibre11" style="text-align: justify;">Aleksandr yerden kalkarak Dimitri'ye baktı. "Ben bu tarafta pek fazla Amerikalı görmedim," dedi anlamazlıktan gelerek.</p>

  <p class="calibre11" style="text-align: justify;">"Evet!" diye haykırdı Dimitri. "Çünkü hepsi Kobona'da. Kamyon ve gemilerle Murmansk'dan Ladoga gölü kıyısına, Petrozavodsk'a, malzeme, tank, cip ve bot taşıyorlar. Onlardan Kobona'da onlarca var."</p>

  <p class="calibre11" style="text-align: justify;">"Bu doğru mu? Onlarca mı?"</p>

  <p class="calibre11" style="text-align: justify;">"Belki onlarca yoktur; ama Amerikalılar!" Bir an duraksadı. "Belki bize yardımcı olabilirler."</p>

  <p class="calibre11" style="text-align: justify;">Aleksandr, Dimitri'ye iyice yaklaştı. "Hangi konuda?" diye sordu.</p>

  <p class="calibre11" style="text-align: justify;">Dimitri gülümseyip sesini alçaltarak, "Hangi konuda mı? Amerika yolunda. Belki Kobona'ya gidip..."</p>

  <p class="calibre11" style="text-align: justify;">"Dima, Kobona'ya gidip ne yapacağım? Kiminle konuşacağım? Kamyon şoförleriyle mi? Bir Sovyet askeri onlarla İngilizce konuşunca hemen inanıp yanlarında götürürler mi sanıyorsun?" Aleksandr durdu ve sigarasından bir nefes aldı. "Hem seni Amerika'ya götürmelerini nasıl teklif edeceksin? Bir yabancı Amerika'yla bağım olduğu için ölümü göze alıp beni götürmeyi kabul etse bile, sen nasıl geleceksin?"</p>

  <p class="calibre11" style="text-align: justify;">"Bunun iyi bir plan olduğunu söylemiyorum. Sadece bir başlangıç," dedi.</p>

  <p class="calibre11" style="text-align: justify;">"Dima, yaralısın. Haline bir bak." Aleksandr onu yukarıdan aşağıya süzdü. "Ne uçağa binecek; ne de koşacak durumun var. Planlarımızı unutmamız gerekiyor."</p>

  <p class="calibre11" style="text-align: justify;">Dimitri çılgına döndü. "Sen neler diyorsun? Hâlâ gitmek istediğini..."</p>

  <p class="calibre11" style="text-align: justify;">"Dimitri!"</p>

  <p class="calibre11" style="text-align: justify;">"Ne var? Bir şeyler yapmamız gerekiyor Aleksandr," dedi Dimitri. "Seninle planlarımız!.."</p>

  <p class="calibre11" style="text-align: justify;">"Dimitri!" diye bağırdı Aleksandr. "Planımız NKVD sınır askerleriyle birlikte savaşmak ve Finlandiya'daki mayın tarlalarına saklanmaktı! Sen kendini ayağından vurdun. Bunun nasıl mümkün olabileceğini düşünüyorsun?"</p>

  <p class="calibre11" style="text-align: justify;">Aleksandr, Dimitri'nin buna hemen bir cevap verememesine sevindi ve geri çekildi.</p>

  <p class="calibre11" style="text-align: justify;">"Sana katılıyorum. Belki de Lisiy Nos yolu daha zordur. Ama Amerikalı taşımacılara rüşvet teklif edebiliriz."</p>

  <p class="calibre11" style="text-align: justify;">"Onlar taşımacı değil," dedi Aleksandr öfkeyle. Sonra durdu. Bu kadar sinirlenmeye değmezdi. "O adamlar savaş için eğitiliyor ve sana yiyecek getirebilmek için her gün iki bin kilometre yol kat ediyor."</p>

  <p class="calibre11" style="text-align: justify;">"Evet doğru. Bize yardım edecek olanlar da yine onlar." Dimitri ona biraz daha yaklaştı. "Benim de yardıma ihtiyacım var Aleksandr. Bu lanet olası savaşta ölmeye hiç niyetim yok." Gözlerini Aleksandr'a dikti. "Anlıyor musun?"</p>

  <p class="calibre11" style="text-align: justify;">"Gerekirse ölürüm," dedi Aleksandr.</p>

  <p class="calibre11" style="text-align: justify;">Dimitri onu inceledi. Aleksandr incelenmekten nefret ederdi. Bir sigara yaktı ve soğuk gözlerle Dimitri'ye baktı. "Paran hâlâ duruyor mu?" diye sordu Dimitri.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Bulabilir misin?"</p>

  <p class="calibre11" style="text-align: justify;">"Bilmiyorum," dedi Aleksandr. Başka bir sigara çıkardı. Bu muhabbet bitmişti.</p>

  <p class="calibre11" style="text-align: justify;">"Ağzındaki sigara daha bitmedi," dedi Dimitri.</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">Aleksandr otuz günlük izin aldı. Stepanov'dan biraz daha zaman istedi. 15 Haziran'dan 24 Temmuza kadar izinliydi.</p>

  <p class="calibre11" style="text-align: justify;">"Bu kadar zaman yeterli mi?" dedi Stepanov gülümseyerek.</p>

  <p class="calibre11" style="text-align: justify;">"Hem fazla, hem de az," dedi Aleksandr.</p>

  <p class="calibre11" style="text-align: justify;">Stepanov bir sigara yakıp, bir tane de Aleksandr'a uzatarak, "Yüzbaşı sen geri gelince...." dedi ve derin bir iç geçirdi. "Kışlada daha fazla kalamayız. Şehre neler olduğunu görüyorsun. Geçen yılki gibi bir kış daha geçiremeyiz. Bu olamaz." Bir an duraksadı. "Sonbaharda ablukayı kaldırmamız gerekiyor. Hep birlikte."</p>

  <p class="calibre11" style="text-align: justify;">"Size katılıyorum efendim."</p>

  <p class="calibre11" style="text-align: justify;">"Öyle mi Aleksandr? Geçen kış ve bu ilkbaharda Tikvin ile Mga'daki adamlarımıza neler olduğunu duydun mu?"</p>

  <p class="calibre11" style="text-align: justify;">"Evet efendim."</p>

  <p class="calibre11" style="text-align: justify;">"Dubrovka nehrinin karşısındaki Nevski Patch'de olanları duydun mu?"</p>

  <p class="calibre11" style="text-align: justify;">"Evet efendim," dedi Aleksandr. Nevski Patch düşman sınırındaydı ve Almanların günlük bombardıman çalışması için kullandığı bir yerdi. Orada günde iki yüz Rus askeri ölüyordu.</p>

  <p class="calibre11" style="text-align: justify;">Stepanov başını sallayarak, "Botlarla Neva nehrinin karşısına geçeceğiz. Tek bir topçumuz var; o da sensin. Tek vuruşta öldüren tüfeklerimiz..."</p>

  <p class="calibre11" style="text-align: justify;">"Bende Şpagin marka taramalı tüfek var efendim," diyerek gülümsedi Aleksandr.</p>

  <p class="calibre11" style="text-align: justify;">Stepanov kendi kendine gülümseyerek başını salladı. "Çok kötü bir durummuş gibi anlattım galiba."</p>

  <p class="calibre11" style="text-align: justify;">"Zaten öyle efendim."</p>

  <p class="calibre11" style="text-align: justify;">"Yüzbaşı, iyi bir savaştan asla korkma. Adil olmasa bile."</p>

  <p class="calibre11" style="text-align: justify;">Aleksandr, Stepanov'un gözlerinin içine baktı ve omuzlarını dikleştirdi. "Efendim, ne zaman korktum?"</p>

  <p class="calibre11" style="text-align: justify;">Stepanov yanına gelerek, "Eğer senin gibi adamlarım olsaydı; bu savaşı çok önce kazanmış olurduk," dedi. Aleksandr'ın elini sıktı. "Git ve iyi bir tatil yap. Döndüğünde hiçbir şey aynı olmayacak."</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Aleksandr yolda hep düşündü: Daşa ve Tatya hayatta olsaydı, ona niçin yazmasındı?</p>

  <p class="calibre11" style="text-align: justify;">İçindeki kuşku, düşman ateşi gibi hücum ediyordu.</p>

  <p class="calibre11" style="text-align: justify;">Onlardan altı ay boyunca hiçbir haber alamamasına rağmen Ladoga, Onega, Dvina, Sukhona, Unzha ve Kama nehirlerinin üzerinden, Ural dağlarından geçerek bin altı yüz kilometre doğuya gitmesi delilik miydi?</p>

  <p class="calibre11" style="text-align: justify;">Evet öyleydi.</p>

  <p class="calibre11" style="text-align: justify;">Aleksandr, Molotov'a olan dört günlük seyahatinde onunla paylaştığı her nefesi bir bir hatırladı. Bin altı yüz kilometre boyunca, Obvodnoy kanalını, onu Kirov'da ziyaret ettiği günleri, Luga'daki çadırda yaşadıklarını, onu sırtında taşıyışını, hastane odasını, St. Isaac'ı, onun dondurma yiyişini ve çektiği kızağın üzerinde yarı baygın yatışını gözünde canlandırdı. Yiyeceklerini insanlara verişini ve çatıda Alman uçaklarını izleyerek hoplayıp zıplayışını düşündü. Bunların dışında geçen kışa ait kötü anıları da vardı. Annesini gömdükten sonra yanında yürüyüşü ve ona bıçakla saldıran çocuklar karşısında donup kalışı.</p>

  <p class="calibre11" style="text-align: justify;">İki sahne aklından hiç çıkmıyordu.</p>

  <p class="calibre11" style="text-align: justify;"><i class="calibre2">Tatyana'nın başında kask, üzerinde farklı giysiler, her tarafı kana bulanmış bir halde taşların, camların ve cesetlerin arasında yatışı; her şeye rağmen vücudunun sıcak oluşu ve nefes alışı.</i></p>

  <p class="calibre11" style="text-align: justify;"><i class="calibre2">Ve</i></p>

  <p class="calibre11" style="text-align: justify;"><i class="calibre2">Tatyana hastanedeyken ellerinin altındaki çıplak vücudu, iniltileri.</i></p>

  <p class="calibre11" style="text-align: justify;">Eğer biri ölecekse, bu, dört ay boyunca her sabah 6:30'da kalkıp ailesine ekmek götürmek için ölümle savaşan kız olmamalıydı?</p>

  <p class="calibre11" style="text-align: justify;">Peki eğer hayatta kalmayı başardıysa, ona niçin tek satır yazmamıştı?</p>

  <p class="calibre11" style="text-align: justify;">Elini öpen, ona çay servisi yapan, gözlerini ondan ayırmayan, o konuşurken nefesini tutan ve ona daha önce hiç görmediği şekilde bakan kız ölmüş müydü?</p>

  <p class="calibre11" style="text-align: justify;">Kalbi durmuş muydu?</p>

  <p class="calibre11" style="text-align: justify;"><i class="calibre2">Yalvarıyorum Tanrım. Beni sevmese de olur. Yeterki hayatta kalsın,</i> diye dua etti Aleksandr.</p>

  <p class="calibre11" style="text-align: justify;">Bu Aleksandr için zor bir duaydı; ama Tatyana'nın olmadığı bir dünyada yaşadığını düşünemiyordu bile.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Pis ve aç bir halde dört gününü, değişik trenlerle ve dört ordu cipiyle yolculuk yaparak geçirdi. Aleksandr 19 Haziran 1942 Cuma günü Molotov'a ulaştı. Öğleyin gelmiş ve istasyonun yanındaki bir banka oturmuştu.</p>

  <p class="calibre11" style="text-align: justify;">Aleksandr, Lazarevo'ya gitme konusunda kendine hâkim olmaya çalışıyordu.</p>

  <p class="calibre11" style="text-align: justify;">Onun Kobona'da öldüğünü ve buradan götürüldüğünü düşünmeye bile dayanamıyor; bu gerçekle yüzleşemiyordu.</p>

  <p class="calibre11" style="text-align: justify;">Daha da kötüsü öldüğünü öğrenmek istemiyordu.</p>

  <p class="calibre11" style="text-align: justify;">Aleksandr hemen bir trene atlayıp geri dönmeyi düşündü. Onu aramak, Ladoga gölünde elinde taramalı tüfeğiyle savaşmaktan ve ölümle karşı karşıya kalmaktan daha çok cesaret gerektiriyordu.</p>

  <p class="calibre11" style="text-align: justify;">Kendi ölümünden korkmuyordu.</p>

  <p class="calibre11" style="text-align: justify;">Onu korkutan Tatyana'nın ölmüş olmasıydı. Öldüğünü düşünmek bütün cesaretini kırıyordu.</p>

  <p class="calibre11" style="text-align: justify;">Tatyana öldüyse, Tanrı da ölü demekti. Aleksandr ondan sonra artık bir amacının kalmadığını ve bu savaştan sağ kurtulamayacağını düşünmeye başladı. Geri safa geçerken bir serseri kurşununa hedef olan zavallı Grinkov gibi ölecekti.</p>

  <p class="calibre11" style="text-align: justify;">Savaş büyük bir kargaşa ve ruhu mahveden bir karmaşaydı. Herkesi bir tarafa savuruyor ve cansız bir halde karların üzerinde öylece yatmasına sebep oluyordu. Savaştan daha karmaşık bir şey yoktu.</p>

  <p class="calibre11" style="text-align: justify;">Ama Tatyana karmaşık değildi. Sonsuz evrende sonu olan bir şeydi. Tatyana içindeki cömertlik ve mükemmellikle elinde bir şeref bayrağı taşıyordu. Aleksandr da bu bayrağı Kama nehrinden Ural dağlarına, oradan da Lazarevo'ya kadar takip etmişti.</p>

  <p class="calibre11" style="text-align: justify;">Aleksandr iki saat boyunca Molotov'un kaldırımsız yollarındaki bir bankta oturdu. Kenarda meşe ağaçları vardı.</p>

  <p class="calibre11" style="text-align: justify;">Geri dönmek imkansızdı.</p>

  <p class="calibre11" style="text-align: justify;">İlerlemeyi ise düşünemiyordu bile.</p>

  <p class="calibre11" style="text-align: justify;">Ama gidecek başka bir yeri yoktu.</p>

  <p class="calibre11" style="text-align: justify;">İstavroz çıkardı ve eşyalarını toplayarak ayağa kalktı.</p>

  <p class="calibre11" style="text-align: justify;">Aleksandr, Tatyana'nın hayatta olup olmadığını bilmeden Lazarevo'ya doğru giderken, kendini idama giden bir adam gibi hissetti.</p>

  <p class="kisim_adi" style="text-align: justify;">4</p>

  <p class="calibre11" style="text-align: justify;">Lazarevo, çam ağaçlarının arasından geçince on kilometre uzaklıktaydı.</p>

  <p class="calibre11" style="text-align: justify;">Ormanda sadece çam ağaçları değil; karaağaç, meşe, huş ağacı, ısırgan otları ve çilek de vardı. Bunları görmek içine bir sevinç doldurmuştu. Aleksandr, sırt çantası, tüfeği, cephanelikleri, büyük çadırı, battaniyesi, kaskı ve Kobona'dan aldığı bir torba yiyeceği ile ilerlemeye devam etti. Kama nehrinin ağaçların arasına taşıdığı rüzgâr sesini duyabiliyordu. Gidip nehirde yıkanmayı düşündü; ama bu noktada yürümeye devam etmesi gerekiyordu.</p>

  <p class="calibre11" style="text-align: justify;">Yürürken ağzına birkaç çilek attı. Hava ılık ve güneşliydi. Aleksandr'ın içi bir anda umutla doldu. Daha hızlı yürümeye başladı.</p>

  <p class="calibre11" style="text-align: justify;">Orman bitti ve önüne tozlu bir köy yolu çıktı. Kenarında tahta kulübeler, uzamış otlar ve eski çitler vardı.</p>

  <p class="calibre11" style="text-align: justify;">Sola dönerek karaağaçlarla çam ağaçlarını gördü. Nehrin üzerine güneş vuruyordu. Yanından geçti ve tekrar ormana dalarak ilerlemeye başladı.</p>

  <p class="calibre11" style="text-align: justify;">Derin bir nefes aldı. Lazarevo'da Tatyana'nın kokusu var mıydı? Yanan ateşin, taze suyun, balıkların ve çam yapraklarının kokusunu içine çekti. Aleksandr köyün dışında balık pişirilen bir yer görmüştü.</p>

  <p class="calibre11" style="text-align: justify;">Yolda yürümeye devam etti ve evinin önündeki bankta oturan bir kadının yanından geçti. Ona dikkatli bir şekilde bakınca; kadının ne düşündüğünü anladı. Buradaki insanlar Kızıl Ordu askerini ne kadar sıklıkla görüyordu? Kadın ayağa kalkarak, "Olamaz! Sen Aleksandr değilsin, öyle değil mi?" dedi.</p>

  <p class="calibre11" style="text-align: justify;">Aleksandr buna nasıl bir cevap vereceğini bilemedi. "Ben Aleksandr'ım," dedi en sonunda. "Tatyana ve Daşa Metanova'yı arıyorum. Nerede yaşadıklarını biliyor musunuz?"</p>

  <p class="calibre11" style="text-align: justify;">Kadın ağlamaya başladı.</p>

  <p class="calibre11" style="text-align: justify;">Aleksandr yüzüne baktı. "Gidip başkasına sorayım," diye mırıldandı ve yürümeye devam etti.</p>

  <p class="calibre11" style="text-align: justify;">Kadın küçük adımlarla arkasından koştu. "Dur bekle!" Aşağıdaki yolu gösterdi. "Cuma günleri köy meydanında toplanıp dikiş dikiyorlar. Tam karşıda." Başını sallayarak geri döndü.</p>

  <p class="calibre11" style="text-align: justify;">"Yani yaşıyorlar mı?" dedi Aleksandr rahatlayarak.</p>

  <p class="calibre11" style="text-align: justify;">Kadın cevap veremedi. Elleriyle yüzünü kapatarak evine koştu.</p>

  <p class="calibre11" style="text-align: justify;"><i class="calibre2">Onlar</i> mı demişti? <i class="calibre2">Onların</i> anlamı... İki kardeşi sormuş ve o <i class="calibre2">onlar</i> diye cevaplamıştı. Aleksandr yavaşladı ve bir sigara yakarak termosundan bir yudum su içti. Yürümeye devam etti; ancak köy meydanına otuz metre kala durdu.</p>

  <p class="calibre11" style="text-align: justify;">Doğrudan köy meydanına gidemezdi</p>

  <p class="calibre11" style="text-align: justify;">Eğer ikisi de hayattaysa, düşündüğünden daha farklı sorunlarla karşılaşacaktı. Bununla da öncekilerle olduğu gibi başa çıkabilirdi; ama önce...</p>

  <p class="calibre11" style="text-align: justify;">Aleksandr birinin bahçesine girdi ve özür dileyerek kapıyı açtı. Bahçe, arka yolu ve köy meydanını görüyordu. Tatyana'yı bir süre gizlice izlemeyi istemişti. Daşa'nın yanına gitmeden önce Tatyana'ya doya doya bakmak istiyordu.</p>

  <p class="calibre11" style="text-align: justify;">Küçük meydanın etrafında karaağaçlar vardı. Bir grup insan ağaçların altındaki banklara oturmuştu. Çoğu kadındı. Daha doğrusu aralarında sadece bir tane genç erkek vardı. Aleksandr daha iyi görebilmek için masanın yanına yaklaşarak bunun dikiş toplantısı olduğunu düşündü.</p>

  <p class="calibre11" style="text-align: justify;">Çitin arkasında, leylakların altında olduğu için onu göremiyorlardı. Çiçekler ağzına, burnuna giriyordu. Kokularını içine çekerek izlemeye devam etti. Daşa'yı göremedi. Masanın etrafında oturan dört yaşlı kadını, bir genç erkeği, daha büyük bir kızı ve ayakta duran Tatyana'yı gördü.</p>

  <p class="calibre11" style="text-align: justify;">Aleksandr ilk önce onun Tatyana'sı olduğuna inanamadı. Gözlerini ovuşturarak tekrar baktı. Masanın etrafında dönüyor; eğiliyor ve tekrar kalkıyordu. Bir ara doğruldu ve alnını sildi. Üzerinde kısa kollu, sarı bir elbise vardı. Ayağında bir şey yoktu ve bacakları dizlerine kadar ortadaydı. Teni yanmıştı. Sarı saçları güneşten iyice açılmıştı ve iki yandan ördüğü örgü omuzlarına düşüyordu. Uzaktan bile burnunun üzerindeki çilleri görebiliyordu. Çok güzeldi.</p>

  <p class="calibre11" style="text-align: justify;">Ve yaşıyordu.</p>

  <p class="calibre11" style="text-align: justify;">Aleksandr gözlerini açıp kapadı. Hâlâ oradaydı ve erkeğin işiyle ilgileniyordu. Bir şey söyledi ve herkes güldü. Aleksandr daha sonra, erkeğin kolunun Tatyana'nın sırtına dokunduğunu gördü. Tatyana gülümsedi. Beyaz dişleri de kendi gibi ışıl ışıldı. Aleksandr ne yapacağını bilemedi.</p>

  <p class="calibre11" style="text-align: justify;">Hayatta olduğu açıkça ortadaydı.</p>

  <p class="calibre11" style="text-align: justify;">O halde ona niçin yazmamıştı?</p>

  <p class="calibre11" style="text-align: justify;">Daşa neredeydi?</p>

  <p class="calibre11" style="text-align: justify;">Aleksandr leylakların altında daha fazla duramadı.</p>

  <p class="calibre11" style="text-align: justify;">Yola çıktı; derin bir nefes aldı; sigarasını söndürdü ve gözlerini ondan ayırmadan meydana doğru yürümeye başladı. Kalbi sanki savaşa gidiyormuş gibi küt küt atıyordu.</p>

  <p class="calibre11" style="text-align: justify;">Tatyana birden başını kaldırdı ve kendisine doğru yaklaşan askeri görünce gözlerine inanamadı. Herkes ayağa kalktı ve büyük bir çeviklikle Tatyana'nın yanına gitti. Tatyana, onları, masayı ve bankı iterek Aleksandr'a koştu. Aleksandr donakalmıştı. Gülümsemek istedi; ama her an yere yığılıp ağlamaya başlayacağını hissediyordu. Tüfeği dahil üzerinde ne varsa fırlattı. Bir saniye sonra onun tenini hissedeceğini düşününce yüzünde bir tebessüm belirdi.</p>

  <p class="calibre11" style="text-align: justify;">Tatyana kollarına atladı. Aleksandr onu kaldırarak sıkıca sarıldı. Tatyana kollarını boynuna dolamış ve yüzünü sakallı yanaklarına dayamıştı. İçinden hıçkıra hıçkıra ağlamak geliyordu. Aleksandr onu Ladoga nehrindeki kamyona taşırken şu anki halinden daha zayıftı. O zaman üzerinde botları, kıyafetleri, paltosu ve battaniyesi olmasına rağmen şu anki kadar ağır değildi.</p>

  <p class="calibre11" style="text-align: justify;">Çok güzel kokuyordu. Sabun, güneş ve karamel kokusu vardı.</p>

  <p class="calibre11" style="text-align: justify;">Tenine dokunmak inanılmaz bir his uyandırıyordu. Aleksandr onu iyice kendine çekerek yüzünü saç örgüsüne sürdü ve birkaç kelime mırıldandı. "Şişşşttt... Haydi yapma. Tatya. Lütfen..." Sesi çatallaştı.</p>

  <p class="calibre11" style="text-align: justify;">"Aleksandr," dedi Tatyana. Ensesini sımsıkı tutuyordu. "Tanrı'ya şükürler olsun ki yaşıyorsun."</p>

  <p class="calibre11" style="text-align: justify;">"Tatyana," dedi Aleksandr ona daha sıkı sarılarak. "Tanrı'ya şükürler olsun ki yaşıyorsun." Ellerini önce ensesine sonra da sırtına götürdü. Elbisesi çok ince pamuktan yapılmıştı. Adeta altındaki tenini hissedebiliyordu. Yumuşacıktı.</p>

  <p class="calibre11" style="text-align: justify;">En sonunda onu yere bıraktı. Tatyana yüzüne baktı. Aleksandr'ın elleri hâlâ belindeydi. Onu bırakmıyordu. Önceden de çıplak ayakla onun yanında bu kadar kısa mı kalıyordu?</p>

  <p class="calibre11" style="text-align: justify;">"Sakalın hoşuma gitti," dedi Tatyana utangaç bir şekilde gülümseyip yüzüne dokunarak.</p>

  <p class="calibre11" style="text-align: justify;">"Ben de senin saçlarını seviyorum," dedi Aleksandr örgüsünü çekip gülümseyerek.</p>

  <p class="calibre11" style="text-align: justify;">"Üstün başın çok kirli..."</p>

  <p class="calibre11" style="text-align: justify;">Aleksandr onu baştan aşağı süzdü. "Sen de çok güzelsin." Gözlerini dudaklarından ayıramıyordu. Temmuzda yetişen domateslerin rengindeydiler.</p>

  <p class="calibre11" style="text-align: justify;">Aleksandr ona doğru eğildi.</p>

  <p class="calibre11" style="text-align: justify;">Derin bir nefes alarak Daşa'yı hatırladı. Gülümsemeyi kesti ve Tatyana'yı bırakarak geri çekildi.</p>

  <p class="calibre11" style="text-align: justify;">Tatyana kaşlarını çatarak ona baktı.</p>

  <p class="calibre11" style="text-align: justify;">"Daşa nerede Tatya?" diye sordu.</p>

  <p class="calibre11" style="text-align: justify;">Aleksandr'ın onun gözlerinde gördüğü, öfke ve üzüntü müydü? Bir anda bunlar kayboldu ve gözlerinde soğuk bir bakış belirdi. Aleksandr, Tatyana'nın içinden bir şeylerin koptuğunu hissetti. Ona sakin bir şekilde baktı ve elleri titremesine rağmen ses tonuna hâkim olarak, "Daşa öldü Aleksandr. Üzgünüm," dedi.</p>

  <p class="calibre11" style="text-align: justify;">"Tatya, çok üzüldüm." Aleksandr ona dokunmak için elini uzattı; ama Tatyana geri çekildi. Geri geri giderken tökezledi.</p>

  <p class="calibre11" style="text-align: justify;">"Ne oldu?" dedi şaşkın bir halde.</p>

  <p class="calibre11" style="text-align: justify;">"Aleksandr, Daşa için gerçekten çok üzgünüm," dedi Tatyana gözlerine bakamadan. "Bu kadar yolu..."</p>

  <p class="calibre11" style="text-align: justify;">"Sen neden bahsediyor..."</p>

  <p class="calibre11" style="text-align: justify;">"Aleksandr sözüne devam etme," Tatyana da cevap verme fırsatı bulamadan diğerleri etraflarını çevirdi. "Taneçka!" dedi ufak tefek bir kadın. "Bu kim? Daşa'nın Aleksandr'ı mı?"</p>

  <p class="calibre11" style="text-align: justify;">"Evet," dedi Tatyana. "Daşa'nın Aleksandr'ı." Ona bakarak "Aleksandr, seni Nayra Mikhailovna ile tanıştırayım."</p>

  <p class="calibre11" style="text-align: justify;">Nayra ağlamaya başladı. "Zavallı adam!" Aleksandr'ın elini sıkmak yerine ona sarıldı. Zavallı adam mı? Aleksandr gözlerini Tatyana'ya dikti.</p>

  <p class="calibre11" style="text-align: justify;">"Nayra lütfen," dedi Tatyana, Aleksandr'dan biraz daha uzaklaşarak.</p>

  <p class="calibre11" style="text-align: justify;">Nayra burnunu çekerek, "Biliyor muydu?" diye fısıldadı.</p>

  <p class="calibre11" style="text-align: justify;">"Bilmiyordu; ama şimdi öğrendi," dedi Tatyana. Bu Nayra'nın feryat figan ağlamasına sebep oldu.</p>

  <p class="calibre11" style="text-align: justify;">Tatyana onu diğerleriyle tanıştırmaya devam etti. "Aleksandr, Vova Nayra'nın torunu, Zoe da Vova'nın ablası."</p>

  <p class="calibre11" style="text-align: justify;">Vova, Aleksandr'ın hiç hoşlanmadığı iriyarı tiplerdendi. Ufak tefek büyükannesinin, yuvarlak yüzlü, iri gözlü ve siyah saçlı versiyonu olan Vova, Aleksandr'ın elini sıktı.</p>

  <p class="calibre11" style="text-align: justify;">Şişman, siyah saçlı köylü kızı Zoe, ona sarılarak göğüslerini üniformasına yapıştırdı. Aleksandr'ın elini sıkarak, "Seninle tanıştığımıza çok sevindik Aleksandr. Hakkında çok şey duyduk," dedi.</p>

  <p class="calibre11" style="text-align: justify;">Tatyana'nın, Nayra'nın büyük ablası diye tanıştırdığı kıvırcık saçlı Aksinya, "Senin hakkında her şeyi biliyoruz," dedi ve ona sarıldı.</p>

  <p class="calibre11" style="text-align: justify;">Sonra yanlarına iki kadın daha geldi. İkisi de gri saçlı ve zayıftı. Birinde parkinson hastalığı vardı. Konuşurken elleri, başı ve ağzı titriyordu. Adı Raysa idi. Ondan daha uzun ve yapılı olan ve koyu renk elbisesinin üzerinde gümüş bir haç işareti taşıyan annesinin adı da Dusia idi. Dusya Aleksandr'a bakarak istavroz çıkararak, "Tanrı seni koruyacak Aleksandr. Hiç merak etme," dedi.</p>

  <p class="calibre11" style="text-align: justify;">Aleksandr, Dusya'ya, Tatyana'yı canlı bulduktan sonra endişelenecek bir şeyinin kalmadığını söylemek istedi; ama buna fırsat bulamadan Aksinya, Aleksandr'a neler hissettiğini sordu ve arkasından ona sarılarak ağlamaya başladı.</p>

  <p class="calibre11" style="text-align: justify;">"Ben kendimi iyi hissediyorum," dedi Aleksandr. "Gerçekten. Ağlamaya hiç gerek yok."</p>

  <p class="calibre11" style="text-align: justify;">Sanki İngilizce konuşuyordu. Herkes ağlamaya devam etti.</p>

  <p class="calibre11" style="text-align: justify;">Aleksandr şaşkınlık içinde Tatyana'ya baktı. Hemen yanında da Vova vardı.</p>

  <p class="calibre11" style="text-align: justify;">"Sen şimdi... Buna inanamıyorum," diyerek ağladı Nayra.</p>

  <p class="calibre11" style="text-align: justify;">"O halde inanma Nayra Mikhailovna," dedi Tatyana. "Onun bir şeyi yok. İyi olacak."</p>

  <p class="calibre11" style="text-align: justify;">"Tatya haklı," dedi Aleksandr. "Gerçekten iyiyim."</p>

  <p class="calibre11" style="text-align: justify;">Nayra üniformasının kolundan çekerek, "Uzun yoldan geldin, yorgun olmalısın," dedi.</p>

  <p class="calibre11" style="text-align: justify;">Beş dakika öncesine kadar kendini hiç yorgun hissetmiyordu. Tatyana'ya bakarak gülümseyerek, "Biraz açım," dedi.</p>

  <p class="calibre11" style="text-align: justify;">Tatyana, "Haydi gidip yemek yiyelim o halde," derken gülümsemedi.</p>

  <p class="calibre11" style="text-align: justify;">Aleksandr aç ve yorgun olduğu için hiçbir şey umrunda değildi. Sabrını yitirmişti. Önünde duran Aksinya'dan, "Afedersin," diyerek uzaklaştı ve insanların arasından geçerek Tatyana'nın yanına gitti. "Seninle bir dakika konuşabilir miyim?"</p>

  <p class="calibre11" style="text-align: justify;">Tatyana ona yüz çevirdi. "Haydi gel. Yemeğini hazırlayayım."</p>

  <p class="calibre11" style="text-align: justify;">"Sadece bir dakika konuşabilir miyiz Tatya?" Aleksandr konuşmakta zorlanıyordu.</p>

  <p class="calibre11" style="text-align: justify;">"Elbette konuşacağız Aleksandr," dedi Nayra kolundan tutarak. "Evimize gel. Bu hayatındaki en kötü gün olmalı."</p>

  <p class="calibre11" style="text-align: justify;">Aleksandr bugün hakkında ne düşüneceğini bilmiyordu.</p>

  <p class="calibre11" style="text-align: justify;">"Bırak seninle ilgilenelim," diye devam etti Nayra. "Bizim Tatya çok iyi yemek yapar."</p>

  <p class="calibre11" style="text-align: justify;"><i class="calibre2">Onların</i> Tatya mı? "Biliyorum," dedi Aleksandr.</p>

  <p class="calibre11" style="text-align: justify;">"Yemek yiyip bir şeyler içersin. Sonra bol bol konuşuruz. Sana her şeyi anlatacağız. Burada ne kadar kalacaksın?"</p>

  <p class="calibre11" style="text-align: justify;">"Bilmiyorum;" dedi Aleksandr, Tatyana'nın bakışlarını yakalamak için uğraşmadan.</p>

  <p class="calibre11" style="text-align: justify;">Herkes dikişi unuttu ve hep beraber yürümeye başladılar. "Evet," dedi Tatyana ve masaya geri döndü. Aleksandr onu takip etti. Zoe da arkasından gelince, "Zoe, Tatya ile biraz yalnız konuşmam gerekiyor," dedi Aleksandr. Cevap vermesini beklemeden Tatyana'ya yetişmek için koştu.</p>

  <p class="calibre11" style="text-align: justify;">"Sorunun ne?" diye sordu Tatyana'ya.</p>

  <p class="calibre11" style="text-align: justify;">"Hiçbir şey."</p>

  <p class="calibre11" style="text-align: justify;">"Tatya!"</p>

  <p class="calibre11" style="text-align: justify;">"Ne var?"</p>

  <p class="calibre11" style="text-align: justify;">"Benimle konuş."</p>

  <p class="calibre11" style="text-align: justify;">"Yolculuğun nasıl geçti?"</p>

  <p class="calibre11" style="text-align: justify;">"Söylemek istediğim bu değil. İyi geçti. Neden bana mektup yazmadın?"</p>

  <p class="calibre11" style="text-align: justify;">"Aleksandr, sen bana niye yazmadın?" diye sordu.</p>

  <p class="calibre11" style="text-align: justify;">Aleksandr geri çekilerek, "Nerede yaşadığını bilmiyordum," dedi.</p>

  <p class="calibre11" style="text-align: justify;">"Ben de senin nerede yaşadığını bilmiyordum," dedi sakin gibi görünmeye çalışarak. Aleksandr'ın takındığı bu maskenin altındakini görmesini istemiyordu; çünkü içinde fırtınalar kopuyordu.</p>

  <p class="calibre11" style="text-align: justify;">"Bana mektup yazarak sağ salim ulaştığını söyleyecektin," dedi Aleksandr. "Hatırladın mı?"</p>

  <p class="calibre11" style="text-align: justify;">"Hayır," dedi Tatyana. "Sana Daşa mektup yazacaktı. Hatırladın mı? Ama öldüğü için yazamadı." İğneleri, iplikleri, boncukları, düğmeleri ve kâğıt patronlarını çantaya doldurdu.</p>

  <p class="calibre11" style="text-align: justify;">"Daşa için çok üzgünüm. Lütfen." Aleksandr sırtına dokundu.</p>

  <p class="calibre11" style="text-align: justify;">Tatyana geri çekildi ve gözyaşlarına engel olmaya çalışarak, "Ben de," dedi.</p>

  <p class="calibre11" style="text-align: justify;">"Ona ne oldu? Kobona'dan çıkabildiniz mi?"</p>

  <p class="calibre11" style="text-align: justify;">"Ben çıktım," dedi Tatyana. "O başaramadı. Oraya gittiğimiz sabah öldü."</p>

  <p class="calibre11" style="text-align: justify;">"Tanrım!"</p>

  <p class="calibre11" style="text-align: justify;">Birbirlerine bakmadılar ve sessiz kaldılar.</p>

  <p class="calibre11" style="text-align: justify;"><i class="calibre2">Daşa'yı bayırdan aşağıya sürükleyerek Ladoga 'ya götürmüş; dayanması ve yürümesi için yalvarmıştı. Tatya kendisi ayakta duramazken, ablasını itmiş ve yaşaması için dua etmişti.</i></p>

  <p class="calibre11" style="text-align: justify;">"Üzgünüm Tatya," diye fısıldadı Aleksandr.</p>

  <p class="calibre11" style="text-align: justify;">"Seni görmek bütün acıları yeniden depreştiriyor. Yaralar hâlâ çok taze," dedi Tatyana. Sonra başını kaldırdı ve gözlerine baktı. Aleksandr içindeki acıyı gördü.</p>

  <p class="calibre11" style="text-align: justify;">Yavaşça diğerlerinin yanına gittiler.</p>

  <p class="calibre11" style="text-align: justify;">Vova, Aleksandr'ın omuzuna vurarak, "Savaş nasıl gidiyor?" diye sordu.</p>

  <p class="calibre11" style="text-align: justify;">"İyi gidiyor, teşekkürler."</p>

  <p class="calibre11" style="text-align: justify;">"Askerlerimizin çok başarılı olmadığını duyduk. Almanlar Stalingrad yakınındalar."</p>

  <p class="calibre11" style="text-align: justify;">"Evet," dedi Aleksandr. "Almanlar çok güçlü."</p>

  <p class="calibre11" style="text-align: justify;">Vova bir kez daha Aleksandr'ın omzuna vurdu. "Görünüşünüze bakılırsa savaşta formunu bulmuşsun. Gelecek ay on yedi olunca ben de orduya katılacağım."</p>

  <p class="calibre11" style="text-align: justify;">"Kızıl Ordu'nun senden iyi bir asker yaratacağına eminim," dedi Aleksandr neşeli görünmeye çalışarak. Tatyana'nın büyük dikiş çantasını taşıyışını izledi. "Benim taşımamı ister misin?" diye sordu.</p>

  <p class="calibre11" style="text-align: justify;">"Gerek yok. Senin yeterince yükün var."</p>

  <p class="calibre11" style="text-align: justify;">"Sana bir şey getirdim."</p>

  <p class="calibre11" style="text-align: justify;">"Bana mı?" Tatyana bunu sorarken yüzüne bakmadı.</p>

  <p class="calibre11" style="text-align: justify;">Neler oluyordu. Meraklı gözlerle, "Tatya...?" dedi.</p>

  <p class="calibre11" style="text-align: justify;">"Aleksandr, yarın hamam günümüz. O zamana kadar bekleyebilir misin?" diye sordu Nayra.</p>

  <p class="calibre11" style="text-align: justify;">"Hayır. Bu gece nehirde yıkanacağım."</p>

  <p class="calibre11" style="text-align: justify;">"Bir gün daha sabredemez misin?" diye sordu Nayra.</p>

  <p class="calibre11" style="text-align: justify;">Başını salladı. "Dört gündür trendeyim. Su yüzü görmeyeli çok oldu."</p>

  <p class="calibre11" style="text-align: justify;">"Dört gün!" diye haykırdı Raysa titreyerek. "Adam dört gündür trendeymiş!"</p>

  <p class="calibre11" style="text-align: justify;">"Evet," dedi Nayra gözündeki yaşları silerek. "Peki ne uğruna? Bu savaş ne büyük bir trajedi." Diğer kadınlar da onu destekleyerek burnunu çekti.</p>

  <p class="calibre11" style="text-align: justify;">Aleksandr, Tatyana'dan hafif bir inilti sesi geldiğini duydu. Yüzüne bakmasını istiyordu. Ona bakmak istiyordu. Sorunun ne olduğunu söylemesini bekliyordu. Çıplak kollarına dokunmayı deli gibi arzuluyordu; ama elleri doluydu. "Tatya..." diyerek ona eğildi ve ağzı neredeyse saçlarına değdi.</p>

  <p class="calibre11" style="text-align: justify;">Nefesinin bir an için kesildiğini duydu. Tatyana sonra yavaşça yanından uzaklaştı.</p>

  <p class="calibre11" style="text-align: justify;">Yoldan aşağıya yavaş yavaş yürüdüler. Küçük köy evlerinden insanlar çıkıyor; bazıları başını sallıyor, bazıları da onları işaret edip gözlerini üzerlerine dikiyordu. Çoğu Aleksandr'ı selamladı. Orta yaşlı bir kadın Aleksandr'ın yanına gelerek ona sarıldı. Yaşlı bir adam, "Hepimiz sizinle gurur duyuyoruz," dedi. Aleksandr niçin savaşta gurur duyulacak bir çaba sarf etmediğini düşünüyordu? "Buraya Daşa için geldin." Adam elini sıktı. "Bir şeye ihtiyacın olursa bana gel. Adım İgor."</p>

  <p class="calibre11" style="text-align: justify;">Aleksandr, "Tatya, neden buradaki herkes beni tanıyormuş gibi hissediyorum?" dedi yavaşça.</p>

  <p class="calibre11" style="text-align: justify;">"Çünkü herkes tanıyor," dedi Tatyana önüne bakarak. "Sen Kızıl Ordu'da yüzbaşısın ve buraya ablamla evlenmeye geldin. Herkes böyle biliyor. Ama maalesef o öldü. Bunu da biliyorlar. Bu yüzden de hepsi üzgün." Ses tonunu çok iyi kontrol ediyordu.</p>

  <p class="calibre11" style="text-align: justify;">Önden yürüyen Dusia ve arkadan gelen Nayra hıçkıra hıçkıra ağlıyordu. "Aleksandr eve gidince sana bol bol votka verecek ve her şeyi anlatacağız," dedi Nayra.</p>

  <p class="calibre11" style="text-align: justify;"><i class="calibre2">"Anlatacağız</i> mı?" Tatyana'ya baktı. O sadece iki kişi olmalarını umut ediyordu. Neden bunun olamayacağından şüphelenmişti?</p>

  <p class="calibre11" style="text-align: justify;">"Tatya, günlerin nasıl geçti?" diye sordu Aleksandr.</p>

  <p class="calibre11" style="text-align: justify;">Vova kolunu Tatyana'nın omuzuna atarak, "Harika!" dedi. "Şimdi çok daha iyi."</p>

  <p class="calibre11" style="text-align: justify;">Aleksandr soğuk gözlerle ona baktı. Ona karşı duyduğu gıcıklık daha da artıyordu.</p>

  <p class="calibre11" style="text-align: justify;">Dişlerini sıkıp başını çevirince Tatyana, Vova'nın yanından uzaklaşıp Aleksandr'a yaklaştı ve elini omzuna koydu. "Yorgun olmalısın, öyle değil mi?" dedi yüzüne bakarak. "Trende dört gün geçirmişsin. Bugün yemek yedin mi?"</p>

  <p class="calibre11" style="text-align: justify;">"Sabah yedim," dedi yüzüne bakmadan.</p>

  <p class="calibre11" style="text-align: justify;">Tatyana başını salladı. "Yıkanıp yemek yedikten sonra kendini daha iyi hissedeceksin," dedi gülümseyerek. "Bir de tıraş olursun." Kolunu sıktı.</p>

  <p class="calibre11" style="text-align: justify;">Aleksandr kendini daha iyi hissetti ve ona gülümseyerek karşılık verdi. Onunla Vova hakkında konuşması gerekiyordu. Tatyana'nın gözlerinin içinde çözülmemiş sorunlar gördü. En son sorun çözecek enerjiyi St. Isaac'da bulmuşlardı. Onunla bir dakika yalnız kalsa her şey daha iyi olacaktı. Ama önce Vova hakkında konuşması gerekiyordu.</p>

  <p class="calibre11" style="text-align: justify;">"Aleksandr, Taneçka'yı ölümün pençesinden kurtardık," dedi Aksinya. Herkes ağlıyordu.</p>

  <p class="calibre11" style="text-align: justify;">Aleksandr yanında yürüyen Tatyana'ya baktı ve içini bir anda sıcaklık kapladı. "Bırak şunu ben taşıyayım," dedi.</p>

  <p class="calibre11" style="text-align: justify;">Tam dikiş çantasını ona verecekken Vova araya girdi. "Ben taşıyacağım," dedi.</p>

  <p class="calibre11" style="text-align: justify;">"Tatya, Kobona'da Dimitri ile karşılaşmadın, öyle değil mi?" diye sordu Aleksandr.</p>

  <p class="calibre11" style="text-align: justify;">Nayra hemen arkasına döndü ve gözlerini fal taşı gibi açarak, "Dimitri'den hiç konuşmuyoruz," dedi.</p>

  <p class="calibre11" style="text-align: justify;">"Lanet herif!" dedi Aksinya.</p>

  <p class="calibre11" style="text-align: justify;">"Aksinya lütfen!" dedi Nayra ve Aleksandr'a dönerek başını salladı. "Aslında haklı. O lanet herifin teki."</p>

  <p class="calibre11" style="text-align: justify;">Aleksandr gözlerini açarak onlara baktı. "Tatya, bu Kobona'da Dimitri'ye rastladığını mı gösteriyor?"</p>

  <p class="calibre11" style="text-align: justify;">Tatyana sadece, "Şey..." diyerek sustu.</p>

  <p class="calibre11" style="text-align: justify;">Aleksandr başını salladı. O gerçekten de lanet bir herifti.</p>

  <p class="calibre11" style="text-align: justify;">Solunda duran Zoe, Aleksandr'a doğru eğilerek, "Dimitri'den bahsetmememizin bir diğer sebebi de Vovka'nın Tatya için düşündüğü büyük sürpriz," dedi.</p>

  <p class="calibre11" style="text-align: justify;">Zoe'dan uzaklaşıp Tatyana'ya doğru ilerleyen Aleksandr, "Gerçekten mi?" dedi.</p>

  <p class="calibre11" style="text-align: justify;">Nayra'nın evi köyün sonundaki tepede, nehir tarafındaydı. Tahtadandı ve beyaza boyanmıştı. Kutu gibi bir evdi. "Hepiniz burada mı yaşıyorsunuz?" dedi Aleksandr önden yürüyen Tatyana'ya bakarak.</p>

  <p class="calibre11" style="text-align: justify;">"Hayır," dedi Nayra. "Sadece biz ve Tatya burada yaşıyor. Vova ve Zoe anneleriyle birlikte Lazarevo'nun diğer yakasında kalıyor. Babaları geçen yaz Ukrayna'da vuruldu."</p>

  <p class="calibre11" style="text-align: justify;">"Büyükanne," dedi Zoe. "Sizin evde Aleksandr için yatacak yer olacağını sanmıyorum."</p>

  <p class="calibre11" style="text-align: justify;">Aleksandr eve baktı. Zoe haklı olabilirdi. Ön bahçedeki tel kafesin içinde iki keçi ve üç tavuk vardı. Yerleri oldukça geniş görünüyordu.</p>

  <p class="calibre11" style="text-align: justify;">Aleksandr, Tatyana'yı takip ederek içeri girdi ve tahta basamakları çıkarak iki küçük koltukla uzun dikdörtgen masanın olduğu odaya girdi. Sundurmadan geçerek koridorda durdu ve ortasında ocak yanan salona baktı.</p>

  <p class="calibre11" style="text-align: justify;">Ocağın üç bölmesi vardı. Ortası odun yakmak için, diğer iki tarafı ise yemek pişirmek içindi. Bacası, solda, yukarıdaydı. Ocağın üzerindeki düz yerde yorgan ve yastıklar vardı. Sovyetler Birliği'ndeki köylerde bulunan kulübelerin çoğunda ocağın üzeri yatak olarak kullanılırdı. Alttaki ateş söndüğünde bile üzeri çok sıcak olurdu.</p>

  <p class="calibre11" style="text-align: justify;">Ocağın önünde yemek hazırlamak için büyük bir tezgâh vardı ve arkasındaki masada dikiş makinesi duruyordu. Sağda iki oda kapısı vardı ve Aleksandr bunların yatak odalarına açıldığını düşündü.</p>

  <p class="calibre11" style="text-align: justify;">Tatyana yanındaydı. "Bırak tahmin edeyim," dedi. "Sen ocağın üzerinde yatıyorsun."</p>

  <p class="calibre11" style="text-align: justify;">"Evet," dedi gözlerini kaçırarak. "Orası çok rahat. Bir dakika içeri gel." Ocağın önündeki tezgâhın yanından geçti.</p>

  <p class="calibre11" style="text-align: justify;">"Dur!" dedi Nayra arkadan. "Zoeçka haklı. Gerçekten de fazla odamız yok."</p>

  <p class="calibre11" style="text-align: justify;">"Sorun değil. Yanımda çadırım var," dedi Aleksandr, Tatyana'yı takip ederek.</p>

  <p class="calibre11" style="text-align: justify;">"Çadır olmaz," dedi Nayra. "Neden Vova ve Zoe ile birlikte kalmıyorsun? Seni yatırabilecekleri güzel bir odaları var. İçinde yatak ve ihtiyacın olan her şey mevcut"</p>

  <p class="calibre11" style="text-align: justify;">"Gerek yok," dedi Aleksandr, Nayra'ya dönerek. "Ama yine de teşekkürler."</p>

  <p class="calibre11" style="text-align: justify;">"Taneçka, sence de bu onun için daha rahat olmayacak mı? Orada..."</p>

  <p class="calibre11" style="text-align: justify;">"Nayra Mikhailovna, istemediğini söyledi," dedi Tatyana.</p>

  <p class="calibre11" style="text-align: justify;">"Biliyoruz," dedi Aksinya sundurmadan geçerek. "Ama bu onun için gerçekten..."</p>

  <p class="calibre11" style="text-align: justify;">"Hayır," diye tekrarladı Aleksandr. "Dışarıda çadırımda uyuyacağım. Orada rahat ederim."</p>

  <p class="calibre11" style="text-align: justify;">Tatyana ona işaret etti. Aleksandr onu yeterince hızlı anlayamamıştı. Ona sadece "Burada ocağın üzerinde yat. Burası çok sıcak," diyecek kadar yalnız kalabildiler.</p>

  <p class="calibre11" style="text-align: justify;">"Peki sen nerede yatacaksın?"</p>

  <p class="calibre11" style="text-align: justify;">Tatyana'nın yüzü kıpkırmızı oldu. Aleksandr kendini tutamayarak gülmeye başladı ve onu yanağından öptü. Bu Tatyana'nın iyice kızarmasına sebep oldu.</p>

  <p class="calibre11" style="text-align: justify;">"Tatya, sen hayatımda gördüğüm en komik kızsın," dedi.</p>

  <p class="calibre11" style="text-align: justify;">Geri çekilerek sundurmaya çıktı.</p>

  <p class="calibre11" style="text-align: justify;">Aleksandr ona gülümseyerek, "Ben gidip..."</p>

  <p class="calibre11" style="text-align: justify;">"Vova ve Zoe ile mi gideceksin?" dedi Nayra odaya girerek. "Bu harika bir fikir. Taneçka'nın seni ikna edebileceğini biliyordum. O şeytanı bile kandırır. Zoe!"</p>

  <p class="calibre11" style="text-align: justify;">"Hayır!" diye bağırdı Tatyana.</p>

  <p class="calibre11" style="text-align: justify;">Aleksandr onu öpmek istedi.</p>

  <p class="calibre11" style="text-align: justify;">"Nayra Mikhailovna, o hiçbir yere gitmiyor," dedi Tatyana. "Bu kadar yolu Vova ve Zoe ile kalmak için gelmedi. Burada kalacak ve tam şurada uyuyacak."</p>

  <p class="calibre11" style="text-align: justify;">Nayra nefesini tuttu. "Ya sen nerede yatacaksın?"</p>

  <p class="calibre11" style="text-align: justify;">Kızarmadan durabilecek miydi? Yapamadı. "Ben sundurmada uyuyacağım."</p>

  <p class="calibre11" style="text-align: justify;">"Tatya, madem ki burada kalıyor, niçin yatağının çarşaflarını değiştirmiyorsun? Temiz çarşafta yatsın."</p>

  <p class="calibre11" style="text-align: justify;">"Değiştireceğim," dedi Tatyana.</p>

  <p class="calibre11" style="text-align: justify;">"Hiç zahmet etme," diye fısıldadı Aleksandr.</p>

  <p class="calibre11" style="text-align: justify;">Nayra, Aleksandr'a temiz havlu getireceğini söyleyerek odasına gitti.</p>

  <p class="calibre11" style="text-align: justify;">Hemen birbirlerine döndüler. Gözlerine bakmaya cesaret edemiyordu; ama ona dönüktü ve birbirlerine çok yakındılar.</p>

  <p class="calibre11" style="text-align: justify;">"Gidip yıkanacağım ve hemen geleceğim," dedi Aleksandr gülümseyerek. Ellerini nereye koyacağını bilemedi. Onun ellerini tutmak istedi. "Hiçbir yere kaybolma."</p>

  <p class="calibre11" style="text-align: justify;">"Burada olacağım. Sabun ister misin?"</p>

  <p class="calibre11" style="text-align: justify;">Başını salladı. "Yeterince sabunum var."</p>

  <p class="calibre11" style="text-align: justify;">Olduğuna eminim; ama bendekine bir bak." Masanın çekmecesinden küçük bir şampuan şişesi çıkardı. "Bunu Molotov'da buldum. Bana yirmi rubleye patladı." Şampuanı ona uzattı. "Saçların için gerçek şampuan."</p>

  <p class="calibre11" style="text-align: justify;">"Bir şişe şampuana yirmi ruble mi ödedin?" dedi şişeyi elinden alarak.</p>

  <p class="calibre11" style="text-align: justify;">"Bir fincan una iki yüz elli ruble vermekten iyidir," dedi elini hemen geri çekip konuyu değiştirmeye çalışarak.</p>

  <p class="calibre11" style="text-align: justify;">"Bu benim verdiğim paranın yirmi rublesi miydi?"</p>

  <p class="calibre11" style="text-align: justify;">"Evet," dedi. "Kitabın arasındaki rubleler çok işime yaradı. Teşekkürler." Yüzüne bakmadı. "Her şey için teşekkür ederim."</p>

  <p class="calibre11" style="text-align: justify;">"Rica ederim. Her şey için. İşe yaradığına sevindim." Gözlerini ondan ayıramıyordu. "Tatişya, saçların çok sararmış."</p>

  <p class="calibre11" style="text-align: justify;">Omuz silkti. "Güneşten."</p>

  <p class="calibre11" style="text-align: justify;">"Çillerin de..."</p>

  <p class="calibre11" style="text-align: justify;">"Güneşten."</p>

  <p class="calibre11" style="text-align: justify;">"Ve..."</p>

  <p class="calibre11" style="text-align: justify;">"Sana nehri göstereyim."</p>

  <p class="calibre11" style="text-align: justify;">"Bekle! Sana getirdiğim şeylere bir bak." Çantasının yanında diz çökerek kahve, şeker, tuz, sigara ve votka çıkardı. "Bir de İngilizce-Rusça dilbilgisi kitabı var," dedi. "İngilizceni ilerletiyor musun?"</p>

  <p class="calibre11" style="text-align: justify;">"Pek sayılmaz," dedi Tatyana. "Zamanım olmadı. Bütün bunları taşıdığına inanamıyorum. Çantan çok ağır olmalı." Bir an duraksadı. "Ama teşekkür ederim. Haydi dışarı çıkalım."</p>

  <p class="calibre11" style="text-align: justify;">Nayra'dan havlu alarak sundurmadan geçtiler ve merdivenleri inerek arka bahçeye çıktılar. Aleksandr, Tatyana'ya değmiyordu; ama ona mümkün olduğunca yakın durmaya çalışıyordu. Altı çift gözün sundurmadan onları izlediğinin farkındaydı. Aleksandr, Tatyana'nın işaret ettiği yere bile bakmıyordu. Sarı saçlarını izliyor ve parmaklarıyla onlara dokunmak istiyordu.</p>

  <p class="calibre11" style="text-align: justify;">Ona dokunmak istiyordu.</p>

  <p class="calibre11" style="text-align: justify;">Nefesini tutarak, babası dövdüğünde gözünün altında oluşan yara izine dokundu. "Neredeyse tamamen geçmiş," dedi. "Doğru düzgün göremiyorum."</p>

  <p class="calibre11" style="text-align: justify;">"Madem göremiyorsun, nasıl dokunuyorsun?" diye sordu Tatyana. Yüzüne bakmadı. "Aleksandr, gösterdiğim yere bakar mısın? Tam şu çam ağaçlarının arasında. Bakacak mısın? Yolun karşısına geçince ağaçlarla çevrili bir yol göreceksin. Yüz metre aşağıya yürü. Çamaşırları orada yıkıyorum. Görmemen imkânsız. Kama büyük bir nehir."</p>

  <p class="calibre11" style="text-align: justify;">"Kaybolacağıma eminim," dedi kulağına eğilerek. "Gel ve bana göster."</p>

  <p class="calibre11" style="text-align: justify;">"Tatya'nın yemek pişirmesi gerekiyor," dedi Zoe yanlarına gelerek. "Neden ben göstermiyorum?"</p>

  <p class="calibre11" style="text-align: justify;">"Evet," dedi Tatyana geri çekilerek. "Neden sana Zoe göstermiyor? Bu gece yemek yiyeceksen, hemen pişirmeye başlamam lazım."</p>

  <p class="calibre11" style="text-align: justify;">"Hayır Zoe, bizi hoş gör," dedi Aleksandr ve Tatyana'nın kolundan çekti. "Benimle nehre gel," diye tekrarladı. "Bana seni üzen şeyin ne olduğunu söylersin ve ben..."</p>

  <p class="calibre11" style="text-align: justify;">"Şimdi olmaz," diye fısıldadı Tatyana. "Şimdi olmaz."</p>

  <p class="calibre11" style="text-align: justify;">Derin bir iç geçirerek gitmesine izin verdi ve tek başına nehre doğru yürümeye başladı. Yıkandıktan ve tıraş olduktan sonra temiz elbiselerle geri döndüğünde, Zoe'nun ona alenen asıldığını fark etti. Aleksandr buna şaşırmadı. Burada hiç genç erkek yoktu ve tek gözlü, dişsiz bile olsa Zoe onunla ilgilenecekti. Tatyana'nın durumu ise bambaşkaydı. Gözlerini ondan sürekli kaçırıyordu. Ocağın başında yemek pişirirken, "Tıraş olmuşsun," dedi.</p>

  <p class="calibre11" style="text-align: justify;">"Bunu nereden anladın?" Sarı elbisesiyle eğilip kalkarken, Aleksandr sırtına ve kalçalarına bakıyordu. Beli incecikti ve kısa elbisesinden bacaklarının arkası görünüyordu. Nabız atışı hızlanmıştı. "Tatya, bu köy hayatı tam sana göre," dedi Aleksandr birkaç dakika sonra.</p>

  <p class="calibre11" style="text-align: justify;">Tatyana doğrulup sundurmaya gitmeye hazırlanırken, Aleksandr elini yakaladı ve kendi yanağına götürdü. "Böyle yumuşakken daha mı çok hoşuna gidiyor?" Elini yüzünde gezdirdi ve sonra parmaklarını öptü.</p>

  <p class="calibre11" style="text-align: justify;">Yavaşça elini geri çekti. "Seni çok fazla tıraşlı görmedim," diye mırıldandı. "İki hali de güzel. Ellerim soğanlı Aleksandr," dedi. "Seni kirletmek istemem. Daha yeni yıkandın." Boğazındaki gıcığı temizledi ve gözlerini kaçırdı.</p>

  <p class="calibre11" style="text-align: justify;">"Tatya," dedi unlu elini bırakmadan. "Benim. Sorun ne?"</p>

  <p class="calibre11" style="text-align: justify;">Bakışlarını ona çevirdi. Aleksandr gözlerinde, kırgınlık ve üzüntü gördü. Ama en belirgin olan da kırgınlığıydı. "Ne?.." diye söze başladı.</p>

  <p class="calibre11" style="text-align: justify;">"Aleksandr, tatlım, bizimle içeriye gel. Bırak Tatya yemek işini bitirsin. Gel ve bir şeyler iç."</p>

  <p class="calibre11" style="text-align: justify;">Aleksandr sundurmaya çıktı. Nayra ona bir bardak votka verdi. Aleksandr başını sallayarak "Tatyana olmadan içmem. Tatya! Gel," dedi.</p>

  <p class="calibre11" style="text-align: justify;">"İkinci içkimizi onunla içeriz."</p>

  <p class="calibre11" style="text-align: justify;">"Hayır!" dedi. "Birinci içkiyi bizimle içecek. Tatya, buraya gel."</p>

  <p class="calibre11" style="text-align: justify;">Tatya üzerine sinen patates ve soğan kokularıyla dışarı çıkıp Aleksandr'ın yanına geldi.</p>

  <p class="calibre11" style="text-align: justify;">"Taneçka içki içmez ki," dedi Nayra.</p>

  <p class="calibre11" style="text-align: justify;">Aleksandr'ın gelmesi şerefine içeceğim," dedi Tatyana. Aleksandr ona votka bardağını uzatırken parmakları birbirine değdi. Nayra, Alexander'a bir bardak daha doldurdu. Bardaklarını havaya kaldırdılar. "Aleksandr'ın şerefine," dedi Tatyana sesi titreyerek. Gözleri yaşla dolmuştu.</p>

  <p class="calibre11" style="text-align: justify;">"Aleksandr'ın şerefine," dediler hep bir ağızdan. "Ve Daşa'ya."</p>

  <p class="calibre11" style="text-align: justify;">"Ve Daşa'ya," dedi Aleksandr alçak bir ses tonuyla.</p>

  <p class="calibre11" style="text-align: justify;">İçkilerini içtiler ve Tatyana tekrar içeri girdi.</p>

  <p class="calibre11" style="text-align: justify;">Köyden on kadar insan Aleksandr ile tanışmak için yemeğe geldi ve ona hediyeler getirdi. Bir kadın, yumurta; bir adam olta kancası; bir başka adam olta ve genç bir kız birkaç tane şeker verdi. Herkes başıyla onu selamladı ve hatta bazıları önünde eğildi. Bir kadın dizlerinin üzerine çöktü ve istavroz çıkararak Aleksandr'ın elindeki bardağı öptü. Aleksandr yorgundu. Cebinden bir sigara çıkardı.</p>

  <p class="calibre11" style="text-align: justify;">Vova, "Neden sigarayı dışarıda içmiyorsun? Tatya, evde sigara içilmesinden rahatsız oluyor," dedi.</p>

  <p class="calibre11" style="text-align: justify;">Aleksandr sigarasını pakete koydu ve içinden küfretti. Vova'nın Tatyana'nın iyiliğini düşünmesi sinirini bozmuştu. Ancak Vova başka bir şey söylemeye fırsat bulamadan, Tatyana elini Aleksandr'ın omuzuna koydu ve masanın üzerine bir kül tablası bıraktı. "İç Aleksandr," dedi.</p>

  <p class="calibre11" style="text-align: justify;">Vova, "Ama Tatya, duman seni rahatsız ediyor. Bu yüzden hepimiz dışarıda içiyoruz," dedi.</p>

  <p class="calibre11" style="text-align: justify;">"Biliyorum Vova," dedi Tatyana. "Ama Aleksandr onca yolu dışarıda sigara içmek için gelmedi. Nerede isterse orada içecek."</p>

  <p class="calibre11" style="text-align: justify;">Aleksandr başını sallayarak, "Sigara içmek zorunda değilim," dedi. Elini tekrar omuzuna koymasını ve ona bakmasını istiyordu. "Tatya, yardıma ihtiyacın var mı?"</p>

  <p class="calibre11" style="text-align: justify;">"Evet kalkıp yaptığım yemeği yiyerek bana yardımcı olabilirsin. Yemek zamanı."</p>

  <p class="calibre11" style="text-align: justify;">Dört kadın uzun masanın bir tarafına dizildi. "Tatyana genellikle masanın ucunda oturur. Böylece kalkıp bir şeyler taşıması kolay oluyor," dedi Zoe gülerek.</p>

  <p class="calibre11" style="text-align: justify;">"Anlıyorum," dedi Aleksandr. "Ben de onun yanına oturacağım."</p>

  <p class="calibre11" style="text-align: justify;">"Yanına genellikle ben otururum," dedi Vova.</p>

  <p class="calibre11" style="text-align: justify;">Aleksandr omuz silkti ve Vova ile muhatap olmadan Tatyana'ya bakarak kaşlarını kaldırdı.</p>

  <p class="calibre11" style="text-align: justify;">Tatyana elini havluya sildi. "O halde Aleksandr ile Vova'nın arasına oturayım," dedi.</p>

  <p class="calibre11" style="text-align: justify;">"Pekâlâ," dedi Zoe. "Aleksandr'ın diğer yanına da ben otururum."</p>

  <p class="calibre11" style="text-align: justify;">"Tamam," dedi Aleksandr.</p>

  <p class="calibre11" style="text-align: justify;">Tatyana domates ve hıyar salatası yapmış; soğanlı patates pişirmişti. Bir kavanoz da kültür mantarı açtı. Beyaz ekmek, tereyağı, süt, peynir ve kaynamış yumurta da vardı.</p>

  <p class="calibre11" style="text-align: justify;">"Sana ne getireyim Şu?" dedi Tatyana yanına oturarak. "Salata ister misin?"</p>

  <p class="calibre11" style="text-align: justify;">"Evet lütfen."</p>

  <p class="calibre11" style="text-align: justify;">Tatyana ayağa kalktı. "Peki ya mantar yer misin?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana yanında, ayakta durarak tabağına yemek koydu. Aleksandr'ın yemeğini kendi almamasının tek sebebi; Tatyana'nın çıplak bacaklarının pantolonuna, kalçasının ise dirseğine değiyor olmasıydı. Ona bu kadar yakın olması için ikinci hatta üçüncü tabağı isteyebilirdi. Beline sarılmamak için kendini zor tutuyordu. Bunu yapmak yerine çatalını eline aldı. "Evet patates de alayım. Tamam çok oldu. Biraz ekmek ve tereyağı da verebilirsin."</p>

  <p class="calibre11" style="text-align: justify;">Aleksandr oturacağını düşündü; ama Tatyana masanın diğer tarafına geçerek kadınlara servis yaptı.</p>

  <p class="calibre11" style="text-align: justify;">Sonra Vova'nın tabağını doldurdu. Aleksandr, Tatyana'nın ona büyük bir samimiyet içinde servis yaptığını görünce, kalbinin sıkıştığını hissetti. Vova teşekkür etti ve Tatyana yüzüne bakarak gülümsedi.</p>

  <p class="calibre11" style="text-align: justify;">Vova'ya bakmıştı. Vova'ya gülümsemişti. Onu rahatlatan tek şey Tatyana'nın gözlerinde Vova'ya karşı bir ilgi belirtisi görmemiş olmasıydı.</p>

  <p class="calibre11" style="text-align: justify;">En sonunda yerine oturdu.</p>

  <p class="calibre11" style="text-align: justify;">"Tatya, önünde tekrar yemek gördüğüm için çok mutluyum," dedi Aleksandr.</p>

  <p class="calibre11" style="text-align: justify;">"Ben de öyle," dedi.</p>

  <p class="calibre11" style="text-align: justify;"><i class="calibre2">Odalar çok karanlıktı ve Tatyana'yı iyi göremiyordu. Ama ona, Daşa'ya ve kendine siyah ekmek keserken ağzından gelen kanı fark etmişti.</i> Şimdi ise beyaz ekmek, tereyağı ve yumurta yiyordu. "Tanrı'ya şükürler olsun ki, çok daha iyisin Tatya," diye fısıldadı.</p>

  <p class="calibre11" style="text-align: justify;">"Evet," dedi çok alçak bir ses tonuyla. "Teşekkürler."</p>

  <p class="calibre11" style="text-align: justify;">Zoe dirseğini sürekli Aleksandr'ınkine sürtüp duruyordu. Bu oyunu çok iyi oynuyordu. Aleksandr, Tatyana'nın, Zoe'nun yaptıklarının farkına varıp varmadığını merak etti.</p>

  <p class="calibre11" style="text-align: justify;">Aleksandr, Zoe'nun yanından uzaklaşıp Tatyana'ya biraz daha yaklaştı. "Sen yemeğini rahat ye Zoe," dedi gülümseyerek.</p>

  <p class="calibre11" style="text-align: justify;">Karşılarında oturan Nayra, "Ama şimdi de zavallı Taneçka sıkıştı," dedi.</p>

  <p class="calibre11" style="text-align: justify;">"Ben iyiyim," dedi Tatyana. Masanın altında bacağı onunkine değdi. Aleksandr onu bir kez dirseğiyle dürttü.</p>

  <p class="calibre11" style="text-align: justify;">"Pekâlâ," dedi Aleksandr kıtlıktan çıkmış gibi yemeğini yerken. "Bana olanları anlatmaya başlayabilmeniz için yeterince içtim mi?"</p>

  <p class="calibre11" style="text-align: justify;">Dört kadının gözünden yaşlar süzülmeye başladı. "Aleksandr! Bunları duymak için yeterince içtiğini düşünmüyoruz."</p>

  <p class="calibre11" style="text-align: justify;">"Bir kısmını duyabilir miyim?"</p>

  <p class="calibre11" style="text-align: justify;">"Tatya bu konuda konuşmamızdan hoşlanmıyor. Taneçka, Aleksandr'a olanları anlatabilir miyiz?" dedi Nayra.</p>

  <p class="calibre11" style="text-align: justify;">"Anlatın," dedi Tatyana derin bir iç geçirerek.</p>

  <p class="calibre11" style="text-align: justify;">"Olanları Tatya'dan duymak istiyorum," dedi Aleksandr. "Biraz daha votka ister misin?"</p>

  <p class="calibre11" style="text-align: justify;">"Hayır," dedi onun bardağını doldurarak. "Aleksandr, aslında anlatacak pek fazla bir şey yok. Sana söylediğim gibi Kobona'ya gittik. Daşa öldü. Ben de buraya geldim ve bir süre hastalıkla mücadele..."</p>

  <p class="calibre11" style="text-align: justify;">"Ölmek üzereydi," dedi Nayra.</p>

  <p class="calibre11" style="text-align: justify;">"Nayra Mikhailovna, lütfen," dedi Tatyana. "Biraz hastaydım."</p>

  <p class="calibre11" style="text-align: justify;">"Hasta mı?" dedi Aksinya. "Aleksandr, bu kız yanımıza ocak ayında geldi ve mart ayına kadar ölümle savaştı. Her türlü hastalık vardı. İskorbüt hastalığına..."</p>

  <p class="calibre11" style="text-align: justify;">"Sürekli kan kusuyordu!" dedi Dusia. "Ölen Tsareviç Alexis gibi. Sürekli bir yerleri kanıyordu."</p>

  <p class="calibre11" style="text-align: justify;">"İskorbüt hastalığı," dedi Aleksandr.</p>

  <p class="calibre11" style="text-align: justify;">"Tsareviç, iskorbüt hastalığından ölmedi," dedi Tatyana. "O hemofiliye yakalanmıştı."</p>

  <p class="calibre11" style="text-align: justify;">"Zatürreeyi unuttun mu?" dedi Aksinya. "İki ciğerin de mahvolmuştu."</p>

  <p class="calibre11" style="text-align: justify;">"Aksinya lütfen," dedi Tatyana. "Hastalık sadece bir ciğerimdeydi."</p>

  <p class="calibre11" style="text-align: justify;">"Onu mahveden zatürree oldu. Nefes alamıyordu," dedi Nayra ve elini uzatarak Tatyana'ya hafifçe vurdu.</p>

  <p class="calibre11" style="text-align: justify;">"Onu mahveden zatürree değil; veremdi!" diye haykırdı Aksinya. "Çok unutkansın Nayra. Haftalarca kan kustuğunu hatırlamıyor musun?"</p>

  <p class="calibre11" style="text-align: justify;">"Aman Tanrım, Tatya!" diye fısıldadı Aleksandr.</p>

  <p class="calibre11" style="text-align: justify;">"Aleksandr ben gerçekten iyiyim," dedi Tatyana. "Hafif bir verem hastalığı geçirdim. Hastaneye yatmama bile gerek kalmadan iyileştirildim. Doktor en kısa zamanda eskisi kadar sağlıklı olacağımı söyledi. Bir yıl sonra veremin tamamen geçeceğine dair garanti verdi."</p>

  <p class="calibre11" style="text-align: justify;">"Bir de burada sigara içmeme izin verecektin."</p>

  <p class="calibre11" style="text-align: justify;">"Ne olacak ki?" dedi. "Sen hep evin içinde içiyorsun. Buna alışkınım."</p>

  <p class="calibre11" style="text-align: justify;">"Ne mi olacak?" diye haykırdı Aksinya. "Tatya, bir ay boyunca karantinada tutuldun. O öksürüp kan kusarken hep yanındaydık Aleksandr."</p>

  <p class="calibre11" style="text-align: justify;">"Neden Aleksandr'a veremi nasıl kaptığını anlatmıyorsun?" dedi Nayra yüksek sesle.</p>

  <p class="calibre11" style="text-align: justify;">Aleksandr, Tatyana'nın bir anda ürperdiğini hissetti. "Bunu ona sonra anlatırım."</p>

  <p class="calibre11" style="text-align: justify;">"Ne kadar sonra?" dedi Aleksandr. Tatyana cevap vermedi.</p>

  <p class="calibre11" style="text-align: justify;">"Tatya!" diye bağırdı Aksinya. "Aleksandr'a, buraya gelmek için çektiklerini anlat. Haydi."</p>

  <p class="calibre11" style="text-align: justify;">"Anlat Tatya," dedi Aleksandr yüzüne bakarak. Yaptığı yemek bu kadar lezzetli olmasa, iştahı kaçacaktı.</p>

  <p class="calibre11" style="text-align: justify;">Tatyana büyük bir çaba harcayarak, "Ben ve yüzlerce insan kamyona doldurulduk. Sonra da Volkhov yakınındaki trene götürüldük..." dedi.</p>

  <p class="calibre11" style="text-align: justify;">"Ona trenden bahset!"</p>

  <p class="calibre11" style="text-align: justify;">"En iyi trenlerden biri değildi. Çok kalabalıktık..."</p>

  <p class="calibre11" style="text-align: justify;">"Ona kaç kişi olduğunuzu söyle!"</p>

  <p class="calibre11" style="text-align: justify;">"Kaç kişi olduğumuzu bilmiyorum," dedi Tatyana.</p>

  <p class="calibre11" style="text-align: justify;">"Trende insanlar ölünce ne oldu?" dedi Dusia istavroz çıkararak.</p>

  <p class="calibre11" style="text-align: justify;">"Yer açılsın diye onları trenden aşağıya attılar."</p>

  <p class="calibre11" style="text-align: justify;">Nayra burnunu çekerek, "Volga nehrine geldiklerinde epey yer açılmıştı," dedi.</p>

  <p class="calibre11" style="text-align: justify;">"Aleksandr, Volga nehri köprüsündeki raylar bombalandığı için tren karşıya geçememiş. Tatyana dahil bütün yolcuların buzun üzerinde yürüyerek karşıya geçmesi istenmiş. Bunu neden anlatmıyorsun?" dedi Aksinya.</p>

  <p class="calibre11" style="text-align: justify;">Aleksandr, aklı karışık ve yorgun olan Tatyana'dan gözlerini ayıramadı.</p>

  <p class="calibre11" style="text-align: justify;">"Kaç kişi karşıya geçti Tatyana? Kaç kişi buzun üzerinde öldü? Anlat ona."</p>

  <p class="calibre11" style="text-align: justify;">"Bilmiyorum Axinya. Saymadım."</p>

  <p class="calibre11" style="text-align: justify;">"Eminim hiç kimse geçememiştir," dedi Dusia.</p>

  <p class="calibre11" style="text-align: justify;">"Ama Tatya atlattı," dedi Aleksandr dirseğini Tatyana'nın koluna, bacağını da onunkine değdirerek.</p>

  <p class="calibre11" style="text-align: justify;">"Başka kurtulan insanlar da vardı," dedi. Sonra sesini alçaltarak, "Ama çok fazla değildi," diye ekledi.</p>

  <p class="calibre11" style="text-align: justify;">"Tatya, hasta ve açlıktan ölmek üzere olan onca insanı diğer tren istasyonuna taşıyacak kamyon olmadığı için, veremli ve zatürreeli bir halde, kar ile fırtınanın içinde öbür tren istasyonuna kadar kaç kilometre yürüdüğünü anlat ona," dedi Aksinya. Gözlerini fal taşı gibi açtı. "On beş kilometre falan olmalı."</p>

  <p class="calibre11" style="text-align: justify;">"Hayır canım," dedi Tatyana. "Üç kilometre falan yürüdüm. Ayrıca fırtına da yoktu. Sadece biraz soğuktu."</p>

  <p class="calibre11" style="text-align: justify;">Size yiyecek bir şeyler verdiler mi?" diye sordu Aksinya. "Hayır!"</p>

  <p class="calibre11" style="text-align: justify;">"Evet," dedi Tatyana. "Biraz yedim."</p>

  <p class="calibre11" style="text-align: justify;">"Tatya!" diye haykırdı Aksinya. "Ona trende yatacak yer bulamadığını ve Volkhov'dan Volga'ya giderken üç gün boyunca ayakta yolculuk yaptığını anlat!"</p>

  <p class="calibre11" style="text-align: justify;">"Üç gün ayakta kaldım," dedi Tatyana çatalıyla yemeğini karıştırarak. "Volkhov'dan Volga'ya kadar."</p>

  <p class="calibre11" style="text-align: justify;">Dusia gözlerini silerek, "Volga'yı geçerken birçok kişi ölünce, Tatyana'ya trende yatacak yer açıldı. Öyle değil mi Tatya? Yere uzandı..." dedi.</p>

  <p class="calibre11" style="text-align: justify;">"Ve bir daha kalkamadı!" dedi Aksinya.</p>

  <p class="calibre11" style="text-align: justify;">"Tatlım sonra kalktım," dedi Tatyana. Başını salladı.</p>

  <p class="calibre11" style="text-align: justify;">"Hayır," dedi Aksinya. "Hiç abartmıyorum. Kalkamadın. Şoför sana nereye gittiğini sordu ve seni kaldıramadı...."</p>

  <p class="calibre11" style="text-align: justify;">"Ama en sonunda uyandırdı."</p>

  <p class="calibre11" style="text-align: justify;">"En sonunda, evet!" dedi Aksinya. "Ama senin öldüğünü düşünmüş."</p>

  <p class="calibre11" style="text-align: justify;">"Molotov'da trenden inmiş ve Lazarevo'nun kaç kilometre olduğunu sormuş. On kilometre olduğunu duyunca..." diye ekledi Raysa.</p>

  <p class="calibre11" style="text-align: justify;">Dört kadın bir ağızdan ağlamaya başladı.</p>

  <p class="calibre11" style="text-align: justify;">Tatyana, Aleksandr'a, "Bunları duymak zorunda kaldığın için üzgünüm," dedi.</p>

  <p class="calibre11" style="text-align: justify;">Aleksandr yemek yemeyi bıraktı. Elini sırtına koydu ve hafifçe okşadı. Geri çekilmediğini ve kızarmadığını görünce, elini biraz daha orada tuttu. Sonra tekrar çatalını aldı.</p>

  <p class="calibre11" style="text-align: justify;">"Aleksandr, Tatyana Lazarevo'nun on kilometre ileride olduğunu duyunca ne yapmış biliyor musun?"</p>

  <p class="calibre11" style="text-align: justify;">"Bırak tahmin edeyim," dedi Aleksandr gülümseyerek. "Bayıldı."</p>

  <p class="calibre11" style="text-align: justify;">"Evet! Nereden bildin?" diye sordu Aksinya.</p>

  <p class="calibre11" style="text-align: justify;">"Ben sürekli bayılırım," dedi Tatyana.</p>

  <p class="calibre11" style="text-align: justify;">"Karantinadan çıktıktan sonra, hastanedeki yatağının yanında oturduk ve nefes alabilsin diye oksijen maskesini yüzüne tuttuk," dedi Nayra gözyaşlarını silerek. "Büyükannesi öldüğünde..."</p>

  <p class="calibre11" style="text-align: justify;">Aleksandr elindeki çatalı düşürdü. Bunu isteyerek yapmamıştı. Hiç konuşmadan önündeki tabağa baktı ve başını Tatyana'ya çeviremedi bile. Tatyana yumuşak ve acı dolu bir ifadeyle ona baktı. "Şu votka nerede Tatya?" diye sordu Aleksandr. "Sanırım yeterince içmemişim."</p>

  <p class="calibre11" style="text-align: justify;">Ona bir bardak koydu ve sonra kendine de çok az doldurdu. Bardaklarını kaldırıp tokuşturdular ve birbirlerine baktılar. Yüzlerinde, Leningrad'ın, beşinci bölgenin, ailelerinin, Ladoga nehrinin ve gecenin izleri vardı. "Cesaret Şura," diye fısıldadı Tatyana.</p>

  <p class="calibre11" style="text-align: justify;">Cevap veremedi. Bunun yerine votkasından bir yudum aldı.</p>

  <p class="calibre11" style="text-align: justify;">Aleksandr, "Ne zaman öldü?" diye sorana kadar masadakilerden çıt çıkmadı.</p>

  <p class="calibre11" style="text-align: justify;">Nayra burnunu çekti. "Geçen aralık ayında dizanteriden öldü." Öne eğildi. "Bana kalırsa, kocasını kaybettikten sonra onun yanına gitmek istedi." Nayra, Tatyana'ya baktı. "Tatya da benimle aynı fikirde."</p>

  <p class="calibre11" style="text-align: justify;">Tatyana başını salladı. "Bunu istedi," dedi. "Onsuz yaşayamadı."</p>

  <p class="calibre11" style="text-align: justify;">Nayra, Aleksandr'a bir içki daha koydu. "Anna bana ölürken 'Nayra, torunlarımı görebilmeni çok isterdim; ama büyük ihtimalle küçük Tatya'yı hiç göremeyeceksin. Bu zorlukları atlatamaz. Çok narindir' demişti."</p>

  <p class="calibre11" style="text-align: justify;">"Anna, torunları hakkında doğru tahminler yürütememiş," dedi Aleksandr votkasından içerek.</p>

  <p class="calibre11" style="text-align: justify;">"Bize 'Eğer torunlarım gelirse onlara iyi bakın. Benim evimi onlara verin,' dedi," diye devam etti Nayra.</p>

  <p class="calibre11" style="text-align: justify;">"Ev mi? Ne evi?" dedi Aleksandr hemen.</p>

  <p class="calibre11" style="text-align: justify;">"Küçük bir kulübeleri vardı."</p>

  <p class="calibre11" style="text-align: justify;">"Nerede bu kulübe?"</p>

  <p class="calibre11" style="text-align: justify;">"Ormanın içinde. Buraya yakın. Tatya sana gösterebilir. Tatya iyileşip bizimle Lazarevo'ya gelince o evde yaşamak istedi," dedi Nayra gözlerini fal taşı gibi açarak. "Hem de tek başına."</p>

  <p class="calibre11" style="text-align: justify;">"Ne düşünüyordu acaba?" diye sordu Aleksandr.</p>

  <p class="calibre11" style="text-align: justify;">Masadaki bütün kadınlar aynı anda homurdanmaya başladı. "Anna'nın torununun tek başına yaşamasına izin vermeyiz. Bu umursamamak olur. Kim tek başına yaşıyor? Ona bizim ailemizden olduğunu söyledik. Tatyana'nın büyükbabası kocamın kuzeniydi. Buraya geldiğine göre bizimle yaşaması lazım. Burada olması onun için çok daha iyi. Öyle değil mi Taneçka?"</p>

  <p class="calibre11" style="text-align: justify;">"Evet Nayra Mikhailovna." Tatyana, Aleksandr'a biraz daha patates verdi. "Hâlâ aç mısın?"</p>

  <p class="calibre11" style="text-align: justify;">"Doğruyu söylemek gerekirse, aç mıyım tok muyum bilmiyomm," dedi Aleksandr. "Sanırım yemeğe devam edeceğim."</p>

  <p class="calibre11" style="text-align: justify;">"Taneçka şimdi daha iyi; ama kendine bakması gerekiyor. Hâlâ her ay Molotov'a giderek kontrolden geçiyor. Verem her an nüksedebilir. Bu yüzden de hepimiz sigarayı dışarıda içiyoruz," dedi Nayra.</p>

  <p class="calibre11" style="text-align: justify;">"Bunu büyük bir zevkle yapıyoruz," dedi Vova kolunu Tatyana'nın omuzuna atarak.</p>

  <p class="calibre11" style="text-align: justify;">Aleksandr'ın en kısa zamanda Tatyana ile Vova konusunu konuşması gerekiyordu.</p>

  <p class="calibre11" style="text-align: justify;">"Aleksandr, o buraya geldiğinde ne kadar zayıf olduğunu tahmin edemezsin," dedi Aksinya.</p>

  <p class="calibre11" style="text-align: justify;">"Tahmin edebilirim," dedi Aleksandr. "Öyle değil mi Tatya?"</p>

  <p class="calibre11" style="text-align: justify;">"Evet Şura," diye fısıldadı Tatyana.</p>

  <p class="calibre11" style="text-align: justify;">"Bir deri bir kemikti," dedi Dusia. "Onu Tanrı bile zor kurtardı."</p>

  <p class="calibre11" style="text-align: justify;">"Kuzenimiz Yulya gibi tarımla uğraşılan bir köyde yaşamadığımız için şanslıyız, öyle değil mi Nayra?" diye sordu Aksinya. "Yulya Archangelsk yakınındaki Kulay'da yaşıyor. Elli yedi yaşında olmasına rağmen bütün gün tarlada çalışıyor ve sonra da yetiştirdikleri mahsulleri alıyorlar. Burada da balıklara el konuyor; ama yumurta, keçi sütü, peynir ve hatta un bile bulabiliyoruz."</p>

  <p class="calibre11" style="text-align: justify;">"Zavallı Yulya," diyerek burnunu çekti Nayra. "Ama Taneçka'ya bir bak."</p>

  <p class="calibre11" style="text-align: justify;">Aksinya gülümsedi ve Tatyana'ya baktı. "Seni şişmanlattık, öyle değil mi tatlım? Her gün yumurta, süt ve tereyağı yiyorsun. Ona çok kilo aldırdık. Sen de öyle düşünmüyor musun Aleksandr?"</p>

  <p class="calibre11" style="text-align: justify;">Aleksandr masanın altından Tatyana'nın bacağını sıkarak, "Hımmm," dedi.</p>

  <p class="calibre11" style="text-align: justify;">"Sıcak çörek gibi oldu," dedi Aksinya.</p>

  <p class="calibre11" style="text-align: justify;">"Sıcak çörek mi?" Aleksandr sırıtarak yüzü kıpkırmızı olan Tatyana'ya döndü. Kısa elbisesi bacaklarını açıkta bırakıyordu. Yemek boyunca, sekiz yabancının karşısında, elini masanın altına götürerek bacağını elledi. Aleksandr'ın elini çekmesi gerekiyordu. Kontrolünü kaybetmişti.</p>

  <p class="calibre11" style="text-align: justify;">Tatyana ayağa kalkıp tencereyi eline alarak, "Aleksandr, biraz daha ister misin?" diye sordu. Elleri sabit duruyordu. "Daha çok var," dedi gülümseyerek. Yüzü kıpkırmızıydı.</p>

  <p class="calibre11" style="text-align: justify;">"Sanırım yemek yerine içki alacağım," dedi Aleksandr yüzüne bakamadan.</p>

  <p class="calibre11" style="text-align: justify;">Aksinya, "Aleksandr, Tanechka'dan şikâyetçi olduğumuzu bilmeni isteriz. Senin tarafında olduğumuzu bil," dedi.</p>

  <p class="calibre11" style="text-align: justify;">"Tatya, bu iyi kalpli kadınları kızdıracak ne yaptın?" dedi Aleksandr neşeli bir tavırla.</p>

  <p class="calibre11" style="text-align: justify;">Tatya niçin gülümsemeyi kesip gözlerini Aksinya'ya dikmişti?</p>

  <p class="calibre11" style="text-align: justify;">Ağzı patatesle dolu olan Nayra, "Ona sana mektup yazması ve Daşa'nın öldüğünü söylemesi için ısrar ettik. Böylece evlenme umuduyla bu kadar yol gelip üzülmeyecektin. Ona sana yazıp gerçekleri anlatmasını defalarca söyledik," dedi.</p>

  <p class="calibre11" style="text-align: justify;">"O da kabul etmedi!" dedi Aksinya.</p>

  <p class="calibre11" style="text-align: justify;">Aleksandr'ın, içindeki ateş kadar öfkesi de artmıştı. Gözlerini Tatyana'ya dikti. "Neden kabul etmedi Aksinya?"</p>

  <p class="calibre11" style="text-align: justify;">"Söylemedi. Ama senin buraya Daşa için gelecek olmanı düşünmek bizi mahvetti. Bunun dışında hiçbir şey konuşmadık"</p>

  <p class="calibre11" style="text-align: justify;">"Hiçbir şey Aleksandr," dedi Tatyana. "Biraz daha içki ister misin?"</p>

  <p class="calibre11" style="text-align: justify;">Çok hızlı koyduğu için votka bardaktan neredeyse taşacaktı.</p>

  <p class="calibre11" style="text-align: justify;">Aleksandr'ın kafası bulanmıştı.</p>

  <p class="calibre11" style="text-align: justify;">"Daşa'nın Anna'ya yazdığı bütün mektupları okuduk," dedi Nayra. "Onun senden bahsedişini..." Başını salladı. "Sen onun şövalyesiydin."</p>

  <p class="calibre11" style="text-align: justify;">İki dikişte votkayı bitirdi.</p>

  <p class="calibre11" style="text-align: justify;">"Tatya, senden ona yazmanı istedik!" dedi Dusia. "Ama Tatya bazen çok inatçı oluyor."</p>

  <p class="calibre11" style="text-align: justify;">"Bazen mi?" Aleksandr, Tatyana'nın elindeki bardağı aldı ve onun votkasını da bitirdi.</p>

  <p class="calibre11" style="text-align: justify;">Dusia istavroz çıkardı. "Bunu yapabileceğini, mektup yazabileceğini söyledim. Ama kabul etmedi. Tanrı yardım etse de bunu yapmayacaktı." Tasvip etmeyen gözlerle Tatyana'ya baktı. "Aleksandr Tanrı'nın bu acını hafifletmesini ve cephede ölümüne sebep olmasını umuyorduk."</p>

  <p class="calibre11" style="text-align: justify;">Aleksandr kaşlarını kaldırdı. "Cephede ölmemi mi istiyordunuz?"</p>

  <p class="calibre11" style="text-align: justify;">"Tatya ve ben senin ruhun için her gün dua ettik," dedi Dusia. "Acı çekmeni istemiyorduk."</p>

  <p class="calibre11" style="text-align: justify;">"Teşekkürler," dedi Aleksandr. "Tatya, her gün ölmem için mi dua ediyordun?"</p>

  <p class="calibre11" style="text-align: justify;">"Elbette hayır," dedi Tatyana. Soğuk konuşmayı, yalan söylemeyi, ona bakmayı ve dokunmayı başaramamıştı. İçinde ne varsa onunla konuşmasını engelliyordu. Aleksandr gözlerini masadaki insanların arasında gezdirdi.</p>

  <p class="calibre11" style="text-align: justify;">"Aleksandr!" diye haykırdı Aksinya. "Daşa'ya yazdığın bir mektubu okuduk. Sen tam bir şairsin. Aşk dolu satırlardı! Onu okuduğumuzda bu yaz gelip onunla evlenmene hiçbir şeyin engel olamayacağını düşündük. Hepimizi çok üzdü bu durum."</p>

  <p class="calibre11" style="text-align: justify;">"Evet Aleksandr," dedi Tatyana. "O şiirsel mektubu hatırlıyor musun?"</p>

  <p class="calibre11" style="text-align: justify;">Bir anda bakışlarını ona çevirdi.</p>

  <p class="calibre11" style="text-align: justify;">Onu inceledi. Belli bir şeye odaklanmamaya başlamıştı. "Evet," dedi. Bu mektubu Daşa'yı inandırmak için yazmıştı. Tatyana'nın, ablasına açıklama yapmak zorunda kalmasını istemiyordu. "Bana cevap yazıp Daşa'dan bahsetmeliydin Tatya."</p>

  <p class="calibre11" style="text-align: justify;">Tatyana ayağa kalkıp masayı toplamaya başladı.</p>

  <p class="calibre11" style="text-align: justify;">"Sorun değil," dedi Aleksandr omuz silkerek. "Belki de Tatya çok meşguldü. Bugünlerde mektup yazmaya kim zaman bulabiliyor? Özellikle de köy hayatında. Dikiş dersleri, yemek pişirmek..."</p>

  <p class="calibre11" style="text-align: justify;">Tatyana, Aleksandr'ın tabağını kaptı. "Yemek nasıldı Aleksandr? Beğendin mi?"</p>

  <p class="calibre11" style="text-align: justify;">Söyleyecek çok şey vardı.</p>

  <p class="calibre11" style="text-align: justify;">Bunları konuşacak yer yoktu.</p>

  <p class="calibre11" style="text-align: justify;">Eskiden olduğu gibi.</p>

  <p class="calibre11" style="text-align: justify;">"Evet teşekkürler. Biraz daha içki ister misin?"</p>

  <p class="calibre11" style="text-align: justify;">"Hayır teşekkürler," dedi.</p>

  <p class="calibre11" style="text-align: justify;">"Peki Aleksandr şimdi ne yapacaksın? Geri mi döneceksin?" diye sordu Vova.</p>

  <p class="calibre11" style="text-align: justify;">Tatyana derin bir nefes daha aldı. Aleksandr da nefesini tutmuştu. "Bilmiyorum."</p>

  <p class="calibre11" style="text-align: justify;">"İstediğin kadar kalabilirsin," dedi Nayra. "Seni aileden biri gibi sevdik. Ayrıca Daşa'nın kocasıymışsın gibi hissediyoruz."</p>

  <p class="calibre11" style="text-align: justify;">Zoe elini Aleksandr'ın koluna koyarak, "Ama değil," dedi işveli bir şekilde. "Merak etme Aleksandr. Seni neşelendiririz, iznin ne kadar?"</p>

  <p class="calibre11" style="text-align: justify;">"Bir ay."</p>

  <p class="calibre11" style="text-align: justify;">"Zoe, yakın arkadaşın Stepan nasıl? Onu bu gece görecek misin?" dedi Tatyana.</p>

  <p class="calibre11" style="text-align: justify;">Zoe elini Aleksandr'ın kolundan çekti ve Tatyana'ya baktı. Aleksandr, Tatyana'nın Zoe'nun yaptıklarının farkında olduğunu düşündü.</p>

  <p class="calibre11" style="text-align: justify;">Tatyana masayı topluyordu. Aleksandr etrafına bakındı. Vova ve Zoe dahil hiç kimse kıpırdamadı. Aleksandr ayağa kalkarken "Nereye gidiyorsun? Sigaranı masada iç," dedi Tatyana.</p>

  <p class="calibre11" style="text-align: justify;">"Masayı toplamana yardım edeceğim."</p>

  <p class="calibre11" style="text-align: justify;">"Hayır, olmaz!" dediler koro halinde. "Tatyana halleder."</p>

  <p class="calibre11" style="text-align: justify;">"Halledeceğini biliyorum," dedi Aleksandr. "Ama bunu tek başına yapmasını istemiyorum."</p>

  <p class="calibre11" style="text-align: justify;">"Neden?" dedi Nayra şaşkınlık içinde.</p>

  <p class="calibre11" style="text-align: justify;">"Bu kadar yolu masayı toplamak için gelmedin Aleksandr," dedi Tatyana.</p>

  <p class="calibre11" style="text-align: justify;">Aleksandr tekrar masaya oturdu ve Zoe'ya dönerek, "Biraz yorgun olduğumu kabul ediyorum. Ona sen yardım edebilir misin?" dedi. Ve hiç gülümsemedi. Zoe ise ona göğüsleri kadar büyük bir tebessümle bakarak hemen masadan fırladı ve Tatyana'ya yardım etti.</p>

  <p class="calibre11" style="text-align: justify;">Tatyana çay demledi ve önce Aleksandr'a; sonra da dört kadına, Vova'ya, Zoe'ya ve kendine doldurdu. Çilek reçeli kavanozunu aldı ve tam Aleksandr'ın yanına oturacağı sırada, Vova, "Taneçka, oturmadan önce bana bir bardak çay daha koyar mısın?" dedi.</p>

  <p class="calibre11" style="text-align: justify;">Tatyana, Vova'nın bardağını alırken Aleksandr bileğinden tuttu. Bardak çaydanlığın üzerine düştü. Tatyana'nın elini bırakarak, "Su ocağın üzerinde, çaydanlık da hemen önünde Vova. Otur Tatya. Yeterince iş yaptın. Vova çayını kendi koyabilir," dedi.</p>

  <p class="calibre11" style="text-align: justify;">Tatyana oturdu.</p>

  <p class="calibre11" style="text-align: justify;">Masadaki herkes Aleksandr'a baktı.</p>

  <p class="calibre11" style="text-align: justify;">Vova kalkıp çayını kendi koydu.</p>

  <p class="calibre11" style="text-align: justify;">En sonunda Zoe ve Vova'nın eve gitme vakitleri gelmişti. Aleksandr için zaman pek de hızlı geçmemişti. O sırada Vova, "Tatya, benimle dışarı gelebilir misin?" diye sordu.</p>

  <p class="calibre11" style="text-align: justify;">Tatyana, Aleksandr'a hiçbir şey söylemeden Vova ile dışarı çıktı. Aleksandr, Zoe ve Nayra'yı dinliyormuş gibi yaptı; ama Tatyana'yı izliyordu.</p>

  <p class="calibre11" style="text-align: justify;">Daha az votka içmiş olmayı isterdi. Tatya ile konuşmaya gerçekten çok ihtiyacı vardı. İçeri girdiğinde yüzüne bakmasını istedi; ama Tatyana bunu yapmadı.</p>

  <p class="calibre11" style="text-align: justify;">"Aleksandr sigara içmek için dışarı çıkmak ister misin?" diye sordu Zoe.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Yarın bir kısmımız yüzmeye gideceğiz. Gelmek ister misin?"</p>

  <p class="calibre11" style="text-align: justify;">"Bakarız," dedi. Başını bile kaldırmamıştı. Zoe kısa bir süre sonra gitti.</p>

  <p class="calibre11" style="text-align: justify;">"Tatya gel yanıma otur," dedi Aleksandr.</p>

  <p class="calibre11" style="text-align: justify;">"Oturacağım. İstediğin başka bir şey var mı?"</p>

  <p class="calibre11" style="text-align: justify;">"Evet. Oturman."</p>

  <p class="calibre11" style="text-align: justify;">"Bir şey içmeye ne dersin? Konyağımız var."</p>

  <p class="calibre11" style="text-align: justify;">"Hayır, teşekkürler."</p>

  <p class="calibre11" style="text-align: justify;">"Peki ya..."</p>

  <p class="calibre11" style="text-align: justify;">"Tatya! Otur!"</p>

  <p class="calibre11" style="text-align: justify;">Yavaşça yanına oturdu. Aleksandr ona yaklaştı. "Çok yorulmuş olmalısın," dedi. "Benimle dışarı gelmek ister misin? Canım sigara içmek istedi."</p>

  <p class="calibre11" style="text-align: justify;">Tatyana cevap verme fırsatı bulamadan Nayra söze karıştı. "Aleksandr, bu Tatya için ilk başlarda çok zordu."</p>

  <p class="calibre11" style="text-align: justify;">Tatyana derin bir iç geçirerek ayağa kalktı ve yatak odalarından birine gitti.</p>

  <p class="calibre11" style="text-align: justify;">"Bu konuda konuşmamızı istemiyor," dedi Aksinya.</p>

  <p class="calibre11" style="text-align: justify;">"Elbette istemez," dedi Aleksandr. O da istemiyordu.</p>

  <p class="calibre11" style="text-align: justify;">Onları umursamadan devam ettiler. "Çok kötü haldeydi. Sadece bedenen buradaydı." Bütün kadınlar ona doğru eğildi ve gözlerindeki yaşı sildi. Aleksandr az kalsın gülmeye başlayacaktı. "Ama düşünebiliyor musun bütün..." dedi Nayra.</p>

  <p class="calibre11" style="text-align: justify;">"Düşünebiliyorum," diyerek sözünü kesti Aleksandr. Bu kadınlarla o konuda konuşmak istemiyordu. Ayağa kalktı ve izin isteyerek Tatyana'nın arkasından gitti.</p>

  <p class="calibre11" style="text-align: justify;">"Aleksandr, daha yarısını bile anlatmadık," dedi Nayra. "Tatya K-bona'da olanlar hakkında konuşmamızdan gerçekten hiç hoşlanmıyor. Sana daha önce söylemek istemedik; ama..."</p>

  <p class="calibre11" style="text-align: justify;">"Ama o Dimitri gerçekten alçağın teki!" dedi Aksinya.</p>

  <p class="calibre11" style="text-align: justify;">Aleksandr tekrar yerine oturdu. "Bana hemen anlatın."</p>

  <p class="calibre11" style="text-align: justify;">Tatyana kapıyı çarparak içeri girdi.</p>

  <p class="calibre11" style="text-align: justify;">"Kusura bakma Taneçka," dedi Aksinya. "Ama o adamı evire çevire dövmek istiyorum."</p>

  <p class="calibre11" style="text-align: justify;">"Lütfen Kobona hakkında konuşmayı kesin," dedi Tatyana.</p>

  <p class="calibre11" style="text-align: justify;">"Dimitri bir gün yalnız kalacak ve yanında ona yardım edecek hiç kimse olmayacak," dedi Dusya.</p>

  <p class="calibre11" style="text-align: justify;">Tatyana tekrar kapıyı çarparak çıktı.</p>

  <p class="calibre11" style="text-align: justify;">Aksinya, "Sanırım o alçak kalbini kırdı. Onu sevdiğini düşünüyorum," dedi.</p>

  <p class="calibre11" style="text-align: justify;">Aleksandr dik durmakta zorlanıyordu.</p>

  <p class="calibre11" style="text-align: justify;">Dusya öfkeli bir şekilde başını salladı. "Kesinlikle hayır," dedi. "Onu aptal yerine koymayı başaramadı. Tatya insanları ilk bakışta anlar."</p>

  <p class="calibre11" style="text-align: justify;">"Anlar, değil mi Dusya?" dedi Aleksandr.</p>

  <p class="calibre11" style="text-align: justify;">Aksinya sesini alçaltarak, "Biz yine de bu işte bir iş olduğunu düşünüyoruz. Belki de bir aşk çıkmazı."</p>

  <p class="calibre11" style="text-align: justify;">"Aşkla ilgisi yok," dedi Aleksandr gözlerini fal taşı gibi açarak.</p>

  <p class="calibre11" style="text-align: justify;">Nayra başını salladı. "Bu senin düşüncen Aksinya. Ben seninle aynı fikirde değilim. Kız bütün yakınlarını kaybetti. Mahvoldu. Ortada aşk falan yok."</p>

  <p class="calibre11" style="text-align: justify;">"Ben olduğunu düşünüyorum," dedi Aksinya.</p>

  <p class="calibre11" style="text-align: justify;">"Yanılıyorsun," dedi Nayra.</p>

  <p class="calibre11" style="text-align: justify;">"Öyle mi? Peki niçin postaneye gidip mektup gelip gelmediğini kontrol ediyor?" dedi Aksinya zafer kazanmış bir edayla. "Hiç kimsesi kalmadı. Kimden mektup bekliyor?"</p>

  <p class="calibre11" style="text-align: justify;">"İyi bir noktaya parmak bastın," dedi Aleksandr. Gidip bir şey yapmış mıydı? Hatırlayamadı. Gün çok uzun geçmişti. O anda en son söylenen sözü hatırlamıyordu.</p>

  <p class="calibre11" style="text-align: justify;">Aksinya, "Dikiş dikerken de hep yolu görecek şekilde oturuyor. Bunu fark etmediniz mi?" dedi.</p>

  <p class="calibre11" style="text-align: justify;">"Evet, evet!" dedi diğer üç kadın. "Bunu yapıyor. Sanki birini bekliyormuş gibi sürekli yola bakıyor."</p>

  <p class="calibre11" style="text-align: justify;">Aleksandr başını kaldırdı. Tatyana yaşlı kadınların arkasında, gözlerini ona dikmiş halde duruyordu.</p>

  <p class="calibre11" style="text-align: justify;">"Birini mi bekliyordun Tatişya?" diye sordu duygu yüklü bir ses tonuyla.</p>

  <p class="calibre11" style="text-align: justify;">"Artık beklemiyorum," dedi aynı ses tonuyla.</p>

  <p class="calibre11" style="text-align: justify;">"Gördün mü?" dedi Nayra. "Ortada aşk olmadığını söyledim."</p>

  <p class="calibre11" style="text-align: justify;">Tatyana, Aleksandr'ın yanına oturdu.</p>

  <p class="calibre11" style="text-align: justify;">"Taneçka senin dedikodunu yapmamıza kızmazsın, öyle değil mi? Sen Lazarevo'da yıllardan beri gördüğümüz en ilginç kişisin. Vova da böyle düşünüyor," dedi Nayra. Gülerek Aleksandr'a döndü. "Torunum, Daşa'nın küçük kardeşine biraz âşık."</p>

  <p class="calibre11" style="text-align: justify;">Aleksandr tek kelime etmeden Tatyana'ya baktı. Söyleyecek bir şey bulabilse dile getirecekti.</p>

  <p class="calibre11" style="text-align: justify;">Aleksandr'ın tek istediği kendindeyken, Tatyana ile bir dakika yalnız kalabilmekti. Çok şey mi istiyordu? Gerçi şu anda kendinde değildi; ama neden ellerini onun sıcak vücuduna değdiremiyordu?</p>

  <p class="calibre11" style="text-align: justify;">Sigara içmek ve elini yüzünü yıkamak için dışarı çıktı. İçeri girdiğinde üzerini değiştirmek ve botlarını çıkarmak istedi. Ancak bir patırtıyla karşılaştı. "Taneçka ilacımı getirir misin?" "Taneçka bana bir bardak su verir misin?" En sonunda dayanamadı ve botlarını çıkardı. "Tatya tatlım," dedi ve sonra başını masaya koyarak sızdı. Birinin onu hafifçe okşadığını hissederek uyandı. Hava karanlıktı. "Haydi Şura," diye fısıldadı Tatyana. Onu ayağa kaldırmaya çalışıyordu. "Ayağa kalkabilir misin? Haydi kalk da yatağına yat. Lütfen."</p>

  <p class="calibre11" style="text-align: justify;">Kalkarak ocağın üzerindeki yatağa yattı ve üzerinde üniformasıyla uyudu. Yarı bilinçli bir halde, çoraplarını çıkardığını, üniformasının düğmelerini açtığını, kemerini çözdüğünü; gözlerinden, yanaklarından ve alnından öptüğünü hissetti. Yüzüne değen saçları olmalıydı. Kalkmak istedi; ama bu imkânsızdı.</p>

  <p class="kisim_adi" style="text-align: justify;">5</p>

  <p class="calibre11" style="text-align: justify;">Aleksandr ertesi sabah gözlerini açar açmaz saate baktı. 8:00 olmuştu. Etrafına bakarak Tatyana'yı aradı. Görünürde yoktu; ama üzerinde onun yorganı, başının altında da onun yastığı vardı. Gülümseyerek yüzüstü yattı ve başını yastığa gömdü. Sabun ve Tatyana'nın kokusunu hissedebiliyordu.</p>

  <p class="calibre11" style="text-align: justify;">Dışarıya çıktı. Güneşli bir sabahtı ve kiraz ağaçları ile leylakların kokusu etrafa yayılmıştı. Mars Bölgesi ilkbaharın sonlarında leylaklarla dolduğu için, bu koku Aleksandr'ın içine büyük bir huzur verdi. Onların kokusunu kışladan bile duyardı. Mars Bölgesindeki leylakların kokusuna bayılırdı. Tabi dün gece onu öpen Tatyana'nın nefes kokusu, leylaklarınkiyle mukayese bile edilemezdi.</p>

  <p class="calibre11" style="text-align: justify;">Ev sessizdi. Aleksandr hemen elini yüzünü yıkadıktan sonra onu aramaya gitti. Onu, iki kova sıcak inek sütü ile yoldan gelirken buldu. Aleksandr sıcak olduğunu biliyordu; çünkü kovanın içine parmağım sokmuştu. Tatyana parlak sarı saçlarını salmış; üzerine de mavi bir etekle, göbeğini açıkta bırakan beyaz bir gömlek giymişti. Göğüslerinin kıvrımları belli oluyordu. Yüzü pespembeydi. Aleksandr onu görünce kalbinin yerinden fırlayacağını hissetti. Süt kovalarını elinden aldı. Bir dakika hiç konuşmadan yürüdüler. Aleksandr zor nefes alıyordu.</p>

  <p class="calibre11" style="text-align: justify;">"Sanırım şimdi de gidip kuyudan su çıkaracaksın," dedi.</p>

  <p class="calibre11" style="text-align: justify;">"Şimdi mi?" dedi Tatyana. "Bu sabah ne ile tıraş oldun?"</p>

  <p class="calibre11" style="text-align: justify;">"Tıraş olan kim?"</p>

  <p class="calibre11" style="text-align: justify;">"Dişlerini de fırçalamadın mı?" dedi gülümseyerek.</p>

  <p class="calibre11" style="text-align: justify;">Aleksandr gülmeye başladı. "Senin kuyudan taşıdığın su ile fırçaladım," dedi ses tonunu alçaltarak. "Bana büyükannenin evini göstermeni istiyorum. Uzak mı?"</p>

  <p class="calibre11" style="text-align: justify;">"Çok uzak değil," dedi gizemli bir yüz ifadesiyle.</p>

  <p class="calibre11" style="text-align: justify;">Aleksandr, Tatyana'nın gizemli olmasına alışık değildi. İşi onu mümkün olduğunca anlaşılır hale sokmaktı. "Hımmm," diyerek gülümsedi.</p>

  <p class="calibre11" style="text-align: justify;">"Neden görmek istiyorsun? Kapıları kilitli."</p>

  <p class="calibre11" style="text-align: justify;">"Yanına anahtarı al. Sen nerede yattın?"</p>

  <p class="calibre11" style="text-align: justify;">"Sundurmadaki koltukta," dedi. "Rahat uyudun mu? Pek rahat edebildiğini sanmıyorum. Bütün kıyafetlerin üzerindeydi. Ama seni kaldırmayı başaramadım."</p>

  <p class="calibre11" style="text-align: justify;">"Denedin mi?" dedi Aleksandr ölçülü bir ses tonuyla.</p>

  <p class="calibre11" style="text-align: justify;">"Seni kaldırmak için silahla havaya ateş etmem gerekirdi."</p>

  <p class="calibre11" style="text-align: justify;">"Tatya havaya ateş etme sakın," dedi Aleksandr. "Kurşun sekip üzerine gelir." Dudaklarının yüzüne değdiğini hatırlayarak, "Çoraplarımı ve kemerimi çıkardın," dedi. Sırıtarak, "Bir adım daha atmalıydın," diye ekledi.</p>

  <p class="calibre11" style="text-align: justify;">"Seni kaldıramadım," dedi Tatyana kıpkırmızı olarak. "O kadar votkadan sonra kendini nasıl hissediyorsun?"</p>

  <p class="calibre11" style="text-align: justify;">"Harika. Ya sen?"</p>

  <p class="calibre11" style="text-align: justify;">"Hımmm," dedi gizlice ona bakarak. "Üniforman dışında yanında başka kıyafetin var mı?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Bugün diğer kıyafetini yıkayacağım," dedi. "Ama eğer biraz daha kalmayı planlıyorsan, sana başka kıyafet verebilirim."</p>

  <p class="calibre11" style="text-align: justify;">"Burada biraz daha kalmamı istiyor musun?"</p>

  <p class="calibre11" style="text-align: justify;">"Elbette," dedi Tatyana ses tonunu kontrol etmeye çalışarak. "Bu kadar yol geldin. Hemen dönmenin hiçbir anlamı yok."</p>

  <p class="calibre11" style="text-align: justify;">Aleksandr ona yaklaşarak, "Tatya, ayıldığıma göre, bana Dimitri'den bahsedebilirsin," dedi.</p>

  <p class="calibre11" style="text-align: justify;">"Hayır, şimdi olmaz. Daha sonra..."</p>

  <p class="calibre11" style="text-align: justify;">"Tatya, onu iki hafta önce gördüm ve bana Kobona'da karşılaştığınızı söylemedi."</p>

  <p class="calibre11" style="text-align: justify;">"Ne dedi?"</p>

  <p class="calibre11" style="text-align: justify;">"Hiçbir şey. Ona Daşa'yı ya da seni görüp görmediğini sordum. Hayır dedi."</p>

  <p class="calibre11" style="text-align: justify;">Tatyana başını sallayarak ileriye baktı. "Daşa'yı ve beni gördü."</p>

  <p class="calibre11" style="text-align: justify;">Sütün birazı yere döküldü.</p>

  <p class="calibre11" style="text-align: justify;">Yürürlerken, Aleksandr Leningrad'dan, Hitler'den ve kayıplarından bahsetti. Ona şehirde yetişen bütün sebzeleri anlattı. "Tatya, St. İshak'ın önüne patates ve lahana ektiler," dedi gülümseyerek. "Bir de sarı laleler. Buna ne dersin?"</p>

  <p class="calibre11" style="text-align: justify;">"Eminim çok güzeldir," dedi St. İshak hakkında hiçbir yorum yapmadan. Yine gizemli bir tavır takınmıştı.</p>

  <p class="calibre11" style="text-align: justify;">Aleksandr bu sabah kendini üzgün hissetmesini istemiyordu. Onun yüzünde gülücük görebilmek için halletmeleri gereken çok fazla mı sorun vardı?</p>

  <p class="calibre11" style="text-align: justify;">"Yiyecek payları kaça yükseldi?" dedi Tatyana yere bakarak.</p>

  <p class="calibre11" style="text-align: justify;">"Çalışmayanlar için üç yüz gram. Çalışanlar için ise altı yüz gram. Yakın bir zamanda beyaz ekmek de olacak. Konsey bu yaz çıkacağına dair söz verdi."</p>

  <p class="calibre11" style="text-align: justify;">"Üç milyon yerine bir milyon insan beslemek daha kolaydır."</p>

  <p class="calibre11" style="text-align: justify;">"Artık bir milyondan da az insan var. Gölden karşıya geçerken çoğu öldü." Konuyu değiştirdi. "Lazarevo'da bol bol ekmeğiniz olduğunu görüyorum. Burada her şeyden çok fazla..."</p>

  <p class="calibre11" style="text-align: justify;">"Herkes gömüldü mü?"</p>

  <p class="calibre11" style="text-align: justify;">Derin bir iç geçirdi. "Piskarev'de kazılan mezarları bizzat kendim denetledim."</p>

  <p class="calibre11" style="text-align: justify;">"Kazmak mı?"</p>

  <p class="calibre11" style="text-align: justify;">Hiçbir şeyi kaçırmıyordu. "Dinamitlemek için ordunun mayınlarını..."</p>

  <p class="calibre11" style="text-align: justify;">"Toplu mezarlar mı kazıldı?" dedi.</p>

  <p class="calibre11" style="text-align: justify;">"Tatya... lütfen."</p>

  <p class="calibre11" style="text-align: justify;">"Haklısın. Bu konuda konuşmayalım. Bak eve geldik." Önden yürüdü.</p>

  <p class="calibre11" style="text-align: justify;">Eve geldiklerini görünce hayal kırıklığına uğrayan Aleksandr ona yetişmeye çalıştı. "Bana şu kıyafetleri gösterebilir misin? Üzerimi değiştirmek istiyorum."</p>

  <p class="calibre11" style="text-align: justify;">Eve girince ocağın yanındaki sandığı çıkardı ve tam açacağı sırada yatak odalarından birinden Dusya'nın sesi geldi. "Taneçka sen misin?"</p>

  <p class="calibre11" style="text-align: justify;">Nayra içeri girerek, "Günaydın tatlım. Bu sabah kahve kokusu almadım. Bu yüzden de kalktım," dedi.</p>

  <p class="calibre11" style="text-align: justify;">"Şimdi yaparım Nayra Mikhailovna."</p>

  <p class="calibre11" style="text-align: justify;">Raysa odasından çıktı. "Zamanın olunca bana yardım eder misin canım?"</p>

  <p class="calibre11" style="text-align: justify;">"Elbette." Tatyana sandığa baktı. "Sana sonra gösteririm," diye mırıldandı Aleksandr'a.</p>

  <p class="calibre11" style="text-align: justify;">"Hayır Tatyana," dedi Aleksandr sabırsız bir halde. "Şimdi göstereceksin."</p>

  <p class="calibre11" style="text-align: justify;">"Aleksandr şimdi gösteremem," dedi sandığı yerine iterek. "Raysa banyoya tek başına gitmekte zorlanıyor. Nasıl titrediğini görüyorsun. Beş dakika oturabilirsin, öyle değil mi?"</p>

  <p class="calibre11" style="text-align: justify;">Neden sabırlı değildi? "Daha fazla da oturabilirim. Dün bütün gece seninle ve yeni arkadaşlarınla oturdum."</p>

  <p class="calibre11" style="text-align: justify;">Tatyana dudağını ısırdı.</p>

  <p class="calibre11" style="text-align: justify;">Aleksandr derin bir iç geçirdi. "Peki peki. Havan var mı?" Aleksandr kendine engel olamıyor ve Tatyana ona bu kadar uzun süre kızgın kaldığı için deliye dönüyordu. Sesindeki öfkeyi gizlemeye çalışarak, "Kahve çekirdeklerini dövmemi ister misin?" diye sordu.</p>

  <p class="calibre11" style="text-align: justify;">"Evet. Teşekkürler," dedi Tatyana. Oyun oynamıyordu. "Bu büyük bir yardım olur. Sana tülbent de vereyim." Bir an duraksadı. "Ocağı da yakabilir misin? Kahvaltıyı da hazırlayayım."</p>

  <p class="calibre11" style="text-align: justify;">"Elbette Tatya."</p>

  <p class="calibre11" style="text-align: justify;">Tatyana, Raysa'yı dışarı çıkardı ve ilacını verdi.</p>

  <p class="calibre11" style="text-align: justify;">Dusya'yı giydirdi.</p>

  <p class="calibre11" style="text-align: justify;">Yatakları topladı ve sonra patatesli yumurta yaptı. Aleksandr hepsini izledi. Dışarıdaki bankta oturup sigarasını içerken, Tatyana bir fincan kahveyle yanına gelerek, "Nasıl içersin?" diye sordu.</p>

  <p class="calibre11" style="text-align: justify;">Aleksandr'ın gözleri bir anda parladı ve lavanta kokan Tatyana'ya baktı. "Neyi nasıl içerim?"</p>

  <p class="calibre11" style="text-align: justify;">"Kahveni."</p>

  <p class="calibre11" style="text-align: justify;">"Sert, bol kremalı ve çok şekerli içerim," dedi Aleksandr. "Yukarıdaki kavanozda krema var Tatyaşa. Çok olsun."</p>

  <p class="calibre11" style="text-align: justify;">Elindeki fincan titremeye başladı.</p>

  <p class="calibre11" style="text-align: justify;">Duygularını saklayamıyordu.</p>

  <p class="calibre11" style="text-align: justify;">Aleksandr sesli bir şekilde gülmek, onu tutup kendine çekmek istedi; ama yapamadı.</p>

  <p class="calibre11" style="text-align: justify;">Kahvaltıdan sonra masayı toplamasına ve bulaşıkları yıkamasına yardım etti. Elleri sabunlu suyun içindeyken, Aleksandr da elini içine soktu ve onunkileri hissetti.</p>

  <p class="calibre11" style="text-align: justify;">"Ne yapıyorsun?" diye sordu Tatyana.</p>

  <p class="calibre11" style="text-align: justify;">"Ne mi yapıyorum?" dedi saf bir şekilde. "Bulaşık yıkamana yardım ediyorum."</p>

  <p class="calibre11" style="text-align: justify;">"Korkarım çok iyi bir yardımcı değilsin," dedi; ama elini çekmedi. Aleksandr yüzüne bakınca acı dolu ifadenin yavaş yavaş kaybolmaya başladığını gördü. Yüzünü, alnına düşen sarı saçlarını ve kaşlarını elledi. Sabah güneşinin altında oturup sohbet eden dört yaşlı kadına bakarak, "Sanırım bulaşıklar çok temiz olacak," dedi. Sıcak, sabunlu suyun içinde Tatyana'nın parmaklarını tek tek elledi. Tatyana da aralık olan dudaklarının arasından zor nefes alıyordu.</p>

  <p class="calibre11" style="text-align: justify;">Aleksandr'ın midesi yanmaya başladı.</p>

  <p class="calibre11" style="text-align: justify;">"Tatya çillerin çok fazla göze çarpıyor ve..."</p>

  <p class="calibre11" style="text-align: justify;">Aksinya, Tatyana'nın yanına gelerek poposunu çimdikledi. "Bizim Taneçka'nın çilleri güneş tarafından öpülmüş gibidir." Aleksandr, onlardan gizli fısıldayamıyordu bile. Fakat Aksinya arkasına dönünce, Aleksandr eğilerek çillerinden öptü. Sonra da ıslak ellerini çekip ondan uzaklaşmasına izin verdi. Kendi ellerini kurulamadan arkasından gitti. "Şimdi bana o kıyafetleri göstermen için uygun bir zaman mı?"</p>

  <p class="calibre11" style="text-align: justify;">Tatyana içeri girip sandığı açarak, kısa kollu, beyaz, pamuktan bir gömlek; elde dikilmiş bir gömlek; krem rengi çizgili bir gömlek ve dört tane çizgili pantolon çıkardı. Ayrıca kolsuz birkaç tişört ve birkaç şort da çıkarmıştı. "Yüzerken giymen için. Ne düşünüyorsun?"</p>

  <p class="calibre11" style="text-align: justify;">"Bunlar harika," diyerek gülümsedi. "Bunları nereden aldın?"</p>

  <p class="calibre11" style="text-align: justify;">"Ben diktim."</p>

  <p class="calibre11" style="text-align: justify;">"Sen mi diktin?"</p>

  <p class="calibre11" style="text-align: justify;">Omuz silkti. "Annem bana dikiş dikmeyi öğretti. Zor olmadı. Asıl zor olan vücut ölçülerini hatırlamaktı."</p>

  <p class="calibre11" style="text-align: justify;">"Sanırım doğru hatırlamışsın," dedi Aleksandr. "Tatya.....bana kıyafet mi diktin?"</p>

  <p class="calibre11" style="text-align: justify;">"Geleceğinden emin değildim; ama dönecek olursan rahat bir şeyler giymek istersin diye düşündüm."</p>

  <p class="calibre11" style="text-align: justify;">"Çizgili kumaş pahalıdır," dedi.</p>

  <p class="calibre11" style="text-align: justify;">"Puşkin kitabının arasında çok para vardı." Bir an duraksadı. "Herkes için bir şeyler aldım."</p>

  <p class="calibre11" style="text-align: justify;">Bir anda neşesi kaçta. "Buna Vova da dahil mi?"</p>

  <p class="calibre11" style="text-align: justify;">Tatyana suçluluk duygusuyla başını çevirdi.</p>

  <p class="calibre11" style="text-align: justify;">"Anlıyorum," dedi Aleksandr kıyafetleri sandığa fırlatarak. "Vova'ya benim paramla hediye mi aldın?"</p>

  <p class="calibre11" style="text-align: justify;">"Sadece biraz votka ve siga..."</p>

  <p class="calibre11" style="text-align: justify;">"Tatyana!" Aleksandr derin bir nefes aldı. "Burada konuşmayalım. İzin ver üzerimi değiştireyim," dedi arkasını dönerek. "Birazdan dışarı gelirim."</p>

  <p class="calibre11" style="text-align: justify;">Tatyana dışarı çıktı ve Aleksandr beyaz pamuk gömlekle pantolonunu giydi. Üzerine tam oturmuştu.</p>

  <p class="calibre11" style="text-align: justify;">Aleksandr evden çıkınca, yaşlı kadınlar ne kadar hoş göründüğünü fısıldayarak gülüştüler. Tatyana kıyafetleri çamaşır sepetine koyuyordu. "Biraz daha geniş yapmalıydım. Ama çok hoş görünüyorsun." Yutkunarak gözlerini öne eğdi. "Seni sivil kıyafetler içinde pek görmedim."</p>

  <p class="calibre11" style="text-align: justify;">Aleksandr etrafa bakındı. Onunla ikinci günüydü ve dört yaşlı kadının gülüşmelerinden kurtulamıyorlardı. Onu rahatsız eden şeyleri konuşacak fırsatı bile olmamıştı. "Beni sivil elbiseler içinde bir kez gördün," dedi. "Peterhofda. Belki Peterhofu unutmuşsundur." Elini uzattı. "Haydi biraz yürüyüş yapalım."</p>

  <p class="calibre11" style="text-align: justify;">Tatyana ona doğru bir adım attı; ama elini tutmadı. Uzanıp elini kendisi tutmak zorunda kaldı. Ona bu kadar yakın olmak içini rahatlatmıştı. "Bana nehrin nerede olduğunu göstermeni istiyorum."</p>

  <p class="calibre11" style="text-align: justify;">"Nerede olduğunu biliyorsun," diye cevapladı. "Dün gittin." Elini çekti. "Şura, gerçekten yapamam. Dün yıkadığım çamaşırları asmam ve sonra da bugünküleri yıkamam lazım."</p>

  <p class="calibre11" style="text-align: justify;">Onu elinden tutarak çekti. "Hayır. Haydi gidelim."</p>

  <p class="calibre11" style="text-align: justify;">"Olmaz."</p>

  <p class="calibre11" style="text-align: justify;">"Olur."</p>

  <p class="calibre11" style="text-align: justify;">"Şura, lütfen!"</p>

  <p class="calibre11" style="text-align: justify;">Aleksandr durdu. Ses tonunda gizli olan şey neydi? Öfke değildi. O korku neydi? Yüzüne baktı. "Neyin var?" diye sordu. Heyecanlıydı ve elleri titriyordu. Elini bırakarak yüzüne dokundu. "Ne?.."</p>

  <p class="calibre11" style="text-align: justify;">"Şura lütfen," dedi Tatyana gözlerini kaçırmaya çalışarak. Aleksandr anladı.</p>

  <p class="calibre11" style="text-align: justify;">Onu bırakarak geri çekildi ve gülümsedi. "Tatya, bana büyükannenin evini göstermeni istiyorum. Nehri göstermeni istiyorum. Bir tarla ya da lanet olası bir kayalık göster razıyım. Tek arzum buradan biraz olsun uzaklaşmak ve seninle yalnız konuşabilmek. Anlıyor musun? Hepsi bu. Konuşmaya ihtiyacımız var ve yeni arkadaşlarının önünde bunu yapamıyorum. Anlıyor musun?"</p>

  <p class="calibre11" style="text-align: justify;">Kıpkırmızı olan Tatyana bakışlarını yerden kaldırmadı.</p>

  <p class="calibre11" style="text-align: justify;">"Güzel." Elinden çekti.</p>

  <p class="calibre11" style="text-align: justify;">"Nereye gidiyorsun Taneçka?" dedi Nayra.</p>

  <p class="calibre11" style="text-align: justify;">"Bu akşamki turta için çilek toplayacağız," dedi Tatyana.</p>

  <p class="calibre11" style="text-align: justify;">"Ama Taneçka çamaşırlar ne olacak?"</p>

  <p class="calibre11" style="text-align: justify;">"Öğleyin ilacımı vermek için gelecek misin?" diye bağırdı Raysa.</p>

  <p class="calibre11" style="text-align: justify;">"Ne zaman döneceğiz Aleksandr?"</p>

  <p class="calibre11" style="text-align: justify;">"Sen kendine geldiğin zaman Tatyana," dedi. "Öyle söyle. Aleksandr beni kendime getirince döneceğim, de."</p>

  <p class="calibre11" style="text-align: justify;">"Moralimi düzeltebileceğini sanmıyorum Aleksandr," dedi Tatyana soğuk bir ses tonuyla.</p>

  <p class="calibre11" style="text-align: justify;">Aleksandr elinden çekerek hızlı adımlarla evden uzaklaşmaya başladı.</p>

  <p class="calibre11" style="text-align: justify;">"Bekle. Yapmam gereken..."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Sadece bir..." Tatyana elini çekmeye çalıştı. İzin vermiyordu. Tekrar denedi.</p>

  <p class="calibre11" style="text-align: justify;">Aleksandr onu bırakmıyordu. "Tatya, buna karşı koyamazsın," dedi yüzüne bakıp, elini iyice sıkarak. "Birçok şeyin üstesinden gelebilirsin; ama benimle mücadele edemezsin. Tanrı'ya şükürler olsun ki senden güçlüyüm. Yoksa başım gerçekten derde girerdi."</p>

  <p class="calibre11" style="text-align: justify;">Nayra arkalarından, "Tatya! Vova birazdan seni görmeye gelecek. Ona ne zaman döneceğini söyleyeyim?" diye seslendi.</p>

  <p class="calibre11" style="text-align: justify;">Aleksandr soğuk bir şekilde Tatyana'ya baktı ve omuz silkerek, "Ben ya da çamaşırlar. Bir seçim yap. Biliyorum zor bir karar. Ya da ben ve Vova arasında bir tercih yap," dedi. Sonra elini bıraktı. "Bu tercih de zor mu?" Yürümeyi kestiler ve bir metre mesafeyle karşı karşıya durup birbirlerine baktılar. Aleksandr kollarını kavuşturdu. "Karar senin Tatya."</p>

  <p class="calibre11" style="text-align: justify;">Tatyana, Nayra'ya dönerek, "Bir süre sonra geleceğim. Onu sonra göreceğimi söyle," diye bağırdı. Derin bir nefes aldı ve Aleksandr'a gelmesini işaret etti.</p>

  <p class="calibre11" style="text-align: justify;">Çok hızlı yürüyordu ve Tatyana ona yetişmekte zorlanıyordu.</p>

  <p class="calibre11" style="text-align: justify;">"Neden bu kadar hızlı yürüyorsun?"</p>

  <p class="calibre11" style="text-align: justify;">Aleksandr patlamaya hazır bir bomba gibiydi. Sakinleşmek için derin derin nefes alıp veriyordu. "Sana şimdi bir şey söyleyeceğim," dedi. "Eğer bir sorun çıkmasını istemiyorsan, Vova'ya hemen seni rahat bırakmasını söyle."</p>

  <p class="calibre11" style="text-align: justify;">Tatyana cevap vermeyince Aleksandr durdu ve onu kendine çekti. "Beni duyuyor musun?" dedi sesini yükselterek. "Belki de benden seni rahat bırakmamı istersin, öyle değil mi? Bunu hemen yapabilirsin Tatyana."</p>

  <p class="calibre11" style="text-align: justify;">Tatyana gözlerini kaldırmadan ve ondan kaçmaya çalışmadan, "Vova konusunda üzgünüm. Kafana takma. Onun duygularını incitmemek için böyle davrandığımı çok iyi biliyorsun," dedi.</p>

  <p class="calibre11" style="text-align: justify;">"Evet," dedi Aleksandr. "Benim dışımda herkesin duygularını düşünüyorsun."</p>

  <p class="calibre11" style="text-align: justify;">"Hayır Aleksandr," dedi Tatyana ve bu kez gözlerine baktı. "En çok da senin duygularını incitmek istemiyorum."</p>

  <p class="calibre11" style="text-align: justify;">Onu bırakmıyordu. "Bu ne demek oluyor?" Kolunu sıktı. "Öyle ya da böyle, eğer aramızdaki bir şeyleri düzelteceksek, seni rahat bırakması gerekiyor."</p>

  <p class="calibre11" style="text-align: justify;">Tatyana kolunu kurtarmaya çalışarak, "Neden endişelendiğini anlamıyorum...." dedi.</p>

  <p class="calibre11" style="text-align: justify;">Tatya eğer endişelenmemi gerektirecek bir şey yoksa; bana bunu göster. Artık daha fazla oyun oynayamayacağım. Bunu Lazarevo'da, yabancılar için yapmayacağım. Anlıyor musun? Vova'nın duygularını Daşa'nın duyguları gibi önemsemeyeceğim. Ya sen söyle ya da ben. Tabi ki senin söylemen daha iyi olur."</p>

  <p class="calibre11" style="text-align: justify;">Tatyana dudağını ısırıp hiçbir şey söylemeyince Aleksandr konuşmaya devam etti. "Onunla kavga etmek istemiyorum. Zoe memelerini bana sürterken de rol yapmak istemiyorum. Bu evdeki huzuru korumak için böyle davranmaya devam edemem."</p>

  <p class="calibre11" style="text-align: justify;">Tatyana hemen başını kaldırdı. "Zoe ne yapıyor?" Başını sallayarak, "Vova bana dokunmaya çalışmıyor," dedi.</p>

  <p class="calibre11" style="text-align: justify;">Aleksandr ona iyice yaklaşarak, "Öyle mi?" dedi. Nefes alıp verişi hızlandı. Tatyana'nın da aynı şekilde. Sonra Aleksandr vücudunu yavaşça Tatyana'ya değdirdi. "Ona seni rahat bırakmasını söyleyeceksin. Beni duyuyor musun?"</p>

  <p class="calibre11" style="text-align: justify;">"Evet," dedi. Aleksandr onu bıraktı ve yürümeye devam ettiler.</p>

  <p class="calibre11" style="text-align: justify;">"Dürüst olmak gerekirse, Vova'nın yaşadığımız sorunların çok küçük bir bölümünü teşkil ettiğini düşünüyorum."</p>

  <p class="calibre11" style="text-align: justify;">Aleksandr köy yolundan daha hızlı inmeye başladı. "Nereye gidiyoruz?"</p>

  <p class="calibre11" style="text-align: justify;">"Büyükannemin evini görmek istediğini sanıyordum."</p>

  <p class="calibre11" style="text-align: justify;">Aleksandr derin bir nefes aldı ve gülmeye başladı.</p>

  <p class="calibre11" style="text-align: justify;">"Komik olan ne?" dedi Tatyana. Hiç de eğleniyor gibi görünmüyordu.</p>

  <p class="calibre11" style="text-align: justify;">Aleksandr da ciddiydi. "Ailenden daha çok yardıma ihtiyacı olan insanlar bulmayı nasıl başardın?"</p>

  <p class="calibre11" style="text-align: justify;">"Ailem hakkında bu şekilde konuşma!"</p>

  <p class="calibre11" style="text-align: justify;">"Neden herkes senin başına üşüşüyor? Bunu açıklayabilir misin?"</p>

  <p class="calibre11" style="text-align: justify;">"Sana açıklayamam."</p>

  <p class="calibre11" style="text-align: justify;">"Neden onların hayatına bu şekilde dalıyorsun?"</p>

  <p class="calibre11" style="text-align: justify;">"Seninle bu konuyu tartışmayacağım. Çok kabalaşıyorsun."</p>

  <p class="calibre11" style="text-align: justify;">"Bu lanet olası evde kendine bir dakika ayırabiliyor musun?" diye bağırdı Aleksandr. "Bir dakika!"</p>

  <p class="calibre11" style="text-align: justify;">"Tanrı'ya şükürler olsun ki ayırmıyorum."</p>

  <p class="calibre11" style="text-align: justify;">Yolun geri kalan kısmını konuşmadan yürüdüler. Köyün içinden ve üzerinde 'Kütüphane' yazan binanın önünden geçtiler.</p>

  <p class="calibre11" style="text-align: justify;">Ormana girdiler ve Kamaya giden yoldan geçtiler. Sonra da uzun çam ve huş ağaçlarının olduğu yere geldiler. Nehrin etrafında da söğüt ve kavak ağaçları vardı.</p>

  <p class="calibre11" style="text-align: justify;">Bu mu? dedi Aleksandr otuz adımlık kulübenin etrafında dolaşarak. "Çok büyük değil."</p>

  <p class="calibre11" style="text-align: justify;">Tatyana arkasından yürüyerek, "Sadece ikisi kalıyordu," dedi.</p>

  <p class="calibre11" style="text-align: justify;">"Ama üç torunlarını bekliyorlardı. Hepiniz nereye sığacaktınız?"</p>

  <p class="calibre11" style="text-align: justify;">"Sığardık," dedi Tatyana. "Nayra'nın evine nasıl sığıyoruz?"</p>

  <p class="calibre11" style="text-align: justify;">"Tıka basa," dedi Aleksandr çantasını alarak. Çekicini çıkardı ve penceredeki tahtaları kırmaya başladı.</p>

  <p class="calibre11" style="text-align: justify;">"Ne yapıyorsun?"</p>

  <p class="calibre11" style="text-align: justify;">"İçerisini görmek istiyorum."</p>

  <p class="calibre11" style="text-align: justify;">Aleksandr, Tatyana'nın nehrin kenarına gidişini, oturuşunu ve sandaletlerini çıkarışını izledi. Bir sigara yaktı ve tahtaları kırmaya devam etti.</p>

  <p class="calibre11" style="text-align: justify;">"Anahtarı aldın mı?"</p>

  <p class="calibre11" style="text-align: justify;">Cevabını duymadı. Yanına giderek, "Tatyana, seninle konuşuyorum. Anahtarı aldın mı diye sordum."</p>

  <p class="calibre11" style="text-align: justify;">"Ben de cevap verdim," dedi yüzüne bakmadan. "Hayır dedim."</p>

  <p class="calibre11" style="text-align: justify;">"İyi," dedi belindeki silahı çıkararak. "Madem anahtarı almadın; ben de kilidi ateş ederek açarım."</p>

  <p class="calibre11" style="text-align: justify;">"Dur bekle!" dedi boynundaki ipe asılı olan anahtarı çıkararak. "Burada. Ateş etme!" Arkasına döndü. "Savaşta değilsin. Silahını her yerde taşımana gerek yok."</p>

  <p class="calibre11" style="text-align: justify;">"Hayır, gerek var." Yürümeye başladı ve arkasına dönerek sarı saçlarına, beline, omuzlarına baktı. Aleksandr anahtarı pantolonunun cebine koydu. Bir elinde silahı, bir elinde de çekiciyle, ayağındaki botları çıkarmadan suya girdi. Tatyana'nın karşısında durarak, "Haydi şunu halledelim," dedi.</p>

  <p class="calibre11" style="text-align: justify;">"Neyi halledelim?" Oturduğu yerde, kalçasının üzerinde hareket ederek ondan uzaklaştı.</p>

  <p class="calibre11" style="text-align: justify;">"Neyi mi?" dedi. "Neden üzgünsün? Sana ne yaptım; ya da ne yapmadım? Neyi fazla, neyi az yaptım? Bana şimdi anlat bunları."</p>

  <p class="calibre11" style="text-align: justify;">"Neden benimle bu şekilde konuşuyorsun?" dedi Tatyana ayağa kalkarak. "Beni üzmeye hakkın yok."</p>

  <p class="calibre11" style="text-align: justify;">"Senin de beni üzmeye hakkın yok!" dedi Aleksandr yüksek bir sesle. "Tatya, değerli nefesimizi boşuna harcıyoruz. Ayrıca yanılıyorsun. Beni üzecek çok şey yaptın. Sen sevinmesen de, ben senin hayatta olmana çok sevindim."</p>

  <p class="calibre11" style="text-align: justify;">"Benim üzülmek için daha çok sebebim var," dedi Tatyana. "Ayrıca yaşadığın için çok mutluyum." Konuşurken yüzüne bakamıyordu. "Seni gördüğüm için mutluyum."</p>

  <p class="calibre11" style="text-align: justify;">"Bunu söylemek çok güç. Aramıza kalın bir duvar örüyorsun." Tatyana cevap vermeyince Aleksandr devam etti. "Senden altı ay haber alamamama rağmen Lazarevo'ya gelmeme ne diyorsun? Altı ay boyunca tek bir haber bile gelmedi! İkinizin de öldüğünü düşünmeliydim, öyle değil mi?"</p>

  <p class="calibre11" style="text-align: justify;">"Ne düşündüğünü bilmiyorum Aleksandr," dedi Tatyana, Aleksandr'ın arkasındaki nehre bakarak.</p>

  <p class="calibre11" style="text-align: justify;">"Sana ne düşündüğümü söyleyeceğim Tatyana. Sen eline bir kalem alma zahmetinde bulunmadığın için, altı ay boyunca hayatta olup olmadığını bilemedim."</p>

  <p class="calibre11" style="text-align: justify;">"Sana mektup yazmamı istediğini bilmiyordum," dedi Tatyana birkaç çakıl taşı alıp nehre atarak.</p>

  <p class="calibre11" style="text-align: justify;">"Bilmiyor muydun?" dedi. Onunla dalga mı geçiyordu. "Sen neden bahsediyorsun? Merhaba Tatyana. Ben Aleksandr. Benimle daha önce tanışmış mıydın? Senin iyi olduğuna ya da Daşa'nın öldüğüne dair bir haberi bekleyebileceğimi bilmiyor muydun?"</p>

  <p class="calibre11" style="text-align: justify;">Söyledikleri karşısında irkildiğini gördü.</p>

  <p class="calibre11" style="text-align: justify;">"Seninle Daşa hakkında konuşmayacağım!" diyerek yanından uzaklaştı.</p>

  <p class="calibre11" style="text-align: justify;">Aleksandr arkasından gitti. "Benimle konuşmayacaksan, kiminle konuşacaksın? Vova ile mi?"</p>

  <p class="calibre11" style="text-align: justify;">"Onunla konuşmayı tercih ederim."</p>

  <p class="calibre11" style="text-align: justify;">"Bu çok etkileyici." Aleksandr mantıklı davranmaya çalışıyordu; ama Tatyana bu tür şeyler söylemeye devam ederse bütün mantığını kaybedecekti.</p>

  <p class="calibre11" style="text-align: justify;">Tatyana, "Sana mektup yazmadım; çünkü Dimitri'nin söyleyeceğini düşündüm. Bana bu konuda garanti vermişti. Bu yüzden de senin her şeyden haberdar olduğuna emindim." Daha söylemek istediği şeyler vardı; ama Aleksandr'ın öfkesi buna izin vermedi.</p>

  <p class="calibre11" style="text-align: justify;">"Dimitri'nin bana söyleyeceğini mi düşündün?" dedi Aleksandr şaşkınlık içinde.</p>

  <p class="calibre11" style="text-align: justify;">"Evet!" dedi meydan okurcasına.</p>

  <p class="calibre11" style="text-align: justify;">"Peki neden bana olanları kendin yazmadın?" diye bağırdı yanına gelerek. "Sana dört yüz ruble verdim Tatyana. Senden lanet olası bir mektup almayı hak etmiyor muydum? Dört yüz ruble sadece köy aşkına votka ve sigara almaya değil; bir kalem almaya da yeterdi!"</p>

  <p class="calibre11" style="text-align: justify;">"Silahlarını indir!" diye bağırdı Tatyana. "Benim yanıma elinde onlarla gelmeye nasıl cesaret edersin!"</p>

  <p class="calibre11" style="text-align: justify;">Elindeki silahı ve çekici atarak ona iyice yaklaştı. Tatyana sırtını döndü. "Sorun ne Tatya? Seni sıkıştırıyor muyum? Çok mu yaklaşıyorum?" Ona iyice eğilerek, "Korkutuyor muyum?" dedi.</p>

  <p class="calibre11" style="text-align: justify;">"Hepsine evet," dedi Tatyana.</p>

  <p class="calibre11" style="text-align: justify;">Aleksandr bir avuç çakıl taşı aldı ve nehre fırlattı.</p>

  <p class="calibre11" style="text-align: justify;">İki üç dakika boyunca ikisi de konuşmayıp nefeslerini tuttular. Tatyana'nın bir şeyler söylemesini bekledi. Bunu yapmayınca Kirov, Luga ve St. İshak'ta yalnızken olduğu gibi sırtına dokunmak istedi. "Tatya, beni ilk gördüğünde çok mutluydun."</p>

  <p class="calibre11" style="text-align: justify;">"Mutlu olduğumu nereden anladın?" diye sordu. "Hıçkıra hıçkıra ağlamamdan mı?"</p>

  <p class="calibre11" style="text-align: justify;">"Evet," dedi. "Mutluluktan ağladığını düşündüm."</p>

  <p class="calibre11" style="text-align: justify;">"Böyle bir şey yaptığımı hiç gördün mü Aleksandr?" diye sordu Tatyana. Aleksandr birkaç dakika bu sözün altında yatan başka bir anlam olup olmadığını düşündü. Ama kafası mantıklı bir açıklama bulamayacak kadar karışıktı.</p>

  <p class="calibre11" style="text-align: justify;">"Ben ne dedim de ağladın o zaman."</p>

  <p class="calibre11" style="text-align: justify;">"Bilmiyorum. Ne dedin?"</p>

  <p class="calibre11" style="text-align: justify;">"Bu tahmin oyunlarını oynamak zorunda mıyız?" diye sordu. "Bana doğrudan söyleyemez misin?" Hiçbir şey söylemeyince Aleksandr derin bir iç geçirdi. "Tek sorduğum Daşa'nın nerede olduğuydu."</p>

  <p class="calibre11" style="text-align: justify;">Tatyana adeta kendi kabuğuna çekildi.</p>

  <p class="calibre11" style="text-align: justify;">"Tatya, eğer sana unutmak istediğin şeyleri hatırlattığım için üzgünsen, o halde bunun üzerinde..."</p>

  <p class="calibre11" style="text-align: justify;">"Sanki..."</p>

  <p class="calibre11" style="text-align: justify;">"Dinle!" dedi elini kaldırarak. "Sorun buysa diyorum. Eğer başka bir şey varsa..." Duraksadı. Yüzünden çok üzgün olduğu belliydi. Sesini alçalttı ve ona içindeki duyguları yansıtırcasına bakarak, "Dinle. Şuna ne dersin? Bana mektup yazmadığın için seni affedeceğim. Ama sen de rahatsız olduğun şey için beni bağışlayacaksın," dedi ve gülümsedi. "Rahatsız olduğun tek bir şey mi var?"</p>

  <p class="calibre11" style="text-align: justify;">"Aleksandr beni huzursuz eden çok fazla şey var. Nereden başlayacağımı bilemiyorum."</p>

  <p class="calibre11" style="text-align: justify;">Gerçekten de nereden başlayacağını bilemediğini gördü. Gözlerinde hâlâ acı vardı.</p>

  <p class="calibre11" style="text-align: justify;">Aleksandr'ın şu anda tepkili olduğu şey Tatyana'nın gözleriydi: Leningrad'daki evlerinde ona bağırırken, umursamaz tavırlarını anlayacağını; ancak kalbindeki umursamazlığı kabul edemeyeceğini söylerken de gözlerinde aynı bakış vardı. Bu konuyu halletmemişler miydi? Onun aşkını göğsünde bir madalya gibi taşıyordu. Artık bu yalanlar bir son bulmamış mıydı?</p>

  <p class="calibre11" style="text-align: justify;">O evde neler saklıydı?</p>

  <p class="calibre11" style="text-align: justify;">Aleksandr sadece ölümün saklı olduğunu fark etti. Bu konuyu çözememişlerdi. Her şey bu sorunun önüne geçmişti.</p>

  <p class="calibre11" style="text-align: justify;">Tatyana'nın ve Aleksandr'ın kurtarmak için uğraştığı; fakat başaramadığı Daşa, her şeyin üstündeydi.</p>

  <p class="calibre11" style="text-align: justify;">"Tatya, bütün bunların sebebi Daşa ile evlilik planı yapmam mıydı?"</p>

  <p class="calibre11" style="text-align: justify;">Cevap vermedi.</p>

  <p class="calibre11" style="text-align: justify;">"Peki Daşa'ya yazdığım mektup yüzünden mi böyle davranıyorsun?"</p>

  <p class="calibre11" style="text-align: justify;">Cevap vermedi.</p>

  <p class="calibre11" style="text-align: justify;">"Daha da fazlası mı var?"</p>

  <p class="calibre11" style="text-align: justify;">"Aleksandr, bütün bunları önemsiz şeylermiş gibi göstermeyi ne kadar güzel beceriyorsun. Duygularımı nasıl da aşağılıyorsun," dedi Tatyana başını sallayarak.</p>

  <p class="calibre11" style="text-align: justify;">"Aşağılamıyorum," dedi şaşkınlık içinde. "Hiçbiri önemsiz değil; ama geçmişte kaldı..."</p>

  <p class="calibre11" style="text-align: justify;">"Hayır!" diye bağırdı. "Hepsini hâlâ içimde yaşıyorum. Etrafım bu gerçeklerle çevrili." Sesini biraz daha yükseltti. "Onlar ablamla evlenmek için gelmeni bekliyordu! Sadece yaşlı kadınlardan değil; bütün köylüden bahsediyorum. Buraya geldiğimden beri her gün, her öğle ve akşam yemeğinde, her dikiş toplantısında aynı şeyleri duydum. Daşa ve Aleksandr. Zavallı Daşa, zavallı Aleksandr." Bir anda irkildi. "Bu sana geçmişte kalmış gibi mi geliyor?"</p>

  <p class="calibre11" style="text-align: justify;">Aleksandr onu ikna etmeye çalıştı. "Bu nasıl benim hatam olabilir?"</p>

  <p class="calibre11" style="text-align: justify;">"Daşa'ya senin yerine onlar mı evlenme teklif etti?"</p>

  <p class="calibre11" style="text-align: justify;">"Sana söyledim. Ona evlenme teklif etmedim..."</p>

  <p class="calibre11" style="text-align: justify;">"Benimle oyun oynama Aleksandr! Ona bu yaz evleneceğinizi söyledin."</p>

  <p class="calibre11" style="text-align: justify;">"Peki bunu neden yaptım?" dedi.</p>

  <p class="calibre11" style="text-align: justify;">"Kes şunu! St. İshak'ta birbirimizden uzak durmaya karar verdik. Sen bunu beceremeyince, ablamla evlenme planları yaptın."</p>

  <p class="calibre11" style="text-align: justify;">"Dimitri bunun üzerine seni rahat bıraktı, öyle değil mi?" dedi Aleksandr.</p>

  <p class="calibre11" style="text-align: justify;">"Benim evime gelmeseydin de rahat bırakacaktı!" diye bağırdı.</p>

  <p class="calibre11" style="text-align: justify;">"Hangisini tercih ederdin?"</p>

  <p class="calibre11" style="text-align: justify;">Bir an olduğu yerde durdu. "Bana gerçekten de hangisini tercih edeceğimi mi soruyorsun?" Gözlerini fal taşı gibi açtı. "Bana bütün dürüstlüğünle, ablamla evlenmeni mi; yoksa evime gelmemeni mi istediğimi soruyorsun?"</p>

  <p class="calibre11" style="text-align: justify;">"Evet! St. İshak'da senden uzak durmamam için bana adeta yalvaracaktın. Şimdi bana gelip bunları söyleme. Her şey geçtikten sonra böyle konuşması kolay."</p>

  <p class="calibre11" style="text-align: justify;">"Öyle mi yani? Kolay mı?" Tatyana öfke içinde olduğu yerde daireler çiziyordu. Aleksandr da büyük adımlarla onu takip ediyordu; ama başı dönmüştü.</p>

  <p class="calibre11" style="text-align: justify;">"Dönmeyi kes!" diye bağırdı. Tatyana durdu. "Anladığım kadarıyla kuralları koyuyor ve sonra da onları uygulamamdan hoşlanmıyorsun. O halde bunlarla yaşa."</p>

  <p class="calibre11" style="text-align: justify;">"Zaten bunlarla yaşıyorum," dedi Tatyana. "Seninle tanıştığım günden beri."</p>

  <p class="calibre11" style="text-align: justify;">"Bunun kavgasını mı etmek istiyorsun?" diye bağırdı Aleksandr. "Bu kavgayı kazanamayacaksın; çünkü bu senin seçimindi."</p>

  <p class="calibre11" style="text-align: justify;">"Duymak istemiyorum!"</p>

  <p class="calibre11" style="text-align: justify;">"Elbette istemezsin."</p>

  <p class="calibre11" style="text-align: justify;">Tatyana derin bir nefes aldı. "Daşa'ya onunla evleneceğini söyledin. O büyükanneme, büyükannem de bütün köye anlattı. Ona, evlenmek için geleceğine dair bir mektup yazdın. Kelimelerin bir anlamı vardır. Senin ne düşündüğün önemli değil."</p>

  <p class="calibre11" style="text-align: justify;">"Madem bunu o kadar çok kafana taktın niçin bana bir mektup yazıp 'Aleksandr Daşa öldü; ama ben buradayım,' demedin? Bunu yapsaydın daha önce gelirdim. Altı ayı da hayatta olup olmadığını düşünmekle geçirmezdim."</p>

  <p class="calibre11" style="text-align: justify;">"Ona yazdığın mektuptan sonra senden buraya gelmeni isteyeceğimi mi düşündün? O mektuptan sonra senden ne bekleyebilirdim? Bunu yapmam aptallık olmaz mıydı? Bunu yapmak için ya aptal ya da..." diyerek sustu.</p>

  <p class="calibre11" style="text-align: justify;">"Ya da ne?" diye sordu Aleksandr.</p>

  <p class="calibre11" style="text-align: justify;">"Ya da çocuk olmak lazım," dedi yüzüne bakmadan.</p>

  <p class="calibre11" style="text-align: justify;">Aleksandr derin bir nefes aldı. "Ahh Tatya..."</p>

  <p class="calibre11" style="text-align: justify;">"Bu oyunları siz yetişkinler oynar," dedi sırtını dönerek. "Yalan söylemekte çok başarılısınız." Başını eğdi. "Benim için oldukça fazla."</p>

  <p class="calibre11" style="text-align: justify;">Aleksandr'ın tek istediği ona dokunmaktı. Dudaklarına, öfkesine, yüzüne kısacası ona dokunmak istiyordu. Elini ona uzatarak "Tatya..." dedi. "Sen neden bahsediyorsun? Ne oyunu? Ne yalanı?"</p>

  <p class="calibre11" style="text-align: justify;">"Buraya neden geldin?" diye sordu soğuk bir tavırla.</p>

  <p class="calibre11" style="text-align: justify;">Aleksandr kelimelerin boğazında düğümleneceğini hissetti. "Bana bunu nasıl sorabilirsin?"</p>

  <p class="calibre11" style="text-align: justify;">"Nasıl mı? Çünkü en son mektubunda Daşa ile evlenmek için geleceğini yazmıştın. Onu ne kadar sevdiğinden ve hayatının kadını olduğundan bahsetmiştin. O mektubu okudum. Yazdıkların bunlardı. Ladoga nehrinde son söz olarak asla..."</p>

  <p class="calibre11" style="text-align: justify;">"Tatyana!" diye bağırdı Aleksandr. "Sen neden bahsediyorsun? Benden son ana kadar yalan söylememi isteyen sen değil misin? Bana söz verdirdin. Kasım ayında bile hâlâ doğruyu söyleyelim diyordum. Ama sen! 'Yalan söyle Şura. Ablamla evlen. Onun kalbini kırmayacağına sözver,' deyip durdun. Hatırlıyor musun?"</p>

  <p class="calibre11" style="text-align: justify;">"Evet. Sen de bu isteğimi çok başarılı bir şekilde yerine getirdin. Ama bu kadar inandırıcı olmak zorunda mıydın?"</p>

  <p class="calibre11" style="text-align: justify;">Aleksandr elini saçlarının arasından geçirerek başını salladı. "Ciddi olmadığımı biliyorsun."</p>

  <p class="calibre11" style="text-align: justify;">"Hangi konuda?" diye bağırarak kızgın ve korkusuz bir şekilde yanına yaklaşıp yüzüne baktı. "Daşa ile evlenme konusunda mı? Aşk konusunda mı? Bu yalanlardan hangisini söylerken ciddi olmadığını nereden bileceğim?"</p>

  <p class="calibre11" style="text-align: justify;">"Tanrı aşkına, senin kollarında ölümü beklerken ona nasıl bir cevap vermemi isterdin?" diye bağırdı Aleksandr.</p>

  <p class="calibre11" style="text-align: justify;">"Yalanlarla dolu hayatını yaşamaya devam et o zaman."</p>

  <p class="calibre11" style="text-align: justify;">"Tatyana senin yüzünden ikimiz de yalanlarla dolu bir dünyada yaşıyoruz!" diye bağırdı ve o an saçlarını yolmak istedi. "Ama söylediklerimde samimi olmadığımı biliyorsun."</p>

  <p class="calibre11" style="text-align: justify;">"Samimi olmadığını düşündüm," dedi Tatyana. "Bunu umut ettim. Ama Molotov'a giderken, Volga nehri üzerindeki buzdan geçerken ve hastanede iki ay boyunca nefes almak için çabalarken kulağımda hep o kelimelerin çınlamasının ne demek olduğunu anlayabilir misin?"</p>

  <p class="calibre11" style="text-align: justify;">Aleksandr büyük bir pişmanlık içinde onu dinlerken, Tatyana da nefes almaya çalışıyordu.</p>

  <p class="calibre11" style="text-align: justify;">"Bunu umursamazdım," dedi Tatyana. "Sana söylediğim gibi çok fazla ilgiye ihtiyacım yok. Ama bana da birkaç kelime söyleyebilirdin. Ondan sonra da görevini yerine getirmek için Daşa ile konuşurdun!" Derin bir nefes aldı. "Bir saniyeliğine de olsa bana bakmanı ve kendimi değersizmişim gibi hissetmemi engellemeni istedim. Ama yapmadın. Her zamanki gibi orada yokmuşum gibi davrandın."</p>

  <p class="calibre11" style="text-align: justify;">"Ben hiçbir zaman sen yokmuşsun gibi davranmadım," dedi Aleksandr şaşkınlık içinde. "Sen neden bahsediyorsun? Seni sevdiğimi herkesten saklıyorum. Bu senin dediğinle aynı şey değil."</p>

  <p class="calibre11" style="text-align: justify;">"Evet. Bu benim gibi bir kız için oldukça farklı," dedi Tatyana. "Ama eğer kalbini benden bu kadar iyi saklayabiliyorsan; bunu Daşa için de yapmış olabilirsin. Belki de Marina, Zoe ve tanıştığın diğer kıza da aynı şekilde davranmışsındır. Belki de siz yetişkin erkeklerin tarzı bu. Yalnızken farklı bir şekilde bakmak ve insanların arasında yokmuşuz gibi davranmak." Yere baktı.</p>

  <p class="calibre11" style="text-align: justify;">"Sen deli misin?" dedi Aleksandr. "Gerçekleri görmeyen tek kişinin kör ablan olduğunu unutuyor musun? Yalnız da kalsak, insan içinde de olsak, Marina her şeyi hemen anladı." Bir an duraksadı. "Ayrıca gerçekleri görmeyen sadece ablan ve sensin Tatyana."</p>

  <p class="calibre11" style="text-align: justify;">"Hangi gerçeği?" Bir adım geri çekildi. Elleri titriyordu. "Ben bu kadar iyi yalan söyleyemezdim. Ama sen erkek olduğun için çok iyi becerdin. Son kelimeleri söylerken ve son bakışım fırlatırken ben yokmuşum gibi davrandın. Bir süre beni gerçekten önemsemediğini düşündüm. Bana karşı ne hissediyor olabilirdin? Leningrad'daki o günden sonra..." Tatyana duraksadı. "Ama her şeye rağmen sana inanmayı çok istedim. Bu yüzden de Daşa'ya o mektubu yazdığında sabırsızlıkla zarfı yırttım ve içinde benim için tek bir kelime olmasını umut ettim." Tatyana sesini yükseltti. "Hayatımın koca bir yalandan ibaret olmadığını gösterecek tek bir kelime bekledim!" İki yumruğuyla Aleksandr'ın göğsüne vurdu. "Sadece tek bir kelime Aleksandr!"</p>

  <p class="calibre11" style="text-align: justify;">Aleksandr ne yazdığını hatırlamaya çalıştı; ama başaramadı. En çok istediği gözlerindeki acının geçmesiydi. Ona sıkıca sarıldı. Tatyana onu itti ve sonra ağlamaya başladı. "Tatya lütfen! Acı çektiğimi biliyordun!.."</p>

  <p class="calibre11" style="text-align: justify;">Tatyana çok üzgün ve değişken bir ruh hali içinde olduğu için kendini onun kollarından kurtardı ve bağırdı. "Biliyor muydum? Nereden bilebilirdim?"</p>

  <p class="calibre11" style="text-align: justify;">"Anlaman gerekiyordu," dedi Aleksandr ona yaklaşarak. "Bunu yapabilirdin."</p>

  <p class="calibre11" style="text-align: justify;">"Peki sen neler yapabilirdin?" diye bağırdı Tatyana.</p>

  <p class="calibre11" style="text-align: justify;">"Sana sarıldım ve o lanet olası Ladoga kamyonunun arkasında bütün kalbimle benim için hayatta kalmanı istedim!"</p>

  <p class="calibre11" style="text-align: justify;">"Oraya götürdüğün her kıza aynı şeyi söylemediğini nereden bileyim?"</p>

  <p class="calibre11" style="text-align: justify;">"Tanrım, Tatyana."</p>

  <p class="calibre11" style="text-align: justify;">Üzgün bir ses tonuyla, "Senden başka bir şey bilmiyorum ben. Nasıl oyun oynayacağımı ya da nasıl yalan söyleyeceğimi bilmiyorum," dedi ve sesini alçalttı. "Bana yalnızken sevgini gösterdin ve sonra ablamla evlenme planı yaptın. Ladoga'da ona, beni hiç sevmediğini ve hayatında sadece onun olduğunu söyledin. Beni ölüme terk edercesine yüzüme hiç bakmadın ve tek bir kelime yazmadın. Senden en ufak bir destek almadan gerçeği anlayacağımı nasıl düşündün? Tek gördüğüm senin lanet olası yalanlarındı!"</p>

  <p class="calibre11" style="text-align: justify;">"Tatyana!" diye bağırdı. "St. İshak'daki geceyi unuttun mu?"</p>

  <p class="calibre11" style="text-align: justify;">"Senin ziyaretine kaç kız daha geldi Aleksandr?"</p>

  <p class="calibre11" style="text-align: justify;">"Luga'yı unuttun mu?"</p>

  <p class="calibre11" style="text-align: justify;">"Ben sadece yardıma muhtaç bir kızdım," dedi. "Dimitri bana, kızlara yardım etmeyi ne kadar çok sevdiğini söyledi."</p>

  <p class="calibre11" style="text-align: justify;">Aleksandr kontrolünü tamamen kaybetmek üzereydi. "Her bulduğum fırsatta evinize gelip bütün yemeğimi sizinle paylaşmama ne diyorsun?" diye bağırdı. "Bunu kimin için yaptığımı düşündün?"</p>

  <p class="calibre11" style="text-align: justify;">"Bana acımadığını söylemedim zaten Aleksandr!"</p>

  <p class="calibre11" style="text-align: justify;">"Acımak mı?" diye bağırdı.</p>

  <p class="calibre11" style="text-align: justify;">Tatyana kollarını kavuşturarak, "Evet aynen öyle," dedi.</p>

  <p class="calibre11" style="text-align: justify;">"Ne var biliyor musun?" dedi ona iyice yaklaşarak. "Acıma duygusu sana çok fazla. Bu hayatını bir yalan olarak yaşamanın bedeli. Bundan pek hoşlanmıyorsun, öyle değil mi?"</p>

  <p class="calibre11" style="text-align: justify;">"Hayır, nefret ediyorum," dedi Tatyana başını kaldırarak. Olduğu yerden hiç kıpırdamamıştı. "Bundan nefret ettiğimi bile bile neden buraya geldin? Bana daha çok eziyet etmek için mi?"</p>

  <p class="calibre11" style="text-align: justify;">"Geldim; çünkü Daşa'nın öldüğünü bilmiyordum!" diye bağırdı. "Sen bana iki satır yazma zahmetine katlanamadın!"</p>

  <p class="calibre11" style="text-align: justify;">"O halde Daşa ile evlenmek için geldin," dedi Tatyana sakin bir ses tonuyla. "Neden bunu en başta söylemiyorsun?"</p>

  <p class="calibre11" style="text-align: justify;">Aleksandr yumruklarını sıktı ve yanından hemen uzaklaştı.</p>

  <p class="calibre11" style="text-align: justify;">"Bütün yalanları aklında tutmayı beceremiyorsun, öyle değil mi?"</p>

  <p class="calibre11" style="text-align: justify;">"Tatyana konuyu saptırıyorsun," dedi. "Sana tanıştığımız ilk gün böyle bir pisliğe bulaşmayalım dedim. İlk baştan beri başka bir yol seçelim dedim. Onlara doğruyu söyleyip sonuçlarına katlanabilirdik. Bunu kabul etmeyen şendin. Hiç hoşuma gitmese de olur dedim."</p>

  <p class="calibre11" style="text-align: justify;">"Hayır! Olur demedin Aleksandr! Eğer olur deseydin, benim isteklerimi çiğneyip her gün Kirov'a gelmezdin."</p>

  <p class="calibre11" style="text-align: justify;">"İsteklerini çiğneyip mi?" dedi afallamış bir halde.</p>

  <p class="calibre11" style="text-align: justify;">Tatyana ona bakarak başını salladı. "Sana inanamıyorum. Silahınla, uzun boyunla ve yaşam tarzınla her kızın başını döndürebileceğini mi düşünüyorsun Aleksandr Barrington? Böyle düşündün; çünkü ben on yedi yaşında bir çocuktum ve daha önce senin gibi birini hiç görmemiş gibi ağzımı açıp sana bakakaldım. Böylece kendinde ablama evlenme teklif etme hakkını gördün. Çok küçük olduğum için incinmeyeceğimi mi düşündün? Sen benden sürekli bir şeyler alırken, benim bir karşılık beklemeyeceğimi mi?.."</p>

  <p class="calibre11" style="text-align: justify;">"Benden bir şey beklemediğini düşünmedim. Ayrıca senden sürekli bir şeyler almadım," dedi Aleksandr dişlerini sıkarak.</p>

  <p class="calibre11" style="text-align: justify;">"Onun dışında her şeyi aldın!" diye bağırdı. "Ama onu hak etmiyorsun!"</p>

  <p class="calibre11" style="text-align: justify;">Ona iyice yaklaşarak, "Onu da alabilirdim," dedi.</p>

  <p class="calibre11" style="text-align: justify;">"Doğru," dedi onu öfkeli bir şekilde iterek. "Beni yeterince kırmadın zaten."</p>

  <p class="calibre11" style="text-align: justify;">"Beni ittirme!"</p>

  <p class="calibre11" style="text-align: justify;">"Sen de beni tehdit etmeyi kes! Uzak dur benden!"</p>

  <p class="calibre11" style="text-align: justify;">Aleksandr bir adım geri çekildi. "Beni ilk başta dinleseydin bunların hiçbiri olmayacaktı. Hiçbiri! Sana her şeyi anlatalım dedim."</p>

  <p class="calibre11" style="text-align: justify;">"Ben de sana, ablamın, senin anlam veremediğin isteklerinden daha önemli olduğunu söyledim. Anlayamadığım kendi arzularımdan da daha önemliydi. Senden tek istediğim düşüncelerime saygı göstermendi. Ama sen! Üstüme gelmeye ve beni yavaş yavaş eritmeye devam ettin. Bunlar yetmeyince hastaneye geldin ve beni biraz daha mahvettin. Bu da az geldi ve benimle işini bitirmek için beni St. İshakin çatısına..."</p>

  <p class="calibre11" style="text-align: justify;">"Seninle işimi bitirmedim," dedi.</p>

  <p class="calibre11" style="text-align: justify;">"Bunun yerine kalbimi tuz buz ettin," dedi Tatyana kelimelerin üzerine basarak. "Her şeyin farkındaydın. Bana tamamen sahip olduğunda, ablamla evlenme planları yaparak senin gözündeki değerimi gösterdin!"</p>

  <p class="calibre11" style="text-align: justify;">"Ne düşünmüştün?" diye bağırdı Aleksandr. "İstediğin şeyler için ilk andan beri mücadele etmezsen başka ne olabilirdi? Sevdiğin insanları kendinden uzaklaştırırsan bunun sonu nereye varır? İşte böyle olur! Hayatlarına devam eder; evlenir ve çocuk sahibi olurlar. Bu yalanı yaşamayı sen istedin!"</p>

  <p class="calibre11" style="text-align: justify;">"Bana bunu söyleme! Ben bildiğim tek gerçeği yaşadım. Senin için feda edemeyeceğim bir ailem vardı! Ben bunun için savaştım."</p>

  <p class="calibre11" style="text-align: justify;">Aleksandr ağzından çıkan kelimelere inanamadı. "Senin tek gerçeğin bu muydu Tatyana?"</p>

  <p class="calibre11" style="text-align: justify;">Gözlerini yere çevirdi.</p>

  <p class="calibre11" style="text-align: justify;">"Hayır," dedi Tatyana. "Sen bana geldin ve ben seni yeterince uzağa itemedim. Nasıl yapabilirdim? Ben..." Cümlesi yarım kaldı. "Bu olayın içine karıştığımda gözlerim açıktı ve sadece seni görüyordum. Daha akıllı davranmanı isterdim; ama sen bunu yapmadın. Ben de sana inanmaya devam ettim. Sana istediğin her şeyi verirdim. Senden sadece küçük bir karşılık bekledim." Artık cesur bir şekilde yüzüne bakamıyordu. "Başkasına aşkını ilan ederken bana bir bakış fırlatman benim için yeterliydi. Başkasına gönderdiğin aşk mektubunda bana tek bir kelime yazabilirdin. Bu bana yeterdi. Ama sen beni, bu kadar küçük şeylere ihtiyaç duyabileceğimi anlayacak kadar sevmedin."</p>

  <p class="calibre11" style="text-align: justify;">"Tatyana!" diye bağırdı yüzüne bakarak. "Burada durup bütün suçlamalarını dinleyebilirim; ama bana seni sevmediğimi söyleme! Kendini bu yalana inandırıp doğruymuş gibi dile getirme. Seninle tanıştığım günden bu yana yaptığım her şey sana duyduğum sevgi yüzündendi. Bu yüzden bu saçmalıklara devam edersen, yemin ederim ki..."</p>

  <p class="calibre11" style="text-align: justify;">"Devam etmeyeceğim," dedi; ama artık çok geçti.</p>

  <p class="calibre11" style="text-align: justify;">Aleksandr omuzlarından tutarak sarstı. Tatyana kollarının arasında kendini savunmasız hissetti. Öfkesine ve arzularına yenilen Aleksandr onu sert bir şekilde iterek küfrettikten sonra yerdeki eşyalarını alarak koşmaya başladı.</p>

  <p class="kisim_adi" style="text-align: justify;">6</p>

  <p class="calibre11" style="text-align: justify;">Tatyana bağırarak arkasından koştu. "Şura, lütfen dur! Lütfen!" Ona yetişemedi. Ormanların arasında gözden kaybolmuştu. Koşarak eve gitti. Eşyaları hâlâ oradaydı; ama kendisi yoktu.</p>

  <p class="calibre11" style="text-align: justify;">Bir sepet dolusu domates taşıyan Nayra, "Sorun ne Taneçka?" diye sordu.</p>

  <p class="calibre11" style="text-align: justify;">"Hiçbir şey," dedi Tatyana ve Nayra'nın elindeki sepeti aldı.</p>

  <p class="calibre11" style="text-align: justify;">"Aleksandr nerede?"</p>

  <p class="calibre11" style="text-align: justify;">"Hâlâ eski evde," dedi. "Penceredeki tahtaları söküyor."</p>

  <p class="calibre11" style="text-align: justify;">"Umarım onları tekrar yerine çiviler," dedi Dusia başını İncil'den kaldırarak. "Bunu neden yapıyor?"</p>

  <p class="calibre11" style="text-align: justify;">Bilmiyorum," dedi Tatyana onunla göz göze gelmemek için başını çevirerek. "İlacını istiyor musun Raysa?"</p>

  <p class="calibre11" style="text-align: justify;">"Evet lütfen."</p>

  <p class="calibre11" style="text-align: justify;">Tatyana, Raysa'ya titremesini engellemek için olan; ama hiçbir işe yaramayan ilacını verdi. Sonra da bir gün önce yıkadığı çarşafları katladı. Aleksandr'ın eve gelip eşyalarını toplayacağından korktuğu için de çadırıyla tüfeğini evin arkasındaki kulübeye saklayarak nehre gitti ve üniformalarını yıkadı.</p>

  <p class="calibre11" style="text-align: justify;">Aleksandr hâlâ dönmemişti.</p>

  <p class="calibre11" style="text-align: justify;">Tatyana onun kaskını alarak ormana gitti ve içine topladığı çilekleri koydu. Dönünce de çilekli turta yaptı.</p>

  <p class="calibre11" style="text-align: justify;">Aleksandr hâlâ gelmemişti.</p>

  <p class="calibre11" style="text-align: justify;">Tatyana gidip biraz balık tuttu ve akşam yemeği için balık çorbası hazırladı. Bir keresinde balık çorbasını çok sevdiğini söylemişti. Aleksandr hâlâ dönmemişti.</p>

  <p class="calibre11" style="text-align: justify;">Tatyana patates soydu ve gözleme yaptı.</p>

  <p class="calibre11" style="text-align: justify;">Vova yanına geldi ve yüzmeye gitmek isteyip istemediğini sordu. Hayır dedi ve pamuklu bir kumaş alarak Aleksandr'a daha geniş bir gömlek dikti.</p>

  <p class="calibre11" style="text-align: justify;">Hâlâ gelmemişti.</p>

  <p class="calibre11" style="text-align: justify;">Neden biraz daha durup kavgayı bitirmemişti? Tatyana hiçbir yere gitmemiş ve sonuna kadar beklemişti. Peki o neden bunu yapamamıştı? İçinde bir boşluk ve korku vardı. Kavgalarını bitirene kadar onu bırakmayacaktı. Ne kadar sinirli olduğu umurunda değildi.</p>

  <p class="calibre11" style="text-align: justify;">Saat 18:00'di ve yıkanmaya gitme zamanıydı. Ona bir not bıraktı. <i class="calibre2">Sevgili Şura, eğer açsan çorba iç ve gözlemeden ye. Biz hamama gidiyoruz. Yada bizi bekle ve birlikte yiyelim. Yatağın üzerinde senin için diktiğim yeni bir gömlek var. Umarım üzerine daha iyi olur. Tatya.</i></p>

  <p class="calibre11" style="text-align: justify;">Hamamda, Aleksandr için, kıpkırmızı olana kadar kendini keseledi.</p>

  <p class="calibre11" style="text-align: justify;">Zoe, Aleksandr'ın bu gece ateş başında onlarla olup olmayacağını sordu.</p>

  <p class="calibre11" style="text-align: justify;">"Bilmiyorum," dedi Tatyana. "Ona sorman gerekiyor."</p>

  <p class="calibre11" style="text-align: justify;">Zoe büyük göğüslerini oynatarak, "O çok hoş biri. Sence Daşa için hâlâ bir şeyler hissediyor mu?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Zoe gülümsedi. "Belki biraz rahatlamaya ihtiyacı vardır."</p>

  <p class="calibre11" style="text-align: justify;">Tatyana, Zoe'nun yüzüne baktı. Sanki Zoe, Aleksandr'ın nasıl bir rahatlamaya ihtiyacı olduğunu biliyordu. "Ne demek istediğini anlamıyorum," dedi sakin bir tavırla.</p>

  <p class="calibre11" style="text-align: justify;">"Boş ver. Unut gitsin," dedi Zoe gülerek ve giyinmeye gitti.</p>

  <p class="calibre11" style="text-align: justify;">Tatyana kurulandı ve giyindi. Sonra da ıslak saçlarını tarayarak omuzuna bıraktı. Üzerinde kendi diktiği, mavi, pamuklu elbisesi vardı. İnce kumaştan, kolsuz, sırtı açık ve kısaydı. Hamamdan çıktıklarında Aleksandr'ın onları beklediğini gördü. Tatyana bir an gözlerini ona dikti; fakat yüz ifadesini çözemeyince başını tekrar çevirdi.</p>

  <p class="calibre11" style="text-align: justify;">"İşte orada!" dedi Nayra. "Bütün gün neredeydin?"</p>

  <p class="calibre11" style="text-align: justify;">"Evdeki pencereler ne durumda?" diye sordu Daisa.</p>

  <p class="calibre11" style="text-align: justify;">"Pencereler mi? Hangi ev?" diye sordu sert bir şekilde.</p>

  <p class="calibre11" style="text-align: justify;">"Vasili Metanov'un evi. Tatya pencerelerin üzerinde tahtaları söktüğünü söyledi."</p>

  <p class="calibre11" style="text-align: justify;">"Yaaa," dedi gözlerini Tatyana'dan ayırmadan. Tatyana, Raysa'nın arkasına saklanmaya çalışıyordu.</p>

  <p class="calibre11" style="text-align: justify;">"Aç mısın? Bir şeyler yedin mi?" diye sordu Tatyana en alçak ses tonuyla. Sesi daha fazla çıkmıyordu.</p>

  <p class="calibre11" style="text-align: justify;">Hiçbir şey söylemeden başını salladı.</p>

  <p class="calibre11" style="text-align: justify;">Hep birlikte eve doğru yürümeye başladılar. Aksinya, Aleksandr'ın koluna girdi. Zoe da öbür koluna girdi ve ateşin başına gelmeyi isteyip istemediğini sordu.</p>

  <p class="calibre11" style="text-align: justify;">Kolunu Zoe'dan kurtararak, "Hayır," dedi ve Tatyana'ya doğru eğilip, "Eşyalarımı ne yaptın?" diye fısıldadı.</p>

  <p class="calibre11" style="text-align: justify;">"Sakladım," diye fısıldarken kalbi küt küt atıyordu. Ona dokunmak istedi; ama kontrolünü kaybetmesinden ve herkesin önünde kavga etmekten korktu.</p>

  <p class="calibre11" style="text-align: justify;">"Tatya çok güzel balık çorbası yapar Aleksandr," dedi Nayra. "Balık çorbasını sever misin?"</p>

  <p class="calibre11" style="text-align: justify;">Dusya araya girdi. "Çilekli turtası da çok güzel olur. Kurt gibi acıktım."</p>

  <p class="calibre11" style="text-align: justify;">"Neden?" diye fısıldadı Aleksandr.</p>

  <p class="calibre11" style="text-align: justify;">"Ne neden?" diye sordu Dusya.</p>

  <p class="calibre11" style="text-align: justify;">"Boş ver," dedi Aleksandr yanlarından uzaklaşarak.</p>

  <p class="calibre11" style="text-align: justify;">Eve gittiklerinde Tatyana masayı hazırlamaya başladı. Notu okuyup okumadığı ve gömleği alıp almadığını görmek için yatağına baktı. Not yoktu. Gömlek ise koyduğu yerde duruyordu.</p>

  <p class="calibre11" style="text-align: justify;">Aleksandr içeri girdi. Dört kadın sundurmadaydı. "Eşyalarım nerede?" diye sordu.</p>

  <p class="calibre11" style="text-align: justify;">"Şura..."</p>

  <p class="calibre11" style="text-align: justify;">"Konuşma," diye bağırdı. "Eşyalarımı ver de gideyim."</p>

  <p class="calibre11" style="text-align: justify;">"Aleksandr buraya gelir misin?" Nayra başını içeri uzattı. "Votka şişesini açmak için yardımına ihtiyacımız var. Kapağı sıkışmış gibi."</p>

  <p class="calibre11" style="text-align: justify;">Sundurmaya çıktı. Tatyana'nın elleri Raysa'nınkiler kadar çok titriyordu. Tabaklardan birini yere düşürdü. Metal tabak ahşap yer döşemelerinin üzerine düşünce ses çıkardı.</p>

  <p class="calibre11" style="text-align: justify;">Vova içeri girdi. Sundurmadan kahkaha sesleri geliyordu.</p>

  <p class="calibre11" style="text-align: justify;">Aleksandr tekrar içeri girdi ve konuşmak için ağzını açtı. Tatyana arkasını işaret etti. Vova kapıda duruyordu. "Tanyuşa, yardıma ihtiyacın var mı? Masaya bir şeyler taşıyayım mı?"</p>

  <p class="calibre11" style="text-align: justify;">"Evet Tanyuşa," dedi Aleksandr sert bir şekilde. "Vova sana yardım etsin mi?"</p>

  <p class="calibre11" style="text-align: justify;">"Hayır teşekkürler. Bana bir dakika izin verir misin?"</p>

  <p class="calibre11" style="text-align: justify;">"Haydi," dedi Vova, Aleksandr'a. "Onu duydun. Bir dakika yalnız kalmak istiyor."</p>

  <p class="calibre11" style="text-align: justify;">"Evet," dedi Aleksandr ona dönmeden. "Benimle bir dakika yalnız kalmak istiyor."</p>

  <p class="calibre11" style="text-align: justify;">Vova dışarı çıktı.</p>

  <p class="calibre11" style="text-align: justify;">"Eşyalarım nerede?"</p>

  <p class="calibre11" style="text-align: justify;">"Şura, niçin gidiyorsun?"</p>

  <p class="calibre11" style="text-align: justify;">"Niçin mi? Burada bana yer yok. Bunu açıkça belli ettin. Bavulumu hazırlamamış olman beni şaşırttı. Bunları bana ikinci kez söylemene gerek yok Tatya."</p>

  <p class="calibre11" style="text-align: justify;">Tatyana'nın dudakları titriyordu. "Kal ve bizimle yemek ye."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Lütfen Şura," dedi titreyen bir ses tonuyla. "Patatesli gözleme yaptım." Ona doğru bir adım attı.</p>

  <p class="calibre11" style="text-align: justify;">"Hayır," dedi.</p>

  <p class="calibre11" style="text-align: justify;">"Gidemezsin. Daha bitirmedik."</p>

  <p class="calibre11" style="text-align: justify;">"Her şeyi bitirdik."</p>

  <p class="calibre11" style="text-align: justify;">"Burada kalman için ne diyebilirim?"</p>

  <p class="calibre11" style="text-align: justify;">"Her şeyi gayet açık bir şekilde söyledin. Şimdi hoşça kal demen en doğrusu."</p>

  <p class="calibre11" style="text-align: justify;">Yemek masası aralarındaydı. Tatyana etrafından dolaşarak yanına gitti. "Şura, izin ver sana dokunayım," dedi yavaşça.</p>

  <p class="calibre11" style="text-align: justify;">"Hayır," diyerek geri çekildi.</p>

  <p class="calibre11" style="text-align: justify;">Nayra açık kapıdan başını uzattı. "Yemek hazır mı?"</p>

  <p class="calibre11" style="text-align: justify;">"Hazır sayılır Nayra Mikhailovna," dedi Tatyana.</p>

  <p class="calibre11" style="text-align: justify;">"Beni iyileştirmeden gitmeyeceğini düşünüyordum Şura," dedi. "Beni kendime getir."</p>

  <p class="calibre11" style="text-align: justify;">"Bana içindeki acıları benim geçiremeyeceğimi söylemiştin. Buna inandım. Eşyalarım nerede?"</p>

  <p class="calibre11" style="text-align: justify;">"Şura..."</p>

  <p class="calibre11" style="text-align: justify;">Aleksandr yanına yaklaştı ve dişlerini sıkarak, "Ne istiyorsun Tatya? Olay çıkmasını mı?" dedi.</p>

  <p class="calibre11" style="text-align: justify;">"Hayır," dedi ağlamamak için kendini zor tutarak</p>

  <p class="calibre11" style="text-align: justify;">Yüzü ona çok yakındı. "Senin alışkın olduğun gibi bağırış çağırışla dolu bir sahne gerçekleşmesini mi istiyorsun?"</p>

  <p class="calibre11" style="text-align: justify;">"Hayır," diye fısıldadı yüzüne bakmadan.</p>

  <p class="calibre11" style="text-align: justify;">"Bana eşyalarımı ver ve sessizce çekip gideyim. Böylece arkadaşlarına ve sevgiline açıklama yapmak zorunda kalmazsın."</p>

  <p class="calibre11" style="text-align: justify;">Tatyana kıpırdamayınca Aleksandr ses tonunu yükseltti. "Hemen şimdi getir eşyalarımı."</p>

  <p class="calibre11" style="text-align: justify;">Tatyana utanç ve üzüntü içinde onu kulübeye götürdü. Bu sırada diğerlerine yakalanmıştı.</p>

  <p class="calibre11" style="text-align: justify;">"Nereye gidiyorsun Taneçka? Yemeği..."</p>

  <p class="calibre11" style="text-align: justify;">"Hemen geliyorum!" diye bağırdı Tatyana. Omuzları titriyordu. Evin arkasına geçtiklerinde Aleksandr'ın elini tutmak istedi; ama o kolunu hızla çekti. Olduğu yerde sendelese de geri çekilmedi. Hemen önüne geçti ve sıkıca beline sarıldı. Aleksandr onu itmeye çalıştı. Yalvaran gözlerle ona bakarak, "Ne olur gitme," dedi. "Sana yalvarıyorum. Gitmeni istemiyorum. Hastaneden çıktığım günden beri her anım seni beklemekle geçti. Lütfen." Alnını göğsüne dayadı.</p>

  <p class="calibre11" style="text-align: justify;">Aleksandr hiçbir şey söylemedi. Tatyana başını kaldırmadı. Aleksandr'ın elleri çıplak kollarında duruyordu.</p>

  <p class="calibre11" style="text-align: justify;">Tatyana ona sıkıca sarılarak, "Tanrım Aleksandr! Nasıl bu kadar zalim olabilirsin? Sana niçin mektup yazmadığımı göremiyor musun?"</p>

  <p class="calibre11" style="text-align: justify;">"Hayır. Neden yazmadın?"</p>

  <p class="calibre11" style="text-align: justify;">Yüzü hâlâ göğsüne dayalıydı. Kokusunu içine çekti. "Sana Daşa'nın öldüğünü söylersem Lazarevo'ya gelmeyeceğini düşündüm." Daha cesur olmayı ve yüzüne bakabilmeyi isterdi; ama ona kızgın olduğunu daha fazla görmek istemiyordu. Elini tutarak kendi yanağına götürdü ve sıcaklığı ona güç verince yüzüne bakmayı başardı. "Leningrad hepimizi mahvetti. Onun öldüğünü bilmezsen ve ben iyileştiğimde geri dönersen, bana karşı olan duygularının geri geleceğini düşündüm..."</p>

  <p class="calibre11" style="text-align: justify;">"Geri geleceğini mi?" dedi Aleksandr. "Sen ne zannediyorsun?" Eli hâlâ yanağındaydı. Diğer eliyle de sırtındaydı ve parmaklarını teninin üzerinde dolaştırarak onu kendine çekiyordu. "Göremiyor musun?.." diyerek cümlesini yarınm bıraktı. Başka bir şey söyleyemedi. Tatyana bunu hissetti. Zaten söylemesine de gerek yoktu. Bunu da hissetti.</p>

  <p class="calibre11" style="text-align: justify;">Aleksandr en sonunda konuşmaya başladı. "Tatya, sana kendimi affettireceğim. Her şeyi düzelteceğim. Ama bana bunu yapmam için izin vermelisin. Beni bu şekilde hayatından çıkaramazsın."</p>

  <p class="calibre11" style="text-align: justify;">"Üzgünüm," dedi Tatyana. "Lütfen anla beni." Ona sıkıca sarıldı. "Sadece bu kadar yalan ve şüphe bana çok ağır geldi."</p>

  <p class="calibre11" style="text-align: justify;">"Yüzüme bak."</p>

  <p class="calibre11" style="text-align: justify;">Gözlerini kaldırarak ona baktı.</p>

  <p class="calibre11" style="text-align: justify;">Aleksandr ona sarılarak, "Tatya, ne şüphesi? Ben sadece senin için buradayım," dedi.</p>

  <p class="calibre11" style="text-align: justify;">"O halde lütfen kal," dedi Tatyana. "Benim için kal."</p>

  <p class="calibre11" style="text-align: justify;">Aleksandr derin bir nefes alarak ona doğru eğildi ve ıslak saçlarından öptü. Dudakları birkaç dakika orada kaldı. "Bu ne? Ladoga nehri mi?"</p>

  <p class="calibre11" style="text-align: justify;">"Şura, bir sürü insan var," dedi Tatyana.</p>

  <p class="calibre11" style="text-align: justify;">Parmakları omuzlarında o kadar yumuşak bir şekilde dolaşıyordu ki; Tatyana kendini garip hissetti.</p>

  <p class="calibre11" style="text-align: justify;">"Bu mesafede yüzüme bak."</p>

  <p class="calibre11" style="text-align: justify;">Tatyana yüzüne baktı.</p>

  <p class="calibre11" style="text-align: justify;">"Tatya, yemek yiyebilir miyiz?" dedi Nayra sundurmadan bağırarak. Sesinden ne kadar aç ve sinirli olduğu belliydi. "Bütün yemekler yandı!"</p>

  <p class="calibre11" style="text-align: justify;">Aleksandr o kadar ateşli bir şekilde öptü ki; Tatyana onun kolları sayesinde dengesini koruyabildi. Bacakları boşalmıştı.</p>

  <p class="calibre11" style="text-align: justify;">"Orada ne yapıyor? Hepimiz açlıktan öleceğiz. Tatyana!"</p>

  <p class="calibre11" style="text-align: justify;">Birbirlerinden ayrıldılar. Tatyana bunu nasıl yaptığını bilmiyordu. Kulübedeki eşyalarını alarak içeri girdi.</p>

  <p class="calibre11" style="text-align: justify;">Tatyana ilk önce Aleksandr'ın çorbasını koydu. Tabağı tam önüne bıraktı ve kaşığını uzattı. Aleksandr yemeğine başlamadan önce Tatyana'nın yanına oturmasını beklerken, o da diğerlerine servis yaptı.</p>

  <p class="calibre11" style="text-align: justify;">"Peki Aleksandr, Kızıl Ordu'daki yüzbaşının görevi nedir?" diye sordu Vova.</p>

  <p class="calibre11" style="text-align: justify;">"Kızıl Ordu'da bir yüzbaşının ne yaptığını değil; kendi görevimi biliyorum."</p>

  <p class="calibre11" style="text-align: justify;">"Aleksandr biraz daha çorba ister misin?" diye sordu Tatyana.</p>

  <p class="calibre11" style="text-align: justify;">"Evet, lütfen."</p>

  <p class="calibre11" style="text-align: justify;">"Ne yapıyorsun?" diye sordu Vova.</p>

  <p class="calibre11" style="text-align: justify;">"Evet, anlat bize Aleksandr," dedi Aksinya. "Bütün köy bunu merak ediyor."</p>

  <p class="calibre11" style="text-align: justify;">"Ağır silahlarla yıkım yapan tugaydayım. Bunun ne demek olduğunu biliyor musunuz?"</p>

  <p class="calibre11" style="text-align: justify;">Tatyana dışında herkes başını salladı.</p>

  <p class="calibre11" style="text-align: justify;">"Zırhlı bir grup askeri kumanda ediyorum. Tüfekli askerlere ek destek sağlıyoruz." Aleksandr çorbasını içti. "En azından uğraşıyoruz."</p>

  <p class="calibre11" style="text-align: justify;">"Ek destek ne?" diye sordu Vova. "Tanklar mı?"</p>

  <p class="calibre11" style="text-align: justify;">"Evet. Tanklar ve zırhlı araçlar. Tatya, gözleme var mı? Ayrıca Zenith marka makineli tüfekler, havan topları ve diğer savaş toplarını kullanıyoruz. Büyük toplar ve ağır makineli tüfekler. Ben roket atarın başında duruyorum."</p>

  <p class="calibre11" style="text-align: justify;">"Etkileyici," dedi Vova. "O halde en iyi iş bu. Tüfekle savaşmaktan daha tehlikesiz."</p>

  <p class="calibre11" style="text-align: justify;">"Her şeyden daha tehlikeli. Almanlar öncelikle, kendilerini her on beş dakikada bir bombalayan havan toplarını ortadan kaldırmaya çalışıyor."</p>

  <p class="calibre11" style="text-align: justify;">"Aleksandr biraz daha ister misin?" diye sordu Tatyana.</p>

  <p class="calibre11" style="text-align: justify;">"Hayır Tatişya..." diyerek duraksadı. "Doydum Tatya, sağ ol."</p>

  <p class="calibre11" style="text-align: justify;">"Aleksandr, Stalingrad'ın düşman eline düşeceğini duyduk," dedi Zoe.</p>

  <p class="calibre11" style="text-align: justify;">"Stalingrad düşman eline geçerse, savaşı kaybederiz," dedi Aleksandr. "Daha votka var mı?"</p>

  <p class="calibre11" style="text-align: justify;">Tatyana ona bir bardak votka koydu.</p>

  <p class="calibre11" style="text-align: justify;">"Aleksandr, Stalingrad'da Hitler'i durdurmak için kaç askerimiz var?" diye sordu Dusya.</p>

  <p class="calibre11" style="text-align: justify;">"Yeterince var."</p>

  <p class="calibre11" style="text-align: justify;">Dusya istavroz çıkardı.</p>

  <p class="calibre11" style="text-align: justify;">Kırmızı suratlı Vova heyecan içinde, "Moskova kan gölüne döndü," dedi.</p>

  <p class="calibre11" style="text-align: justify;">Tatyana, Aleksandr'ın nefesini tuttuğunu duydu. Bir olay çıkmasını istemiyordu.</p>

  <p class="calibre11" style="text-align: justify;">Aleksandr, Tatyana'nın diğer yanında oturan Vova'nın yüzünü görebilmek için eğildi. "Vova, kan gölünün ne demek olduğunu biliyor musun? Moskova'da ekim ayında sekiz yüz bin asker vardı. Hitler'i durdurduklarında ne kadar kaldığını biliyor musun? Sadece doksan bin. Savaşın ilk altı ayında kaç asker vuruldu biliyor musun? Tatya, Leningrad'dan çıkmadan önce kaç genç adamın öldüğünden haberin var mı? Dört milyon," dedi yüksek bir ses tonuyla. "Bu genç adamlardan biri sen olabilirdin Vova. Bu yüzden savaş sanki bir oyunmuş gibi kan gölü lafı etme."</p>

  <p class="calibre11" style="text-align: justify;">Masadaki herkes sessizdi. Tatyana, Aleksandr'a yaklaşarak, "Biraz daha içki ister misin?" diye sordu.</p>

  <p class="calibre11" style="text-align: justify;">"Hayır," dedi. "Yeterince içtim."</p>

  <p class="calibre11" style="text-align: justify;">"Ben mutfağa gidip..."</p>

  <p class="calibre11" style="text-align: justify;">Aleksandr elini masanın altına indirdi ve Tatyana'nın bacağını tutarak başını salladı.</p>

  <p class="calibre11" style="text-align: justify;">Tatyana yerinden kalkmadı. Aleksandr elini çekmedi. Eli ilk başta pamuk kumaşlı elbisesinin üzerindeydi; ancak Aleksandr bundan pek hoşlanmadı ve elbisesini sıyırarak çıplak bacağına dokundu. Tatyana midesinde bir ağrı hissetti.</p>

  <p class="calibre11" style="text-align: justify;">Nayra, "Taneçka, bulaşıkları yıkamayacak mısın? Turta ve çay servisi yapman için sabırsızlanıyoruz," dedi.</p>

  <p class="calibre11" style="text-align: justify;">Aleksandr bacağını daha sıkı tuttu.</p>

  <p class="calibre11" style="text-align: justify;">Tatyana dişlerini sıktı. Birazdan dört kadının karşısında inildemeye başlayacaktı.</p>

  <p class="calibre11" style="text-align: justify;">Aleksandr, "Tatyana bizim için harika bir yemek pişirdi ve işini bitirdi. Artık yoruldu. Ona dinlenmesi için zaman verelim. Zoe, Vova, bulaşıkları siz yıkar mısınız?" dedi.</p>

  <p class="calibre11" style="text-align: justify;">"Ama Aleksandr, anlamıyorsun..." dedi Nayra.</p>

  <p class="calibre11" style="text-align: justify;">"Çok iyi anlıyorum," dedi Aleksandr. Tatyana'nın bacağını hâlâ sıkı sıkı tutuyordu.</p>

  <p class="calibre11" style="text-align: justify;">Tatyana masanın kenarına sıkıca tutundu. "Şura, lütfen," diye fısıldadı.</p>

  <p class="calibre11" style="text-align: justify;">Aleksandr bacağını iyice sıktı. Tatyana'nın parmakları masaya daha çok yapıştı.</p>

  <p class="calibre11" style="text-align: justify;">"Hayır Tatya," dedi Aleksandr. "Hayır! Bunu kolaylıkla yaparlar." Nayra'ya baktı. "Sen de öyle düşünmüyor musun Nayra Mikhailovna?"</p>

  <p class="calibre11" style="text-align: justify;">"Ben Taneçka'nın yaptığı küçük işlerden zevk aldığını düşünüyorum," dedi Nayra.</p>

  <p class="calibre11" style="text-align: justify;">Dusya da aynı fikirdeydi. "Evet. Onun bu işleri yapmaktan mutlu olduğunu görüyoruz."</p>

  <p class="calibre11" style="text-align: justify;">Aleksandr başını salladı. "Dusia, bu onu mutlu ediyor. Zaman gelecek eğilip ayaklarınızı yıkayacak. Ama müritlerin İsa'ya belli aralıklarla içki koyması gerektiğini düşünmüyor musun?"</p>

  <p class="calibre11" style="text-align: justify;">Dusya kekelemeye başladı. "İsa'nın bununla ne ilgisi var?"</p>

  <p class="calibre11" style="text-align: justify;">Aleksandr bacağını daha çok sıktı.</p>

  <p class="calibre11" style="text-align: justify;">Tatyana ağzını açtı ama...</p>

  <p class="calibre11" style="text-align: justify;">"Pekâlâ," dedi Zoe. "Bulaşıkların biz yıkarız."</p>

  <p class="calibre11" style="text-align: justify;">Aleksandr, Tatyana'nın bacağını hafifçe okşayarak elini çekti.</p>

  <p class="calibre11" style="text-align: justify;">Tatyana nefesini serbest bıraktı. Birkaç dakika sonra sıkı sıkı tuttuğu masayı da bıraktı. Sadece Aleksandr'ın değil; hiç kimsenin gözüne bakamıyordu.</p>

  <p class="calibre11" style="text-align: justify;">Aleksandr hiç kıpırdamadan duran Tatyana'ya bakarak sırıttıktan sonra, "Zoe, Vova, teşekkürler," dedi.</p>

  <p class="calibre11" style="text-align: justify;">"Ben sigara içmeye gidiyorum," dedi. Tatyana cevap bile veremedi.</p>

  <p class="calibre11" style="text-align: justify;">Dışarı çıktıktan sonra yaşlı kadınlar Tatyana'ya doğru eğildi ve seslerini alçalttı. "Tatya, o çok sinirli," dedi Nayra.</p>

  <p class="calibre11" style="text-align: justify;">Dusya, "Kızıl Ordu'da Tanrı olmadığı için böyle. Savaş onu katılaştırmış," dedi.</p>

  <p class="calibre11" style="text-align: justify;">"Ama Taneçka'yı ne güzel koruyor. Bu taktir edilecek bir şey," dedi Aksinya.</p>

  <p class="calibre11" style="text-align: justify;">Tatyana afallamış bir halde onlara baktı. Ne diyorlardı? Neden bahsediyorlardı? Ne olmuştu?</p>

  <p class="calibre11" style="text-align: justify;">"Tatya, bizi duydun mu?"</p>

  <p class="calibre11" style="text-align: justify;">Tatyana ayağa kalktı. Dünyadaki tek koruyucusu ona her zaman destek olmuştu. "Aleksandr taş kalpli değil Dusya. O tamamen haklı. Burada her işi ben yapmamalıydım."</p>

  <p class="calibre11" style="text-align: justify;">Çaylarını içip turtalarını yediler. Turta o kadar lezzetli olmuştu ki; kısa bir süre sonra hiç kalmadı. Yaşlı kadınlar sigara içmek için dışarı çıkınca, Zoe, Aleksandr'ın kolundan tutup, aptal bir yüz ifadesiyle sırıtarak ateş başına gelmek isteyip istemediğini sordu.</p>

  <p class="calibre11" style="text-align: justify;">Tatyana, Zoe'nun onun yanından uzaklaşmasını istedi</p>

  <p class="calibre11" style="text-align: justify;">"Haydi ama," dedi Zoe. "Tatya bile Vova ile birlikte gidiyor," diye de ekledi.</p>

  <p class="calibre11" style="text-align: justify;">Aleksandr çayına şeker koyan Tatyana'ya bakarak, "Artık gitmiyor," dedi.</p>

  <p class="calibre11" style="text-align: justify;">"Tatya, Aleksandr'a geçen hafta anlattığın o müthiş fıkrayı anlat. O kadar komikti ki, gülmekten ölecektik," dedi Vova.</p>

  <p class="calibre11" style="text-align: justify;">"Sanırım Tatya'nın bütün güzel fıkralarını biliyorum," dedi Aleksandr. Onun koluna yaslanmak Tatyana'ya o kadar huzur ve güven vermişti ki; başını ona dayamak istedi. Ama yapmadı.</p>

  <p class="calibre11" style="text-align: justify;">"Ona fıkrayı anlat Tatya."</p>

  <p class="calibre11" style="text-align: justify;">"İstemiyorum."</p>

  <p class="calibre11" style="text-align: justify;">Vova, Tatyana'yı gıdıkladı. "Haydi. Gülmekten yerlere yatacak."</p>

  <p class="calibre11" style="text-align: justify;">Tatyana, konuşmadan çayını yudumlayan Aleksandr'a bakarak, "Vova, kes şunu!" dedi.</p>

  <p class="calibre11" style="text-align: justify;">"Anlatmayacağım," dedi Tatyana bir anda utanarak. Aleksandr'ın neşelenmesi için fıkranın yeterli olmayacağını biliyordu. Onu sıkmak istemiyordu.</p>

  <p class="calibre11" style="text-align: justify;">Aleksandr ona dönerek elindeki bardağı bıraktı. "Fıkralarını seviyorum," diyerek gülümsedi. "Duymak istiyorum."</p>

  <p class="calibre11" style="text-align: justify;">Tatyana derin bir nefes alarak gözlerini masaya dikti. "Çapayev ve Petka, İspanya'da kavga ediyormuş. Çapayev Petka'ya 'Neden bu insanlar bağırıyor? Kimi karşılıyorlar?' diye sormuş. Petka 'Dolores Ebanulli'yi,' diye yanıtlamış. 'Pekâlâ o niye bağırıyor?' diye sormuş Çapayev. 'Bağırıyor; çünkü bunu ayaklarının üzerinde yapmak, diz çökerek yapmaktan daha iyi,' demiş Petka."</p>

  <p class="calibre11" style="text-align: justify;">Vova ve Zoe kahkahalarla gülmeye başladı.</p>

  <p class="calibre11" style="text-align: justify;">Aleksandr put gibi durarak parmaklarını çay fincanına vurdu. "Bunlar cumartesi geceleri ateş başında anlattığın fıkralar mı?"</p>

  <p class="calibre11" style="text-align: justify;">Tatyana cevap vermedi ve yüzüne bakmadı. Bu fıkrayı sevmeyeceğini biliyordu.</p>

  <p class="calibre11" style="text-align: justify;">Vova onu hafifçe ittirdi. "Tatya, bu gece gidiyoruz, öyle değil mi?"</p>

  <p class="calibre11" style="text-align: justify;">"Hayır Vova. Bu gece olmaz."</p>

  <p class="calibre11" style="text-align: justify;">"Ne demek istiyorsun? Her zaman gidiyoruz."</p>

  <p class="calibre11" style="text-align: justify;">Tatyana cevap verme fırsatı bulamadan hâlâ çay fincanıyla oynayan Aleksandr, "Bu gece olmaz dedi. Duyman için bunu kaç kez daha söylemesi gerekiyor? Zoe, sen anlayana kadar bunu kaç kez tekrarlamam gerekiyor?" dedi.</p>

  <p class="calibre11" style="text-align: justify;">Vova ve Zoe, Aleksandr ile Tatyana'ya baktı.</p>

  <p class="calibre11" style="text-align: justify;">"Neler oluyor?" dedi Vova şaşkın bir halde.</p>

  <p class="calibre11" style="text-align: justify;">"Haydi," dedi Aleksandr. "İkiniz ateşinizin başına gidin. Ama acele edin."</p>

  <p class="calibre11" style="text-align: justify;">Vova konuşmak için ağzını açtı; fakat Aleksandr masadan kalkarak Vova'ya bir bakış fırlattı ve sakin bir tavırla, "Gitmenizi söyledim," dedi. Ses tonu tartışmaya olanak vermiyordu. Vova ve Zoe gitti.</p>

  <p class="calibre11" style="text-align: justify;">Tatyana gözlerini masaya dikti ve şaşkınlık içinde başını salladı. Aleksandr ona eğilerek, "İşte bu kadar," dedi. Onu saçlarından öptü ve sigara içmek için dışarı çıktı.</p>

  <p class="calibre11" style="text-align: justify;">Tatyana sundurmadaki yatağını hazırladıktan sonra yaşlı kadınların yatmasına yardımcı oldu. İşi bittiğinde, Aleksandr hâlâ evin önündeki bankta oturuyordu. Cırcırböceklerinin sesi bu gece çok fazlaydı. Tatyana kurtların ulumasını ve baykuşun ötüşünü duyabiliyordu. Tatlı tabaklarını yıkamaya gitti.</p>

  <p class="calibre11" style="text-align: justify;">"Tatya koşuşturmayı bırak ve buraya gel."</p>

  <p class="calibre11" style="text-align: justify;">Elleri hâlâ ıslak bir halde ona doğru yürüdü. Kalp atışları, ne yemekte, ne bulaşık yıkarken, ne yaşlı kadınlarla ilgilenirken ne de çamaşır yıkarken yavaşlıyordu.</p>

  <p class="calibre11" style="text-align: justify;">Aleksandr onu birkaç saniye izleyerek, "Daha da yaklaş," dedi. Sigarasını yere attı ve kalçalarından tutarak onu bacaklarının arasına doğru çekti.</p>

  <p class="calibre11" style="text-align: justify;">Tatyana ayakta zor duruyordu.</p>

  <p class="calibre11" style="text-align: justify;">Aleksandr bir süre yüzüne baktı ve sonra başını göğüs kafesine yasladı.</p>

  <p class="calibre11" style="text-align: justify;">Ellerini nereye koyacağını bilemeyen Tatyana, Aleksandr'ın başını tuttu. Saçları kısa, kalın telli, düz ve kuruydu. Saçlarına dokunmak Tatyana'nın hoşuna gitti. Gözlerini kapattı ve nefes alıp verişini düzeltmeye çalıştı. "İyi misin?" diye fısıldadı.</p>

  <p class="calibre11" style="text-align: justify;">"Evet," dedi Aleksandr. "Tatya, bir kez olsun kendin yerine beni düşünemez miydin? Birkaç saniyeliğine beni aklına getirip altı ay boyunca ne yaptığımı merak edemez miydin?"</p>

  <p class="calibre11" style="text-align: justify;">"Yapabilirdim. Özür dilerim."</p>

  <p class="calibre11" style="text-align: justify;">"Eğer beni birkaç saniyeliğine de olsa düşünüp mektup yazsaydı; ben de sana cevap yazardım ve bütün korkuların geçerdi. Benimkiler de öyle."</p>

  <p class="calibre11" style="text-align: justify;">"Biliyorum. Özür dilerim."</p>

  <p class="calibre11" style="text-align: justify;">"Açıkçası senden ses çıkmayınca aklıma iki olasılık geldi. Birinci öldüğün. İkincisi ise..." Bir an duraksadı, "...başkasını bulduğun. Bunun sebebinin sana söylediğim yalanlar olduğu aklımın ucundan bile geçmedi. Gerçeği görme yeteneğine sahip olduğunu düşündüm."</p>

  <p class="calibre11" style="text-align: justify;">"O yeteneğim var mı?" dedi Tatyana saçlarını okşayarak. "Senin yeteneğin nerede peki?" <i class="calibre2">Başkasını bulmak buna dahil mi,</i> diye düşündü.</p>

  <p class="calibre11" style="text-align: justify;">Aleksandr alnını göğüs kafesine sürttü. "Aksinya sana ne diyor? Sıcak kurabiye mi?"</p>

  <p class="calibre11" style="text-align: justify;">Tatyana nefes alamadı. "Evet," diye fısıldadı. "Sıcak kurabiye."</p>

  <p class="calibre11" style="text-align: justify;">Aleksandr kalçalarını iyice sıktı. "Küçük, sıcak kurabiye," diye mırıldandı.</p>

  <p class="calibre11" style="text-align: justify;">Tatyana titreyen elleriyle, hafifçe saçlarını okşadı. Derin nefes alamıyordu.</p>

  <p class="calibre11" style="text-align: justify;">"Burada herkes dip dibe. Sovyetler Birliği standartlarına göre bile fazla," dedi Aleksandr en sonunda.</p>

  <p class="calibre11" style="text-align: justify;">"Ne?" diye fısıldadı sessiz olmaya çalışarak. "Bizden mi; yoksa evdekilerden mi bahsediyorsun?"</p>

  <p class="calibre11" style="text-align: justify;">"Biz mi?" dedi şaşkınlık içinde. "Hayır. Evdekilerden bahsediyorum."</p>

  <p class="calibre11" style="text-align: justify;">Tatyana'nın içi ürperdi.</p>

  <p class="calibre11" style="text-align: justify;">"Üşüdün mü?"</p>

  <p class="calibre11" style="text-align: justify;">Alev alev yanan tenine dokunmamasını umut ederek başını salladı.</p>

  <p class="calibre11" style="text-align: justify;">"İçeri girmek ister misin?"</p>

  <p class="calibre11" style="text-align: justify;">Tatyana isteksiz bir şekilde tekrar başını salladı. Tek istediği ellerinin kalçalarını, belini, sırtını, bacaklarını, bütün vücudunu sıkıca sarması ve hiç bırakmamasıydı.</p>

  <p class="calibre11" style="text-align: justify;">Aleksandr başını kaldırarak yüzüne baktı. Tatyana eğilmek üzereydi.</p>

  <p class="calibre11" style="text-align: justify;">Bir anda sundurmadan Nayra Mikhailovna'nın sesini duydu. Aleksandr ellerini ve başını indirdi. Nayra basamakları inerken, "Son bir kez tuvalete girmeyi unutmuşum," dedi ve Tatyana istemeyerek de olsa geri çekildi.</p>

  <p class="calibre11" style="text-align: justify;">"Tabi," dedi Aleksandr gülümsemeden.</p>

  <p class="calibre11" style="text-align: justify;">Nayra bir süre Tatyana'ya baktı. "Taneçka, ne yapıyorsun? Gidip yat tatlım. Çok geç oldu. Ne kadar erken kalktığımızı biliyorsun."</p>

  <p class="calibre11" style="text-align: justify;">"Yatacağım Nayra Mikhailovna."</p>

  <p class="calibre11" style="text-align: justify;">Nayra köşeyi dönünce, Tatyana mutsuz gözlerle onu izleyen Aleksandr'a baktı. O da keyifsiz bir şekilde omuz silkti. İçeriye girdiler. Tatyana sandıktan büyük, beyaz bir gömlek çıkararak üzerini nerede değiştireceğini düşündü. Aleksandr'ın böyle bir sorunu yoktu. Gömleğini onun önünde çıkarıyor ve çizgili pantolonuyla yatağa giriyordu. Tatyana, Aleksandr'ı üniformasız ve gömleksiz, yani çıplak olarak hiç görmemişti. Çok kaslıydı. Nefes alışı yeniden normale dönebilecek miydi? Hiç sanmıyordu.</p>

  <p class="calibre11" style="text-align: justify;">Elbisesini çıkarıp gece kıyafetini giyemedi. Elbisesiyle kalmaya karar verdi.</p>

  <p class="calibre11" style="text-align: justify;">Gaz lambasını söndürerek, "İyi geceler," dedi. Aleksandr cevap vermedi.</p>

  <p class="calibre11" style="text-align: justify;">Nayra odasına doğru yürürken, "İyi geceler," dedi.</p>

  <p class="calibre11" style="text-align: justify;">Tatyana da ona iyi geceler diledi. Aleksandr'dan çıt çıkmıyordu.</p>

  <p class="calibre11" style="text-align: justify;">Tatyana üzerinde hâlâ elbisesiyle sundurmadaki yatağında, battaniyenin altında yatarken, Aleksandr'ın içeriden, "Tatya," diye seslendiğini duydu.</p>

  <p class="calibre11" style="text-align: justify;">Yataktan kalktı ve utangaç bir şekilde kapının eşiğinde durdu.</p>

  <p class="calibre11" style="text-align: justify;">"Buraya gel," dedi Aleksandr.</p>

  <p class="calibre11" style="text-align: justify;">Tatyana önünde durdu ve Aleksandr ağzını açmaya fırsat bulamadan, başından tutarak dudağından öptü.</p>

  <p class="calibre11" style="text-align: justify;">"Buraya gel," dedi Aleksandr nefes nefese. Tatyana, Aleksandr'ın onu kaldırmaya çalıştığını hissetti.</p>

  <p class="calibre11" style="text-align: justify;">"Şura, yapamam... Çok ses çıkacak..." Onu öpmekten de vazgeçemiyordu.</p>

  <p class="calibre11" style="text-align: justify;">"Tatya, bu yarınki gazetelerde çıksa bile umurumda değil. Şimdi yanıma gel." Onu kollarından tutarak yatağa çekti ve birbirlerine sarılarak ateşli bir şekilde öpüşmeye başladılar.</p>

  <p class="calibre11" style="text-align: justify;">"Tanrım, Tatya," diye fısıldadı Aleksandr. "Seni çok özlemişim."</p>

  <p class="calibre11" style="text-align: justify;">"Ben de," dedi sırtını okşayarak. "Çok." Aleksandr bir an öpmeyi bıraktı ve onu sıkıca kollarının arasına aldı. Tatyana, Aleksandr'ın çıplak sırtına, kaslı omuzlarına ve kollarına dokunmanın bu kadar güzel bir duygu olduğuna inanamadı.</p>

  <p class="calibre11" style="text-align: justify;">Aleksandr onu iyice kendine çekti ve ellerini bütün vücudunda dolaştırmaya başladı. Sadece iki eli mi vardı? O halde aynı anda vücudunun her yerine nasıl dokunabiliyordu? Kollarının arasındaydı ve gözlerini açamıyordu. Ama tek istediği bir saniye bile olsa ona bakmadan durmamaktı. Aleksandr elbisesini beline kadar sıyırarak çıplak bacaklarına dokundu. Tatyana bilinçsiz bir şekilde bacaklarını araladı ve inildemeye başladı.</p>

  <p class="calibre11" style="text-align: justify;">Aleksandr gülümseyerek, "Tatya, inilde; ama çok sesli olmasın," diye fısıldadı.</p>

  <p class="calibre11" style="text-align: justify;">Bacakları biraz daha aralandı. Aleksandr elini bacaklarının arasında dolaştırmaya başladı.</p>

  <p class="calibre11" style="text-align: justify;">"Hayır," diye inildedi. <i class="calibre2">Lütfen dur.</i></p>

  <p class="calibre11" style="text-align: justify;">Dudaklarını emdi. "Tatya, bacakların..." diye fısıldadı Aleksandr. Eli yukarıya çıktı.</p>

  <p class="calibre11" style="text-align: justify;">Tatyana geri çekilmeye çalıştı; ama kaçacak yer yoktu. "Şura," diye fısıldadı. "Lütfen. Dur."</p>

  <p class="calibre11" style="text-align: justify;">"Duramam," dedi. "Sese uyanırlar mı?"</p>

  <p class="calibre11" style="text-align: justify;">"Evet," diye fısıldadı. "Cırcırböceklerinin sesini bile duyarlar. Beş kez tuvalete kalkarlar. Lütfen. Sesimi kontrol edemiyorum. Sessiz kalabilmem için beni boğman gerekiyor."</p>

  <p class="calibre11" style="text-align: justify;">Birbirlerinin ıslak ağızlarına doğru fısıldaşmaya devam ettiler.</p>

  <p class="calibre11" style="text-align: justify;">"Dur," diye fısıldadı Tatyana. Duramadılar.</p>

  <p class="calibre11" style="text-align: justify;">Aleksandr, elini bacaklarından yukarı çıkartıp elbisenin üzerinden karnına dokundu. "Elbisen çok hoşuma gidiyor," diye fısıldadı.</p>

  <p class="calibre11" style="text-align: justify;">"Elbiseye dokunmuyorsun."</p>

  <p class="calibre11" style="text-align: justify;">"Öyle mi? Çok yumuşak. Haydi çıkar onu."</p>

  <p class="calibre11" style="text-align: justify;">"Hayır," dedi onu hafifçe iterek.</p>

  <p class="calibre11" style="text-align: justify;">Nefes alışları düzene girene kadar birkaç dakika sessiz kaldılar.</p>

  <p class="calibre11" style="text-align: justify;">Aleksandr tekrar bacağını okşamaya başladı. "Bacağımı ellemeyi bırak," diye fısıldadı Tatyana. Bacaklarından göbeğine kadar bütün vücudu atıyordu. "Bana dokunmayı bırak."</p>

  <p class="calibre11" style="text-align: justify;">"Yapamam. Bunun için çok bekledim." Ona doğru eğilerek boynunu öpmeye başladı. "Beni istemiyor musun Tatya?" diye fısıldadı. "Beni istemediğini söyle." Elbisesini omuzlarından indiriyordu. "Çıkar şunu."</p>

  <p class="calibre11" style="text-align: justify;">"Lütfen," dedi. "Şura, sessiz kalamam. Durman lazım."</p>

  <p class="calibre11" style="text-align: justify;">Durmayacaktı. Elbise önce bir kolundan sonra da diğerinden çıktı.</p>

  <p class="calibre11" style="text-align: justify;">Aleksandr elini tuttu ve göğsünün üzerine koydu. "Tatya, kalp atışlarımı hisset! Göğsüme yatmak istemiyor musun?" dedi. "Çıplak göğüslerin göğüs kafesime, kalbin kalbime değecek. Haydi, sadece birkaç saniye. Sonra elbiseni tekrar giyersin."</p>

  <p class="calibre11" style="text-align: justify;">Tatyana karanlıkta, siyah gözlerine ve ıslak ağzına baktı. Aleksandr'a nasıl hayır derdi? Kollarını kaldırdı. Aleksandr elbiseyi başından çıkardı. Tam göğüslerini kapatacağı sırada Aleksandr onu durdurdu. "Ellerini indir."</p>

  <p class="calibre11" style="text-align: justify;">Sırtüstü yatarak, "Gel üzerime uzan," dedi.</p>

  <p class="calibre11" style="text-align: justify;">"Sen benim üzerime yatmak istemiyor musun?" diye sordu Tatyana.</p>

  <p class="calibre11" style="text-align: justify;">Onu kendine çekti. "Durmamı istiyorsan, bunu yapmamam lazım."</p>

  <p class="calibre11" style="text-align: justify;">Tatyana iniltiler arasında dikkatli bir şekilde göğsüne yattı.</p>

  <p class="calibre11" style="text-align: justify;">"Ahh Tatya," dedi Aleksandr ona sarılarak. "Onu hissediyor musun?"</p>

  <p class="calibre11" style="text-align: justify;">"Evet," dedi. Kalbi yerinden fırlamak üzereydi.</p>

  <p class="calibre11" style="text-align: justify;">Ellerini kalçasına indirdi ve külodunun üzerinde dolaştırmaya başladı. Külodunu hafifçe aşağıya indirerek poposuna dokundu. Sonra göğüslerini avcunun içine aldı. "Bir yıldır göğüslerinin hayalini kuruyorum," dedi gülümseyerek. Tatyana, bir yıldır vücudunda dolaşan ellerini, göğüs uçlarında dolaşan ağzını düşündüğünü söylemek istedi; ama konuşamadı. Tek istediği ona doğru eğilmek ve göğüs ucunu ağzına sokmaktı; ama bunu yapamayacak kadar utangaçtı. Tek yapabildiği yüzünü ve nefes alışını izlemekti.</p>

  <p class="calibre11" style="text-align: justify;">Aleksandr gözlerini kapattı. "Tatya, lütfen sessiz ol. Daha fazla bekleyemem." Göğüs uçlarını ellemeye başladı. Tatyana çok sesli bir şekilde inildemeye başlayınca durdu; ama bu çok uzun sürmedi. Aleksandr onu üzerinden kaldırarak sırtüstü yatırdı. Bir süre göğüs uçlarını emdi. Tatyana sıkıca çarşafı tutuyordu. Aleksandr'ın bir eli ağzını kapatıyor; diğeri ise kalçalarında dolaşıyordu. "Tatya, buna aç olduğumu mu düşünüyorsun?"</p>

  <p class="calibre11" style="text-align: justify;">"Şey...." dedi.</p>

  <p class="calibre11" style="text-align: justify;">"Aç değilim," diye fısıldadı Aleksandr. "Çok açım. Halime bir bak. Şimdi hiç ses çıkarma," dedi üzerine çıkarak. "Tatya... Ağzını böyle kapatacağım ve sen de kollarıma tutunacaksın. Sonra..."</p>

  <p class="calibre11" style="text-align: justify;">Tatyana o kadar büyük bir çığlık attı ki Aleksandr hemen durdu. Sırtıüstü yatıp koluyla yüzünü kapadı ve inildemeye başladı.</p>

  <p class="calibre11" style="text-align: justify;">Yan yana yatarken sadece bacakları birbirine değiyordu. Aleksandr'ın kolu hâlâ yüzünün üzerindeydi.</p>

  <p class="calibre11" style="text-align: justify;">Tatyana isteksizce elbisesini tekrar giydi.</p>

  <p class="calibre11" style="text-align: justify;">"Öleceğim Tatyana," diye fısıldadı.</p>

  <p class="calibre11" style="text-align: justify;"><i class="calibre2">Ölecek misin,</i> diye düşündü. Aşağıya inmek için emekleyerek yatağın kenarına yaklaştı.</p>

  <p class="calibre11" style="text-align: justify;">Aleksandr onu durdurdu. "Nereye gidiyorsun? Benimle uyu."</p>

  <p class="calibre11" style="text-align: justify;">"Hayır Şura."</p>

  <p class="calibre11" style="text-align: justify;">"Neden?" dedi gülümseyerek. "Bana güvenmiyor musun?"</p>

  <p class="calibre11" style="text-align: justify;">"Hiç güvenmiyorum," dedi gülümseyerek.</p>

  <p class="calibre11" style="text-align: justify;">"Söz veriyorum uslu duracağım."</p>

  <p class="calibre11" style="text-align: justify;">"Olmaz. Dışarı çıkarlarsa görürler."</p>

  <p class="calibre11" style="text-align: justify;">"Neyi görecekler? Görseler ne olacak?" Kolunu bırakmıyordu. "Tatya burada uyu," dedi göğüs kafesini göstererek. "Luga'da yaptığın gibi. Hatırlıyor musun? Benden yanına gelmemi istemiştin. Şimdi aynı şeyi ben istiyorum."</p>

  <p class="calibre11" style="text-align: justify;">Tatyana emekleyerek yanına gitti ve başını koluna yasladı. Aleksandr battaniyeyi üzerlerine çekti ve ona sıkıca sarıldı. Tatyana elini yumuşak göğsüne koydu ve kalp atışlarını hissetti. "Şura, sevgilim..."</p>

  <p class="calibre11" style="text-align: justify;">"İyi olacağım," dedi; ama ses tonundan hiç de öyle olacağa benzemiyordu.</p>

  <p class="calibre11" style="text-align: justify;">"Luga'daki gibi oldun." Göğsünü yavaşça okşadı.</p>

  <p class="calibre11" style="text-align: justify;">"O kadar kötü değilim. Şaka, şaka," dedi. Aleksandr başını okşayıp şakaklarından öptü. "Saçlarının vücuduma değmesi çok hoşuma gidiyor. Teninin bana değmesine bayılıyorum."</p>

  <p class="calibre11" style="text-align: justify;">"Yapma Şura, lütfen," dedi Tatyana göğsünü öpüp gözlerini kapayarak. Kollarında uzanırken sonsuz bir huzur hissediyordu. Elleriyle başını okşarken, Tatyana gözlerini açmamak için kendini zor tutuyordu. "Bu çok hoş bir duygu," diye mırıldandı.</p>

  <p class="calibre11" style="text-align: justify;">Dakikalar geçti. Dakikalar ya da...</p>

  <p class="calibre11" style="text-align: justify;">Belki de saniyeler.</p>

  <p class="calibre11" style="text-align: justify;">"Tatya," dedi Aleksandr. "Uyuyor musun?"</p>

  <p class="calibre11" style="text-align: justify;">"Hayır," dedi ve sonra birbirlerine bakarak gülümsediler. Onu öpmek için dudaklarını araladı. Aleksandr başını sallayarak, "Hayır. Eğer senden uzak durmamı istiyorsan, beni öpme."</p>

  <p class="calibre11" style="text-align: justify;">Tatyana omzunu öptü ve onu okşadı. "Şura," diye fısıldadı. "Beni görmeye geldiğin için çok mutluyum."</p>

  <p class="calibre11" style="text-align: justify;">"Biliyorum. Ben de öyle."</p>

  <p class="calibre11" style="text-align: justify;">Tatyana dudaklarını teninde gezdirdi.</p>

  <p class="calibre11" style="text-align: justify;">"Tatya, konuşmak ister misin?" dedi Aleksandr.</p>

  <p class="calibre11" style="text-align: justify;">"Evet," dedi.</p>

  <p class="calibre11" style="text-align: justify;">"Bana en baştan itibaren anlat. Lafını bitirene kadar hiç susma."</p>

  <p class="calibre11" style="text-align: justify;">Tatyana en baştan başladı; ama buz tutmuş gölde Daşa'yı suya bırakışından sonrasını anlatamadı.</p>

  <p class="calibre11" style="text-align: justify;">Sonra uykuya daldı ve horozlar öterken uyandı.</p>

  <p class="kisim_adi" style="text-align: justify;">7</p>

  <p class="calibre11" style="text-align: justify;">"Aman Tanrım!" dedi kendini Aleksandr'ın kollarından kurtarmaya çalışarak. "Haydi kalkalım. Hemen gitmem gerekiyor."</p>

  <p class="calibre11" style="text-align: justify;">Aleksandr derin bir uyku uyuyor ve hiç kıpırdamıyordu. Tatyana onun uykucu olduğunu yeni keşfediyordu. Kendini onun kolundan kurtararak aşağıya atladı.</p>

  <p class="calibre11" style="text-align: justify;">Tatyana üzerine temiz bir elbise giyerek kuyudan su almaya; keçiden süt sağmaya ve bu sütü inek sütüyle değiş tokuş etmeye gitti. Eve döndüğünde Aleksandr kalkmıştı ve tıraş oluyordu. "Günaydın," dedi gülümseyerek.</p>

  <p class="calibre11" style="text-align: justify;">"Günaydın," dedi Tatyana yüzüne bakmaya utanarak. "Dur yardım edeyim." Önündeki sandalyeye oturdu ve tıraş olması için küçük kırık bir aynayı ona doğru tuttu. Sanki jilet körelmiş gibi saniyede bir yüzünü kesiyordu. "Kendini öldüreceksin," dedi Tatyana. "Seni orduda nerede görevlendiriyorlar? Belki de sakallarını tekrar uzatmalısın."</p>

  <p class="calibre11" style="text-align: justify;">"Sorun jilette değil," dedi. "Jilet çok keskin."</p>

  <p class="calibre11" style="text-align: justify;">"O halde neden böyle oluyor?"</p>

  <p class="calibre11" style="text-align: justify;">"Boş ver."</p>

  <p class="calibre11" style="text-align: justify;">Göğüslerine baktığını gördü.</p>

  <p class="calibre11" style="text-align: justify;">"Aleksandr...." dedi aynayı indirerek.</p>

  <p class="calibre11" style="text-align: justify;">"Sabah olunca bir anda Aleksandr'a mı dönüştüm?" dedi.</p>

  <p class="calibre11" style="text-align: justify;">Tatyana yüzüne bakamadı; gülümsemeden de duramadı.</p>

  <p class="calibre11" style="text-align: justify;">Bu sabah kendini çok keyifli hissediyordu. İki kova sütü eve hoplaya zıplaya getirmişti.</p>

  <p class="calibre11" style="text-align: justify;">Aleksandr kahve yaptı. Tatyana'ya da bir fincan koydu ve dışarıda oturup sabahın güzel havasını içlerine çekerek kahvelerini yudumladılar. "Güzel bir sabah," dedi Tatyana.</p>

  <p class="calibre11" style="text-align: justify;">"Harika bir sabah," dedi Aleksandr ona dönerek. Gözlerinin içi gülüyordu.</p>

  <p class="calibre11" style="text-align: justify;">Nayra seslendi ve Aleksandr eşyalarını toplarken, Tatyana onun angarya işlerini yapmaya gitti. "Sen napıyorsun?" dedi büyük bir endişe içinde.</p>

  <p class="calibre11" style="text-align: justify;">"Buradan gidiyoruz," dedi Aleksandr. "Hemen şimdi."</p>

  <p class="calibre11" style="text-align: justify;">"Biz mi?" Bir anda yüzü aydınlandı.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Gidemem. Çamaşır yıkamam gerekiyor. Kahvaltıyı hazırlamalıyım."</p>

  <p class="calibre11" style="text-align: justify;">"Tatya, benim takıldığım nokta da bu zaten. Ben çamaşırdan ve kahvaltıdan daha önce gelmeliyim." Aleksandr gözlerini ona dikti.</p>

  <p class="calibre11" style="text-align: justify;">Tatyana geri çekildi. "Bak, bana yardım et. Eğer bana yardım edersen işlerim her zamankinden daha çabuk biter."</p>

  <p class="calibre11" style="text-align: justify;">"Peki sonra benimle gelecek misin?"</p>

  <p class="calibre11" style="text-align: justify;">"Evet," dedi çok alçak bir ses tonuyla. Aleksandr ona bakıp gülümseyince duyduğunu anladı.</p>

  <p class="calibre11" style="text-align: justify;">Herkese patatesli yumurta yaptı. Aleksandr yemeğini hemen atıştırıp, "Haydi çamaşır yıkamaya gidelim," dedi.</p>

  <p class="calibre11" style="text-align: justify;">Çamaşır sepetini büyük bir hızla nehrin kenarına taşıdı. Tatyana da leğen ve sabunu taşıyordu. Ona zor yetişiyordu.</p>

  <p class="calibre11" style="text-align: justify;">"Peki ne zamandan beri genç insan grupları arasında müstehcen fıkralar anlatıyorsun?" diye sordu Aleksandr.</p>

  <p class="calibre11" style="text-align: justify;">Tatyana başını salladı. "Şura, o aptalca bir fıkraydı. Seni üzeceğini tahmin edemedim."</p>

  <p class="calibre11" style="text-align: justify;">"Tahmin ettin. Bu yüzden bana anlatmak istemedin."</p>

  <p class="calibre11" style="text-align: justify;">Yanına gitti. "Üzülmeni istemedim."</p>

  <p class="calibre11" style="text-align: justify;">"Neden üzülecektim? Diğer anlattığın fıkralar beni üzdü mü?"</p>

  <p class="calibre11" style="text-align: justify;">Tatyana cevap vermeden önce biraz düşündü ve onu asıl rahatsız eden şeyin ne olduğunu anlamaya çalıştı. Bu fıkra uygunsuz muydu? Kaba mıydı? Fıkrayı Vova'ya, Aleksandr'ın tanımadığı yabancılara anlatması mı sorun olmuştu? Bu Tatyana'nın karakterine ters mi düşmüştü? Onu şaşırtmış mıydı? Tatyana öyle olduğuna karar verdi. Bu konuyu açmıştı; çünkü onu rahatsız eden bir şey vardı. Tatyana, nehre gidene kadar hiçbir şey söylemedi. "O fıkranın ne demek istediğini ben bile zor anlıyorum."</p>

  <p class="calibre11" style="text-align: justify;">Yüzüne baktı. "Ama ne demek istediği hakkında yeterince bilgin var, öyle değil mi?"</p>

  <p class="calibre11" style="text-align: justify;">Tatyana sorunun kendisi olduğunu anladı. Cevap vermedi ve nehre girerek sabunu ıslattı.</p>

  <p class="calibre11" style="text-align: justify;">Aleksandr sigara içerek onu izledi. "Peki beyaz elbiseni ıslatmamayı nasıl başarıyorsun?"</p>

  <p class="calibre11" style="text-align: justify;">"Alt kısmı biraz ıslanıyor. Ne oldu?" Yüzü kızardı. "Neye bakıyorsun?"</p>

  <p class="calibre11" style="text-align: justify;">"Bütün elbise ıslanmıyor mu?" dedi sırıtarak</p>

  <p class="calibre11" style="text-align: justify;">"Hayır. Elbiseleri yıkarken boynuma kadar suya girmiyorum."</p>

  <p class="calibre11" style="text-align: justify;">Aleksandr sigarasını söndürdü ve botlarıyla gömleğini çıkararak, "Bırak ben yıkayayım. Bana kıyafetleri ver yeter."</p>

  <p class="calibre11" style="text-align: justify;">O çok farklı biriydi. Kızıl Ordu'da yüzbaşı olmasına rağmen, dizine kadar Kama nehrine girmiş ve üstü çıplak bir halde çamaşır yıkıyor; Tatyana'da ona kirli kıyafetleri uzatıyordu. Yastık kılıfını nehre düşürüp almak için eğildiğinde çok güldü ve parmaklarının ucuna basarak yanına gidip onu ittirdi. Aleksandr suya düştü.</p>

  <p class="calibre11" style="text-align: justify;">Aleksandr ayağa kalktığında Tatyana kahkahalarla güldüğü için, ondan kaçıp kıyıya çıkmakta zorlandı. Aleksandr onu üç adımda yakaladı.</p>

  <p class="calibre11" style="text-align: justify;">"Dengeni iyi koruyamadın koca adam," dedi Tatyana gülerek. "Ya ben Nazi olsaydım ne yapacaktın?"</p>

  <p class="calibre11" style="text-align: justify;">Hiçbir şey söylemeden onu nehre taşıdı.</p>

  <p class="calibre11" style="text-align: justify;">"Hayır. Beni hemen yere bırak," dedi. "Üzerimde en düzgün elbiselerimden biri var."</p>

  <p class="calibre11" style="text-align: justify;">"Tamam," diyerek onu suya bıraktı.</p>

  <p class="calibre11" style="text-align: justify;">Tatyana sırılsıklam oldu. "Yaptığını görüyor musun?" dedi üzerine su atarak. "Giderken üzerime giyecek hiçbir şeyim yok."</p>

  <p class="calibre11" style="text-align: justify;">Aleksandr onu kollarının arasına alarak öptü ve havaya kaldırdı. O sırada kaydılar ve ikisi birden suya düştü. Başlarını sudan çıkardıklarında Tatyana onu batırmak için üzerine atladı; ama kilosu buna yetmedi. Aleksandr onu üzerinden attı ve başını birkaç saniye suyun içinde tuttu. Tatyana da bacağına yapışmıştı. Başını çıkararak, "Pes ediyor musun?" diye sordu.</p>

  <p class="calibre11" style="text-align: justify;">"Asla!" diye bağırınca Aleksandr başını tekrar suya soktu.</p>

  <p class="calibre11" style="text-align: justify;">"Pes ediyor musun?"</p>

  <p class="calibre11" style="text-align: justify;">"Asla!"</p>

  <p class="calibre11" style="text-align: justify;">Aleksandr onu tekrar suyun içine itti.</p>

  <p class="calibre11" style="text-align: justify;">Dördüncü seferden sonra Tatyana nefes nefese bir halde, "Dur, çamaşırlar!" diye bağırdı.</p>

  <p class="calibre11" style="text-align: justify;">İç çamaşırları ve yastık kılıfları suyun üzerinde yüzüyordu.</p>

  <p class="calibre11" style="text-align: justify;">Aleksandr onları toplamaya gitti. Tatyana güle güle kıyıya çıktı.</p>

  <p class="calibre11" style="text-align: justify;">Aleksandr sudan çıktı; kıyafetleri yere fırlattı ve Tatyana'nın yanına geldi. "Ne oldu?" diye sordu Tatyana yüz ifadesi yüzünden aptallaşarak.</p>

  <p class="calibre11" style="text-align: justify;">"Haline bir bak," dedi ateşli bir şekilde. "Göğüs uçlarına ve vücuduna bak."</p>

  <p class="calibre11" style="text-align: justify;">Onu havaya kaldırdı. "Bacaklarını belime dola."</p>

  <p class="calibre11" style="text-align: justify;">"Ne demek istiyorsun?" dedi boynuna sarılıp onu öperek.</p>

  <p class="calibre11" style="text-align: justify;">"Bacaklarını açıp belime dolamanı söylüyorum." Bir eliyle kalçasından tutarak diğer eliyle bacağını beline doladı. "İşte böyle."</p>

  <p class="calibre11" style="text-align: justify;">"Şura, ben... beni aşağıya indir."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Islak dudakları hiç durmadı.</p>

  <p class="calibre11" style="text-align: justify;">Gözlerini açtıklarında, Aleksandr Tatyana'yı yere indirmek zorunda kaldı; çünkü elinde çamaşır sepetleri olan altı köylü kadın kınayan bakışlarla onları izliyordu.</p>

  <p class="calibre11" style="text-align: justify;">Aleksandr içini gösteren elbisesinin omzuna ıslak bir çamaşır koyarken, "Şimdi gidiyorduk," diye mırıldandı Tatyana. Hiç sutyen giymezdi. Zaten sutyeni de yoktu. Ancak hayatında ilk kez göğüs uçlarının bu kadar belirgin olduğunu fark etti. Bir anda kendini Aleksandr'ın gözüyle görmüş gibi oldu.</p>

  <p class="calibre11" style="text-align: justify;">"Yarın bütün Lazarevo bunu öğrenecek," dedi Tatyana. "Daha utanç verici bir durum olabilir miydi?"</p>

  <p class="calibre11" style="text-align: justify;">"Evet," dedi Aleksandr ona eğilerek. "Üç dakika sonra da gelmiş olabilirlerdi."</p>

  <p class="calibre11" style="text-align: justify;">Kıpkırmızı olan Tatyana cevap vermedi. Aleksandr gülerek elini omzuna attı.</p>

  <p class="calibre11" style="text-align: justify;">Eve döndüklerinde, Tatyana'yı ıslak elbiseyle, Aleksandr'ı ise ıslak pantolonla ve üstü çıplak gören yaşlı kadınlar utanarak bakışlarıyla ikisini süzdüler. "Çamaşırlar suya düştü," dedi Tatyana. "Suya girip onları toplamak zorunda kaldık."</p>

  <p class="calibre11" style="text-align: justify;">Dusia istavroz çıkararak, "Hayatım boyunca böyle bir şeyin olduğunu hiç duymamıştım," dedi.</p>

  <p class="calibre11" style="text-align: justify;">Aleksandr ortadan kayboldu ve beş dakika sonra üzerinde asker pantolonu, siyah asker botları ve Tatyana'nın diktiği beyaz kolsuz tişörtle geri geldi. Tatyana astığı çarşafların arasından gizlice onu izledi. Aleksandr diz çökerek çantasını karıştırmaya başladı. Aleksandr'ın yan profiline, kaslı kollarına, ıslak siyah saçlarına ve dudağının kenarında duran sigaraya bakarken Tatya'nın nefesi kesildi. Çok hoş görünüyordu. Aleksandr başını ona çevirdi ve gülümsedi.</p>

  <p class="calibre11" style="text-align: justify;">"Senin için kuru bir elbisem var," dedi sırt çantasından gül desenli beyaz elbiseyi çıkararak.</p>

  <p class="calibre11" style="text-align: justify;">Ona, Leningrad'daki evlerine gidip elbiseyi nasıl aldığını anlattı.</p>

  <p class="calibre11" style="text-align: justify;">"Artık üzerime olacağını hiç sanmıyorum," dedi Tatyana. "Ama belki bir başka gün denerim."</p>

  <p class="calibre11" style="text-align: justify;">"Pekâlâ," dedi Aleksandr elbiseyi tekrar çantasına sokarak. "Başka bir gün benim için giyersin." Tüfeğini ve eşyalarını eline aldı. "Hiçbir şeye ihtiyacın yok. Burada işin bitti. Haydi gidelim."</p>

  <p class="calibre11" style="text-align: justify;">"Nereye gidiyoruz?"</p>

  <p class="calibre11" style="text-align: justify;">"Buradan uzağa," dedi ses tonunu alçaltarak. "Yalnız kalacağımız ve rahatsız edilmeyeceğimiz bir yere."</p>

  <p class="calibre11" style="text-align: justify;">Birbirlerine baktılar.</p>

  <p class="calibre11" style="text-align: justify;">"Yanına para al," dedi Aleksandr.</p>

  <p class="calibre11" style="text-align: justify;">"Hiçbir şeye ihtiyacımız olmadığını söylememiş miydin?"</p>

  <p class="calibre11" style="text-align: justify;">"Pasaportunu da al. Molotov'a gidebiliriz."</p>

  <p class="calibre11" style="text-align: justify;">Tatyana dört kadına gideceğini söylerken büyük bir suçluluk duydu. Nayra, "Akşam yemeğine gelecek misin?" diye sordu.</p>

  <p class="calibre11" style="text-align: justify;">Aleksandr tüfeğini sırtına asıp Tatyana'nın elinden tutarak, "Büyük ihtimalle hayır," dedi.</p>

  <p class="calibre11" style="text-align: justify;">Ama Tatya bugün öğleden sonra dikiş var."</p>

  <p class="calibre11" style="text-align: justify;">"Evet...." diye araya girdi Aleksandr. "Tatya bugün size katılamayacak. Ama size iyi dikişler diliyorum."</p>

  <p class="calibre11" style="text-align: justify;">Koşarak nehre gittiler. Tatyana arkasına bile bakmadı.</p>

  <p class="calibre11" style="text-align: justify;">"Nereye gidiyoruz?"</p>

  <p class="calibre11" style="text-align: justify;">"Büyükannenin evine."</p>

  <p class="calibre11" style="text-align: justify;">"Neden orası? Kulübe pislik içinde."</p>

  <p class="calibre11" style="text-align: justify;">"Bunu göreceğiz."</p>

  <p class="calibre11" style="text-align: justify;">"Ayrıca dün orada kavga ettik."</p>

  <p class="calibre11" style="text-align: justify;">"Hayır," dedi yüzüne bakarak. "Dün orada ne yaşadık, biliyor musun?"</p>

  <p class="calibre11" style="text-align: justify;">Tatyana biliyordu. Cevap vermedi; ama elini daha sıkı tuttu.</p>

  <p class="calibre11" style="text-align: justify;">Kulübeye geldiklerinde Tatyana içeriye girdi. İçerisi bomboştu; ama pırıl pırıldı. Burası bir odası, dört büyük penceresi olan bir kulübeydi ve ortada duran büyük fırın odanın yarısını kaplıyordu. Hiç eşya yoktu; ama tahta yer döşemeleri silinmiş; pencereler temizlenmiş ve hatta beyaz perdeler de yıkanmıştı. Artık içeride pis bir koku yoktu. Tatyana gizlice dışarıya baktı. Aleksandr diz üstü çökmüş; çadır kuruyordu. Sırtı ona dönüktü. Elini kalbinin üzerine koydu ve kendini sakinleştirmeye çalıştı.</p>

  <p class="calibre11" style="text-align: justify;">Dışarıda gezinirken, Aleksandr'ın ateş yakmak isteyebileceğini düşünerek tahta parçası topladı.</p>

  <p class="calibre11" style="text-align: justify;">Tatyana, haziran güneşi altında Kama nehri kıyılarında yürürken içinde korku ve aşk vardı.</p>

  <p class="calibre11" style="text-align: justify;">Ayakkabılarını çıkardı ve ayağını ılık suya soktu. Şu anda Aleksandr'ın yanına gidemezdi; ama belki daha sonra yüzerlerdi. "Bak!" diye bir ses duydu arkasından. Aleksandr koşarak suya atladı. Üzerinde sadece asker şortu vardı.</p>

  <p class="calibre11" style="text-align: justify;">"Tatya, yüzmek ister misin?" diye seslendi ona.</p>

  <p class="calibre11" style="text-align: justify;">Kalbi küt küt atarken başını salladı. "Bakıyorum da yüzmeyi çok iyi biliyorsun," dedi onu izleyerek.</p>

  <p class="calibre11" style="text-align: justify;">Başını sudan çıkararak ona baktı. "Yüzmeyi biliyorum. Haydi gel. Seninle yarışalım," diyerek sırıttı. "Suyun altından, nehrin diğer tarafına kadar."</p>

  <p class="calibre11" style="text-align: justify;">Tatyana bu kadar gergin olmasa ona gülümseyerek karşılık verir ve onunla yarışırdı.</p>

  <p class="calibre11" style="text-align: justify;">Aleksandr sudan çıktı ve ıslak saçlarını arkaya attı. Çıplak göğsü, çıplak kolları ve çıplak bacakları parlıyordu. Gülüşü adeta dışarıya ışık saçıyor gibiydi. Tatyana gözlerini mükemmel vücudundan ayıramıyordu. Islak şortu üzerine yapışmıştı.</p>

  <p class="calibre11" style="text-align: justify;">Hayır, bunu yapmayacaktı.</p>

  <p class="calibre11" style="text-align: justify;">"Çok rahatlatıyor," dedi Aleksandr yanına giderek. "Haydi yüzelim."</p>

  <p class="calibre11" style="text-align: justify;">Tatyana başını salladı ve kulübenin yanına giderek çilek topladı. Sürekli kendini sakinleştirmeye çalışıyordu.</p>

  <p class="calibre11" style="text-align: justify;">Arkasından, "Tatya," diye seslenince ona döndü. Havluyla kurulanıyordu. Ona çilek uzattı. Aleksandr elini bırakmadı ve onu hafifçe çimlerin üzerine çekti. "Tatlı kız, bir dakika otur."</p>

  <p class="calibre11" style="text-align: justify;">Tatyana çimlere oturdu ve Aleksandr önünde diz çöktü. Ona doğru eğilerek hafifçe dudaklarından öptü. Tatyana koluna vurdu. Zor nefes alıyordu.</p>

  <p class="calibre11" style="text-align: justify;">"Tatya... Tatişya," dedi elini, bileklerini ve kollarını öperek.</p>

  <p class="calibre11" style="text-align: justify;">"Efendim?" diye sordu Tatyana.</p>

  <p class="calibre11" style="text-align: justify;">"Yalnızız."</p>

  <p class="calibre11" style="text-align: justify;">"Biliyorum," dedi inilti çıkarmamaya çalışarak.</p>

  <p class="calibre11" style="text-align: justify;">"Mahremiyetimiz var."</p>

  <p class="calibre11" style="text-align: justify;">"Hımmm."</p>

  <p class="calibre11" style="text-align: justify;">"Mahremiyet Tatya!" dedi. "Hayatımız boyunca ilk kez böyle bir mahremiyetimiz var. Bunu dün ve bugün yaşadık."</p>

  <p class="calibre11" style="text-align: justify;">Gözlerine bakamadı ve başını öne eğdi.</p>

  <p class="calibre11" style="text-align: justify;">"Bana bak."</p>

  <p class="calibre11" style="text-align: justify;">"Yapamam," diye fısıldadı.</p>

  <p class="calibre11" style="text-align: justify;">Aleksandr yüzünü büyük ellerinin arasına aldı. "Korkuyor musun?"</p>

  <p class="calibre11" style="text-align: justify;">"Hem de çok."</p>

  <p class="calibre11" style="text-align: justify;">"Lütfen. Benden korkma!" Dudaklarını o kadar ateşli ve sevgiyle öptü ki; Tatyana içinde bir ateş hissetti. "Tatişya neden bu kadar güzelsin? Neden?" dedi Aleksandr.</p>

  <p class="calibre11" style="text-align: justify;">"Ben bir fareyim," dedi. "Sana baksana."</p>

  <p class="calibre11" style="text-align: justify;">Ona sıkıca sanldı. "Tanrım, ne büyük bir lütuf." Aleksandr geri çekilerek elini tuttu. "Tatya, sen benim mucizemsin. Bunu biliyorsun, öyle değil mi? Seni bana Tanrı gönderdi." Bir an duraksadı. "Beni günahlarımdan arındırmak, rahatlatmak ve iyileştirmek için gönderildin sen," dedi gülümseyerek. "Şu anda kendimi zor tutuyorum. Seninle sevişmeyi çok istiyorum...." Tekrar duraksadı. "Biliyorum korkuyorsun. Ama canını hiç acıtmayacağım. Benimle çadırıma gelir misin?'</p>

  <p class="calibre11" style="text-align: justify;">"Evet," dedi Tatyana alçak bir ses tonuyla.</p>

  <p class="calibre11" style="text-align: justify;">Aleksandr onu kucağına alarak çadıra götürdü ve battaniyenin üzerine yatırdıktan sonra çadırın fermuarını çekti. İçerisi loştu ve çok az güneş giriyordu. "Seni tertemiz güzel bir eve sokabilirdim; ama yastığımız ve yorganımız yok. Her yer tahta," dedi gülümseyerek.</p>

  <p class="calibre11" style="text-align: justify;">"Çadır güzel," diye fısıldadı Tatyana. Peterhof Sarayının mermer yerlerinde bile yatmaya razıydı.</p>

  <p class="calibre11" style="text-align: justify;">Aleksandr ona sarılarak kendisine doğru çekti. Ama tek istediği onun önünde uzanıp yatmaktı. "Şura," diye fısıldadı.</p>

  <p class="calibre11" style="text-align: justify;">"Evet," dedi boynunu öperek.</p>

  <p class="calibre11" style="text-align: justify;">Ama başka bir şey yapmıyordu. Sanki bir şey bekliyor; ya da düşünüyor gibiydi....</p>

  <p class="calibre11" style="text-align: justify;">Aleksandr geri çekildi ve Tatyana gözlerinden, onu rahatsız eden bir şeyin olduğunu anladı.</p>

  <p class="calibre11" style="text-align: justify;">"Sorun ne?"</p>

  <p class="calibre11" style="text-align: justify;">Yüzüne bakamadı. "Bana dün çok kötü şeyler söyledin... bunların hak ettiğimden değil..."</p>

  <p class="calibre11" style="text-align: justify;">"Bunları hak etmiyorsun," dedi gülümseyerek. "Ne oldu?"</p>

  <p class="calibre11" style="text-align: justify;">Aleksandr derin bir nefes aldı.</p>

  <p class="calibre11" style="text-align: justify;">"Sor haydi." Tatyana, ondan ne istediğini biliyordu.</p>

  <p class="calibre11" style="text-align: justify;">Başını öne eğdi.</p>

  <p class="calibre11" style="text-align: justify;">Tatyana başını sallayarak, "Başını kaldır. Bana bak," dedi. Aleksandr dediğini yaptı. Tatyana önünde diz çökerek yüzünü ellerinin arasına aldı ve dudağından öptü. "Aleksandr, cevabım evet... Elbette kendimi sana sakladım. Ben seninim. Sen ne zannediyorsun?"</p>

  <p class="calibre11" style="text-align: justify;">Bir anda rahatladı ve gözlerinin içi gülmeye başladı. "Ahh Tatya." Bir süre konuşamadı. "Bunun benim için ne kadar önemli olduğunu anlayamazsın..."</p>

  <p class="calibre11" style="text-align: justify;">"Şişşşttt," dedi. Biliyordu.</p>

  <p class="calibre11" style="text-align: justify;">Aleksandr gözlerini kapattı. "Haklıydın. Bana vereceğin şeyi hak etmiyorum."</p>

  <p class="calibre11" style="text-align: justify;">"Sen hak etmiyorsan, kim hak ediyor?" dedi Tatyana ona sarılarak. "Ellerin nerede? Onları istiyorum."</p>

  <p class="calibre11" style="text-align: justify;">"Ellerim mi?" Ateşli bir şekilde öptü onu. "Kollarını kaldır." Elbisesini çıkardı ve onu battaniyenin üzerine yatırdı. Üzerine eğilerek yüzünü, boynunu öptü ve parmaklarını bütün vücudunda gezdirdi.</p>

  <p class="calibre11" style="text-align: justify;">"Şimdi tamamen soyunmanı istiyorum, tamam mı?" diye fısıldadı Aleksandr.</p>

  <p class="calibre11" style="text-align: justify;">"Pekâlâ."</p>

  <p class="calibre11" style="text-align: justify;">Tatyana'nın beyaz, pamuklu külodunu çıkardı. Savunmasız bir halde ona baktığını gördü. "Hayır, bunu yapamam..."</p>

  <p class="calibre11" style="text-align: justify;">Yanağını göğsüne dayadı. "Kalbin küt küt atıyor..." Göğüs uçlarını emdi. "Korkma."</p>

  <p class="calibre11" style="text-align: justify;">"Peki," dedi Tatyana ellerini Aleksandr'ın saçlarının arasında gezdirerek.</p>

  <p class="calibre11" style="text-align: justify;">Aleksandr ona doğru eğilerek, "Benden ne istediğini söyle, yapayım. Çok yavaş olacağım. Ne istiyorsun?" dedi.</p>

  <p class="calibre11" style="text-align: justify;">Tatyana cevap veremedi. Onu bu yangından kurtarmasını isteyecekti; ama yapamadı. Aleksandr'a güvenmek zorundaydı.</p>

  <p class="calibre11" style="text-align: justify;">Aleksandr avcunu karnına yerleştirerek, "Islak, sertleşmiş göğüs uçlarına bir bak. Emmem için adeta yalvanyorlar," dedi.</p>

  <p class="calibre11" style="text-align: justify;">"Em onları," dedi Tatyana inildeyerek.</p>

  <p class="calibre11" style="text-align: justify;">Aleksandr emmeye başladı. "Evet, inle. İstediğin kadar ses çıkar. Benim dışımda hiç kimse sesini duyamaz. Ben de bu iniltileri duyabilmek için altı yüz kilometre yol geldim Tatya." Ağzı, dili ve dişleri göğüslerinin ucunda dolaşırken, Tatyana vücudunu yay şekline sokarak hafifçe kaldırmıştı.</p>

  <p class="calibre11" style="text-align: justify;">Aleksandr yanına uzandı ve elini bacaklarının arasına götürdü.</p>

  <p class="calibre11" style="text-align: justify;">"Dur, bekle," dedi bacaklarını kapatmaya çalışarak.</p>

  <p class="calibre11" style="text-align: justify;">"Hayır, aç bacaklarını," dedi Aleksandr eliyle aralayarak. Parmaklarını bacağının üst kısmına doğru çıkarmaya başladı. "Şişşşttt," diye fısıldadı. "Tatya, titriyorsun." Parmaklarıyla ona dokundu. Vücudu kaskatıydı. Aleksandr ve Tatyana'nın nefesi kesildi. "Sana ne kadar hafif bir şekilde dokunduğumu hissediyorsundur," dedi yanağından öperek. "Tenin ne kadar beyaz..."</p>

  <p class="calibre11" style="text-align: justify;">Elleriyle karnını tuttu ve gözlerini kapattı.</p>

  <p class="calibre11" style="text-align: justify;">"Hissediyor musun Tatya?" inildemeye başladı.</p>

  <p class="calibre11" style="text-align: justify;">Aleksandr ellerini yukarı aşağı oynattı ve sonra küçük daireler çizmeye başladı. "Vücudun harika...." diye fısıldadı.</p>

  <p class="calibre11" style="text-align: justify;">Karnını daha sıkı tutmaya başladı.</p>

  <p class="calibre11" style="text-align: justify;">Onu biraz daha sert okşamaya başladı. "Durmamı istiyor musun?"</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">"Tatya, beni üzerinde hissedebiliyor musun?"</p>

  <p class="calibre11" style="text-align: justify;">"Şey... Onun silahın olduğunu düşünmüştüm."</p>

  <p class="calibre11" style="text-align: justify;">Sıcak nefesini boynunda hissetti. "Ona ne dersen de, benim için önemi yok." Eğilerek göğüs uçlarını emdi ve elini bacaklarının arasında gezdirmeye devam etti.</p>

  <p class="calibre11" style="text-align: justify;">Daireler çiziyor, Tatyana da inildiyordu.</p>

  <p class="calibre11" style="text-align: justify;">Parmaklarını, ağzını ve kendini geri çekti.</p>

  <p class="calibre11" style="text-align: justify;">"Hayır, hayır! Durma!" dedi Tatyana panik içinde gözlerini açarak. Vücudundan ateşler çıkarken Aleksandr'ın bir anda durması, kontrolünü kaybederek titremesine sebep oldu. Aleksandr onu sakinleştirmek için üzerine uzandı ve alnını onunkine dayayarak, "Şişştt. Her şey yolunda." Beş saniye durdu ve sonra üzerinden kalktı. "Benden ne yapmamı istiyorsun?"</p>

  <p class="calibre11" style="text-align: justify;">"Bilmiyorum. Başka ne yapabilirsin?" diye sordu Tatyana.</p>

  <p class="calibre11" style="text-align: justify;">Aleksandr başını salladı. "Peki o zaman." Şortunu çıkardı ve önünde diz çöktü.</p>

  <p class="calibre11" style="text-align: justify;">Tatyana onu görünce hemen doğruldu. "Tanrım, Aleksandr," diye kekeledi ve geri çekildi.</p>

  <p class="calibre11" style="text-align: justify;">"Her şey yolunda," dedi gülümseyerek. "Nereye gidiyorsun?" Bacağını tuttu.</p>

  <p class="calibre11" style="text-align: justify;">"Hayır!" dedi başını sallayıp şaşkınlık içinde ona bakarak. "Hayır! Lütfen!.."</p>

  <p class="calibre11" style="text-align: justify;">"Tanrı'nın sonsuz aklı sayesinde bu oluyor. Her şey olması gerektiği gibi gerçekleşiyor."</p>

  <p class="calibre11" style="text-align: justify;">"Şura, bu imkânsız. Asla!.."</p>

  <p class="calibre11" style="text-align: justify;">"Bana güven," dedi Aleksandr şehvet içinde yüzüne bakarak. "Olacak."</p>

  <p class="calibre11" style="text-align: justify;">Onu yere yatırdı. "Bir saniye daha bekleyemeyeceğim. Hemen şimdi içinde olmak istiyorum."</p>

  <p class="calibre11" style="text-align: justify;">Tanrım. Şura, hayır."</p>

  <p class="calibre11" style="text-align: justify;">"Evet Tatya, evet. Bunu bana söyle. Evet Şura de."</p>

  <p class="calibre11" style="text-align: justify;">"Evet Şura."</p>

  <p class="calibre11" style="text-align: justify;">Aleksandr kollarından destek alarak üzerine çıktı. "Tatya," dedi tutku içinde. "Çıplaksın ve altımdasm!" Buna kendisi bile inanamıyor gibiydi.</p>

  <p class="calibre11" style="text-align: justify;">"Aleksandr," dedi titremeye devam ederek. "Sen de çıplaksın ve üstümdesin." Üzerinde gidip geldiğini hissetti.</p>

  <p class="calibre11" style="text-align: justify;">Öpüştüler. "Buna inanamıyorum," dedi. "Bugünün gelebileceğini hiç düşünmemiştim." Bir an duraksadı ve sonra, "Diğer yandan bunsuz bir hayat hayal edemedim. Altımdasm. Bana dokun Tatya. Ellerini üzerine koy," diye fısıldadı.</p>

  <p class="calibre11" style="text-align: justify;">Tatyana elini aşağıya indirdi ve erek haldeki organı tuttu.</p>

  <p class="calibre11" style="text-align: justify;">"Ne kadar sertleştiğini hissedebiliyor musun?" diye fısıldadı.</p>

  <p class="calibre11" style="text-align: justify;">"Tanrım, evet," dedi şaşkınlık içinde. Onu görmek büyük bir şok etkisi yaratmıştı. Onu tamamen hissedebilmek kaldıramayacağı kadar ağırdı. "Bu imkânsız," dedi onu hafifçe okşayarak. "Beni öldüreceksin."</p>

  <p class="calibre11" style="text-align: justify;">"Hayır," dedi Aleksandr. "İzin ver yapayım. Bacaklarını aç."</p>

  <p class="calibre11" style="text-align: justify;">Dediğini yaptı.</p>

  <p class="calibre11" style="text-align: justify;">"Daha çok aç." Aleksandr onu öptü. "Bacaklarını benim için aç Tatya. Haydi... aç," diye fısıldadı.</p>

  <p class="calibre11" style="text-align: justify;">Tatyana istediğini yaptı. Onu okşamaya devam etti.</p>

  <p class="calibre11" style="text-align: justify;">"Şimdi hazır mısın?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Hazırsın. Bırak içine gireyim." Gülümsedi. "Boynuma sıkıca tutun."</p>

  <p class="calibre11" style="text-align: justify;">Aleksandr yavaşça içine girdi. Tatyana kolunu, battaniyeyi, sırtını ve başının altındaki çimleri tuttu. "Bekle, lütfen..." Elinden geldiğince çok beklemişti. Tatyana önceden de düşündüğü gibi bir şeyin yırtıldığını hissetti. Ama bir şey daha vardı.</p>

  <p class="calibre11" style="text-align: justify;">Aleksandr'a karşı büyük bir açlık.</p>

  <p class="calibre11" style="text-align: justify;">"Tamam," dedi en sonunda. "İçindeyim." Onu öptü ve derin bir nefes aldı. "İçindeyim Tatişya."</p>

  <p class="calibre11" style="text-align: justify;">Elini boynuna dolayarak hafifçe inildedi. "Gerçekten içimde misin?"</p>

  <p class="calibre11" style="text-align: justify;">"Evet." Hafifçe kıpırdadı. "Hisset."</p>

  <p class="calibre11" style="text-align: justify;">Hissetti. "İçime girdiğine inanamıyorum."</p>

  <p class="calibre11" style="text-align: justify;">Aleksandr gülerek, "Evet girdi," dedi ve dudaklarından öptü. Derin bir nefes aldı ve dudaklarını onunkilerden ayırmadı. "Sanki Tanrı bile bize yardım etti ve bizi tek bir vücut yaptı."</p>

  <p class="calibre11" style="text-align: justify;">Tatyana kıpırdamadan yatıyordu. Aleksandr alnına bir öpücük kondurdu. Daha fazlası var mıydı? Tatyana'nın vücudu ağrıyordu. Bir rahatlık hissetmemişti. Aleksandr'a daha sıkı sarıldı. Kıpkırmızı olan yüzüne baktı. "Bu kadar mı?"</p>

  <p class="calibre11" style="text-align: justify;">Aleksandr bir an duraksadı. "Bitti sayılmaz." Tatyana'nın nefesini içine çekti. "Ben daha... Tatya, bu an için çok bekledik ve bu bir daha geri gelmeyecek," diye fısıldadı. Yüzüne bakarak, "Bitmesini istemiyorum," dedi.</p>

  <p class="calibre11" style="text-align: justify;">"Pekâlâ," dedi. Bütün vücudu atıyordu. Kalçasını kaldırdı.</p>

  <p class="calibre11" style="text-align: justify;">"Hazır mısın?" Yavaşça kendini çekti ve tekrar içine girdi. Tatyana dişlerini sıktı; ama buna rağmen bir inilti çıktı.</p>

  <p class="calibre11" style="text-align: justify;">"Dur, bekle," dedi.</p>

  <p class="calibre11" style="text-align: justify;">Aleksandr yavaşça geri çekildi ve tekrar içine girdi.</p>

  <p class="calibre11" style="text-align: justify;">"Bekle..."</p>

  <p class="calibre11" style="text-align: justify;">Aleksandr içinde gidip gelmeye başlayınca Tatyana çığlıklar atmaya başladı. Acı çektiğini düşünerek duracağından korktu. Aleksandr'ın iniltilerini duydu. Kollarına sıkıca yapıştı.</p>

  <p class="calibre11" style="text-align: justify;">"Ahh Şura." Nefes alamıyordu.</p>

  <p class="calibre11" style="text-align: justify;">"Anlıyorum. Sadece bana tutun."</p>

  <p class="calibre11" style="text-align: justify;">Daha hızlı yapmaya başladı.</p>

  <p class="calibre11" style="text-align: justify;">Tatyana acı çekiyor ve yanma hissediyordu.</p>

  <p class="calibre11" style="text-align: justify;">"Seni incitiyor muyum?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Mümkün olduğunca yavaş devam edeceğim."</p>

  <p class="calibre11" style="text-align: justify;">"Ahhh Şura." Nefesi neredeydi.</p>

  <p class="calibre11" style="text-align: justify;">"Tatya... bu bana bir ömür yeter," dedi Aleksandr.</p>

  <p class="calibre11" style="text-align: justify;">Aleksandr hızlandı.</p>

  <p class="calibre11" style="text-align: justify;">Tatyana hiçbir şey söylemeden ona sıkıca tutundu ve çığlık atacakmış gibi ağzını açtı.</p>

  <p class="calibre11" style="text-align: justify;">"Durmamı mı istiyorsun?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Aleksandr durdu. "Bekle," dedi başını sallayarak. "Bana sıkı tutun," diye fısıldadı. Birkaç dakika daha hareketsiz kaldı.</p>

  <p class="calibre11" style="text-align: justify;">Dudaklarını aralayarak nefes aldı. "Ahh Tatya....." Aleksandr hızlı ve sert bir şekilde içine girip çıkmaya başladı. Tatyana öleceğini düşündü. Acı içinde çığlık atıyor ve boynunu sımsıkı tutuyordu.</p>

  <p class="calibre11" style="text-align: justify;">Nefes nefese kaldı.</p>

  <p class="calibre11" style="text-align: justify;">Kalbi küt küt atıyordu. Boğazı kurumuştu ve dudakları ıslaktı. Yavaş yavaş nefesi normale döndü. Sesleri duymaya; hissetmeye ve koku almaya başladı.</p>

  <p class="calibre11" style="text-align: justify;">Gözleri de açıldı.</p>

  <p class="calibre11" style="text-align: justify;">Aleksandr en sonunda durdu ve derin bir nefes alarak bir süre üzerinde öylece yattı.</p>

  <p class="calibre11" style="text-align: justify;">Tatyana onu hâlâ sıkı sıkı tutuyordu.</p>

  <p class="calibre11" style="text-align: justify;">Biraz önce Aleksandr'ın içinde olduğu yerde yanma hissetti. Bir anda pişman oldu ve Aleksandr'ın tekrar içinde olmasını istedi. Bu mükemmel bir duyguydu.</p>

  <p class="calibre11" style="text-align: justify;">Aleksandr üzerinden kalkarak Tatyana'nın ıslak alnına bir öpücük kondurdu. "İyi misin? Canını acıttım mı?" diye fısıldadı çillerinden öperek. "Tatya, tatlım, bana iyi olduğunu söyle."</p>

  <p class="calibre11" style="text-align: justify;">Ona cevap veremedi. Yüzüne değen dudakları sıcacıktı.</p>

  <p class="calibre11" style="text-align: justify;">"İyiyim," dedi Tatyana en sonunda. Utangaç bir tavırla gülümseyerek onu kendine çekti. "Sen iyi misin?"</p>

  <p class="calibre11" style="text-align: justify;">Aleksandr yanına uzandı. "Harikayım," dedi parmaklarını yüzüyle ayak bilekleri arasında, bütün vücudunda gezdirdi. "Hiç bu kadar iyi olmamıştım." Tebessümündeki büyük mutluluk Tatyana'yı neredeyse ağlatacaktı. Yüzünü onunkine yasladı. Konuşmadılar.</p>

  <p class="calibre11" style="text-align: justify;">Parmaklarının hareketi Tatyana'nın kalçasında durdu. "Beklediğimden çok daha sessizdin. Bu beni şaşırttı," dedi.</p>

  <p class="calibre11" style="text-align: justify;">"Bayılmamak için çabalıyordum," diyerek onu güldürdü Tatyana.</p>

  <p class="calibre11" style="text-align: justify;">"Bayılabileceğini düşünmüştüm."</p>

  <p class="calibre11" style="text-align: justify;">Ona doğru dönerek yan yattı. "Şura, bu nasıl?"</p>

  <p class="calibre11" style="text-align: justify;">Aleksandr gözlerinden öptü. "Tatya, içinde olmak, içinde gidip gelmek harikaydı. Bunu biliyorsun."</p>

  <p class="calibre11" style="text-align: justify;">"Nasıl olacağını düşünmüştün?" dedi dirseğiyle dürterek.</p>

  <p class="calibre11" style="text-align: justify;">"Hayal ettiğimden çok daha iyiydi."</p>

  <p class="calibre11" style="text-align: justify;">"Bunun hayalini mi kurdun?"</p>

  <p class="calibre11" style="text-align: justify;">"Öyle de denebilir." Onu kendine çekti. "Beni boş ver. Söyle bakalım, sen nasıl bir şey bekliyordun?" Gülümsedi; onu öptü ve mutluluk içinde bir kahkaha patlattı. "Meraktan çatlayacağım. Bana her şeyi anlat. Bunun hayalini kurdun mu?"</p>

  <p class="calibre11" style="text-align: justify;">"Hayır," dedi dirseğiyle bir kez daha dürterek. Bunun hayalini kurmadığı kesindi. Parmaklarını Aleksandr'ın boynundan midesine kadar indirdi. Tek istediği ona tekrar dokunabilmekti. "Neden bana öyle bakıyorsun? Ne öğrenmek istiyorsun?"</p>

  <p class="calibre11" style="text-align: justify;">"Ne bekliyordun?"</p>

  <p class="calibre11" style="text-align: justify;">Tatyana bunu düşündü. "Gerçekten bilmiyorum."</p>

  <p class="calibre11" style="text-align: justify;">"Haydi. Mutlaka bir şey ummuşsundur."</p>

  <p class="calibre11" style="text-align: justify;">"Bunu değil."</p>

  <p class="calibre11" style="text-align: justify;">"Neyi o zaman?"</p>

  <p class="calibre11" style="text-align: justify;">Tatyana biraz utandı ve Aleksandr'ın ona ağzının suları akarak bakmaması için dua etti.. "Benim bir erkek kardeşim vardı Şura. Siz erkeklerin vücudunu biliyorum. Şey..." Tatyana doğru kelimeyi aradı. "Korkutacak bir şey yok."</p>

  <p class="calibre11" style="text-align: justify;">Aleksandr gülmeye başladı.</p>

  <p class="calibre11" style="text-align: justify;">"Ama hiç..."</p>

  <p class="calibre11" style="text-align: justify;">"Benimki korkutucu muydu?"</p>

  <p class="calibre11" style="text-align: justify;">"Şey." Neden böyle gülüyordu?</p>

  <p class="calibre11" style="text-align: justify;">"Başka?"</p>

  <p class="calibre11" style="text-align: justify;">Tatyana durdu. "Yani bu ürkütücü olmayan şeyin... Bilmiyorum... Yani..." Öksürdü. "İçimde gidip gelmen bile benim için şaşırtıcı oldu."</p>

  <p class="calibre11" style="text-align: justify;">Aleksandr büyük bir sevinçle onu öptü. "Sen gördüğüm en komik kızsın. Seninle ne yapacağım ben?"</p>

  <p class="calibre11" style="text-align: justify;">Tatyana ona doğru dönük bir halde uzanırken, içindeki isteğin hâlâ devam ettiğini fark etti. Vücudu onu çok etkilemişti. Hafifçe midesine dokundu. "Peki şimdi ne olacak?" dedi. "Bitti mi?"</p>

  <p class="calibre11" style="text-align: justify;">"Bitmesini mi istiyorsun?"</p>

  <p class="calibre11" style="text-align: justify;">"Hayır," dedi hemen.</p>

  <p class="calibre11" style="text-align: justify;">"Tatyana," dedi Aleksandr duygu yüklü bir ses tonuyla. "Seni seviyorum."</p>

  <p class="calibre11" style="text-align: justify;">Tatyana gözlerini kapattı. "Teşekkürler," diye fısıldadı.</p>

  <p class="calibre11" style="text-align: justify;">"Bana bunu söyleme," dedi eliyle yüzünü kaldırarak. "Beni sevdiğini hiç söylemedin."</p>

  <p class="calibre11" style="text-align: justify;">Tatyana bunun doğru olamayacağını düşündü. Onunla karşılaştığı ilk günden beri bu sevgiyi hissediyordu. "Seni seviyorum Aleksandr."</p>

  <p class="calibre11" style="text-align: justify;">"Teşekkürler," diye fısıldadı ona bakarak. "Bir kez daha söyle."</p>

  <p class="calibre11" style="text-align: justify;">"Seni seviyorum." Ona sıkıca sarıldı. "Seni deli gibi seviyorum, mükemmel erkeğim." Duygu dolu bir ifadeyle gülümsedi. "Ama bana bunu söylediğini hiç duymadım."</p>

  <p class="calibre11" style="text-align: justify;">"Duydun Tatyana," dedi Aleksandr. "Bunu sana söylediğimi duydun."</p>

  <p class="calibre11" style="text-align: justify;">Bir dakika geçti.</p>

  <p class="calibre11" style="text-align: justify;">Tatyana ne konuştu; ne nefes aldı; ne de gözünü kırptı.</p>

  <p class="calibre11" style="text-align: justify;">Nasıl bildiğim hakkında bir fikrin var mı?" diye fısıldadı.</p>

  <p class="calibre11" style="text-align: justify;">"Nasıl?" dedi alçak bir ses tonuyla.</p>

  <p class="calibre11" style="text-align: justify;">"Çünkü sen o kızakta uyurken...."</p>

  <p class="calibre11" style="text-align: justify;">Sessiz bir dakika daha geçti.</p>

  <p class="calibre11" style="text-align: justify;">İkinci kez ilişkiye girdiklerinde daha az acı hissetti.</p>

  <p class="calibre11" style="text-align: justify;">Tatyana üçüncü seferde acıyla karışık bir mutluluk hissetti ve buna kendi bile şaşırdı. Çığlık attı.</p>

  <p class="calibre11" style="text-align: justify;">Bağırarak inildedi. "Tanrım, durma. Lütfen..."</p>

  <p class="calibre11" style="text-align: justify;">"Öyle mi?" dedi Aleksandr ve durdu.</p>

  <p class="calibre11" style="text-align: justify;">"Ne yapıyorsun?" dedi gözlerini açıp ona bakarak. "Durma dedim." "Tekrar inlemeni istiyorum," diye mırıldandı. "Durmamam için yalvarmanı istiyorum."</p>

  <p class="calibre11" style="text-align: justify;">"Lütfen..." dedi kalçasını kaldırıp ellerini boynuna dolayarak.</p>

  <p class="calibre11" style="text-align: justify;">"Hayır Şura mı; yoksa evet Şura mı?"</p>

  <p class="calibre11" style="text-align: justify;">"Evet Şura, evet." Tatyana gözlerini kapattı. "Yalvarıyorum... Durma."</p>

  <p class="calibre11" style="text-align: justify;">Aleksandr yavaşça içine girip çıktı. Tatyana çığlık attı.</p>

  <p class="calibre11" style="text-align: justify;">"Böyle mi?"</p>

  <p class="calibre11" style="text-align: justify;">Tatyana konuşmadı.</p>

  <p class="calibre11" style="text-align: justify;">"Yoksa..."</p>

  <p class="calibre11" style="text-align: justify;">Gittikçe hızlandı. Tatyana çığlık attı.</p>

  <p class="calibre11" style="text-align: justify;">"Böyle mi?"</p>

  <p class="calibre11" style="text-align: justify;">Tatyana konuşamadı.</p>

  <p class="calibre11" style="text-align: justify;">"Tatya... çok mu iyi?"</p>

  <p class="calibre11" style="text-align: justify;">"Çok iyi."</p>

  <p class="calibre11" style="text-align: justify;">"Nasıl yapmamı istiyorsun?"</p>

  <p class="calibre11" style="text-align: justify;">"İstediğin gibi." Ona iyice sarıldı.</p>

  <p class="calibre11" style="text-align: justify;">"Benim için inle Tatya," dedi Aleksandr hızını değiştirerek. "Haydi... inilde."</p>

  <p class="calibre11" style="text-align: justify;">Aleksandr bunu bir kez daha söylemek zorunda kalmadı.</p>

  <p class="calibre11" style="text-align: justify;">"Durma Şura..."</p>

  <p class="calibre11" style="text-align: justify;">"Durmayacağım Tatya."</p>

  <p class="calibre11" style="text-align: justify;">Aleksandr durmadı. Tatyana bütün vücudunun kaskatı olduğunu ve alev alev yandığını hissetti. İniltisi kesildi ve titremeye başladı. "Bu neydi?" diye sordu.</p>

  <p class="calibre11" style="text-align: justify;">"Bu ilişkiye girmenin mükemmelliğini hissedişin Tatya. Bu rahatlama," dedi yanağını onunkine bastırarak.</p>

  <p class="calibre11" style="text-align: justify;">Tatyana ona sıkıca sanldı; başını yana çevirdi ve mutluluk gözyaşları arasında, "Tanrım, Aleksandr..." diye mırıldandı.</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">"Ne kadar zamandır buradayız?"</p>

  <p class="calibre11" style="text-align: justify;">"Bilmiyorum. Dakikalar mı geçti?"</p>

  <p class="calibre11" style="text-align: justify;">"Değerli saatin nerede?"</p>

  <p class="calibre11" style="text-align: justify;">"Yanıma almadım. Zamanı durdurmak istedim," dedi Aleksandr gözlerini kapayarak.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Tatya? Uyuyor musun?"</p>

  <p class="calibre11" style="text-align: justify;">"Hayır. Gözlerimi kapattım. Çok rahatım."</p>

  <p class="calibre11" style="text-align: justify;">"Tatya, sana bir şey sorsam doğruyu söyler misin?"</p>

  <p class="calibre11" style="text-align: justify;">"Elbette," dedi gülümseyerek. Gözleri hâlâ kapalıydı.</p>

  <p class="calibre11" style="text-align: justify;">"Daha önce bir erkeğe dokundun mu?"</p>

  <p class="calibre11" style="text-align: justify;">Tatyana gözlerini açtı ve yavaşça güldü. "Şura, sen neden bahsediyorsun? Kardeşim dışında hiçbir erkeğin vücudunu görmedim."</p>

  <p class="calibre11" style="text-align: justify;">Tatyana kollarında uzandı. Parmaklarıyla çenesine, ensesine ve ademelmasına dokundu, işaret parmağını boğazının üstünde atan damara bastırdı. Damarı öptü ve nabız atışını dudaklarında hissetti. Onu neden bu kadar çok seviyordu? Neden bu kadar güzel kokuyordu?</p>

  <p class="calibre11" style="text-align: justify;">"Peki ya seni Luga'da takip eden o genç çocukların hiçbirine bunu yapmadın mı?"</p>

  <p class="calibre11" style="text-align: justify;">"Neyi yapmadım mı?"</p>

  <p class="calibre11" style="text-align: justify;">"Onlara dokunmadın mı?" dedi Aleksandr.</p>

  <p class="calibre11" style="text-align: justify;">Başını salladı. "Şura, neden bu kadar komiksin? Hayır dokunmadım."</p>

  <p class="calibre11" style="text-align: justify;">"Kıyafetlerinin üzerinden de mi dokunmadın?"</p>

  <p class="calibre11" style="text-align: justify;">"Ne?" Dudaklarını boynundan çekmedi. "Elbette hayır." Bir an duraksadı. "Ağzımdan ne almaya çalışıyorsun?"</p>

  <p class="calibre11" style="text-align: justify;">"Benden önce yaşadığın şeyleri öğrenmek istiyorum."</p>

  <p class="calibre11" style="text-align: justify;">Tatyana dalgacı bir tavırla, "Aleksandr'dan önce hayat var mıydı?" dedi.</p>

  <p class="calibre11" style="text-align: justify;">"Bunu sen söyleyeceksin."</p>

  <p class="calibre11" style="text-align: justify;">"Pekâlâ. Başka ne öğrenmek istiyorsun?"</p>

  <p class="calibre11" style="text-align: justify;">"Seni çıplak olarak kim gördü? Ailen dışında. Yedi yaşındaki çember hareketlerin dışında."</p>

  <p class="calibre11" style="text-align: justify;">İstediği bu muydu? Gerçekler mi? Ona söylemeye korkuyordu. Bunu duymak isteyecek miydi? "Şura, beni kısmen çıplak gören ilk adam Luga'daydı."</p>

  <p class="calibre11" style="text-align: justify;">"Bu doğru mu?"</p>

  <p class="calibre11" style="text-align: justify;">Başını salldı ve dudaklarını boynunda gezdirerek "Doğru," dedi.</p>

  <p class="calibre11" style="text-align: justify;">"Biri sana dokundu mu?"</p>

  <p class="calibre11" style="text-align: justify;">"Dokunmak mı?"</p>

  <p class="calibre11" style="text-align: justify;">"Göğüslerini..."</p>

  <p class="calibre11" style="text-align: justify;">"Şura, lütfen. Elbette hayır."</p>

  <p class="calibre11" style="text-align: justify;">Dudaklarıyla boynundaki damarın daha hızlı attığını hissetti. Tatyana gülümsedi. Eğer istediği buysa, ona hemen anlatacaktı. "Luga'daki ormanı hatırlıyor musun?"</p>

  <p class="calibre11" style="text-align: justify;">"Nasıl unutabilirim?" dedi. "O hayatımdaki en tatlı öpücüktü."</p>

  <p class="calibre11" style="text-align: justify;">Tatyana, dudakları boynunda fısıldadı. "Aleksandr, o benim ilk öpücüğümdü."</p>

  <p class="calibre11" style="text-align: justify;">Başını salladı ve yana dönerek sanki yalan söylüyormuş gibi kuşkulu gözlerle ona baktı. Tatyana ona bakarak, "Ne oldu?" diye sordu. "Benden utanıyor musun? Şimdi ne oldu?"</p>

  <p class="calibre11" style="text-align: justify;">"Bana bunu söyleme."</p>

  <p class="calibre11" style="text-align: justify;">"Peki söylemem."</p>

  <p class="calibre11" style="text-align: justify;">"Lütfen anlatır mısın?"</p>

  <p class="calibre11" style="text-align: justify;">"Anlattım."</p>

  <p class="calibre11" style="text-align: justify;">"Seni Luga'da öptüğümde..."</p>

  <p class="calibre11" style="text-align: justify;">"Evet?"</p>

  <p class="calibre11" style="text-align: justify;">"Anlat bana."</p>

  <p class="calibre11" style="text-align: justify;">"Şura...." Vücudunu onunkine yasladı. "Ne istiyorsun? Gerçeği mi yoksa başka bir şeyi mi?"</p>

  <p class="calibre11" style="text-align: justify;">"Sana inanmıyorum." Başını salladı. "Sadece sana inanmıyorum, hepsi bu."</p>

  <p class="calibre11" style="text-align: justify;">"Pekâlâ," dedi Tatina yatağa uzanıp kollarını başının altına koyarak.</p>

  <p class="calibre11" style="text-align: justify;">Aleksandr ona doğru eğildi. "Bunları duymak isteyeceğimi bildiğin için söylüyormuşsun gibi geliyor," dedi parmaklarını göğüslerinin ve karnının üzerinde gezdirerek. Elleri hiç durmuyordu.</p>

  <p class="calibre11" style="text-align: justify;">"Duymak istediğin bu mu?"</p>

  <p class="calibre11" style="text-align: justify;">Aleksandr ilk başta cevap vermedi. "Bilmiyorum. Hayır. Evet. Tanrım bana yardım et," dedi güçlükle. "Ama gerçeği duymayı daha çok istiyorum."</p>

  <p class="calibre11" style="text-align: justify;">Tatyana mutlu bir şekilde sırtını okşadı. "Doğruyu duydun," dedi gülümseyerek. "Hayatım boyunca bana senden başka hiç kimse dokunmadı."</p>

  <p class="calibre11" style="text-align: justify;">Fakat Aleksandr gülmüyordu. Bir an duraksadıktan sonra, "Bu nasıl olabilir?" diye sordu.</p>

  <p class="calibre11" style="text-align: justify;">"Bilmiyorum," dedi. "Ama öyle işte."</p>

  <p class="calibre11" style="text-align: justify;">"Annenin kucağından doğruca benim kollarıma mı geldin?"</p>

  <p class="calibre11" style="text-align: justify;">Tatyana gülmeye başladı. "Bunun gibi bir şey." Yüzüne baktı. "Aleksandr seni seviyorum," dedi. "Anlıyor musun? Daha önce birini öpmeyi hiç istemedim. Luga'da seni öpmeyi o kadar çok istedim ki; ne yapacağımı bilemedim. Bütün gece uyumayarak, sana kendimi öptürmenin bir yolunu aradım. En sonunda ormanda istediğime kavuştum. Beni orada öpmezsen, bir daha hiç kimse ile öpüşemeyeceğimi düşündüm." Elleri vücudundaydı.</p>

  <p class="calibre11" style="text-align: justify;">Aleksandr ona eğildi. "Bana ne yapıyorsun?" diye fısıldadı. "Hemen durman lazım. Bana ne yapıyorsun?"</p>

  <p class="calibre11" style="text-align: justify;">"Sen bana ne yapıyorsun?" Parmaklarının ucunu sırtına bastırdı.</p>

  <p class="calibre11" style="text-align: justify;">Aleksandr onunla ilişkiye girerken dudaklarını onunkilerden hiç ayırmadı ve Tatyana bir an çığlık atmamak için kendini zor tuttuğunu hissetti. Ona, "Tatyana, vücudunu nasıl keşfedeceğimi bilmiyorum," diye fısıldadı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Tatlım," diye mırıldandı Aleksandr onun üzerinde yatarken. "Gözlerini aç. İyi misin?"</p>

  <p class="calibre11" style="text-align: justify;">Tatyana konuşmadı. Sesinin o sevgi dolu ritmini dinliyordu.</p>

  <p class="calibre11" style="text-align: justify;">Parmaklarıyla, yüzünde, boynunda ve göğsünde halkalar çizerek, "Tatya..." dedi. "Tenin bebek gibi. Bunu biliyor muydun?"</p>

  <p class="calibre11" style="text-align: justify;">"Hayır," diye mırıldandı.</p>

  <p class="calibre11" style="text-align: justify;">"Tenin bebek gibi. Nefesin çok tatlı. Saçların da ipeğe benziyor." Aleksandr ona doğru eğilerek göğüs ucunu ağzına aldı. "Sende çok farklı bir güzellik var."</p>

  <p class="calibre11" style="text-align: justify;">Onu dinleyince rahatlayan Tatyana başını tuttu. Aleksandr konuşmayı keserek ona baktı. Gözünde yaşlar vardı.</p>

  <p class="calibre11" style="text-align: justify;">"Lütfen beni affet Tatyana," dedi Aleksandr. "Soğuk ve umursamaz yüz ifademle bu harika kalbini kırdığım için beni affet. Kalbim hep seninleydi. Bunları çekmeyi hiç hak etmedin. Hiçbirini. Ablanın, Leningrad'ın ve benim yüzümden çok acı çektin. Seni kamyona bindirirken yüzüne son kez neden bakmadığımı bilmiyorsun. Eğer bakarsam seni bırakamazdım. Duygularımı senden ve Daşa'dan saklayamazdım. O zaman sana ablan konusunda verdiğim sözü de tutamazdım. Sana bakmadım değil; bakamadım. Sana yalnız kaldığımızda çok şey verdim. Bunların yeterli olacağını düşündüm."</p>

  <p class="calibre11" style="text-align: justify;">"Yeterli oldu Şura," dedi Tatyana yaşlı gözlerle. "Ben buradayım. Bu gelecek için de yeterli olacak." Aleksandr'ın başını kendi göğsüne yasladı. "Senden şüphelendiğim için özür dilerim. Ama şimdi içim çok rahat."</p>

  <p class="calibre11" style="text-align: justify;">Aleksandr, göğüslerinin arasını öptü.</p>

  <p class="calibre11" style="text-align: justify;">"Beni düzelttin," diyerek gülümsedi Tatyana.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana mutlu bir şekilde Aleksandr'ın altında yatarak mırıldandı. "Sanırım ilk önce ben seni sevdim."</p>

  <p class="calibre11" style="text-align: justify;">Aleksandr onu şakağından öptü. "Bu olaya değişik bir boyut katıyor, öyle değil mi?" Ellerini vücudundan ayırmadı. Onu sırtından tutuyor ve hâlâ içinde gidip geliyordu.</p>

  <p class="calibre11" style="text-align: justify;">Tatyana ona bakarak gülümsedi. "Aleksandr, sen benim ilk aşkımsın. Bunu biliyor muydun?"</p>

  <p class="calibre11" style="text-align: justify;">Poposunu sıktı ve onu kendine doğru bastırarak yüzündeki tuzlu gözyaşını yaladı. "Biliyorum."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Tatya, bunu senden önce biliyordum." Gülümsedi. "Sen duygularını anlatacak kelimeyi bulmadan önce, beni her şeyi anladım. Yoksa neden bu kadar utangaç ve saf olabilirdin ki?"</p>

  <p class="calibre11" style="text-align: justify;">"Saf mı?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Bu kadar çok mu belli ettim?"</p>

  <p class="calibre11" style="text-align: justify;">"Evet." Aleksandr gülümsedi. "İnsanların arasında bana bakamaman ve yalnız kaldığımızda gözlerini benden ayıramaman -şimdi olduğu gibi," diyerek onu öptü. "En ufak bir şeyde utanıyordun. Tramvayda elimi sana her değdirişimde kıpkırmızı oluyordun. Sana Amerika'dan bahsederken bana dokunuşun... Bana gülüşün... Kirov'dan çıkınca bana doğru koşuşun..." Aleksandr bunları hatırlayarak başını salladı. "İlk aşkın olduğumu çok belli ettin."</p>

  <p class="calibre11" style="text-align: justify;">Tatyana ona sıkıca sarıldı ve alaycı bir tavırla, "O halde ilk aşkım olduğuna inandın; ama ilk öpüştüğüm kişi olduğundan şüphelendin, öyle mi? Benim nasıl bir kız olduğumu düşündün?" dedi.</p>

  <p class="calibre11" style="text-align: justify;">"En mükemmel kız," diye fısıldadı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Daha fazlası için hazır mısın?"</p>

  <p class="calibre11" style="text-align: justify;">"Tatya..." Aleksandr başını sallayarak gülümsedi. "Senin içine ne girdi?"</p>

  <p class="calibre11" style="text-align: justify;">Tatyana gülerek Aleksandr'ın karnını okşadı. "Şura... çok şey mi istiyorum?"</p>

  <p class="calibre11" style="text-align: justify;">"Hayır. Ama beni öldüreceksin."</p>

  <p class="calibre11" style="text-align: justify;">Tatyana bir şeyi çok istiyordu; ama utandığı için ona bir türlü söyleyemiyordu. Düşünceler içinde karnını okşadı ve sonra boğazındaki gıcığı temizleyerek, "Sevgilim, üzerine yatabilir miyim?" dedi.</p>

  <p class="calibre11" style="text-align: justify;">"Elbette," diyerek gülümsedi Aleksandr ve kollarını açtı. "Gel haydi yat üzerime."</p>

  <p class="calibre11" style="text-align: justify;">Yavaşça üzerine uzandı ve dudaklarından öptü. "Şura... bu hoşuna gidiyor mu?"</p>

  <p class="calibre11" style="text-align: justify;">"Hımmm."</p>

  <p class="calibre11" style="text-align: justify;">Dudaklarını yüzünde, boynunda ve göğsünde gezdirdi. "Vücudunun tadı bana ne gibi geliyor biliyor musun? Dondurma gibi. Kaygan ve tatlı. Teninin rengi de karamel gibi. Ama sen dondurma gibi soğuk değil; sıcacıksın." Göğsünü öptü.</p>

  <p class="calibre11" style="text-align: justify;">"Yani dondurmadan daha mı iyiyim?"</p>

  <p class="calibre11" style="text-align: justify;">"Evet," dedi gülümseyerek ve dudağından öptü. "Seni dondurmadan daha çok seviyorum." Onu öptükten sonra dilini ağzına aldı. "Bundan hoşlanıyor musun?" diye fısıldadı.</p>

  <p class="calibre11" style="text-align: justify;">İnildeyerek hoşlandığını belli etti.</p>

  <p class="calibre11" style="text-align: justify;">"Şura, sevgilim...." dedi utangaç bir şekilde. "Aynı şeyi başka bir yerinde de yapmamı ister misin?"</p>

  <p class="calibre11" style="text-align: justify;">Geri çekilerek şaşkın bir halde ona baktı. Tatyana konuşmadan yüzüne baktı.</p>

  <p class="calibre11" style="text-align: justify;">"Sanırım bunu yapmanı istediğim bir yer var," dedi Aleksandr.</p>

  <p class="calibre11" style="text-align: justify;">"Pekâlâ."</p>

  <p class="calibre11" style="text-align: justify;">Tatyana, Aleksandr'ın göğsünü öptü; kalp atışlarını dinledi ve aşağıya inerek başını midesine dayadı. Biraz daha aşağıya kayarak sarı saçlarını ve göğüslerini penisine sürttü. Göbeğinin üzerindeki siyah kılları öperek dudaklarını karnında gezdirdi.</p>

  <p class="calibre11" style="text-align: justify;">Tatyana, Aleksandr'ın bacakları arasında diz çökerek iki eliyle organını tuttu. "Peki şimdi..."</p>

  <p class="calibre11" style="text-align: justify;">"Şimdi onu ağzına al," dedi Aleksandr onu izleyerek.</p>
</body>
</html>
