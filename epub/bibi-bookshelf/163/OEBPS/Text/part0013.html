<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_adi" style="text-align: center;">ÜRKÜTÜCÜ DENİZİN KARŞISINDA</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">"Seni gördüm Tatyana," dedi Daşa karanlıkta. "Sizi beraber gördüm."</p>

  <p class="calibre11" style="text-align: justify;">"Sen neden bahsediyorsun?" Tatyana'nın kalbi duracak gibi oldu.</p>

  <p class="calibre11" style="text-align: justify;">"Sizi gördüm. Benim izlediğimi fark etmediniz. Ama sizi beş gün önce postanede gördüm."</p>

  <p class="calibre11" style="text-align: justify;">"Ne postanesi?"</p>

  <p class="calibre11" style="text-align: justify;">"Postaneye gittiniz."</p>

  <p class="calibre11" style="text-align: justify;">Tatyana, Daşa'nın yanında diz çökmüş bir halde otururken postanede ne olduğunu düşündü. Hatırlayamadı. "Postaneye gittiğimizi biliyordun. Bunu sana söyledik."</p>

  <p class="calibre11" style="text-align: justify;">"Bundan bahsetmiyorum. Seninle her yere geliyor."</p>

  <p class="calibre11" style="text-align: justify;">"Bunu bizi korumak için yapıyor."</p>

  <p class="calibre11" style="text-align: justify;">"Bizi değil."</p>

  <p class="calibre11" style="text-align: justify;">"Evet Daşa, bizi. Bizim için çok endişeleniyor. Benimle niçin geldiğini biliyorsun. Bize getirdiği yemekleri unuttun mu?"</p>

  <p class="calibre11" style="text-align: justify;">"Ben bunlardan bahsetmiyorum," dedi Daşa.</p>

  <p class="calibre11" style="text-align: justify;">"Onun sayesinde kimse ekmeğimizi ve yemek kuponlarımızı alamıyor. Seni nasıl beslediğimi düşünüyorsun? Beni aç kurtlardan koruyor."</p>

  <p class="calibre11" style="text-align: justify;">"Bu konuda konuşmak istemiyorum."</p>

  <p class="calibre11" style="text-align: justify;">Fakat Tatyana devam etti. "Daşa ölü askerlerin ekmeğini ya da kendi payının yarısını bana getirerek sana vermemi istiyor."</p>

  <p class="calibre11" style="text-align: justify;">"Tatyana, bunları onu sevmen için sana getiriyor."</p>

  <p class="calibre11" style="text-align: justify;">Bir anda şaşıran Tatyana, "Ne?" dedi. Sonra kendine gelerek "Yine yanılıyorsun. Senin hayatta kalman için getiriyor onları."</p>

  <p class="calibre11" style="text-align: justify;">"Yapma Tatya."</p>

  <p class="calibre11" style="text-align: justify;">"Ben bir şey yapmıyorum. Neden beni postaneye kadar takip ettin?"</p>

  <p class="calibre11" style="text-align: justify;">"Büyükanneme yazmadığım için kendimi suçlu hissettim. Benim ekleyeceğim notları sabırsızlıkla bekliyor. Sen karamsarsın. Gerçeği benim kadar iyi saklayamıyorsun. Ya da ben böyle düşünüyorum," dedi</p>

  <p class="calibre11" style="text-align: justify;">Daşa. "Ona güzel bir not yazmıştım. Seni takip etmedim. Postanede gördüm."</p>

  <p class="calibre11" style="text-align: justify;">"İlk önce dükkâna gittik."</p>

  <p class="calibre11" style="text-align: justify;">Tatyana sobaya tahta atmak için ayağa kalktı. Sandalyenin ayağı bütün gece idare etmeyecekti; ama başka odunları da yoktu. Aleksandr onlar için masayı parçalarken, Tatyana ısınmayı bu kadar çok istediğini fark etmemişti. Bütün masa gitmiş ve geriye sadece dört sandalye kalmıştı.</p>

  <p class="calibre11" style="text-align: justify;">Aleksandr yemek getirdiğinde, Tatyana ne kadar aç olduğunun farkında değildi. Patates ve portakallar bitmiş; geriye sadece biraz arpa kalmıştı.</p>

  <p class="calibre11" style="text-align: justify;">Tatyana yatağa girince battaniye ve paltolarla Daşa'nın üzerini iyice örttü ve yüzünü duvara dönmek istedi. Ama yapamadı.</p>

  <p class="calibre11" style="text-align: justify;">Birkaç dakika hiç konuşmadılar. Daşa yavaşça Tatyana'ya döndü. "Onun sınırda ölmesini istiyorum," dedi.</p>

  <p class="calibre11" style="text-align: justify;">"Böyle söyleme," dedi Tatyana. İstavroz çıkarmak istedi; ama soğuk kolunu battaniyenin altından çıkaramadı. Kolunu kıpırdatamayacak kadar güçsüzdü. Soba birazdan sönecekti. Tekrar karanlığa gömüleceklerdi. İkisinin de hali yoktu. Tatyana kalp kırıklığı yaşayacak durumda olmadıklarını düşündü.</p>

  <p class="calibre11" style="text-align: justify;">Fakat Daşa, "Sizi gördüm. Birbirinize nasıl baktığınıza şahit oldum," deyince, Tatyana o kadar da güçsüz olmadıklarını düşündü.</p>

  <p class="calibre11" style="text-align: justify;">"Daşenka sen neden bahsediyorsun? Bakışma falan olmadı. Şapkam yüzümün yarısını kapatıyordu. Ne demek istediğini bile bilmiyorum."</p>

  <p class="calibre11" style="text-align: justify;">"Merdivenlerin altında durdu. Sen iki basamak yukarıdaydın. Senin buzda kayıp düşmeni engelledi. Sana bir şey söyledi ve sen de ona bakarak başını salladın. Sonra göz göze geldiniz. Sen yukarı çıktın ve o aşağıda durarak seni izledi. Her şeyi gördüm."</p>

  <p class="calibre11" style="text-align: justify;">"Daşa boş yere kendini üzüyorsun."</p>

  <p class="calibre11" style="text-align: justify;">"Öyle mi? Tatya, bana ne zamandan beri kör olduğumu söyle?"</p>

  <p class="calibre11" style="text-align: justify;">Tatyana başını sallayarak, "Öyle bir şey yok," dedi.</p>

  <p class="calibre11" style="text-align: justify;">"En başından beri mi körüm? Odaya girip onu senin yanında gördüğüm günden beri mi? O günden sonra hep kandırıldım mı? Tanrı aşkına, söyle bana!"</p>

  <p class="calibre11" style="text-align: justify;">"Sen delisin!"</p>

  <p class="calibre11" style="text-align: justify;">"Tatya, kör olabilirim; ama aptal değilim! Bunu sana söyleyemeyeceğimi mi düşündün? Gözlerindeki o bakışı daha önce hiç görmedim. Sen yukarı çıkarken, şefkat, sahiplenme ve sevgi dolu bir şekilde seni izledi."</p>

  <p class="calibre11" style="text-align: justify;">"Yanılıyorsun," dedi Tatyana bitkin bir halde.</p>

  <p class="calibre11" style="text-align: justify;">"Öyle mi? Ona postanede bakarken gözlerindeki şey neydi peki sevgili kardeşim?"</p>

  <p class="calibre11" style="text-align: justify;">"Postane hakkında hiçbir şey bilmiyorum. Beni oraya götürdü. Vedalaştık. Ben yukarı çıktım. Gözlerimde sadece 'hoşça kal' vardı."</p>

  <p class="calibre11" style="text-align: justify;">"O hoşça kal değildi Tatya."</p>

  <p class="calibre11" style="text-align: justify;">"Daşa kes şunu. Ben senin kardeşinim."</p>

  <p class="calibre11" style="text-align: justify;">"Evet; ama o bana hiçbir şey borçlu değil."</p>

  <p class="calibre11" style="text-align: justify;">"Sadece beni korumak istedi."</p>

  <p class="calibre11" style="text-align: justify;">"Bu koruma değil Tatya. Sahiplenme."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Onunla beraber oldun mu?"</p>

  <p class="calibre11" style="text-align: justify;">"Ne biçim soru bu?"</p>

  <p class="calibre11" style="text-align: justify;">"Cevap ver. Gayet kolay bir soru. Aleksandr ile beraber oldun mu? Onunla yattın mı?"</p>

  <p class="calibre11" style="text-align: justify;">"Daşa elbette hayır. Bak bu sadece..."</p>

  <p class="calibre11" style="text-align: justify;">"Bana uzun süre yalan söyledin. Şimdi de yalan mı söylüyorsun?"</p>

  <p class="calibre11" style="text-align: justify;">"Yalan söylemiyorum."</p>

  <p class="calibre11" style="text-align: justify;">"Ne zaman? O zaman mı şimdi mi?"</p>

  <p class="calibre11" style="text-align: justify;">"Ne o zaman ne de şimdi," dedi Tatyana konuşmakta zorlanarak.</p>

  <p class="calibre11" style="text-align: justify;">"Sana inanmıyorum." Daşa gözlerini kapattı. "Tanrım, bunu anlayamıyorum," diye fısıldadı. "İnanamıyorum. Birlikte geçirdiğimiz günler, geceler, aynı yatakta uyumamız ve aynı tabaktan yemek yememiz -bunların hepsi nasıl koca bir yalan olabilir?"</p>

  <p class="calibre11" style="text-align: justify;">"Yalan değildi! Daşa, o seni seviyor. Seni nasıl öptüğüne, sana nasıl dokunduğuna bir bak. Seninle sevişirken mutlu değil miydi?" Kelimeler ağzından çok zor çıktı.</p>

  <p class="calibre11" style="text-align: justify;">"Beni öptü. Dokundu. Ağustostan beri beraber olmadık. Bunun sebebi ne peki?"</p>

  <p class="calibre11" style="text-align: justify;">"Daşa lütfen..."</p>

  <p class="calibre11" style="text-align: justify;">"Bugünlerde dokunulacak halde değilim," dedi Daşa. "Sen de öyle."</p>

  <p class="calibre11" style="text-align: justify;">"Bugünler geçecek."</p>

  <p class="calibre11" style="text-align: justify;">"Evet. Ben de onlarla birlikte yok olacağım." Daşa öksürmeye başladı.</p>

  <p class="calibre11" style="text-align: justify;">"Böyle konuşma."</p>

  <p class="calibre11" style="text-align: justify;">"Tatya ben gidince ne yapacaksın? Senin için daha kolay mı olacak?"</p>

  <p class="calibre11" style="text-align: justify;">"Sen neden bahsediyorsun? Benim ablamsın..." Tatyana utanmasa ağlayacaktı. "Seni bırakıp gitmedim. Yanında kaldım. Bir yere kıpırdamıyorum. Seni yalnız bırakmıyorum. Aynca ölmüyoruz. O seni seviyor." Tatyana göğsündeki iniltiyi bastırmaya çalıştı.</p>

  <p class="calibre11" style="text-align: justify;">"Evet; ama beni seni sevdiği gibi sevmesini istiyorum," dedi Daşa kırgın bir halde.</p>

  <p class="calibre11" style="text-align: justify;">Tatyana bir şey söylemedi. Sobanın içinde yanan odunun sesini dinliyor ve sandalye bacağının ne zaman küle dönüşeceğini tahmin etmeye çalışıyordu. "Beni sevmiyor," dedi. Onu severken Daşa ile evlenme planlarını nasıl yapardı?</p>

  <p class="calibre11" style="text-align: justify;">"Bunu benden daha ne kadar saklayacaktınız?" dedi Daşa.</p>

  <p class="calibre11" style="text-align: justify;"><i class="calibre2">Sonuna kadar.</i> "Senden sakladığımız bir şey yok Daşa."</p>

  <p class="calibre11" style="text-align: justify;">"Böyle karanlık bir gecede, öbür dünyaya böylesine yakınken sen yalan söyleyecek; ben de kızacak gücü nasıl buluyoruz? Artık yataktan bile kalkamıyorum. Ama kızgınlık ve yalana gelince iş değişiyor."</p>

  <p class="calibre11" style="text-align: justify;">"Güzel," dedi Tatyana. "Buna halin var. Bunu hisset. Eğer ihtiyacın varsa benden nefret et. Sana yardımcı olacaksa benden bütün benliğinle nefret et."</p>

  <p class="calibre11" style="text-align: justify;">"Senden nefret etmem mi gerekiyor?" dedi Daşa. "Bunun için bir sebep var mı?"</p>

  <p class="calibre11" style="text-align: justify;">"Hayır," dedi Tatyana duvara dönerek. Yalana devam ediyordu.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Daşa ertesi gün yataktan yine kalkamadı. Bunu istiyor; ama yapamıyordu. Tatyana battaniye ve paltoları üzerinden aldı. Saat 9:00'du ve kızlar yine 8:00 çalan sirenler boyunca uyumuştu.</p>

  <p class="calibre11" style="text-align: justify;">Tatyana en sonunda evden tek başına çıkarak ekmek almaya gitti. Oraya gittiğinde neredeyse öğle olmuş ve ekmek bulamamıştı. Az ekmek getirmişlerdi ve hepsi sabah 8:00'de bitmişti.</p>

  <p class="calibre11" style="text-align: justify;">"Bana verecek bir şeyiniz var mı? Bana yardımcı olabilir misiniz?" diye sordu Tatyana tezgâhtar kadına. Kadın cevap bile veremedi.</p>

  <p class="calibre11" style="text-align: justify;">Tatyana dükkândan çıktı ve ona yardım edebilecek tek kişiyi bulmaya gitti.</p>

  <p class="calibre11" style="text-align: justify;">Kışlanın kapısına giderek, "Yüzbaşı Belov'u aRIyorum. Burada mı?" diye sordu.</p>

  <p class="calibre11" style="text-align: justify;">"Belov mu?" Tatyana'nın önceden hiç görmediği nöbetçi asker elindeki listeye baktı. "Evet burada. Ama onu çağırttırabileceğim biri yok."</p>

  <p class="calibre11" style="text-align: justify;">"Lütfen," dedi Tatyana. "Lütfen. Bugün ekmek yoktu. Ablam da..."</p>

  <p class="calibre11" style="text-align: justify;">"Yüzbaşının size ekmek vereceğini mi düşünüyorsunuz? Onda hiç ekmek yok. Gidin buradan."</p>

  <p class="calibre11" style="text-align: justify;">Tatyana kıpırdamadı. "Ablam onun nişanlısı," dedi.</p>

  <p class="calibre11" style="text-align: justify;">"Bu çok güzel," dedi. "Neden bana hayat hikâyenizin geri kalan bölümünü anlatmıyorsunuz?"</p>

  <p class="calibre11" style="text-align: justify;">"Adınız ne?" diye sordu Tatyana.</p>

  <p class="calibre11" style="text-align: justify;">"Onbaşı Kristoff," dedi. "Onbaşı," diye tekrarladı arkasından.</p>

  <p class="calibre11" style="text-align: justify;">"Bu çok iyi onbaşı," dedi Tatyana. "Görevinizi bırakamayacağınızı biliyorum. Lütfen içeri girip Yüzbaşı Belov'u görmeme izin verir misiniz?"</p>

  <p class="calibre11" style="text-align: justify;">"Sizi içeriye mi bırakacağım? Delirmişsiniz!"</p>

  <p class="calibre11" style="text-align: justify;">"Evet," dedi Tatyana kapıya tutunarak. Çok fazla yürüdüğü için yere yığılacakmış gibi hissetti. Ama kardeşine yiyecek bulmadan eve gitmeyecekti. "Evet deliyim. Ama bana bir bakın. Sizden ağzınızdaki yemeği çıkartıp bana vermenizi istemiyorum. Hatta istemiyorsanız kıpırdamanıza bile gerek yok. Tek istediğim Yüzbaşı Belov'u görmeme izin vermeniz. Lütfen bana küçük bir yardım yapın. Küçük bir yardım," dedi. "Çok fazla bir şey istemiyorum, öyle değil mi?"</p>

  <p class="calibre11" style="text-align: justify;">"Bakın küçük bayan, sizinle konuşacaklarım bitti," dedi Kristoff omzundaki tüfeği indirerek. "Buradan gitseniz iyi olur. Dediğimi anlıyor musunuz?"</p>

  <p class="calibre11" style="text-align: justify;">Kapıyı sıkı sıkı tutan Tatyana başını sallamak istedi; ama yapamadı. Sadece dudakları oynadı. "Onbaşı Kristoff, burada bekleyeceğim. Çavuş Petrenko, Subay Marazov, Albay Colonel hepsi beni tanıyor. Gidin ve onlara Yüzbaşı Belov'un ölmek üzere olan nişanlısının kız kardeşini geri çevirdiğinizi söyleyin."</p>

  <p class="calibre11" style="text-align: justify;">"Beni tehdit mi ediyorsunuz?" Kristoff şaşkınlık içinde silahını kaldırdı.</p>

  <p class="calibre11" style="text-align: justify;">"Onbaşı!" diye bağırdı bir subay. "Neler oluyor? Bir sorun mu var?"</p>

  <p class="calibre11" style="text-align: justify;">"Şu kıza defolup gitmesini söylüyorum," dedi Kristoff.</p>

  <p class="calibre11" style="text-align: justify;">Subay, Tatyana'ya baktı. "Kim için geldiniz?" diye sordu.</p>

  <p class="calibre11" style="text-align: justify;">"Yüzbaşı Belov için bayım," dedi Tatyana.</p>

  <p class="calibre11" style="text-align: justify;">Subay, Kristoff a, "Yüzbaşı Belov üst katta. Onu çağırdın mı?" dedi.</p>

  <p class="calibre11" style="text-align: justify;">"Hayır bayım."</p>

  <p class="calibre11" style="text-align: justify;">"Kapıyı aç!"</p>

  <p class="calibre11" style="text-align: justify;">Subay Tatyana'yı içeri soktu. "Gelin. Adınız ne?"</p>

  <p class="calibre11" style="text-align: justify;">"Tatyana."</p>

  <p class="calibre11" style="text-align: justify;">"Tatyana...." dedi subay. "Kristoff size sorun mu çıkardı?"</p>

  <p class="calibre11" style="text-align: justify;">"Evet bayım," dedi.</p>

  <p class="calibre11" style="text-align: justify;">"Onu boş verin. Sadece fazla meraklıdır. Hemen geliyorum."</p>

  <p class="calibre11" style="text-align: justify;">Subay, Aleksandr'ın kışlasına gitti. Aleksandr uyuyordu. Bütün gece kışlada devriye gezmişti. "Yüzbaşı!" dedi subay yüksek bir sesle.</p>

  <p class="calibre11" style="text-align: justify;">Aleksandr hemen gözlerini açtı.</p>

  <p class="calibre11" style="text-align: justify;">"Dışarıda sizi bekleyen genç bir bayan var," dedi. "Bunun kurallara aykırı olduğunu biliyorum. Onu içeriye alabilir miyim? Adı Tatyana."</p>

  <p class="calibre11" style="text-align: justify;">O daha sözünü bitirmeden Aleksandr yataktan fırlamış ve giyinmeye başlamıştı. "Nerede?"</p>

  <p class="calibre11" style="text-align: justify;">"Aşağıda. Onu içeri aldım. Bunun sizin için sorun olmayacağını düşündüm."</p>

  <p class="calibre11" style="text-align: justify;">"Sorun değil."</p>

  <p class="calibre11" style="text-align: justify;">"O lanet adam Kristoff ona ateş etmeye hazırlanıyordu. Son anda..."</p>

  <p class="calibre11" style="text-align: justify;">"Teşekkürler subay." Kapıdan çıktı.</p>

  <p class="calibre11" style="text-align: justify;">Tatyana başı duvara dayalı bir halde en üst basamakta oturuyordu.</p>

  <p class="calibre11" style="text-align: justify;">Önüne geçerek, "Tatya, ne oldu?" diye sordu.</p>

  <p class="calibre11" style="text-align: justify;">"Daşa yataktan kalkamıyor. Dükkânda ekmek yoktu." Yüzüne bile bakamıyordu.</p>

  <p class="calibre11" style="text-align: justify;">"Gel." Elini uzattı. Elini tuttu; ama ayağa kalkamadı. Aleksandr onu kaldırmak için iki eliyle çekmek zorunda kaldı. "Çok yürümüşsün," dedi.</p>

  <p class="calibre11" style="text-align: justify;">Tatyana başını salladı.</p>

  <p class="calibre11" style="text-align: justify;">"Lokantaya gel." Aleksandr, Tatyana'ya tereyağlı bir parça siyah ekmek, keten tohumu yağıyla pişirilmiş patates ve hatta biraz şekerli gerçek bir kahve bile bulmuştu. Hemen yemekleri yedi ve kahvesini içti. "Daşa ne olacak?" diye sordu.</p>

  <p class="calibre11" style="text-align: justify;">"Sen ye. Daşa için yiyeceğim var."</p>

  <p class="calibre11" style="text-align: justify;">Ona bir parça siyah ekmek, yarım patates ve paltosunun cebine doldurduğu bir avuç fasulye verdi. "Seninle gelmek isterdim," dedi Aleksandr. "Ama bugün kışladan ayrılamam."</p>

  <p class="calibre11" style="text-align: justify;">Tatyana, Aleksandr'a geçirdiği hafta, uzun süredir görmediği Petrenko ve Dimitri hakkında bir şeyler sormak istedi. Ona Kristoff dan bahsetmek, Zanna Sarkova'nın öldüğünü söylemek istedi. Yine postaneye gitme zamanı gelmişti; ama artık oraya kadar tek başına yürüyemezdi.</p>

  <p class="calibre11" style="text-align: justify;">Tatyana ona Daşa'dan bahsetmek istedi. Ama bu konuşmayı yapabilmesi için büyük bir güç sarf etmesi gerekiyordu. Ağzından bir sürü kelimenin çıkacağını düşünmek ona hayal gibi geliyordu. Hayatta kalabilmek için ekmeğini çiğneyecek gücü bile bulamıyordu. Ona bunları başka bir zaman anlatacaktı.</p>

  <p class="calibre11" style="text-align: justify;">İkisi de sessiz kaldı.</p>

  <p class="calibre11" style="text-align: justify;">Aleksandr onu kapıya kadar götürdü. Bir ara tökezledi ve neredeyse düşecek gibi oldu. "Aman Tanrım, Tatya," dedi.</p>

  <p class="calibre11" style="text-align: justify;">Cevap vermedi; ama ona <i class="calibre2">Tatya</i> demesi kalbinin daha hızlı çarpmasına neden oldu. Ona cevap vermek istedi. Gücünü toplayarak doğruldu ve koluna yaslanarak, "İyi olacağım. Merak etme," dedi.</p>

  <p class="calibre11" style="text-align: justify;">"Burada bekle." Onu kapıya yakın bir banka oturttu ve ortadan kayboldu. Birkaç dakika sonra bir kızakla gelerek, "Haydi, seni eve ben götüreceğim. Stepanov bana iki saat izin verdi," dedi ve ona sarıldı. "Gel. Hiçbir şey yapman gerekmiyor. Her şeyi ben yapacağım. Sen sadece otur."</p>

  <p class="calibre11" style="text-align: justify;">Aleksandr kapıdan çıkarken imza attı. Onbaşı Aleksandr'a korku içinde bakarak, "Yaptığım için özür dilerim," dedi Tatyana'ya. Aleksandr bir şey söylemek için ağzını açtı; ama Tatyana onu kolundan çekti. Tatyana başını sallamadı ve tek kelime etmedi. Aleksandr ondan biraz uzaklaşarak yumruğunu sıktı ve Kristoff'un yüzüne indirdi. Onbaşı yere düştü. "İki saat içinde geleceğim onbaşı. Seninle o zaman ilgileneceğim," dedi.</p>

  <p class="calibre11" style="text-align: justify;">Aleksandr, Tatyana'ya oturmasını söyledi. Bunun yerine uzandı. Sonra böyle yapmak istemediğini fark etti. Daha ölmemişti. Ama kendine engel olamıyor ve oturur vaziyette duramıyordu.</p>

  <p class="calibre11" style="text-align: justify;">Tatyana yan yattı ve Aleksandr, Leningrad'ın karlı ve sessiz sokaklarında onu kızakla çekti. Tatyana, bunun onun için çok ağır olduğunu düşündü. Taşıyan hep oydu. İlk tanıştıklarında onun yiyeceklerini taşımıştı. Şimdi de onu taşıyordu. Elini uzatarak Aleksandr'ın paltosunun alt kısmına dokunmak istedi; ama bunun yerine uykuya daldı.</p>

  <p class="calibre11" style="text-align: justify;">Gözlerini açınca Aleksandr'ın sıcak elleriyle yanağını okşadığını gördü. "Tatya," diye fısıldadı. "Haydi, eve geldik."</p>

  <p class="calibre11" style="text-align: justify;">Tatyana, Aleksandr'ın eli yüzündeyken öleceğini düşündü. Bu kötü bir ölüm şekli değildi. Hareket edemiyor ve yerinden kalkamıyordu. Gözlerini kapattı ve bir anda yığıldığını hissetti.</p>

  <p class="calibre11" style="text-align: justify;">Sislerin arasından Aleksandr'ın sesini duydu. "Tatyana, seni seviyorum. Beni duyuyor musun? Seni hiç kimseyi sevmediğim kadar çok sevdim. Şimdi kalk!. Benim için Tatya! Lütfen kalk ve ablanla ilgilen. Haydi!. Ben de seninle ilgileneceğim." Yanağından öptü.</p>

  <p class="calibre11" style="text-align: justify;">Gözlerini açtı. Aleksandr ona çok yakındı ve gözleri düzgün bakıyordu. Biraz önce onun sesini mi duymuştu? Yoksa hayal mi görüyordu? Kirov'da yaşadıklarından sonra her gece duvara dönüp yattığında bu kelimeleri hayal ediyordu.</p>

  <p class="calibre11" style="text-align: justify;">Tatyana kalktı. Onu kaygan basamaklarda, sırtında taşıyamazdı. Aleksandr ona sarıldı ve Tatyana parmaklıklarla ona tutunarak yukarı çıktı. Odalarının önüne gelince Tatyana bir anda durdu. "İçeri gir," dedi. "Ben burada bekleyeceğim. Gir ve onun...." Tatyana cümlesini tamamlayamadı.</p>

  <p class="calibre11" style="text-align: justify;">Aleksandr onu içeri soktuktan sonra yatak odasına gitti. "Evet Tatya, Daşa iyi. Haydi içeri gel."</p>

  <p class="calibre11" style="text-align: justify;">Tatyana içeri girdi ve yatağın yanında diz çöktü. "Daşa, bak sana yemek getirdi."</p>

  <p class="calibre11" style="text-align: justify;">Daşa hiç konuşmadan bir Tatyana'ya bir Aleksandr'a baktı.</p>

  <p class="calibre11" style="text-align: justify;">"Gitmem gerekiyor," dedi Aleksandr. "Yarın ekmek almaya erken git. O zamana kadar bunlar size yeter. Arpanın hepsini bitirdiniz mi?" Daşa'yı alnından öptü. "Sana yarın daha fazla yiyecek getireceğim."</p>

  <p class="calibre11" style="text-align: justify;">Daşa kolunu ona uzattı. "Gitme!"</p>

  <p class="calibre11" style="text-align: justify;">"Gitmem gerekiyor. İyi olacaksın! Yemeğini ihmal etme. En kısa zamanda seni görmeye geleceğim. Tatya, yardıma ihtiyacın var mı? Yerden kalkabilecek misin?"</p>

  <p class="calibre11" style="text-align: justify;">"Kalkabilirim," dedi.</p>

  <p class="calibre11" style="text-align: justify;">"Pekâlâ," dedi ve elleriyle kollarının altından tuttu. "Haydi kalk."</p>

  <p class="calibre11" style="text-align: justify;">Tatyana ayağa kalktı. Ona bakmak istedi; ama Daşa'nın onları izlediğini bildiği için ona döndü. Başının öne eğik olması daha kolay geliyordu. "Teşekkürler Su-Aleksandr."</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Yarı bilinçli bir halde battaniyenin altında yattılar. Tatyana gece kapının çalındığını duyarak uyandı. Palto ve battaniyelerin altından çıkması epey zaman aldı. Dengesini zar zor sağlayarak karanlık holde ilerledi.</p>

  <p class="calibre11" style="text-align: justify;">Aleksandr, üzerinde beyaz savaş kıyafetiyle kapıda duruyordu. Başında bir şapka vardı ve elinde bir battaniye tutuyordu.</p>

  <p class="calibre11" style="text-align: justify;">Tatyana elini göğsüne koyarak, "Sorun ne?" diye sordu. Onu görünce kalbi küt küt atmaya başlamıştı. Gözleri iyice açıldı ve uykudan ayıldı. "Ne oldu?"</p>

  <p class="calibre11" style="text-align: justify;">"Hiçbir şey," dedi. "Hemen hazırlanın. Daşa nerede? Hazırlanması gerekiyor."</p>

  <p class="calibre11" style="text-align: justify;">"Nereye gidiyoruz? Daşa yataktan kalkamaz," dedi Tatyana. "Biliyorsun çok öksürüyor."</p>

  <p class="calibre11" style="text-align: justify;">"Kalkacak," dedi Aleksandr. "Haydi. Bu gece garnizondan çıkacak olan bir kamyon var. Sizi Ladoga'ya götüreceğim. Oradan da Kobona'ya gideceksiniz. Tatya! Sizi Leningrad'dan çıkarıyorum."</p>

  <p class="calibre11" style="text-align: justify;">Koridordan geçerek yatak odasına gitti. Daşa paltoların ve battaniyelerin altında yatıyordu. Dudakları kıpırdamıyor; gözleri açılmıyordu.</p>

  <p class="calibre11" style="text-align: justify;">"Daşa," diye fısıldadı Aleksandr. "Daşenka, sevgilim, kalk. Gitmemiz gerekiyor. Hemen şimdi çıkmalıyız. Acele et."</p>

  <p class="calibre11" style="text-align: justify;">Daşa gözlerini açmadan mırıldandı. "Kalkamam."</p>

  <p class="calibre11" style="text-align: justify;">"Kalkabilirsin ve kalkacaksın," dedi. "Kışlada bir cephane kamyonu bekliyor. Sizi Ladoga gölüne götüreceğim. Sonra bu gece sizi gölün karşısına geçireceğiz. Ardından Kobona'ya ulaşacak ve ondan sonra da Molotov'daki büyükannenizin yanına, yemeğin olduğu yere gideceksiniz. Ama hemen kalkman gerekiyor Daşa. Haydi." Üzerindeki battaniyeleri çekti.</p>

  <p class="calibre11" style="text-align: justify;">Daşa, "Kışlaya gidemem," diye mırıldandı.</p>

  <p class="calibre11" style="text-align: justify;">"Tatya'nın kızağı var. Hem bak!" Paltosunun cebinden bir parça beyaz ekmek çıkardı. Kabuksuz yerinden Daşa'nın ağzına verdi. "Beyaz ekmek! Ye bunu. Sana güç verecek."</p>

  <p class="calibre11" style="text-align: justify;">Daşa ağzını açtı. Gözleri kapalı bir halde lokmayı çiğnedi ve sonra öksürdü. Tatyana paltosuna ve omuzundaki battaniyeye sarınarak, Aleksandr'a baktığı gibi ekmeği izledi. Belki Daşa hepsini bitiremez ve biraz da ona kalırdı.</p>

  <p class="calibre11" style="text-align: justify;">Sadece küçük bir parça vardı. Daşa her şeyi yedi. "Biraz daha var mı?" diye sordu.</p>

  <p class="calibre11" style="text-align: justify;">"Sadece kabuğu kaldı," dedi Aleksandr.</p>

  <p class="calibre11" style="text-align: justify;">"Yerim."</p>

  <p class="calibre11" style="text-align: justify;">"Çiğneyemezsin."</p>

  <p class="calibre11" style="text-align: justify;">"Bütün yutarım."</p>

  <p class="calibre11" style="text-align: justify;">"Daşa... belki onu kardeşin yer," dedi.</p>

  <p class="calibre11" style="text-align: justify;">"O ayakta durabiliyor, öyle değil mi?"</p>

  <p class="calibre11" style="text-align: justify;">Aleksandr yanında duran Tatyana'ya baktı. Başını sallayıp ekmeğe uzun uzun baktıktan sonra, "Ona ver. Ben ayakta durabiliyorum," dedi.</p>

  <p class="calibre11" style="text-align: justify;">Aleksandr derin bir nefes alarak ekmeği Daşa'ya verdi ve ayağa kalkarak Tatyana'ya, "Haydi gidelim. Hazırlanmak için neye ihtiyacın var? Çantanı hazırlamana yardım edebilir miyim?"</p>

  <p class="calibre11" style="text-align: justify;">Tatyana boş gözlerle ona baktı. "Hiçbir şeyim yok Hazırım. Botlarım ve paltom üzerimde. Diğerlerini yaktık ve sattık"</p>

  <p class="calibre11" style="text-align: justify;">"Her şeyi mi?" diye sordu karanlıkta.</p>

  <p class="calibre11" style="text-align: justify;">"Kitaplarım duruyor."</p>

  <p class="calibre11" style="text-align: justify;">"Onları yanına al," dedi Aleksandr ve yanına iyice sokuldu. "Şansını tamamen yitirdiğini düşündüğün zaman Puşkin'in kitabının arka kapağına bak. Onlar nerede?"</p>

  <p class="calibre11" style="text-align: justify;">Tatyana, Paşa'nın eski çantasını ararken, Aleksandr da kitapları almak için yatağın altına eğildi. Sonra zar zor Daşa'yı kaldırdı. Gecenin karanlığındaki üç siluet sessizdi. Bu sessizlik ara ara Daşa'nın iniltileri ve öksürüğü ile kesiliyordu. En sonunda Aleksandr onu kucağına aldı ve kaygan merdivenlerden indirerek sokağa çıkardı. Sonra da onu kızağa yatırarak üzerine yanında getirdiği battaniyeyi örttü. Aleksandr ve Tatyana, karlı sokaklarda Daşa'yı kızakla taşıdı.</p>

  <p class="calibre11" style="text-align: justify;">"Daşa'ya ne olacak?" dedi Tatyana yavaşça.</p>

  <p class="calibre11" style="text-align: justify;">"Kobon'da yiyecek ve hastane var. İyileşince Molotov'a gidersiniz."</p>

  <p class="calibre11" style="text-align: justify;">"Çok kötü gibi görünüyor."</p>

  <p class="calibre11" style="text-align: justify;">Aleksandr hiçbir şey söylemedi.</p>

  <p class="calibre11" style="text-align: justify;">Niçin böyle öksürüyor?" dedi Tatyana ve kendi de öksürdü.</p>

  <p class="calibre11" style="text-align: justify;">Aleksandr tek kelime etmedi.</p>

  <p class="calibre11" style="text-align: justify;">"Büyükannemden uzun zamandır haber almadım."</p>

  <p class="calibre11" style="text-align: justify;">"O senden daha iyi," dedi Aleksandr. "Kızağı çekmekte zorlanıyor musun? Sadece yanımda dur. Kızağı bırak."</p>

  <p class="calibre11" style="text-align: justify;">"Hayır." Büyük bir güç sarf etmek gerekiyordu. "Bırak sana yardım edeyim."</p>

  <p class="calibre11" style="text-align: justify;">"Gücünü başka zamana sakla." İpi bıraktırdı ve Tatyana yanında yürümeye başladı.</p>

  <p class="calibre11" style="text-align: justify;">"Koluma gir," dedi Aleksandr.</p>

  <p class="calibre11" style="text-align: justify;">Hava çok soğuktu ve Tatyana ayak parmaklarını hissetmiyordu. Leningrad sessiz ve kapkaranlıktı. Tatyana kızağın üzerinde kıpırdamadan yatan Daşa'ya bakmak için arkasına döndü.</p>

  <p class="calibre11" style="text-align: justify;">"Çok güçsüz görünüyor," dedi Tatyana.</p>

  <p class="calibre11" style="text-align: justify;">"Güçsüz zaten."</p>

  <p class="calibre11" style="text-align: justify;">"Buna nasıl dayanıyorsun?" diye sordu alçak bir ses tonuyla. "Sırtında tüfekle savaşa gidip, bir yandan da bizim için bu kadar güçlü nasıl oluyorsun?"</p>

  <p class="calibre11" style="text-align: justify;">"Benden en çok istediğiniz şeyi veriyorum," dedi Aleksandr ona bakarak.</p>

  <p class="calibre11" style="text-align: justify;">Karın üzerinde hiç konuşmadan ilerlediler. Aleksandr yavaşladı. Tatyana ikinci ipi elinden alınca hiç itiraz etmedi.</p>

  <p class="calibre11" style="text-align: justify;">"İkinizin Leningrad dışında olduğunu bilince kendimi daha iyi hissedeceğim. Güvende olduğunuzu bilmek beni rahatlatacak," dedi. "Sence de her şey daha iyi olmayacak mı?"</p>

  <p class="calibre11" style="text-align: justify;">Tatyana cevap vermedi. Daha iyi yemek yiyeceklerini düşününce bu sorunun cevabı evetti.</p>

  <p class="calibre11" style="text-align: justify;">Ama o ve Aleksandr için daha iyi olmayacaktı. Onu göremeyecekti. Tabi bunları ona söylemedi. Ondan sonra, "Seni anlıyorum," dediğini duydu. Ağlamak istedi; ama bunun imkânsız olduğunu biliyordu. Rüzgârdan acıyan, soğuktan kapanan gözlerinde yaş kalmamıştı.</p>

  <p class="calibre11" style="text-align: justify;">Bir saat sonra kışlaya geldiklerinde, kamyonun kalkmasına birkaç dakika kalmıştı. Aleksandr, Daşa'yı kamyonun içine taşıdı. Yerde oturan altı asker ve ölmek üzere olan bir adamın yanında, kucağında bebeğini tutan genç bir kadın oturuyordu. Tatyana, adamın yerinden kıpırdayamayan Daşa'dan çok daha kötü göründüğünü düşündü. Aleksandr onu her kaldırışında, Daşa bir yana eğiliyordu. Aleksandr dahil kamyondaki herkes, Daşa'nın gözlerini açmaya çabalarken ona bakıyordu. Dışarıdan biri, "Git!" diye bağırdı ve kamyon karın üzerinde yavaşça ilerlemeye başladı. "Şura!" diye bağırdı Tatyana.</p>

  <p class="calibre11" style="text-align: justify;">Aleksandr emekleyerek Tatyana'nın yanına geldi ve elini tutarak onu kendine çekti.</p>

  <p class="calibre11" style="text-align: justify;">"Beni unuttun mu?" diye sordu ve o sırada Daşa'nın onları izlediğini gördü.</p>

  <p class="calibre11" style="text-align: justify;">Kapı kapandı ve içerisi kapkaranlık oldu. Tatyana elleri ve dizleri üzerinde emekleyerek Daşa'ya doğru ilerledi.</p>

  <p class="calibre11" style="text-align: justify;">Büyük bir sessizlik içinde Ladoga gölüne doğru ilerlemeye başladılar.</p>

  <p class="calibre11" style="text-align: justify;">Aleksandr yere oturdu ve tüfeğini yanına koydu. Daşa da tozlu yerde yatıyordu. Tatyana bacaklarını ablasının ayağının altından uzatarak Aleksandr'a biraz daha yakınlaştı. Daşa üzerlerinde yatıyor gibiydi. Başı Aleksandr'ın, ayakları da Tatyana'nın üzerindeydi. İkisi de sırtını arkaya dayadı. Tatyana biraz toz alarak ağzına götürdü. Tadı ekmek gibiydi. Biraz daha aldı.</p>

  <p class="calibre11" style="text-align: justify;">"Onu yeme Tatya," dedi Aleksandr. Onu nasıl görmüştü? "O pis."</p>

  <p class="calibre11" style="text-align: justify;">Zaman geçti. Tatyana arada vuran ışıkta Aleksandr'ın ona baktığını görüyordu. Yanlarından geçen aracın ışığı sönene kadar bakışıyorlardı. Tek kelime etmeden ve birbirlerine dokunmadan yerde oturdular ve her ışık gelişinde gözleri buluştu.</p>

  <p class="calibre11" style="text-align: justify;">Sonsuz dakikalar geçti.</p>

  <p class="calibre11" style="text-align: justify;">"Saat kaç biliyor musun?" diye sordu Tatyana.</p>

  <p class="calibre11" style="text-align: justify;">"2:00. Oraya varmamıza az kaldı," dedi Aleksandr.</p>

  <p class="calibre11" style="text-align: justify;">Tatyana yemek yemek ve üşümekten kurtulmak istiyordu. Ablasının iyileşip ayağa kalkmasını diliyordu. Aynı zamanda Molotov'a gitmek imkânsızmış gibi geliyordu.</p>

  <p class="calibre11" style="text-align: justify;">Aleksandr'ın gözlerini bir iki saniye daha görebilmek için yanlarından bir aracın geçmesini diledi. Gözleri karanlığa alışmıştı. Başını, şapkasını ve Daşa'yı ısıtmak için ona sardığı kollarını ayırt edebiliyordu. Tatyana Daşa'nın bacaklarını önce yavaş, sonra da sert bir şekilde sıktı. Ardından bacağını salladı. Daşa biraz kıpırdanmış ve öksürmüştü. Bir anda rahatlayan Tatyana gözlerini kapadı; ama kısa bir süre sonra tekrar açtı. Gözlerini yummak istemiyordu. Kısa bir süre sonra Ladoga nehrinin karşısına geçerek Aleksandr'dan ayrılacaktı. Elini uzatsa, ona dokunabileceğini düşündü.</p>

  <p class="calibre11" style="text-align: justify;">"Tatya," dediğini duydu.</p>

  <p class="calibre11" style="text-align: justify;">"Efendim Aleksandr?"</p>

  <p class="calibre11" style="text-align: justify;">"Büyükannenin yaşadığı köyün adı ne?"</p>

  <p class="calibre11" style="text-align: justify;">"Lazarevo." Elini ona uzattı. Aleksandr da aynısını yaptı.</p>

  <p class="calibre11" style="text-align: justify;">"Lazarevo." Tekrar ışık geldi ve birbirlerine dokundular. Ardından yine karanlık oldu.</p>

  <p class="calibre11" style="text-align: justify;">Aleksandr uykuya daldı. Daşa da uyuyordu. Gözlerini uyuyan Aleksandr'dan ayıramayan Tatyana dışında, kamyondaki herkesin gözleri kapalıydı. Ölmüş olabileceğini düşündü. Ölü insanlar gözlerini kapatamazdı. Belki de uyuyamamasının sebebi buydu. Onu izledi. İki eli de Daşa'nın başındaydı.</p>

  <p class="calibre11" style="text-align: justify;"><i class="calibre2">"Aleksandr, neden kendine de dondurma almadın?"</i></p>

  <p class="calibre11" style="text-align: justify;"><i class="calibre2">"İstemedim."</i></p>

  <p class="calibre11" style="text-align: justify;"><i class="calibre2">"O halde neden benimkine bakıyorsun?"</i></p>

  <p class="calibre11" style="text-align: justify;"><i class="calibre2">"Seninkine bakmıyorum."</i></p>

  <p class="calibre11" style="text-align: justify;"><i class="calibre2">"Öyle mi? Tatmak ister misin?"</i></p>

  <p class="calibre11" style="text-align: justify;"><i class="calibre2">"Peki." Eğilerek dondurmasından yaladı.</i></p>

  <p class="calibre11" style="text-align: justify;"><i class="calibre2">"Güzel değil mi?"</i></p>

  <p class="calibre11" style="text-align: justify;"><i class="calibre2">"Çok güzel Tatya."</i></p>

  <p class="calibre11" style="text-align: justify;">En sonunda kamyon durdu. Aleksandr gözlerini açtı. Diğer insanlar kıpırdanmaya başladı. Bebekli kadın hemen ayağa kalkarak kocasına, "Leonid, haydi sevgilim, karşıya geçme zamanı geldi. Kalk sevgilim," diye fısıldadı.</p>

  <p class="calibre11" style="text-align: justify;">Aleksandr ayağa kalkarak elini Tatyana'ya uzattı. "Kalk Tatya," dedi yavaşça, "inme zamanı." Onu çekti. Tatyana güçsüzlükten sallanıyordu.</p>

  <p class="calibre11" style="text-align: justify;">"Şura," dedi. "Daşa ile Kobona'da ne yapacağım? Yürüyemiyor. Ben sen değilim. Onu taşıyamam."</p>

  <p class="calibre11" style="text-align: justify;">"Merak etme. Sana yardım edecek askerler ve doktorlar olacak. Şu kadına bak," diye fısıldadı. "O bebeğini taşıyor; ama kocası Daşa gibi yerinden kalkamıyor. Göreceksin bunu başaracak. Haydi gel, inmene yardım edeceğim."</p>

  <p class="calibre11" style="text-align: justify;">Aşağıya atlayarak elini Tatyana'ya uzattı. Onu kucağına alarak aşağıya indirdi. Sonra da bırakmadı.</p>

  <p class="calibre11" style="text-align: justify;">"Git Daşa'yı al Şura," dedi Tatyana.</p>

  <p class="calibre11" style="text-align: justify;">"Haydi, kıpırdayın!" diye bağırdı bir çavuş. Aleksandr Tatyana'yı bırakıp arkasına döndü. Çavuş hemen yüzbaşıdan özür diledi.</p>

  <p class="calibre11" style="text-align: justify;">Tatyana karların arasında ışıkları parlayan beş kamyon daha gördü. Karla kaplı bu alanın Ladoga gölü olduğunu fark etti. Burası <i class="calibre2">Hayat Yoluydu.</i></p>

  <p class="calibre11" style="text-align: justify;">"Haydi haydi! Göle doğru yürüyün. Sizi bekleyen bir kamyon var. Haydi, ne kadar çabuk binerseniz, o kadar çabuk gideriz. Önümüzde otuz kilometre var ve buzu geçmek bir iki saati alacak; ama gölün diğer tarafında tereyağı ve hatta peynir bile var. Acele edin!"</p>

  <p class="calibre11" style="text-align: justify;">Bebekli kadın dağdan aşağıya yürümeye başlamıştı bile. Kocası da yanında topallaya topallaya yürüyordu.</p>

  <p class="calibre11" style="text-align: justify;">Daşa, Aleksandr'ın kucağındaydı. "Onu yere bırak Şura," dedi Tatyana. "Bırak yürüsün."</p>

  <p class="calibre11" style="text-align: justify;">Onu yere bıraktı; ama bacakları tutmadı. "Haydi Daşa," dedi Tatyana. "Benimle birlikte yürü. Karşı tarafta tereyağı varmış, duydun mu?"</p>

  <p class="calibre11" style="text-align: justify;">Daşa homurdandı. "Ben neredeyim?" diye mırıldandı.</p>

  <p class="calibre11" style="text-align: justify;"><i class="calibre2">"Hayat Yolundasın.</i> Şimdi kendini toparla. Kısa bir süre sonra yemek yiyeceğiz ve iyileşeceksin. Seni bir doktor muayene edecek."</p>

  <p class="calibre11" style="text-align: justify;">"Sen de bizimle geliyor musun?" diye sordu Daşa, Aleksandr'a.</p>

  <p class="calibre11" style="text-align: justify;">Onu kolundan tutarak destek oluyordu. "Hayır Daşa ben burada kalıyorum. Molotov'a gider gitmez bana yazın. İzin alınca sizi görmeye geleceğim." Bunu Tatyana'ya bakmadan söyledi; ama Tatyana, Aleksandr'ın gözlerini görmeden dinleyemiyordu.</p>

  <p class="calibre11" style="text-align: justify;">Daşa tek başına birkaç metre yürüdü ve karların üstüne düştü. "Yapamam!"</p>

  <p class="calibre11" style="text-align: justify;">"Yapacaksın!" dedi Tatyana. "Haydi. Ona hayatın senin için bir şey ifade ettiğini göster. Kendini kurtarmak için kamyona kadar tek başına yürüyebileceğini kanıtla. Haydi Daşa." Daşa'yı ayağa kaldırdılar.</p>

  <p class="calibre11" style="text-align: justify;">Birkaç metre daha yürüyerek durdu. "Hayır!" diye fısıldadı.</p>

  <p class="calibre11" style="text-align: justify;">Aleksandr ve Tatyana, Daşa'yı ortalarına alarak onları bekleyen kamyonun yanına gittiler.</p>

  <p class="calibre11" style="text-align: justify;">Aleksandr, Daşa'yı kaldırdı ve kamyonun içine yatırdı. Sonra da zar zor ayakta duran Tatyana'ya yardım etmek için aşağıya indi. Kamyona yaslanmış olan Tatyana bağırışlar duydu. Kamyon motorlarını çalıştırmıştı.</p>

  <p class="calibre11" style="text-align: justify;">"Haydi Tatya. Binmene yardım edeceğim," dedi Aleksandr. "Ablan için güçlü olmalısın." Yakınına geldi.</p>

  <p class="calibre11" style="text-align: justify;">"Güçlü olacağım," dedi.</p>

  <p class="calibre11" style="text-align: justify;">"Bombalama konusunda endişelenme," dedi Aleksandr. "Geceleri genellikle sakindir."</p>

  <p class="calibre11" style="text-align: justify;">"Endişelenmiyorum," dedi Tatyana kendini onun kollarına bırakarak.</p>

  <p class="calibre11" style="text-align: justify;">Aleksandr ona sarıldı. "Benim için güçlü ol Tatyana," dedi Aleksandr. "Kendini benim için koru."</p>

  <p class="calibre11" style="text-align: justify;">"Yaptığım da bu zaten Şura," dedi Tatyana. "Kendimi sırf senin için koruyorum."</p>

  <p class="calibre11" style="text-align: justify;">Aleksandr ona eğildi; ama Tatyana yüzüne bile bakamadı. Onu şapkasından öptü ve birkaç dakika birbirlerine sarılarak öylece durdular.</p>

  <p class="calibre11" style="text-align: justify;">"Zaman geldi!" diye bağırdı biri.</p>

  <p class="calibre11" style="text-align: justify;">Aleksandr, Tatyana'nın kamyona binmesine yardıma oldu. Onları rahat ettirmek için kendi de kamyona bindi ve Daşa'nın başını Tatyana'nın kucağına koydu.</p>

  <p class="calibre11" style="text-align: justify;">Böyle rahat mısınız?" dedi ve iki kız kardeş aynı anda, "Evet," diye yanıtladı.</p>

  <p class="calibre11" style="text-align: justify;">Aleksandr, Daşa'nın önünde diz çökerek, "Sana Kobona'da yemek verdiklerinde yavaş ye. Hepsini bir seferde yutma. Midene zarar verebilir. Az ve yavaş ye. Miden zamanla buna alışacak ve daha fazla yemeye başlayacaksın. Çorbayı çay kaşığıyla iç. Tamam mı?" dedi.</p>

  <p class="calibre11" style="text-align: justify;">Daşa elini tuttu. Aleksandr da onu alnından öptü. "En kısa zamanda görüşeceğiz Daşa."</p>

  <p class="calibre11" style="text-align: justify;">"Hoşça kal," diye fısıldadı Daşa. "Kardeşim sana ne demişti? Şura mı?"</p>

  <p class="calibre11" style="text-align: justify;">Aleksandr, Tatyana'ya baktı. "Evet, Şura."</p>

  <p class="calibre11" style="text-align: justify;">"Hoşça kal Şura," dedi Daşa. "Seni seviyorum."</p>

  <p class="calibre11" style="text-align: justify;">Tatyana onu konuşurken görmemek için gözlerini kapadı. Elinde olsa kulaklarını da tıkardı.</p>

  <p class="calibre11" style="text-align: justify;">"Ben de seni seviyorum," dedi Aleksandr. "Mektup yazmayı unutma."</p>

  <p class="calibre11" style="text-align: justify;">Ayağa kalkınca Daşa, "Tatya'ya hoşça kal de. Yoksa önceden vedalaştınız mı?" dedi.</p>

  <p class="calibre11" style="text-align: justify;">"Hoşça kal Tatyana," dedi.</p>

  <p class="calibre11" style="text-align: justify;">"Hoşça kal," dedi yüzüne bakarak.</p>

  <p class="calibre11" style="text-align: justify;">"Molotov'a varır varmaz bana haber vermenizi istiyorum. Söz mü?" dedi Aleksandr kamyondan atlayarak.</p>

  <p class="calibre11" style="text-align: justify;">"Aleksandr!" diye seslendi Daşa arkasından.</p>

  <p class="calibre11" style="text-align: justify;">"Efendim," dedi içeri eğilerek.</p>

  <p class="calibre11" style="text-align: justify;">"Bana kardeşimi ne zamandır sevdiğini söyle."</p>

  <p class="calibre11" style="text-align: justify;">Aleksandr bir Tatyana'ya bir Daşa'ya baktı. Konuşmak için ağzını açtı ve beyninde çakan bir şimşekle bundan vazgeçti.</p>

  <p class="calibre11" style="text-align: justify;">"Ne zamandan beri? Söyle bana. Halimize bak. Bu durumda sır saklamanın ne anlamı var? Anlat bana sevgilim."</p>

  <p class="calibre11" style="text-align: justify;">Aleksandr başını kaldırıp kendinden emin bir tavırla, "Daşa, kardeşini hiçbir zaman sevmedim. Ben seni seviyorum. Aramızdaki sevgiyi biliyorsun."</p>

  <p class="calibre11" style="text-align: justify;">"Bana gelecek yaz evleneceğimizi söylemiştin," dedi Daşa bitkin bir halde. "Bunda ciddi miydin?"</p>

  <p class="calibre11" style="text-align: justify;">Başını sallayarak, "Elbette ciddiydim. Gelecek yaz döneceğim ve evleneceğiz. Haydi şimdi git," dedi.</p>

  <p class="calibre11" style="text-align: justify;">Daşa'ya uzaktan bir öpücük gönderdi ve Tatyana'nın yüzüne bile bakmadan gözden kayboldu. Karanlık da olsa gözlerinin içindeki gerçeği biraz olsun görebilmek için umutla bekledi. Ama ona bakmadı. Hiçbir gerçek göremedi. Aleksandr ona doğru nefes bile almamış; onu görmezden gelmişti.</p>

  <p class="calibre11" style="text-align: justify;">Kamyonun kapıları kapandı; hareket ettiler ve tekrar karanlığa gömüldüler. O andan itibaren karanlıkla ışığın arasında Aleksandr yoktu. Ay da görünmüyordu. Sadece tüfek ve uzaktan gelen patlama sesleri vardı. En sonunda, onu seyreden Daşa yüzündekileri okumasın diye gözlerini kapadı.</p>

  <p class="calibre11" style="text-align: justify;">"Tatya?"</p>

  <p class="calibre11" style="text-align: justify;">Cevap vermedi. Soğuk havayı solumaktan burnu acımıştı. Dudaklarını araladı ve ağzından nefes aldı.</p>

  <p class="calibre11" style="text-align: justify;">"Taneçka?"</p>

  <p class="calibre11" style="text-align: justify;">"Efendim Daşa?" diye fısıldadı en sonunda. "İyi misin?"</p>

  <p class="calibre11" style="text-align: justify;">"Gözlerini aç kardeşim."</p>

  <p class="calibre11" style="text-align: justify;">Açamadı.</p>

  <p class="calibre11" style="text-align: justify;">"Aç onları."</p>

  <p class="calibre11" style="text-align: justify;">Açtı. "Daşa yorgunum. Senin gözlerin saatlerdir kapalı. Şimdi sıra bende. Kızağı çektim; bacaklarını üzerime koydum ve seni dağdan aşağıya indirdim. Şu anda da üzerime yaslanıyorsun ve bir dakikalığına gözlerimi kapamak istiyorum. Tamam mı?"</p>

  <p class="calibre11" style="text-align: justify;">Daşa bir şey demedi; ama her şeyi anlıyormuş gibi yüzüne baktı. Tatyana gözlerini kapadı ve ablasının öksürük sesini dinledi.</p>

  <p class="calibre11" style="text-align: justify;">"Seni sevmediğini söylemesi nasıl bir duygu Tatya?"</p>

  <p class="calibre11" style="text-align: justify;">Tatyana büyük bir çabayla içindeki acıyı bastırmaya çalıştı. "Güzel bir duygu," dedi. "Olması gerektiği gibi."</p>

  <p class="calibre11" style="text-align: justify;">"O halde vücudun niçin sana vurmuş gibi boşalıverdi?"</p>

  <p class="calibre11" style="text-align: justify;">"Ne demek istediğini anlamıyorum," dedi Tatyana.</p>

  <p class="calibre11" style="text-align: justify;">"Gözlerini aç."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Daşa konuşmaya başladı. "Onu deli gibi seviyorsun, öyle değil mi? Bunu benden saklamayı nasıl başardın Tatya? Bir adamı daha fazla sevemezdin."</p>

  <p class="calibre11" style="text-align: justify;">Hiç kimseyi onun kadar sevemedi. "Daşa, seni daha fazla seviyorum," dedi en sonunda. Konuşurken gözlerini hiç açmadı.</p>

  <p class="calibre11" style="text-align: justify;">"Ve bunu benden saklamadın," dedi Daşa. "Hem de hiç. Ona olan aşkını rafa kaldırdın; dolaba değil. Marina haklıydı. Ben körmüşüm." Daşa da gözlerini kapadı; ama sesi çocuklu kadından kamyon şoförüne kadar herkesin kulağına ulaşıyordu. "Bunu görmem için binlerce fırsat verdin. Şimdi her şeyi daha iyi anlıyorum." Ağlamaya başladı ve bu öksürük kriziyle kesildi. "Ama sen çocuktun! Bir çocuk nasıl sevebilir?" Daşa sustu.</p>

  <p class="calibre11" style="text-align: justify;">Tatyana, <i class="calibre2">Ben büyüdüm Daşa,</i> demek istedi. Çocuk İlmen nehri ile savaş arasında bir yerde büyümüştü.</p>

  <p class="calibre11" style="text-align: justify;">Dışarıda tüfek sesleri vardı. Kamyonun içi ise sessizdi.</p>

  <p class="calibre11" style="text-align: justify;">Tatyana kadının kucağındaki bebeği merak etti. Annesi bir deri bir kemikti ve yüzünde yaralar vardı. Kocası omzuna yaslanmış; daha doğrusu düşmüştü. Kocasını dik tutmaya çalışsa da bunun bir faydası olmuyordu. Kadın ağlamaya başladı. Bebeğin hiç sesi çıkmıyordu.</p>

  <p class="calibre11" style="text-align: justify;">Tatyana kadınla konuştu. "Size yardım edebilir miyim?"</p>

  <p class="calibre11" style="text-align: justify;">"Senin kendi derdin başından aşkın," dedi kadın. "Kocam çok güçsüz."</p>

  <p class="calibre11" style="text-align: justify;">Daşa, "Ben dert değilim. Beni kaldır Tatya ve arkaya yasla. Yatınca göğsüm çok ağrıyor. Haydi git ona yardım et," dedi.</p>

  <p class="calibre11" style="text-align: justify;">Tatyana emekleyerek kadınla kocasının yanına gitti. Kadın bebeğini sımsıkı tutmuş; bırakmıyordu.</p>

  <p class="calibre11" style="text-align: justify;">Tatyana adamı biraz sarstı ve kaldırmaya çalıştı. Ama adam yere yığıldı. Boynunda atkı vardı ve paltosunun düğmesi boğazına kadar ilikliydi. Atkıyı çıkarıp düğmeleri açmak Tatyana'nın on dakikasını aldı. Kadın durmadan ona bir şeyler söylüyordu.</p>

  <p class="calibre11" style="text-align: justify;">"Kocam iyi değil. Kızımın da ondan pek farkı yok. Ona verecek sütüm yok. Biliyor musun ekimde doğdu. Ne şans ama! Bir bebek için ekimde doğmaktan daha büyük bir şanssızlık olabilir mi? Şubatta hamile kaldığımda ne kadar da mutluyduk. Bunun Tanrı'nın bir işareti olduğunu düşünmüştük. Daha geçen yıl eylül ayında evlendik. Çok heyecanlıydık. İlk bebeğimizdi! Leonid şehirde, ulaşımda çalışıyordu. Tramvaylar durdurulunca işsiz kaldı. Neden düğmelerini açıyorsun?"</p>

  <p class="calibre11" style="text-align: justify;">Kadın cevabını beklemeden devam etti. "Ben Nadezka. Kızım doğdu ve ona verecek sütüm yok. Ona ne verebilirim? Ona soya sütü içirdim; ama ishal olunca kesmek zorunda kaldım. Kocamın da yiyecek bir şeylere ihtiyacı var. Tanrı'ya şükürler olsun ki en sonunda kamyona binebildik. Uzun zamandır bugünü bekliyorduk. Şimdi her şey yoluna girecek. Birisi Kobona'da ekmek ve peynir olduğunu söyledi. Tek istediğim sıcak bir şeyler. At eti bile yerim. Leonid için bir şeyler bulalım yeter."</p>

  <p class="calibre11" style="text-align: justify;">Tatyana elini adamın boynundan çekti ve düğmelerini tekrar kapatarak atkısını sardı. Karısının bacaklarının üzerinde yatmaması için onu biraz oynattı ve Daşa'nın yanına döndü. Kamyonda ölüm sessizliği vardı. Tatyana'nın tek duyduğu, Daşa'nın nefes ve öksürük sesiydi. Bir de Aleksandr'ın, onu sevmediğini söyleyişini duyuyordu.</p>

  <p class="calibre11" style="text-align: justify;">İki kardeş, kadının, ölü bebeğine ve ölü kocasına bakmamak için gözlerini kapadı. Tatyana elini Daşa'nın başına koydu. Daşa da itmedi.</p>

  <p class="calibre11" style="text-align: justify;">Gün ağarırken Kobona'ya geldiler. Daşa'nın yüzü iyice solmuştu. Tatyana neden Daşa'nın nefesinde bir tuhaflık sezmişti?</p>

  <p class="calibre11" style="text-align: justify;">"Kalkabilecek misin Daşa?" diye sordu Tatyana. "Geldik."</p>

  <p class="calibre11" style="text-align: justify;">"Kalkamıyorum," dedi Daşa.</p>

  <p class="calibre11" style="text-align: justify;">Nadezka birinin ona ve kocasına yardım etmesi için bağırıyordu. Kimse gelmedi. Bir asker kamyonun kapısını açarak, "Herkes insin. Kamyonu yükleyip tekrar dönmemiz gerekiyor," dedi.</p>

  <p class="calibre11" style="text-align: justify;">Tatyana, Daşa'yı çekiştirdi. "Haydi Daşa, kalk."</p>

  <p class="calibre11" style="text-align: justify;">"Git yardım getir Tatya," dedi Daşa. "Artık hareket edemiyorum."</p>

  <p class="calibre11" style="text-align: justify;">Tatyana ablasına bağırarak onu kaldırdı. "Köşeye kadar emekle. Sonra sana yardım edeceğim."</p>

  <p class="calibre11" style="text-align: justify;">"Kocamın inmesine yardım eder misin?" dedi Nadezka yalvarırcasına. "Lütfen ona yardım et. Çok güçlüsün. O ise hasta."</p>

  <p class="calibre11" style="text-align: justify;">Tatyana başını salladı. "Kaldıramayacağım kadar iri."</p>

  <p class="calibre11" style="text-align: justify;">"Haydi ama hareket edebiliyorsun. Bize yardım etmeyecek misin? Bencillik etme."</p>

  <p class="calibre11" style="text-align: justify;">"Biraz bekle," dedi Tatyana. "Önce ablamı indireyim; sonra sana yardım edeceğim."</p>

  <p class="calibre11" style="text-align: justify;">"Onu rahat bırak," dedi Daşa, Nadezka'ya. "Kocan ölmüş. Zavallı kardeşimi rahat bırak."</p>

  <p class="calibre11" style="text-align: justify;">Nadezka bir çığlık kopardı.</p>

  <p class="calibre11" style="text-align: justify;">Daşa kamyonun içinde asker gibi sürünerek ilerledi. Köşeye gelince Tatyana ilk önce bacaklarını yere indirdi. Daşa'nın bacakları yere değdi ve hemen sonra düşerek karın içinde kaldı.</p>

  <p class="calibre11" style="text-align: justify;">"Daşa kendine gel lütfen. Seni tek başıma kaldıramam," dedi Tatyana.</p>

  <p class="calibre11" style="text-align: justify;">Kamyon şoförü geldi ve Daşa'yı tek hamlede ayağa kaldırdı. "Kalkın bayan. Kalkın ve çadırların olduğu yere gidin. Size yemek ve sıcak çay verecekler. Haydi hemen gidin."</p>

  <p class="calibre11" style="text-align: justify;">Nadezka kamyonun içinden bağırıyordu. "Beni burada unutmayın!"</p>

  <p class="calibre11" style="text-align: justify;">Tatyana orada durup, Nadezka'nın kocası ve bebeği hakkındaki gerçekle yüzleştiğini görmek istemiyordu. Daşa'ya dönerek, "Beni değnek gibi kullan. Kolunu omzuma at ve benimle birlikte yürü," dedi. İlerideki bayırı göstererek, "Bak Kobona nehrindeyiz," dedi.</p>

  <p class="calibre11" style="text-align: justify;">"Yapamam. Diğer tarafta sen ve Aleksandr'ın yardımına rağmen dağdan inemedim. Şimdi sadece seninle dağı hiç tırmanamam."</p>

  <p class="calibre11" style="text-align: justify;">"Bu dağ değil. Bayır. Bana hissettiğin öfkeyi kullan. Onu kullan ve şu lanet bayırı tırman Daşa."</p>

  <p class="calibre11" style="text-align: justify;">"Senin için bu çok kolay, öyle değil mi?" dedi Daşa.</p>

  <p class="calibre11" style="text-align: justify;">"Ne demek istiyorsun?"</p>

  <p class="calibre11" style="text-align: justify;">"Çok basit. Yaşamak istiyorsun; hepsi bu."</p>

  <p class="calibre11" style="text-align: justify;">Yaşamak istiyordu; ama hepsi bu değildi. Daşa, Tatyana'ya tutundu ve karın içinde bata çıka yürümeye başladılar.</p>

  <p class="calibre11" style="text-align: justify;">"Ya sen? Yaşamak istemiyor musun?"</p>

  <p class="calibre11" style="text-align: justify;">Daşa cevap vermedi.</p>

  <p class="calibre11" style="text-align: justify;">Haydi, dedi Tatyana. "Çok iyi gidiyorsun. Bize yardım edecek hiç kimse yok. Ablasına sarıldı. "Sadece sen ve ben Daşa! Askerlerin işi var. Diğer insanlar ise kendi başlarının çaresine bakıyor. Aynen bizim gibi. Sen de yaşamak istiyorsun. Yazın Aleksandr, Molotov'a gelecek ve evleneceksiniz."</p>

  <p class="calibre11" style="text-align: justify;">Daşa sesli bir şekilde gülmek için yeterli enerjiyi topladı. "Tatya, asla pes etmeyeceksin, öyle değil mi?"</p>

  <p class="calibre11" style="text-align: justify;">"Asla!" dedi Tatyana.</p>

  <p class="calibre11" style="text-align: justify;">Daşa karların üzerine düştü ve kalkamadı.</p>

  <p class="calibre11" style="text-align: justify;">Çaresizlik içinde etrafına bakınan Tatyana, Nadezka'nın tek başına dağa tırmandığını gördü. Hemen yanına gitti. "Nadezka lütfen bana yardım et. Daşa'yı kaldırmama yardım et. Kara düştü."</p>

  <p class="calibre11" style="text-align: justify;">Nadezka kolunu Tatyana'nın elinden kurtardı. "Benden uzak dur. Görmüyor musun artık yalnızım."</p>

  <p class="calibre11" style="text-align: justify;">Tatyana görüyordu. "Lütfen bana yardım et."</p>

  <p class="calibre11" style="text-align: justify;">"Sen bana yardım etmedin ve ikisi de öldü. Şimdi beni yalnız bırakır mısın?" Nadezka yanından uzaklaştı.</p>

  <p class="calibre11" style="text-align: justify;">Tatyana bir anda tanıdık bir ses duydu. "Tatyana! Tatyana Metanova!"</p>

  <p class="calibre11" style="text-align: justify;">Sesin geldiği yöne bakınca Dimitri'nin tüfeğinden destek alarak ona doğru yürüdüğünü gördü.</p>

  <p class="calibre11" style="text-align: justify;">"Dimitri!" Yanına gitti ve Dimitri ona sarıldı. "Lütfen bana yardım et Dima. Ablam! Baksana yere düştü."</p>

  <p class="calibre11" style="text-align: justify;">Dimitri hemen Daşa'nın yanına gitti. "Ben hâlâ yaralıyım. Onu tek başıma taşıyamam. Başka bir asker çağırayım." Tatyana'ya döndü ve ona bir kez daha sıkıca sarıldı. "Birbirimize bu şekilde rastladığımıza inanamıyorum. Bu kader olmalı," dedi gülümseyerek.</p>

  <p class="calibre11" style="text-align: justify;">Dimitri, Daşa'yı çadırların olduğu bölüme taşımasına yardım etmesi için birini buldu ve Tatyana da onları takip etti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Kobona nehrinin yanındaki hastane çadırına gidince, bir doktor Daşa'yı görmeye geldi. Kalbini, ciğerlerini ve nabzını dinledikten sonra ağzının içine baktı. Ardından başını sallayarak ayağa kalktı. "Verem olmuş. Onu unutun."</p>

  <p class="calibre11" style="text-align: justify;">Tatyana doktorun yanına gitti. "Unutmak mı? Neden bahsediyorsunuz? Ona ilaç verin."</p>

  <p class="calibre11" style="text-align: justify;">Doktor gülmeye başladı. "Hepiniz aynısınız. Değerli ilaçlarımı ölmek üzere olan birine vereceğimi mi düşünüyorsun? Delirdin mi? Haline bak. Bir saati bile kalmamış. Onun için bir parça ekmeği bile heba etmezdim. Ne kadar fazla balgam çıkardığını gördün mü? Nefes alışını dinledin mi? Tüberküloz mikrobunun karaciğerine ulaştığına eminim. Git de yandaki çadırdan kendine biraz çorba ve yulaf ezmesi al. Yersen düzelebilirsin."</p>

  <p class="calibre11" style="text-align: justify;">Tatyana birkaç dakika doktoru inceledi. "Ben iyi miyim?" diye sordu. "Akciğerlerimi dinleyebilir misiniz? Kendimi iyi hissetmiyorum."</p>

  <p class="calibre11" style="text-align: justify;">Doktor Tatyana'nın paltosunun önünü açtı ve stetoskopu göğsünün üzerine koydu. Sonra sırtını dinledi. "Asıl ilaca ihtiyacı olan sensin. Zatürree olmuşsun. Bir hemşire çağırayım da seninle ilgilensin. Olga!" Gitmeden önce Tatyana'ya dönerek, "Artık ablanın yanına gitme. Verem bulaşıcıdır," dedi.</p>

  <p class="calibre11" style="text-align: justify;">Daşa temiz yatakta yatarken, Tatyana yere uzandı. Bir süre sonra üşümeye başladı. Sonra Daşa'nın yanındaki bir yatağa yattı. "Daşa," diye fısıldadı. "Hayatım boyunca ne zaman kâbus görsem, senin yanına sokuldum."</p>

  <p class="calibre11" style="text-align: justify;">"Biliyorum Tatya," diye fısıldadı Daşa. "Sen çok tatlı bir çocuktun."</p>

  <p class="calibre11" style="text-align: justify;">Dışarıda çok fazla bir ışık yoktu. Gökyüzünün lacivert rengi Daşa'nın yüzüne vuruyordu. Daşa'nın sesini duydu. "Nefes alamıyorum...."</p>

  <p class="calibre11" style="text-align: justify;">Tatyana yatağının yanında diz çöktü ve Daşa'nın ağzını açarak ciğerlerindeki bütün nefesi ona üfledi. Tatyana derin bir soluk almak istedi; ama yapamadı. Tatyana dakikalarca Daşa'nın ağzına, ciğerlerine nefes üfledi ve ona hayat vermeye çalıştı.</p>

  <p class="calibre11" style="text-align: justify;">Yanlarına bir hemşire geldi ve Tatyana'yı kenara çekti. "Bunu yapma," dedi nazik bir şekilde. "Doktor sana onu yalnız bırakmanı söylemedi mi? Sen hasta olan mısın?"</p>

  <p class="calibre11" style="text-align: justify;">"Evet," dedi Tatyana, Daşa'nın soğuk elini tutarak.</p>

  <p class="calibre11" style="text-align: justify;">Hemşire Tatyana'ya üç beyaz hap, biraz su ve bir parça siyah ekmek verdi. "Bunu şekerli suya batırdım," dedi.</p>

  <p class="calibre11" style="text-align: justify;">"Teşekkürler," dedi Tatyana zorlukla nefes alarak.</p>

  <p class="calibre11" style="text-align: justify;">Hemşire kolunu Tatyana'nın omzuna koydu. "Benimle gelmek istiyor musun? Kahvaltıdan önce sana yatacak bir yer bulmaya çalışacağım."</p>

  <p class="calibre11" style="text-align: justify;">Tatyana başını salladı.</p>

  <p class="calibre11" style="text-align: justify;">"Ona sakın ekmeğinden verme. Kendin ye."</p>

  <p class="calibre11" style="text-align: justify;">"Onun benden daha çok ihtiyacı var," dedi Tatyana.</p>

  <p class="calibre11" style="text-align: justify;">"Hayır tatlım, ihtiyacı yok," dedi hemşire.</p>

  <p class="calibre11" style="text-align: justify;">Hemşire gider gitmez, Tatyana ilaçları suda eritti ve küçük bir yudum aldıktan sonra Daşa'nın yastığını yavaşça kaldırarak geri kalanını ona içirdi.</p>

  <p class="calibre11" style="text-align: justify;">Daha sonra ekmekten bir parça koparıp ablasına verdi. Daşa bunu zorlukla çiğnedikten sonra öksürmeye başladı. Öksürürken beyaz çarşafın üzerine kan gelmişti. Tatyana, Daşa'nın ağzıyla çenesini sildi ve ona yine nefes üflemeye başladı.</p>

  <p class="calibre11" style="text-align: justify;">"Tatya?"</p>

  <p class="calibre11" style="text-align: justify;">"Efendim?"</p>

  <p class="calibre11" style="text-align: justify;">"Bu ölüm mü? İnsan kendini ölürken böyle mi hissediyor?"</p>

  <p class="calibre11" style="text-align: justify;">"Hayır Daşa," diyebildi sadece.</p>

  <p class="calibre11" style="text-align: justify;">Daşa'nın gözlerine baktı.</p>

  <p class="calibre11" style="text-align: justify;">"Tatya... sen çok iyi bir kardeşsin," diye fısıldadı Daşa.</p>

  <p class="calibre11" style="text-align: justify;">Tatyana, Daşa'nın ağzına nefes vermeye devam etti.</p>

  <p class="calibre11" style="text-align: justify;">Ablasının acı dolu nefes alışını değil; sadece kendi soluk sesini duyabiliyordu.</p>

  <p class="calibre11" style="text-align: justify;">Tatyana sırtında ılık bir el hissetti ve bir ses duydu. "Haydi gel. Sana vereceğim şeye inanamayacaksın. Kahvaltı zamanı. Ekmek ve bir çay kaşığı tereyağı var. Şekerli çay içeceksin. Belki senin için süt bile bulabilirim. Gel haydi. Adın ne?"</p>

  <p class="calibre11" style="text-align: justify;">"Ablamı bırakamam," dedi Tatyana.</p>

  <p class="calibre11" style="text-align: justify;">Hemşire sempatik bir ses tonuyla, "Gel tatlım. Benim adım Olga. Gel haydi. Kahvaltı sonsuza kadar sürmeyecek," dedi.</p>

  <p class="calibre11" style="text-align: justify;">Tatyana ayağa kalktı; ama Daşa'ya bakınca tekrar yere oturdu. Daşa'nın ağzı Tatyana'nın bıraktığı gibi açık kalmıştı. Gözleri de aralıktı ve çadırın arkasındaki gökyüzüne bakıyordu.</p>

  <p class="calibre11" style="text-align: justify;">Tatyana eğilerek Daşa'nın kapanan gözlerini öptü ve istavroz çıkardı. Olga'nın elini tutarak güçlükle ayağa kalktı ve oradan uzaklaştı.</p>

  <p class="calibre11" style="text-align: justify;">Masaya oturarak boş tabağına baktı. Olga ona biraz buğday getirdi. Tatyana küçük tabaktakilerin yarısını bitirdi. Olga hepsini yemesini isteyince, Tatyana geri kalanı ablasına ayırdığını söyledi ve ardından bayıldı.</p>

  <p class="calibre11" style="text-align: justify;">Tatyana ayıldığında kendini bir yatakta buldu.</p>

  <p class="calibre11" style="text-align: justify;">Olga yanına gelerek ona biraz ekmek ve çay vermeye çalıştı ama Tatyana istemedi.</p>

  <p class="calibre11" style="text-align: justify;">"Yemezsen öleceksin," dedi Olga.</p>

  <p class="calibre11" style="text-align: justify;">"Ben ölmeyeceğim," dedi Tatyana bitkin halde. "Onu ablam Daşa'ya verin."</p>

  <p class="calibre11" style="text-align: justify;">"Ablan öldü," dedi Olga.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Benimle gel. Seni ona götüreyim."</p>

  <p class="calibre11" style="text-align: justify;">Tatyana, Olga ile birlikte arkadaki bir odaya gitti ve Daşa'nın diğer cesetlerin yanında yattığını gördü.</p>

  <p class="calibre11" style="text-align: justify;">Tatyana onları kimin yakacağını sordu. Olga gülerek, "Ne düşünüyorsun ki? Elbette hiç kimse yakmayacak. Doktorun verdiği ilaçları aldın mı?" dedi.</p>

  <p class="calibre11" style="text-align: justify;">Tatyana başını sallayarak, "Olga bana bir çarşaf verebilir misin? Ablam için," dedi.</p>

  <p class="calibre11" style="text-align: justify;">Olga, Tatyana'ya bir çarşaf, biraz daha ilaç, şekerli çay ve tereyağlı ekmek getirdi. Tatyana bu kez cesetlerle dolu odada alçak, metal bir sandalyeye oturarak ilaçlarını içti ve yemeğini yedi. Sonra da beyaz çarşafı yere serdi ve Daşa'yı bununla sardı, sonra da ablasının başını uzun süre tuttu.</p>

  <p class="calibre11" style="text-align: justify;">Daşa'yı beyaz çarşafa iyice sardıktan sonra uçlarını iyice bağladı ve çadırdan çıkarak Dimitri'yi bulmaya gitti. Küçük bir sahil kasabası olan Kobona'nın bir ocak gecesinde, Dimitri dışında bir sürü asker gördü. Onu bulması gerekiyordu. Yardımına ihtiyacı vardı. Kobona nehrine geri döndü. Bir subayı durdurarak Dimitri Çemenko'nun nerede olabileceğini sordu. Subay bilmiyordu. On askere daha sordu; ama hiçbirinin haberi yoktu. On birinci asker ona bakarak, "Tatya? Senin neyin var? Ben Dimitri'yim," dedi.</p>

  <p class="calibre11" style="text-align: justify;">Onu tanıyamadı. Duygusuz bir halde, "Yardımına ihtiyacım var," dedi.</p>

  <p class="calibre11" style="text-align: justify;">"Beni tanıyamadın mı Tatya?"</p>

  <p class="calibre11" style="text-align: justify;">"Elbette tanıdım," dedi. "Benimle gel."</p>

  <p class="calibre11" style="text-align: justify;">Kolunu omuzuna attı ve topallayarak yanında yürümeye başladı. "Bana bacağımı sormayacak mısın?"</p>

  <p class="calibre11" style="text-align: justify;">"Biraz geçsin sorarım," dedi ve çadıra girerek ona çarşafa sarılı olan Daşa'yı gösterdi. "Daşa'yı yakmama yardım eder misin?" dedi sesi titreyerek.</p>

  <p class="calibre11" style="text-align: justify;">Dimitri nefessiz kaldı. "Ahh, Tatya!" dedi başını sallayarak.</p>

  <p class="calibre11" style="text-align: justify;">Tatya devam etti. "Onu yanımda götüremem. Ama burada da bırakamam. Lütfen bana yardım et."</p>

  <p class="calibre11" style="text-align: justify;">"Tatya," dedi kollarını açarak. Tatyana geri çekildi. "Onu nerede yakacağız? Yerler buz kaplı. Hiçbir makine bu karları temizleyemez."</p>

  <p class="calibre11" style="text-align: justify;">Tatyana öylece durdu ve bir çözüm bekledi.</p>

  <p class="calibre11" style="text-align: justify;">"Naziler gölü bombalıyor, öyle değil mi?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Gölün üzerindeki buzlar kırılıyor, değil mi?"</p>

  <p class="calibre11" style="text-align: justify;">"Evet." Yüzünde onu anladığına dair bir ifade belirdi.</p>

  <p class="calibre11" style="text-align: justify;">"O halde gidelim."</p>

  <p class="calibre11" style="text-align: justify;">"Tatya, bunu yapamam."</p>

  <p class="calibre11" style="text-align: justify;">"Yapabilirsin. Eğer ben yapabiliyorsam, sen de yaparsın."</p>

  <p class="calibre11" style="text-align: justify;">"Anlamıyorsun."</p>

  <p class="calibre11" style="text-align: justify;">"Dima asıl sen anlamıyorsun. Onu burada bırakamam. Ne onu burada bırakabiliyorum; ne de kendi hayatımı kurtarabiliyorum." Tatyana önünde durdu. "Ben öldüğümde kefenimi nasıl dikeceğini biliyor musun Dimitri? Öldüğüm zaman beni diğer cesetlerin üzerinde mi bırakacaksın? Beni ne yapacaksın?"</p>

  <p class="calibre11" style="text-align: justify;">Tüfeğini yere dayayarak, "Tatya!.." dedi.</p>

  <p class="calibre11" style="text-align: justify;">"Lütfen bana yardım et."</p>

  <p class="calibre11" style="text-align: justify;">Derin bir nefes alarak başını salladı. "Yapamam. Halime bak. Üç aydır hastanedeyim. Beni yeni taburcu ettiler ve şu anda Kobona'dayım. Saatlerce yürümek zorunda kalıyorum. Bu ayağımın acımasına sebep oluyor ve Almanlar gölü sürekli bombalıyor. Oraya gidemem. Bombardıman başlarsa kaçamam."</p>

  <p class="calibre11" style="text-align: justify;">"Bana bir kızak getirir misin? Benim için bunu yapar mısın?" dedi soğuk bir tavırla ve Daşa'nın yanına oturdu.</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"Dimitri, sadece bir kızak. Bunu da mı yapamazsın?"</p>

  <p class="calibre11" style="text-align: justify;">Bir süre sonra elinde kızakla geldi. Tatyana yerden kalktı. "Teşekkürler. Şimdi gidebilirsin," dedi.</p>

  <p class="calibre11" style="text-align: justify;">"Bunu niçin yapıyorsun?" diye bağırdı Dimitri. "O ölü. Artık kimin umurunda? Artık onun için endişelenme. Bu lanet olası savaş ona bir şey yapamaz."</p>

  <p class="calibre11" style="text-align: justify;">Tatyana bakışlarını ona çevirerek, "Kimin umurunda mı? Benim umurumda. Ablam yalnız ölmedi. Ben hâlâ buradayım. Onu gömmeden de dönmeyeceğim," dedi.</p>

  <p class="calibre11" style="text-align: justify;">"Peki sonra ne yapacaksın? İyi görünmüyorsun. Doğruca büyükannenin yanına mı gideceksin? Onlar neredeydi? Kazan'da mı? Molotov'da mı? Gitmemelisin. Oraya gidenler hakkında çok kötü hikâyeler duyuyorum."</p>

  <p class="calibre11" style="text-align: justify;">"Ne yapacağımı bilmiyorum. Benim için endişelenme," dedi.</p>

  <p class="calibre11" style="text-align: justify;">Giderken arkasından seslendi. "Dimitri!"</p>

  <p class="calibre11" style="text-align: justify;">Arkasına döndü.</p>

  <p class="calibre11" style="text-align: justify;">"Aleksandr'ı görünce, ona ablamın öldüğünü söyle."</p>

  <p class="calibre11" style="text-align: justify;">Başını salladı. "Elbette söylerim Taneçka. Onu gelecek hafta göreceğim. Sana daha fazla yardım edemediğim için üzgünüm."</p>

  <p class="calibre11" style="text-align: justify;">Tatyana başını çevirdi.</p>

  <p class="calibre11" style="text-align: justify;">Dimitri gittikten sonra, Daşa'yı kızağa oturtmak için Olga'dan yardım istedi. Sonra da kızağı bayırdan aşağı itti ve arkasından yürüdü. Kobona nehrine gelince ipleri tuttu ve beyaz hastane çarşafına sarılı olan Daşa'yı Ladoga nehrinin üzerine yatırdı. Neredeyse akşam oluyordu ve hava karanlıktı. Gökyüzünde hiç Alman uçağı yoktu. Tatyana 250 metre ileride bir su deliği buldu. Daşa'yı iyice çekerek buzun üzerine kaydırdı.</p>

  <p class="calibre11" style="text-align: justify;">Tatyana yanında diz çöktü ve elini beyaz çarşafın üzerine koydu.</p>

  <p class="calibre11" style="text-align: justify;"><i class="calibre2">Daşa, ben beş, sen on iki yaşındayken, bana İlmen nehrinde yüzme öğrettiğin günü hatırlıyor musun? Bana dalmayı öğretmiş ve suyu vücudunda hissetmenin sana huzur verdiğini söylemiştin. Daha sonra suyun altında Paşa'dan daha uzun kalmayı göstermiş ve kızların erkeklerden her zaman üstün olması gerektiğini söylemiştin. Şimdi suyun altına git ve yüz Daşa Metanova.</i></p>

  <p class="calibre11" style="text-align: justify;">Rüzgâr, Tatyana'nın ıslak yüzünün donmasına sebep olmuştu. "Bir dua biliyor olmak isterdim. Şu anda buna ihtiyacım var; ama hiçbir dua bilmiyorum. Tanrım lütfen ablam Daşa'nın huzur içinde yüzmesine ve bir daha hiç üşümemesine izin ver... Cennette ona her gün ekmek verebilir misin.....?" diye mırıldandı.</p>

  <p class="calibre11" style="text-align: justify;">Tatyana dizlerinin üzerinde durarak Daşa'nın cesedini deliğin içinden suya attı. Kefen ışıkta mavi gibi görünüyordu. Daşa hayattan kopmak istemiyormuş gibi isteksizce gitti ve sonra gözden kayboldu. Tatyana buzun üzerinde durmaya devam etti. En sonunda ayağa kalktı ve biraz öksürdükten sonra boş kızakla birlikte gölün kıyısına döndü.</p>
</body>
</html>
