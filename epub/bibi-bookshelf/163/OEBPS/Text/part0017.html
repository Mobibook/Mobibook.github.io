<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre11" style="text-align: justify;">Nefes nefese bir halde, "Hepsini mi?" diye sordu ve elinden geldiği kadar yapmaya çalıştı.</p>

  <p class="calibre11" style="text-align: justify;">"Ağzını aşağıya yukarıya hareket ettir."</p>

  <p class="calibre11" style="text-align: justify;">"Böyle mi?"</p>

  <p class="calibre11" style="text-align: justify;">Bir sessizlik oldu. "Evet."</p>

  <p class="calibre11" style="text-align: justify;">"Yoksa..."</p>

  <p class="calibre11" style="text-align: justify;">"Evet, bu da iyi."</p>

  <p class="calibre11" style="text-align: justify;">Tatyana dudaklarının arasındaki ve ellerindeki organının sertleştiğini hissetti. Aleksandr saçlarından tutunca durarak başını ona kaldırdı. Sonra da organını büyük bir şehvetle tekrar ağzına aldı ve inildemeye başladı.</p>

  <p class="calibre11" style="text-align: justify;">"Çok iyisin Tatya," diye fısıldadı. "Devam et. Sakın durma."</p>

  <p class="calibre11" style="text-align: justify;">Tatyana durunca Aleksandr gözlerini açtı. Gülümseyerek, "Durmamam için bana yalvarmanı istiyorum," dedi.</p>

  <p class="calibre11" style="text-align: justify;">Aleksandr kalkarak dudağından öptü. "Lütfen durma." Sonra başını kendine doğru çekerek battaniyenin üzerine uzandı.</p>

  <p class="calibre11" style="text-align: justify;">Tatyana devam ederken Aleksandr, "Tatya, boşalacağım," dedi.</p>

  <p class="calibre11" style="text-align: justify;">"Ağzıma boşal," dedi Tatyana.</p>

  <p class="calibre11" style="text-align: justify;">Boşaldıktan sonra, Tatyana göğsünde yatarken Aleksandr ona baktı. "Bundan hoşlandığıma karar verdim," dedi.</p>

  <p class="calibre11" style="text-align: justify;">"Ben de öyle."</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">Tatyana, uzun bir süre yanında yattı ve Aleksandr'ın vücudunda dolaşan parmaklarını hissetti.</p>

  <p class="calibre11" style="text-align: justify;">"Bunu yapabilecekken niçin iki günü kavga ederek geçirdik?"</p>

  <p class="calibre11" style="text-align: justify;">Aleksandr parmaklarını saçlarının arasından geçirdi. "O kavga değildi Tatişya. Oyunun başlangıcıydı."</p>

  <p class="calibre11" style="text-align: justify;">Öpüştüler. "Tekrar özür dilerim," dedi Tatyana.</p>

  <p class="calibre11" style="text-align: justify;">"Ben de," diye fısıldadı Aleksandr.</p>

  <p class="calibre11" style="text-align: justify;">Daha sonra Tatyana sustu.</p>

  <p class="calibre11" style="text-align: justify;">"Sorun ne?" diye sordu Aleksandr. "Ne düşünüyorsun?"</p>

  <p class="calibre11" style="text-align: justify;">Onu nasıl bu kadar iyi tanıdığını merak etti. Tek yaptığı göz kırpmaktı; ama Aleksandr onun düşünceli mi yoksa gergin mi olduğunu hemen anlıyordu. Derin bir nefes aldı. "Şura... önceden çok fazla kız sevdin mi?" diye sordu alçak bir ses tonuyla.</p>

  <p class="calibre11" style="text-align: justify;">"Hayır meleğim," dedi şefkatle yüzünü okşayarak. "Çok fazla kız sevmedim."</p>

  <p class="calibre11" style="text-align: justify;">Gözyaşları boğazına düğümlendi. "Daşa'yı sevdin mi?"</p>

  <p class="calibre11" style="text-align: justify;">Bir süre sessiz kaldı. "Tatya, bunu yapma."</p>

  <p class="calibre11" style="text-align: justify;">Tatyana hiçbir şey söylemedi.</p>

  <p class="calibre11" style="text-align: justify;">"Nasıl bir cevap vermemi istiyorsun, bilmiyorum," dedi Aleksandr. "Sana istediğin cevabı vereceğim."</p>

  <p class="calibre11" style="text-align: justify;">"Bana sadece gerçeği söyle."</p>

  <p class="calibre11" style="text-align: justify;">"Hayır, Daşa'yı sevmedim," dedi Aleksandr. "Ona değer verdim. Güzel zamanlarımız oldu."</p>

  <p class="calibre11" style="text-align: justify;">"Nasıl güzel?"</p>

  <p class="calibre11" style="text-align: justify;">"Güzel işte," dedi.</p>

  <p class="calibre11" style="text-align: justify;">"Doğruyu söyle."</p>

  <p class="calibre11" style="text-align: justify;">"Güzel dedim ya." Göğüs ucunu sıktı. "Daha Daşa'nın benim tipim olmadığını anlayamadın mı?" dedi Aleksandr.</p>

  <p class="calibre11" style="text-align: justify;">"Bir sonraki sevgiline benim için ne söyleyeceksin?"</p>

  <p class="calibre11" style="text-align: justify;">Gülümsedi. "Harika göğüslerin olduğunu söyleyeceğim."</p>

  <p class="calibre11" style="text-align: justify;">"Kes şunu."</p>

  <p class="calibre11" style="text-align: justify;">"Kiraz gibi iri ve kırmızı uçları olan inanılmaz göğüslerin var..." dedi üzerine çıkıp bacaklarını omuzuna atarak. "Ayrıca mükemmel dudaklarının ve gözlerinin olduğunu anlatırım." Aleksandr içine girerek, "Dünyada hiçbir şeyden bu tadı almadığımı söylerim," dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Sence saat kaç?"</p>

  <p class="calibre11" style="text-align: justify;">"Bilmiyorum," dedi uykulu bir halde. "Akşam oluyor herhalde."</p>

  <p class="calibre11" style="text-align: justify;">"Onların yanına dönmek istemiyorum."</p>

  <p class="calibre11" style="text-align: justify;">"Geri dönen kim?" dedi Aleksandr. "Buradan hiçbir yere gitmiyoruz."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"İstersen bir dene."</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">Gece çökmeden önce çadırdan çıktılar. Tatyana omzuna Aleksandr'ın ceketini atarak battaniyenin üzerine otururken, o da daha önce buldukları kuru dallarla ateş yakıyordu. Beş dakika içinde ateş yandı.</p>

  <p class="calibre11" style="text-align: justify;">"Güzel bir ateş yaktın Şura," dedi Tatyana.</p>

  <p class="calibre11" style="text-align: justify;">"Teşekkürler." İki tane domuz eti konservesi, biraz ekmek ve su çıkardı.</p>

  <p class="calibre11" style="text-align: justify;">"Bakalım başka nelerim varmış." Alüminyum folya içinden birkaç parça çikolata çıkardı.</p>

  <p class="calibre11" style="text-align: justify;">"Vay canına!" dedi Tatyana şaşkınlık içinde yüzüne bakarak.</p>

  <p class="calibre11" style="text-align: justify;">Yemeklerini yediler.</p>

  <p class="calibre11" style="text-align: justify;">"Çadırda mı uyuyacağız?" diye sordu Tatyana.</p>

  <p class="calibre11" style="text-align: justify;">"İstersen evin içinde ateş yakabilirim," diyerek gülümsedi. "Senin için evi nasıl temizlediğimi gördün mü?"</p>

  <p class="calibre11" style="text-align: justify;">"Evet. Bunu ne zaman yaptın?"</p>

  <p class="calibre11" style="text-align: justify;">"Dün kavga ettikten sonra. Akşama kadar ne yaptım sanıyorsun?"</p>

  <p class="calibre11" style="text-align: justify;">"Kavgamızdan sonra mı?" Daha çok şaşırmıştı. "Bana gelip buradan gitmek için eşyalarını istemenden önce mi?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana onu ittirdi. "Duymak istediğin...."</p>

  <p class="calibre11" style="text-align: justify;">"Söyleme," diye fısıldadı Aleksandr. "Yoksa şimdi, hemen burada seninle ilişkiye girerim ve kaçamazsın."</p>

  <p class="calibre11" style="text-align: justify;">Zaten kaçmak istememişti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana, ateşin önünde, Aleksandr'ın kollarında hıçkıra hıçkıra ağlıyordu.</p>

  <p class="calibre11" style="text-align: justify;">"Tatya, neden ağlıyorsun?"</p>

  <p class="calibre11" style="text-align: justify;">"Ahh Şura."</p>

  <p class="calibre11" style="text-align: justify;">"Lütfen ağlama."</p>

  <p class="calibre11" style="text-align: justify;">"Ablamı özledim."</p>

  <p class="calibre11" style="text-align: justify;">"Biliyorum."</p>

  <p class="calibre11" style="text-align: justify;">"Sence ona karşı doğru mu davrandık?"</p>

  <p class="calibre11" style="text-align: justify;">"Elimizden gelenin en iyisini yaptık. Sen yapabileceğin her şeyi yaptın. Nasıl davranabilirdik ki? Birbirimizin kalbini kırıp, başkalarını inciterek mi yaşayacaktık bu aşkı? Ablanı sevmek için elimden geleni yaptım; ama başaramadım."</p>

  <p class="calibre11" style="text-align: justify;">Tatyana başını ateşe ve onun arkasındaki Kama nehri ile gökyüzündeki dolunaya çevirerek, "Sırf onun için seni sevmemeye çalıştım."</p>

  <p class="calibre11" style="text-align: justify;">"Ama yapamadın."</p>

  <p class="calibre11" style="text-align: justify;">"Evet. Şura... Bana âşık mısın?"</p>

  <p class="calibre11" style="text-align: justify;">"Bana dön," dedi Aleksandr. Tatyana yüzüne baktı. "Tatya, sana tapıyorum. Deliler gibi âşığım. Benimle evlenmeni istiyorum."</p>

  <p class="calibre11" style="text-align: justify;">"Ne dedin?"</p>

  <p class="calibre11" style="text-align: justify;">"Doğru duydun. Benimle evlenir misin? Benim karım olur musun?" Bir an durdu. "Ağlama." Tekrar sustu. "Cevap vermedin?"</p>

  <p class="calibre11" style="text-align: justify;">"Evet Aleksandr. Seninle evleneceğim... Karın olacağını."</p>

  <p class="calibre11" style="text-align: justify;">"Şimdi niye ağlıyorsun?"</p>

  <p class="kisim_adi" style="text-align: justify;">8</p>

  <p class="calibre11" style="text-align: justify;">Tatyana ertesi sabah gün doğarken suya girdi. Tökezliyor ve zor zar yürüyordu. Her tarafı ağrıyordu.</p>

  <p class="calibre11" style="text-align: justify;">Aleksandr da arkasından gitti. Kama nehri soğuktu, ikisi de çırılçıplaktı.</p>

  <p class="calibre11" style="text-align: justify;">"Sabun aldım," dedi Aleksandr.</p>

  <p class="calibre11" style="text-align: justify;">"Vay canına."</p>

  <p class="calibre11" style="text-align: justify;">Aleksandr, Tatyana'nın bütün vücudunu yıkadı. "Seni bu sabunla temizliyorum," dedi uykulu bir şekilde mırıldanarak. "Seni korkularından ve kâbuslarından arındırıyorum... Kollarını, bacaklarını, aşk dolu kalbini.."</p>

  <p class="calibre11" style="text-align: justify;">"Sabunu bana ver," dedi Tatyana. "Seni yıkayayım."</p>

  <p class="calibre11" style="text-align: justify;">"Bir dakika bu nasıl devam ediyordu? Tanrı nasıl demişti?"</p>

  <p class="calibre11" style="text-align: justify;">"Hiçbir fikrim yok."</p>

  <p class="calibre11" style="text-align: justify;">"Ne gecenin karanlığından; ne de güne saplanan oktan korkacaksın..." Aleksandr sözünü yarım bıraktı. "Gerisini hatırlayamıyorum. En azından Rusçasını hatırlayamadığım kesin. Sağ eline düşen on bin dolarla ilgili bir şeylerdi. İncil'e bakıp sana söylerim. Bunu seveceğini düşünüyorum. Ama sen yine de ne demek istediğimi anladın."</p>

  <p class="calibre11" style="text-align: justify;">"Anladım," dedi Tatyana. "Korkmayacağım." Yüzüne baktı. "Şu anda nasıl korkabilirim?" diye fısıldadı. "Ne kadar şanslıyım baksana. Sabunu bana ver."</p>

  <p class="calibre11" style="text-align: justify;">"Ayakta duramam," dedi Aleksandr. "Pilim bitti."</p>

  <p class="calibre11" style="text-align: justify;">Sabunlu elini aşağıya indirdi. "Daha bitmedi."</p>

  <p class="calibre11" style="text-align: justify;">Aleksandr sırtıüstü suya düştü.</p>

  <p class="calibre11" style="text-align: justify;">Tatyana üstüne düşerek, "Ben de çok yorgunum; ama pilim henüz bitmedi," dedi.</p>

  <p class="calibre11" style="text-align: justify;">Tatyana soğuk Kama nehrinde Aleksandr'a sıkıca tutundu. Ayakları yere değmiyordu ve kollarını onun boynuna dolamıştı. "Dağların üzerinden doğan güneşe bak. Çok güzel, öyle değil mi?" diye mırıldandı. Aleksandr suyun içinde, ayaktaydı.</p>

  <p class="calibre11" style="text-align: justify;">Aleksandr'ın güneşin doğuşunu umursamadığını; bir eliyle onu kendine çekerken, diğeriyle yüzünü okşadığını fark etti. "Gerçek aşkımı Kama nehrinin kıyısında buldum," dedi Aleksandr ona bakarak.</p>

  <p class="calibre11" style="text-align: justify;">"Ben gerçek aşkımı Ulitsa Saltykov-Şedrin'deki bankta dondurma yerken buldum."</p>

  <p class="calibre11" style="text-align: justify;">"Sen beni bulmadın. Beni aramıyordun bile. Ben seni buldum."</p>

  <p class="calibre11" style="text-align: justify;">Uzun bir sessizlik oldu. "Aleksandr, sen beni arıyor muydun?"</p>

  <p class="calibre11" style="text-align: justify;">"Hayatım boyunca aradım."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Şura nasıl bu kadar yakın olabiliyoruz? En başından beri aramızda nasıl böyle bir bağ olabiliyor?"</p>

  <p class="calibre11" style="text-align: justify;">"Aramızda bir yakınlık yok."</p>

  <p class="calibre11" style="text-align: justify;">"Yok mu?"</p>

  <p class="calibre11" style="text-align: justify;">"Evet. Bir bağ da yok."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Evet. Bir duygu paylaşımı var."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr sabahın sisli ve serin saatinde, yavaşça akan nehrin kıyısında ateş yaktı. Sırt çantasından ekmekle su çıkardılar. Aleksandr yedikten sonra sigara içti.</p>

  <p class="calibre11" style="text-align: justify;">"Hazırlıklı gelmedik," dedi Tatyana. "Fincanımız, kaşığımız, tabaklarımız ve kahvemiz olsun isterdim."</p>

  <p class="calibre11" style="text-align: justify;">"Seni bilmem; ama ben ihtiyacım olan her şeyi aldım," dedi Aleksandr.</p>

  <p class="calibre11" style="text-align: justify;">Tatyana kıpkırmızı oldu.</p>

  <p class="calibre11" style="text-align: justify;">"Hayır, hayır bunu yapma," dedi Aleksandr. "Buradan asla gitmeyeceğiz."</p>

  <p class="calibre11" style="text-align: justify;">"Giden kim?"</p>

  <p class="calibre11" style="text-align: justify;">"Haydi giyinelim. Molotov'a gideceğiz."</p>

  <p class="calibre11" style="text-align: justify;">"İkimiz mi?" Dün gece sadece bir rüya mıydı? Ona ayın ve yıldızların altında ne söylemişti? "Ne için?" dedi nefesini tutarak.</p>

  <p class="calibre11" style="text-align: justify;">"Birkaç şey almamız gerekiyor."</p>

  <p class="calibre11" style="text-align: justify;">"Ne gibi?"</p>

  <p class="calibre11" style="text-align: justify;">"Battaniye, yastık, kap, tencere, tabak, fincan, çamaşır sepeti, biraz yiyecek ve yüzük."</p>

  <p class="calibre11" style="text-align: justify;">"Yüzük mü?"</p>

  <p class="calibre11" style="text-align: justify;">"Evet. Parmağımıza takmak için."</p>

  <p class="kisim_adi" style="text-align: justify;">9</p>

  <p class="calibre11" style="text-align: justify;">Yavaş yavaş Molotov'a yürüdüler. Aleksandr'ın koluna girmişti. Çam ağaçlarının arasından güneş vuruyordu.</p>

  <p class="calibre11" style="text-align: justify;">"Şura, sen yokken İngilizce çalıştım."</p>

  <p class="calibre11" style="text-align: justify;">"Öyle mi? Bana bunun için vaktin olmadığını söylemiştin. Hayatını görünce sana inandım."</p>

  <p class="calibre11" style="text-align: justify;">Tatyana boğazındaki gıcığı temizledi ve İngilizce, <i class="calibre2">"Aleksandr Barrington, seni ömrümün sonuna kadar sevmek istiyorum,"</i> dedi.</p>

  <p class="calibre11" style="text-align: justify;">Aleksandr onu kendine doğru çekerek güldü ve İngilizce cevap verdi. <i class="calibre2">"Ben de öyle."</i> Sonra sustu ve ona baktı.</p>

  <p class="calibre11" style="text-align: justify;">Tatyana da onun yüzüne bakarak, "Ne oldu?" diye sordu.</p>

  <p class="calibre11" style="text-align: justify;">"Yavaş yürüyorsun? Bir şey mi var?"</p>

  <p class="calibre11" style="text-align: justify;">"İyiyim." Kıpkırmızı oldu. İyi değildi. "Neden sordun?"</p>

  <p class="calibre11" style="text-align: justify;">Aleksandr gülümsedi. "Seni biraz taşımamı ister misin?" diye sordu. Tatyana'nın içi eridi. "Evet. Ama bu kez kollarında."</p>

  <p class="calibre11" style="text-align: justify;">"Günün birinde bana, niçin 136 numaralı otobüse bindiğini anlatacaksın," dedi Aleksandr.</p>

  <p class="calibre11" style="text-align: justify;">Tatyana onu çimdikledi. "Sen de günün birinde beni niçin takip ettiğini açıklayacaksın."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Ne?" diye sordu Tatyana şaşkınlık içinde. Kucağından inerek yere bastı.</p>

  <p class="calibre11" style="text-align: justify;">"Bir kilise bulmamız gerekiyor."</p>

  <p class="calibre11" style="text-align: justify;">"Niçin?"</p>

  <p class="calibre11" style="text-align: justify;">Aleksandr meraklı gözlerle ona baktı. "Nerede evlenmeyi düşünüyorsun?"</p>

  <p class="calibre11" style="text-align: justify;">Tatyana bir an düşündü. "Sovyetler Birliğindeki her vatandaş gibi evlendirme dairesinde."</p>

  <p class="calibre11" style="text-align: justify;">Aleksandr gülerek, "Sorun ne? Neden eski hayatımıza dönmediğimiz mi?" dedi.</p>

  <p class="calibre11" style="text-align: justify;">"Bu da ayrı bir düşünce," diye mırıldandı Tatyana. Kiliseden bahsetmek onu huzursuz etmişti.</p>

  <p class="calibre11" style="text-align: justify;">Aleksandr elini tuttu ve hiçbir şey söylemedi.</p>

  <p class="calibre11" style="text-align: justify;">"Neden kilise, Şura?"</p>

  <p class="calibre11" style="text-align: justify;">"Tatya," dedi Aleksandr önündeki yola bakarak. "Bu evliliği kiminle birlikte gerçekleştirmek istiyorsun? Sovyetler Birliği ile mi; yoksa Tanrı ile mi?"</p>

  <p class="calibre11" style="text-align: justify;">Tatyana cevap vermedi.</p>

  <p class="calibre11" style="text-align: justify;">"Neye inanıyorsun Tatyana?" diye sordu.</p>

  <p class="calibre11" style="text-align: justify;">"Sana," diye cevapladı.</p>

  <p class="calibre11" style="text-align: justify;">"Ben de Tanrı'ya ve sana inanıyorum. Kilisede evleneceğiz."</p>

  <p class="calibre11" style="text-align: justify;">Kasaba merkezinin yakınında St. Seraphim adında küçük bir Rus Ortodoks kilisesi buldular. Aleksandr evlenmek istediklerini söyleyince papaz onları inceledi ardından, "Bir savaş evliliği daha," dedi. Tatyana'ya bakarak, "Evlenecek yaşta mısın?" diye sordu.</p>

  <p class="calibre11" style="text-align: justify;">"Yarın on sekiz yaşımı dolduracağım," dedi.</p>

  <p class="calibre11" style="text-align: justify;">"Şahitleriniz var mı? Yüzük aldınız mı? Evlenme dairesine başvurdunuz mu?"</p>

  <p class="calibre11" style="text-align: justify;">"Hiçbiri yok," dedi Tatyana ve Aleksandr'ın kolundan asıldı. Fakat Aleksandr kolunu geri çekti ve yüzükleri nereden alabileceklerini sordu.</p>

  <p class="calibre11" style="text-align: justify;">"Almak mı?" diye sordu papaz şaşkınlık içinde. Adı Mikhail idi. Uzun boylu, kel, mavi gözlü ve uzun gri sakalı olan bir adamdı. "Yüzük almak mı? Elbette hiçbir yerden alamazsınız. Kasabada kuyumcu var; ama altın satmıyor."</p>

  <p class="calibre11" style="text-align: justify;">"Kuyumcu nerede?"</p>

  <p class="calibre11" style="text-align: justify;">"Oğlum, ilk önce bana niçin kilisede evlenmek istediğinizi söyle. Herkes gibi evlenme dairesine git. Sana otuz saniye içinde evlenme cüzdanını verirler. Mahkeme kâtibini de şahit olarak kullanabilirsiniz."</p>

  <p class="calibre11" style="text-align: justify;">Tatyana, Aleksandr'ın yanında duruyordu. Derin bir nefes aldıktan sonra, "Benim geldiğim yerde evlilik ulusal ve kutsal bir törendir. Bunu bir kez yapacağımız için her şeyin tam olmasını istiyoruz," dedi Aleksandr.</p>

  <p class="calibre11" style="text-align: justify;"><i class="calibre2">İstiyoruz mu,</i> diye düşündü Tatyana. İçindeki bu kaygıya anlam veremiyordu.</p>

  <p class="calibre11" style="text-align: justify;">Papaz Mikhail gülümsedi. "Pekâlâ oğlum," dedi samimi bir şekilde. "Sizin gibi iki genci evlendirmek beni mutlu edecek. Yarın yüzükleriniz ve şahitlerinizle gelin. 15:00'te burada olun. Sizi o zaman evlendireceğim."</p>

  <p class="calibre11" style="text-align: justify;">Kilisenin merdivenlerinden inerlerken Tatyana düşüncesiz bir şekilde, "İyi işte. Yüzüklerimiz yok," diyerek rahat bir nefes aldı.</p>

  <p class="calibre11" style="text-align: justify;">"Olacak," dedi Aleksandr çantasından dört altın diş çıkararak. "Bunlar iki yüzük için yeterli."</p>

  <p class="calibre11" style="text-align: justify;">Tatyana şaşkın bir halde dişlere baktı.</p>

  <p class="calibre11" style="text-align: justify;">"Bunları bana Daşa verdi. Hemen korkma."</p>

  <p class="calibre11" style="text-align: justify;">Ama korkuyordu. "Yüzüklerimizi, Daşa'nın hastalarından çaldığı altın dişlerden mi yaptıracağız?"</p>

  <p class="calibre11" style="text-align: justify;">"Başka bir fikrin var mı?"</p>

  <p class="calibre11" style="text-align: justify;">"Belki de beklememiz gerekiyor."</p>

  <p class="calibre11" style="text-align: justify;">"Neyi bekleyeceğiz?"</p>

  <p class="calibre11" style="text-align: justify;">Tatyana'nın buna verecek cevabı yoktu. Gerçekten neyi bekleyeceklerdi? Sıkıntılı bir şekilde Aleksandr'ın arkasından yürüdü.</p>

  <p class="calibre11" style="text-align: justify;">Kuyumcu kasabada, küçük bir evde yaşıyor ve işini burada yapıyordu. Önce dişlere, sonra da Aleksandr ile Tatyana'ya baktıktan sonra, iki altın diş daha verirlerse yüzükleri hazırlayabileceğini söyledi.</p>

  <p class="calibre11" style="text-align: justify;">Aleksandr başka altın dişleri olmadığını; ama ona bir şişe votka verebileceklerini söyledi. Kuyumcu bunu kabul etmeyip dört dişi geri uzatınca, Aleksandr derin bir nefes aldı ve çantasından iki diş daha çıkardı.</p>

  <p class="calibre11" style="text-align: justify;">Aleksandr, Molotov'da ev eşyası satan bir mağaza olup olmadığını sordu.</p>

  <p class="calibre11" style="text-align: justify;">"Bir battaniye karşılığında bir altın diş isterler Şura," diye fısıldadı Tatyana. Kuyumcu onları aşırı şişman olan karısı Sofya ile tanıştırdı. Sofia onlara iki yüz ruble karşılığında iki yorgan, yastık ve çarşaf verdi.</p>

  <p class="calibre11" style="text-align: justify;">"İki yüz ruble!" diye haykırdı Tatyana. "On tank ve beş bin havan topu yapmama rağmen bu kadar para almıyordum."</p>

  <p class="calibre11" style="text-align: justify;">"Evet ama ben on tankı havaya uçurup havan topu kullandım ve bunun için iki bin ruble aldım. Parayı düşünme. Sadece ihtiyacımız olan şeylere harca, yeter."</p>

  <p class="calibre11" style="text-align: justify;">Ayrıca kap, tencere, su ısıtıcısı, tabak, çatal bıçak, fincan ve futbol topu aldılar. Aleksandr Sofya'dan iki metal kova almayı bile başarmıştı.</p>

  <p class="calibre11" style="text-align: justify;">"Bunları neden aldın?" dedi Tatyana iç içe geçmiş olan kovalara bakarak.</p>

  <p class="calibre11" style="text-align: justify;">"Göreceksin," diyerek gülümsedi. "Doğum günün için bir sürprizim var."</p>

  <p class="calibre11" style="text-align: justify;">"Bütün bunları eve nasıl taşıyacağız?"</p>

  <p class="calibre11" style="text-align: justify;">Aleksandr burnunu öperek, "Benimleyken hiçbir şey düşünme. Her şeyin çaresine bakarım."</p>

  <p class="calibre11" style="text-align: justify;">Sofya onlara iki kilo tütün sattı; ama hazırlamakta yardımcı olmadı. Onları, elma, domates, salatalık, ekmek, tereyağı ve domuz eti konservesi alabilecekleri bir pazara gönderdi.</p>

  <p class="calibre11" style="text-align: justify;">Tatyana ekmeği bölerken, "Geçen yıl doğum günümde bana Puşkin'in kitabını hediye etmiş olmana hâlâ şaşırıyorum," dedi.</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Parayı arasına nasıl koydun?" Aleksandr'a buğdaydan yapılmış bir içecek koydu.</p>

  <p class="calibre11" style="text-align: justify;">"Sana kitabı hediye ettiğimde paralar zaten içindeydi."</p>

  <p class="calibre11" style="text-align: justify;">Düşünceler içinde Aleksandr'a baktı. "Gerçekten mi?" diye sordu.</p>

  <p class="calibre11" style="text-align: justify;">"Elbette."</p>

  <p class="calibre11" style="text-align: justify;">"Ama beni yeni tanıyordun. Bana neden parayla dolu bir kitap verdin?" Ondan, kitabın içindeki paralar hakkında açıklama yapmasını istedi. Ama Aleksandr hiçbir şey söylemedi. Tatyana, Aleksandr'ın bu yönünü biliyordu: istemeyince tek kelime etmezdi. Yüzüne baktı. Onu istiyordu.</p>

  <p class="calibre11" style="text-align: justify;">"Ne oldu?" diye sordu Aleksandr.</p>

  <p class="calibre11" style="text-align: justify;">"Hiçbir şey." Başını çevirdi.</p>

  <p class="calibre11" style="text-align: justify;">Aleksandr battaniyenin üzerinde emekleyerek yanına yaklaştı ve elindeki bardakla ekmeği aldıktan sonra, "Sana bunu da öğreteceğim: benden bir şey istediğinde ve söyleyemeyecek kadar utandığında, üç kez göz kırp," dedi.</p>

  <p class="kisim_adi" style="text-align: justify;">10</p>

  <p class="calibre11" style="text-align: justify;">Geceyi nehrin kenarındaki çadırda geçirdiler. Yüzdükten sonra hemen uykuya daldılar ve on beş saat deliksiz uyudular.</p>

  <p class="calibre11" style="text-align: justify;">Sabahın geç saatlerinde aldıkları her şeyi ormanda bıraktılar ve evlenmek için kasabaya gittiler.</p>

  <p class="calibre11" style="text-align: justify;">Tatyana üzerinde kırmızı gül desenleri olan beyaz elbisesini giydi. "Sana bu elbiseye giremeyecek kadar çok kilo aldığımı söylemiştim." Battaniyenin üzerinde uzanarak onu izleyen Aleksandr'a gülümsedi. Ona arkasını dönerek diz çöktü. "İpleri bağlar mısın? Ama çok sıkı olmasın. Otobüste yaptığın gibi değil yani." Aleksandr hiç kıpırdamadı. Tatyana ona dönerek, "Ne oldu?" diye sordu.</p>

  <p class="calibre11" style="text-align: justify;">"Tanrım, üzerindeki elbise," dedi Aleksandr ve parmaklarıyla çıplak sırtına dokundu. İpleri bağladı ve omzundan öperek çok güzel göründüğünü, papazın onunla evlenmek isteyeceğini söyledi. Tatyana saçlarını salarak taradı ve kulağının arkasına soktu. Aleksandr üniformasını giyip şapkasını taktı. Tatyana'yı selamladıktan sonra, "Ne düşünüyorsun?" diye sordu.</p>

  <p class="calibre11" style="text-align: justify;">Tatyana da utangaç bir şekilde onu selamladı. "Gördüğüm en yakışıklı erkek olduğunu düşünüyorum."</p>

  <p class="calibre11" style="text-align: justify;">Aleksandr onu öperek, "İki saat içinde de gördüğün en yakışıklı koca olacağım. Doğum günün kutlu olsun benim küçük gelinim," dedi. Yüzünden ne kadar mutlu olduğu okunuyordu.</p>

  <p class="calibre11" style="text-align: justify;">Tatyana ona sıkıca sarıldı. "Doğum günümde evlendiğimize inanamıyorum."</p>

  <p class="calibre11" style="text-align: justify;">Aleksandr da ona sıkıca sarıldı. "Böylece beni asla unutamayacaksın."</p>

  <p class="calibre11" style="text-align: justify;">Evet bu mantıklı, dedi Tatyana. "Zaten seni unutacak olan kim Aleksandr?"</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Evlendirme dairesindeki odalardan birinde küçük masasında oturan hâkim ilgisiz bir şekilde ikisinin de evlenmeye rızası olup olmadığını sordu ve omuz silkerek pasaportlarını imzaladı.</p>

  <p class="calibre11" style="text-align: justify;">"Bir de onun huzurunda evlenmeyi istiyordun," dedi Aleksandr dışarı çıkarlarken.</p>

  <p class="calibre11" style="text-align: justify;">Tatyana sessizdi. İçinden gelen ses yüzünden emin olamıyordu. "Aleksandr şimdi pasaportlarımız damgalandı. 23 Haziran 1942'de evlenmiş görünüyoruz. Benimkinde senin, seninkinde ise benim adım geçiyor."</p>

  <p class="calibre11" style="text-align: justify;">"Evet. Ne olmuş?"</p>

  <p class="calibre11" style="text-align: justify;">"Aleksandr, Dimitri..."</p>

  <p class="calibre11" style="text-align: justify;">"Şişştt," dedi eliyle ağzını kapatarak. "O aşağılık herifin bizi engellemesine izin mi vereceğiz?"</p>

  <p class="calibre11" style="text-align: justify;">"Hayır!" dedi.</p>

  <p class="calibre11" style="text-align: justify;">"O umurumda değil. Onun adını bile anma, anladın mı?"</p>

  <p class="calibre11" style="text-align: justify;">Tatyana anlamıştı.</p>

  <p class="calibre11" style="text-align: justify;">"Ama şahidimiz yok," dedi.</p>

  <p class="calibre11" style="text-align: justify;">"Birilerini bulacağız."</p>

  <p class="calibre11" style="text-align: justify;">"Eve dönüp Nayra Mikhailovna ve diğerlerinden şahidimiz olmalarını isteyebiliriz."</p>

  <p class="calibre11" style="text-align: justify;">"Amacın bugünü mahvetmek mi; yoksa benimle evlenmek mi?"</p>

  <p class="calibre11" style="text-align: justify;">Tatyana cevap vermedi.</p>

  <p class="calibre11" style="text-align: justify;">Aleksandr kolunu omuzuna atarak, "Merak etme. Çok iyi şahitler bulacağım," dedi.</p>

  <p class="calibre11" style="text-align: justify;">Aleksandr kuyumcu ve karısına, onlarla birlikte yarım saatliğine kiliseye gelmeleri için yarım şişe votka teklif etti. Çift hemen kabul etti hatta Sofya yanına bir fotoğraf makinesi bile aldı.</p>

  <p class="calibre11" style="text-align: justify;">"Siz çok farklısınız," dedi Sofya, St. Seraphim'e doğru yürürlerken. "Bu kadar felaketin içinde bunu yapıyorsanız; evlenmeyi gerçekten çok istiyorsunuz demektir." Kadın kaşlarını çatarak kuşku içinde Tatyana'ya baktı. "Hamile değilsin, öyle değil mi?"</p>

  <p class="calibre11" style="text-align: justify;">"Evet hamile," dedi Aleksandr. "Bu kadar çok mu belli oluyor?" Tatyana'nın karnını okşadı. "Bu üçüncü çocuğumuz olacak," diyerek güldü. "Ama piç olmayan ilk çocuğumuz."</p>

  <p class="calibre11" style="text-align: justify;">Sessiz bir şekilde yürümeye devam ettiler. Yüzü kıpkırmızı olan Tatyana, Aleksandr'ın kolundan bir kıl kopardı. "Bunu neden yapıyorsun?"</p>

  <p class="calibre11" style="text-align: justify;">"Neyi?" dedi gülerek. "Seni utandırmamdan mı bahsediyorsun?"</p>

  <p class="calibre11" style="text-align: justify;">"Evet," dedi gülmemek için kendini sıkarak.</p>

  <p class="calibre11" style="text-align: justify;">"Tatya, çünkü hakkımızdaki her şeyi bilmelerini istemiyorum. Senin ve benim hakkımda hiç kimseye en ufak bir şey söylemekten yana değilim. Ne yabancılara ne de senin birlikte yaşadığın yaşlı kadınlara. Bu onları ilgilendirmez. Sadece senin, benim ve Tanrı'nın arasında olan bir şey bu."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana, Aleksandr'ın yanında durdu. Papaz henüz kiliseye gelmemişti. "Gelmiyor," diye fısıldadı Tatyana etrafına bakınarak. Kuyumcu ve karısı Sofya küçük kilisenin arka tarafında, kapının yanında duruyor ve ellerinde votka şişesini tutuyorlardı.</p>

  <p class="calibre11" style="text-align: justify;">"Gelecek."</p>

  <p class="calibre11" style="text-align: justify;">"İkimizden birinin vaftiz edilmiş olması gerekmiyor mu?" diye sordu Tatyana.</p>

  <p class="calibre11" style="text-align: justify;">"Ben vaftiz edildim," dedi. "İtalyan asıllı, düşünceli annem sayesinde Katolik oldum. Ayrıca ben seni dün Kama'da vaftiz etmedim mi?"</p>

  <p class="calibre11" style="text-align: justify;">Tatyana kıpkırmızı oldu.</p>

  <p class="calibre11" style="text-align: justify;">Uyanamadığı bir kâbustu bu. Ama onun değil; Daşa'nın kâbusuydu.</p>

  <p class="calibre11" style="text-align: justify;">Tatyana, Daşa'nın Aleksandr'ı ile nasıl evlenebiliyordu? Bir hafta önce böyle bir şeyin olacağını hayal bile edemezdi. Kendine engel olmadı ve onun için bir anlamı olmayan bir hayat yaşıyormuş gibi hissetti.</p>

  <p class="calibre11" style="text-align: justify;">"Şura, ben dürüstlükten yanayım," dedi Tatyana. "Ablamın sevgilisiyle evlenmek için onun ölmesini bekledim ve seni sahiplendim."</p>

  <p class="calibre11" style="text-align: justify;">"Tatya ne düşünüyorsun? Sen nerede kaldın?" dedi şaşkınlık içinde ona dönerek. "Ben asla Daşa'nın olmadım. Her zaman senindim." Elinden tuttu.</p>

  <p class="calibre11" style="text-align: justify;">"Kuşatma süresinde de mi?"</p>

  <p class="calibre11" style="text-align: justify;">"Özellikle de o zaman. İçimdeki son direnme gücünü bile senin için sakladım. Herkesin olan sendin. Ama ben sadece senindim."</p>

  <p class="calibre11" style="text-align: justify;">Aleksandr ve Tatyana'nınki imkânsız bir aşktı. Ani bir evlilikle aşklarını dünyaya ilan ediyorlardı. Tanışmışlar; âşık olmuşlar ve şimdi de evleniyorlardı. Sanki hep bugünü beklemişlerdi. İhanet, yalan, savaş, açlık ve ölüm -sevdiği insanların hepsini kaybetmesi- sanki kur yapma tarzları olmuştu.</p>

  <p class="calibre11" style="text-align: justify;">Tatyana gittikçe hassaslaşıyordu.</p>

  <p class="calibre11" style="text-align: justify;">Başka hayatlar, başka insanların kalbi ve derin duyguları vardı. Paşa hayata daha başlayamadan ölmüştü. Annesi ise en sevdiği çocuğunun arkasından gidebilmek için büyük çaba harcamıştı. Sürekli içen ve savaşı umursamayan bir babası; annesini ve evini özleyen, onların evinde kendine küçük bir yer bulamayan Marina vardı.</p>

  <p class="calibre11" style="text-align: justify;">Hayatını resim yapmakla geçiren büyükannesi Maya ise bir umutla ilk aşkının geri dönmesini bekliyordu. Büyükbabası ailesinden ayrı kalınca, büyükannesi ise onun yokluğuna dayanamayınca ölmüştü.</p>

  <p class="calibre11" style="text-align: justify;">Ve sonra da Daşa öldü.</p>

  <p class="calibre11" style="text-align: justify;">Eğer her şey beklendiği gibi geliştiyse, niçin Daşa'nın ölümü ona doğal gelmemiş ve evrenin düzenini bozmuştu?</p>

  <p class="calibre11" style="text-align: justify;">Aleksandr haklı, Tatyana ise hatalı mıydı? Dürüstlüğü ve ablasına olan bağlılığı yüzünden suçlanmalı mıydı? Tatyana, Aleksandr'ın Daşa'ya <i class="calibre2">Tatyana'dan hoşlanıyorum,</i> demesine izin mi vermeliydi?</p>

  <p class="calibre11" style="text-align: justify;">Tatyana, Daşa'ya günün birinde çıkıp <i class="calibre2">Aleksandr'ın benim olmasını istiyorum</i> mu, demeliydi?</p>

  <p class="calibre11" style="text-align: justify;">Bu doğru olanı mıydı?</p>

  <p class="calibre11" style="text-align: justify;">Korkularının arkasına saklanmak yerine doğruyu mu anlatmalıydı?</p>

  <p class="calibre11" style="text-align: justify;">Papazı beklerlerken, Tatyana bunun da doğru olmayacağını düşündü. O zaman Aleksandr onun için çok fazla olacaktı. On iki yaşındaymış gibi çocukluk aşkı yaşayacaktı. Doğru olan ona Daşa'nın sahip olmasıydı. Dışarıdan bakılınca Daşa ona daha uygundu.</p>

  <p class="calibre11" style="text-align: justify;">O anaokulu ve onu her gün kucağına alıp öpen Perlodskaya için uygundu. Büyükbabasının gözünde de hâlâ çocuktu ve ona ne yapması gerektiğini söylediğinde sözünü dinlerdi.</p>

  <p class="calibre11" style="text-align: justify;">"Bencilim!" diye bağırdı kilisede. Aleksandr ona baktı. Başını sallayarak tekrarladı. "Son derece bencil davrandım. Daşa öldü ve ben seninle evleniyorum. Vova'nın bana karşı olan duygularını, ya da Nayra ile Dusia'nın hayallerini düşünüyorum. Buraya geliyorum; ama sana olan aşkımın dikiş kurslarını engellememesi gerektiğini söylüyorum."</p>

  <p class="calibre11" style="text-align: justify;">Gözlerini Aleksandr'a dikti. Ona hâlâ deli gibi âşıktı. Aleksandr ona çok fazlaydı. Şimdi bunu her zamankinden daha net görebiliyordu. "Şura," diye fısıldadı.</p>

  <p class="calibre11" style="text-align: justify;">"Efendim Tatya?"</p>

  <p class="calibre11" style="text-align: justify;">"Bunu yapmak istediğine emin misin? Benimle evlenmek zorunda değilsin."</p>

  <p class="calibre11" style="text-align: justify;">"Evet, ama ben bunu istiyorum." Gülümseyerek ona doğru eğildi. "Kocan olarak kimsenin dokunamayacağı haklara sahip olacağım."</p>

  <p class="calibre11" style="text-align: justify;">"Ben ciddiyim."</p>

  <p class="calibre11" style="text-align: justify;">Saçından öptü. "Hiçbir şeyden bu kadar emin olmadım."</p>

  <p class="calibre11" style="text-align: justify;">Tatyana, eğer Aleksandr, Daşa'ya en başta doğruları anlatsa, onun kendi yoluna gideceğini biliyordu. Bu aldatma ve kalp kırıklıklarından sonra Tatyana'nın hayatında olamazdı.</p>

  <p class="calibre11" style="text-align: justify;">Hem Tatyana, hem de Daşa onu kaybedecekti. Daşa'nın sevdiği adam için yeterli olmadığını -göğüsleri, saçları, dudaklan ve kalbiyle- bile bile ablasıyla aynı evde kalmaya da devam edemezdi. Aralarındaki uçurum genişleyecekti ve kardeş sevgileri araya bir köprü kurmaya yetmeyecekti.</p>

  <p class="calibre11" style="text-align: justify;">Tatyana bu yaptıkları için Aleksandr'ı suçlamaması gerektiğini biliyordu.</p>

  <p class="calibre11" style="text-align: justify;">Ama sorun da buydu: Aleksandr'ı suçlamıyordu. Şu anda onu başkasının elinden almaya çalışmıyordu. Onun kalbine sahip olmak için birine kazık atması gerekmiyordu.</p>

  <p class="calibre11" style="text-align: justify;">Ona gelen Aleksandr idi. Küçük bir çember içinde tek başına yaşarken ona daha geniş bir hayatın olabileceğini göstermişti. Aleksandr sokağın karşı tarafına geçip, <i class="calibre2">Ben seninim,</i> demişti.</p>

  <p class="calibre11" style="text-align: justify;">Aleksandr tekti.</p>

  <p class="calibre11" style="text-align: justify;">Tatyana ona bakınca, sabırlı ve kendinden emin bir şekilde beklediğini gördü. Güneş kilisenin renkli camlarından içeri süzülüyordu. Tütsü kokusunu içine çekti. Dusya ona Lazarevo'daki kiliseye göstermişti ve Tatyana o günden sonra her akşam oraya giderek Dusya'nın öğrettiği duaları okumuştu. Bu sırada içinde üzüntü ve şüpheler vardı.</p>

  <p class="calibre11" style="text-align: justify;">Tatyana çocukluğunda Luga'da iken, büyükbabası onu bir yaz günü üzgün görmüş ve "Kendine üç soru sor Tatyana Metanova. Böylece kim olduğunu anlarsın. <i class="calibre2">Neye inanıyorsun? Ne umut ediyorsun?</i> Ve en önemlisi: <i class="calibre2">Neyi seviyorsun?"</i></p>

  <p class="calibre11" style="text-align: justify;">Aleksandr'a baktı. "Buna ne demiştin Şura?" diye sordu. "İlk gecemizde, sen de ve ben de bir şey olduğunu ve bizim...."</p>

  <p class="calibre11" style="text-align: justify;">"Yaşama gücü," dedi.</p>

  <p class="calibre11" style="text-align: justify;">Tatyana Aleksandr'ın elini tutup mimbere bakarak, <i class="calibre2">Kim olduğumu biliyorum,</i> diye düşündü. <i class="calibre2">Ben Tatyana'yım. İnanıyorum ve umutlarım var. Aleksandr'ı da ölesiye seviyorum.</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Hazır mısınız çocuklar?" Papaz Mikhail kiliseye girdi. "Sizi beklettim mi?"</p>

  <p class="calibre11" style="text-align: justify;">Önlerindeki mimberde yerini aldı. Kuyumcu ve karısı Sofya da yanlarındaydı. Tatyana, beklerken votkayı bitirmiş olabileceklerini düşündü.</p>

  <p class="calibre11" style="text-align: justify;">Papaz Mikhail gülümsedi. "Bugün doğum günün," dedi Tatyana'ya. "Güzel bir doğum günü hediyesi, öyle değil mi?"</p>

  <p class="calibre11" style="text-align: justify;">Aleksandr'a yaslandı.</p>

  <p class="calibre11" style="text-align: justify;">"Bu Tanrı sevgisinden yoksun olan insanlar yüzünden güçlerimin kısıtlandığını hissediyorum," diye başladı papaz Mikhail. "Ancak Tanrı hâlâ kilisemde ve ben sizin içinizde de olduğunu görüyorum. Bana gelmenize çok sevindim çocuklar. Tanrı'nın huzurunda gerçekleştirdiğiniz bu bağlılık yeminiyle, mutluluğunuzu paylaşacak, her türlü sıkıntınızda birbirinize destek olacak ve Tanrı izin verdiğinde dünyaya çocuklar getireceksiniz. Bütün bunları kabul etmeye hazır mısınız?"</p>

  <p class="calibre11" style="text-align: justify;">"Evet," dediler.</p>

  <p class="calibre11" style="text-align: justify;">"Evlilik Tanrı tarafından yaratılmıştır. İsa ilk mucizesini gerçekleştirerek düğün olayını zenginleştirmiştir. Evlilik, İsa ile kilisesi arasındaki gizemin sembolüdür. Tanrı'nın gerçekleştirdiği bu bağı hiçbir insanın bozamayacağını anladınız mı?"</p>

  <p class="calibre11" style="text-align: justify;">"Evet," dediler.</p>

  <p class="calibre11" style="text-align: justify;">"Yüzükleriniz var mı?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Papaz Mikhail devam etti. "Yüce Tanrım," dedi haccı başlarının üzerinde tutarak. "Oğlunun sayesinde hayatta olan bu adam ve kadına lütufla bak. Bu, günahkâr ve mahvolmuş dünyada onların hayatını İsa'nın aşkıyla doldur. Bu adamı ve kadını her türlü düşmandan koru. Birbirlerine olan aşkları kalplerinde bir damga, omuzlarında bir örtü ve başlarında bir taç olsun. Onları işlerinde, arkadaşlıklarında, uykularında, günlük hayatlarında, sevinçlerinde, kederlerinde, yaşamlarında ve ölümlerinde koru."</p>

  <p class="calibre11" style="text-align: justify;">Tatyana'nın yüzünden yaşlar süzüldü. Aleksandr'ın fark etmemesini diledi. Papaz Mikhail kesin görmüştü.</p>

  <p class="calibre11" style="text-align: justify;">Aleksandr, Tatyana'ya dönüp elini tutarak gülümsedi. Engel olamadığı sevincini fark etmişti.</p>

  <p class="calibre11" style="text-align: justify;">Kiliseden çıktıklarında onu havaya kaldırdı ve oldukları yerde dönerek öpüştüler. Basamakları daha önce inmiş olan kuyumcu ve karısı onları alkışlamaya başladı. "Ona bu kadar sıkı sarılma. Çocuk dışarı fırlayacak," dedi Sofya, Aleksandr'a. Sonra da fotoğraf makinesini eline aldı. "Haydi bakalım. Yeni evlilerin fotoğrafını çekeyim."</p>

  <p class="calibre11" style="text-align: justify;">Düğmeye iki kez bastı.</p>

  <p class="calibre11" style="text-align: justify;">"Önümüzdeki hafta bana gelin. Belki o zaman bunları tabetmek için kâğıdım olur." Arkalarından el salladı.</p>

  <p class="calibre11" style="text-align: justify;">"Hâlâ evlendirme dairesinde evlenmiş olmayı mı tercih ediyorsun?" diyerek sırıttı Aleksandr.</p>

  <p class="calibre11" style="text-align: justify;">Tatyana başını salladı. "Çok haklıydın. Bu harika bir düğün oldu. Bunları nereden biliyordun?"</p>

  <p class="calibre11" style="text-align: justify;">"Çünkü seni ve beni bir araya getiren Tanrı," diye cevapladı Aleksandr. "Bu ona teşekkür etme yolumuz."</p>

  <p class="calibre11" style="text-align: justify;">Tatyana kıkırdamaya başladı. "Evlenmemizin, ilk ilişkimizden daha az zaman aldığını biliyor musun?"</p>

  <p class="calibre11" style="text-align: justify;">"Çok daha az bir zamanımızı aldı," dedi onu havada çevirerek. "Ayrıca evlenmek işin kolay kısmı. Âşık olmak gibi. Zor olan benimle ilişkiye girmeni başarmaktı..."</p>

  <p class="calibre11" style="text-align: justify;">"Üzgünüm. Çok gergindim."</p>

  <p class="calibre11" style="text-align: justify;">"Biliyorum," dedi. Onu hâlâ yere bırakmamıştı. "Şansımın yüzde yirmiye karşı yüzde seksen olduğunu düşündüm."</p>

  <p class="calibre11" style="text-align: justify;">"Yüzde yirmi olmaz mı dedin?"</p>

  <p class="calibre11" style="text-align: justify;">"Yüzde yirmi olur diye düşündüm."</p>

  <p class="calibre11" style="text-align: justify;">"Bana biraz daha fazla inanmalısın kocacığım," dedi Tatyana dudağından öperek.</p>

  <p class="kisim_adi" style="text-align: justify;">11</p>

  <p class="calibre11" style="text-align: justify;">Aldıkları şeyleri sırtlarına yükleyerek ormanların arasındaki yoldan eve doğru yürümeye başladılar. Aleksandr neredeyse her şeyi taşıyordu. Tatyana'nın elinde ise iki yastık vardı.</p>

  <p class="calibre11" style="text-align: justify;">"Nayra Mikhailovna'ya uğramamız lazım," dedi Tatyana. "Meraktan deliye dönmüşlerdir."</p>

  <p class="calibre11" style="text-align: justify;">"Yine başkalarını düşünüyorsun," dedi rahatsız olmuş bir ses tonuyla. "Benim dışımdaki herkes için endişeleniyorsun. Evlendiğimiz gün o eve mi gitmek istiyorsun? Evlilik gecemizde orada mı olmak istiyorsun?"</p>

  <p class="calibre11" style="text-align: justify;">Aleksandr haklıydı. Neden hep aynı şeyi yapıyordu? Ne düşünüyordu? İnsanların kendini kötü hissetmesini istemiyordu, hepsi bu. Bunu ona da söylemişti.</p>

  <p class="calibre11" style="text-align: justify;">"Biliyorum; ama herkesi mutlu etmen imkânsız. Bu işe benden başla. Beni besle, bana bak ve beni sev. Ondan sonra Nayra Mikhailovna'nın evine taşınırız." Tatyana yavaşça Aleksandr'ın yanından yürüdü. "Tatişya, eğer istersen yarın gidip onları görebiliriz. Tamam mı?" dedi Aleksandr derin bir nefes alarak.</p>

  <p class="calibre11" style="text-align: justify;">Nehrin kenarındaki kulübelerine geldiklerinde saat 18:00'di. Kapıda Nayra Mikhailovna'dan bir not vardı. <i class="calibre2">Tatya, neredesin? San çok merak ettik. N.M.</i></p>

  <p class="calibre11" style="text-align: justify;">Aleksandr notu yırttı.</p>

  <p class="calibre11" style="text-align: justify;">"İçeriye girmeyecek miyiz?" diye sordu Tatyana.</p>

  <p class="calibre11" style="text-align: justify;">"Evet, ama...." diyerek gülümsedi. "Bir dakika bekle. Bir şey yapmam gerekiyor. Ondan sonra gireceğiz."</p>

  <p class="calibre11" style="text-align: justify;">"Ne yapacaksın?"</p>

  <p class="calibre11" style="text-align: justify;">"Bir dakika beklersen göreceksin."</p>

  <p class="calibre11" style="text-align: justify;">Aleksandr mutfak eşyalarını, yastıkları ve yorganları alarak içeri girdi. Tatyana beklerken, ona domuz eti, peynir ve tereyağı ile sandviç hazırladı. Aleksandr hâlâ içerideydi.</p>

  <p class="calibre11" style="text-align: justify;">Tatyana kulübenin etrafında dolanmaya ve beyninde çalan melodiyle dans etmeye başladı. <i class="calibre2">"Günün birinde sevgilim ve ben Lvov'da buluşacağız."</i> Elbisesinin uçuştuğunu gördü ve gülümseyerek daha hızlı dönmeye başladı. Elbisesinin üzerindeki güllerin havada uçuşuşunu izledi. Başını kaldırdığında Aleksandr'ın kulübenin kapısından ona baktığını gördü.</p>

  <p class="calibre11" style="text-align: justify;">Gülümseyerek, "Bak," diye işaret etti. "Sana sandviç yaptım. Aç mısın?"</p>

  <p class="calibre11" style="text-align: justify;">Aleksandr başını sallayarak ona doğru yürüdü. Tatyana koşarak boynuna sarıldı. "Evlendiğimize inanamıyorum Şura!"</p>

  <p class="calibre11" style="text-align: justify;">Aleksandr onu kucağına alarak kapıya götürdü. "Tatya, Amerika'da bir âdetimiz vardır. Erkek karısını yeni evlerinin kapısından kucağında geçirir."</p>

  <p class="calibre11" style="text-align: justify;">Tatyana onu yanağından öptü. Aleksandr sabah güneşinden bile daha güzeldi.</p>

  <p class="calibre11" style="text-align: justify;">Aleksandr onu içeriye soktu ve kapıyı arkasından kilitledi. İçerisi rüyadaymış gibi loştu. Bir gaz lambasına ihtiyaçları vardı. Almayı unutmuşlardı. Yarın Lazarevo'dan bir tane almaları şarttı.</p>

  <p class="calibre11" style="text-align: justify;">Yanağını onunkine sürterek, "Şimdi ne olacak?" diye sordu. "Yatağı hazırladığını görüyorum. Çok düşüncelisin." Sabah tıraş olmasına rağmen sakalları uzamaya başlamıştı bile.</p>

  <p class="calibre11" style="text-align: justify;">"Elimden geleni yapıyorum." Onu ocağın üzerine hazırladığı yatağa yatırdı. Bacaklarını açarak arasında durdu ve başını göğsüne yasladı. Sonra da elbisesini yukarıya çekti.</p>

  <p class="calibre11" style="text-align: justify;">Tatyana'nın tek isteği onu izlemekti; ama içindeki şehvet yüzünden gözlerini kapamak zorunda kaldı. "Yanıma uzanmayacak mısın?" diye sordu.</p>

  <p class="calibre11" style="text-align: justify;">"Henüz değil," dedi. "Böyle sırtüstü yat." Aleksandr, Tatyana'nın külotunu çıkararak bacaklarını yüzüne kadar kaldırdı.</p>

  <p class="calibre11" style="text-align: justify;">Tatyana belli bir süre sadece nefes alıp verişini duydu. Aşağıya uzanarak başına dokundu. "Şura." Ona bakışı, dokunuşu ve tenine değen nefesi yüzünden iyice savunmasız bir hale gelmişti.</p>

  <p class="calibre11" style="text-align: justify;">Parmakları Tatyana'nın vücudunda dolaştı. "Kırmızı güllü beyaz elbisenin altında..." diye fısıldadı Aleksandr. "Şu haline bir bak..." Onu yavaşça öptü. "Tatya, sen çok hoş bir kızsın." Tatyana sıcak ve ıslak dudaklarını teninde hissetti. Saçları ve sakalları bacaklarının iç kısmına sürtüyordu. Bu ona çok fazla geldi. Alev alev yanma ve erime noktasına gelmişti.</p>

  <p class="calibre11" style="text-align: justify;">O kendini kaybetmiş bir halde inilderken, Aleksandr yatağa çıktı ve elini Tatyana'nın titreyen karnına koydu.</p>

  <p class="calibre11" style="text-align: justify;">"Aleksandr, bana ne yapıyorsun?" dedi nefes nefese.</p>

  <p class="calibre11" style="text-align: justify;">"Sen inanılmaz birisin."</p>

  <p class="calibre11" style="text-align: justify;">"Öyle miyim?" diye mırıldandı Tatyana ve dirseğiyle onu dürttü. "Lütfen... Yine yap." Ona baktı ve sırıttığını görünce gözlerini kapadı. "Ne oldu?" dedi kendi kendine gülümseyerek. "Benim senin gibi dinlenmeye ihtiyacım yok."</p>

  <p class="calibre11" style="text-align: justify;">Başını sıkıca tuttu.</p>

  <p class="calibre11" style="text-align: justify;">"Tatya... tenin bembeyaz... Bunu ne kadar çok sevdiğimi söylemiş miydim?"</p>

  <p class="calibre11" style="text-align: justify;">Tatyana inildemeye başladı. Tenine değen ağzı ve dili onu iyice tahrik etmişti. "Ahh, Şura..."</p>

  <p class="calibre11" style="text-align: justify;">"Efendim?"</p>

  <p class="calibre11" style="text-align: justify;">Tatyana yaşadığı haz yüzünden bir süre sorusunu soramadı. "Beni bu elbisenin içinde ilk kez gördüğünde ne düşündün?"</p>

  <p class="calibre11" style="text-align: justify;">"Ne mi düşündüm?"</p>

  <p class="calibre11" style="text-align: justify;">Tatyana inildedi.</p>

  <p class="calibre11" style="text-align: justify;">"Düşündüm ki... Beni duyabiliyor musun?"</p>

  <p class="calibre11" style="text-align: justify;">"Evet..."</p>

  <p class="calibre11" style="text-align: justify;">"Düşündüm ki..."</p>

  <p class="calibre11" style="text-align: justify;">"Ahh Şura..."</p>

  <p class="calibre11" style="text-align: justify;">"Eğer Tanrı varsa... lütfen günün birinde, üzerinde aynı elbise varken bu kızla yatmama izin versin dedim."</p>

  <p class="calibre11" style="text-align: justify;">"Ahhh..."</p>

  <p class="calibre11" style="text-align: justify;">"Tatiyaşa, Tanrı'nın olduğunu bilmek güzel bir şey değil mi?"</p>

  <p class="calibre11" style="text-align: justify;">"Ahh evet Şura, evet..."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Aleksandr," dedi nefes nefese. Gözleri yarı açıktı ve ağzı kurumuştu. "Şu anda bana yapabileceğin her şeyi gösterdiğini söylemeni istiyorum. Çünkü boşalmak üzereyim."</p>

  <p class="calibre11" style="text-align: justify;">Aleksandr gülümsedi. "Sana bir sürpriz yapabilir miyim?"</p>

  <p class="calibre11" style="text-align: justify;">"Hayır! Bana daha fazlasının olmadığını söyle." Tatyana gözlerindeki bakışı fark etti.</p>

  <p class="calibre11" style="text-align: justify;">Aleksandr onu sırtüstü yatırarak üzerine çıktı. "Daha fazlasının olmadığını mı?" Onu ateşli bir şekilde öperek bacaklarını ayırdı. "Daha bir şey yapmaya başlamadım bile. Anlıyor musun?" diye fısıldadı. "Henüz enerjimi göstermedim."</p>

  <p class="calibre11" style="text-align: justify;">"Enerjini göstermedin mi?" dedi şaşkınlık içinde. Aleksandr içine girerken çığlık atıyor, ona sıkıca tutunuyor ve ağırlığı altında inildiyordu.</p>

  <p class="calibre11" style="text-align: justify;">"Çok mu oldu? Bana öyle sıkı tutunuyorsun ki..."</p>

  <p class="calibre11" style="text-align: justify;">"Evet, çok fazla..."</p>

  <p class="calibre11" style="text-align: justify;">"Tatya..." Aleksandr dudaklarını omuzlarında, boynunda ve onun dudaklarında gezdiriyordu. "Bu evlilik gecemiz. Beni iyi izle. Elbisen üzerinde kalacak..."</p>

  <p class="calibre11" style="text-align: justify;">"Söz mü Şura?" diye fısıldadı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr, elini tutup yüzüğüne dokunarak, "Amerika'da iki kişi evlendiğinde birbirlerine yemin ederler. Bunların ne tür yeminler olduğunu biliyor musun?"</p>

  <p class="calibre11" style="text-align: justify;">Tatyana onu zor duyuyordu. Amerika'yı düşünüyordu. Ona Amerika'da, nehir kenarı kulübelerle dolu olan köyler bulunup bulunmadığını sormak istedi. Amerika'da ne savaş, ne açlık, ne de Dimitri vardı.</p>

  <p class="calibre11" style="text-align: justify;">"Dinliyor musun? Papaz 'Aleksandr, bu kadını nikâhlı eşin olarak kabul ediyor musun?' diye sordu.</p>

  <p class="calibre11" style="text-align: justify;">"Yataklı eşin mi?"</p>

  <p class="calibre11" style="text-align: justify;">Aleksandr gülmeye başladı. "Tabi o da var. Ama benim demek istediğim kanun önünde evli olmak. Sonra yeminlerimizi edeceğiz. Bunların ne olduğunu söylememi ister misin?"</p>

  <p class="calibre11" style="text-align: justify;">"Neymiş?" dedi Tatyana, Aleksandr'ın parmağını öperek.</p>

  <p class="calibre11" style="text-align: justify;">"Benim söylediklerimi tekrar et."</p>

  <p class="calibre11" style="text-align: justify;">"Tamam."</p>

  <p class="calibre11" style="text-align: justify;">"Ben Tatyana Metanova, bu adamı kocam olarak kabul ediyorum."</p>

  <p class="calibre11" style="text-align: justify;">"Ben Tatyana Metanova, bu harika adamı kocam olarak kabul ediyorum." Baş, işaret ve orta parmağını öptü. Çok güzel parmakları vardı.</p>

  <p class="calibre11" style="text-align: justify;">"Evlilik birliği altında birlikte yaşamayı kabul ediyorum."</p>

  <p class="calibre11" style="text-align: justify;">"Evlilik birliği altında birlikte yaşamayı kabul ediyorum." Yüzük parmağını öptü.</p>

  <p class="calibre11" style="text-align: justify;">"Onu seveceğime, ona huzur vereceğime ve onu koruyacağıma söz veriyorum."</p>

  <p class="calibre11" style="text-align: justify;">"Onu seveceğime, ona huzur vereceğime ve onu koruyacağıma söz veriyorum." Parmağındaki yüzüğü ve serçe parmağını öptü.</p>

  <p class="calibre11" style="text-align: justify;">"Ve onun dediklerini yapacağıma."</p>

  <p class="calibre11" style="text-align: justify;">Tatyana gülümseyerek gözlerini oynattı. "Ve onun dediklerini yapacağıma."</p>

  <p class="calibre11" style="text-align: justify;">"Onun dışındaki herkesten vazgeçip, ona ölene kadar sadık kalacağıma yemin ediyorum."</p>

  <p class="calibre11" style="text-align: justify;">Avuç içini öptü ve eliyle yüzündeki yaşları sildi. "Onun dışındaki herkesten vazgeçip, ona ölene kadar sadık kalacağıma yemin ediyorum."</p>

  <p class="calibre11" style="text-align: justify;">"Ben Aleksandr Barrington, bu kadını karım olarak kabul ediyorum."</p>

  <p class="calibre11" style="text-align: justify;">"Söyleme Şura." Üzerine oturarak memelerini göğsüne sürttü.</p>

  <p class="calibre11" style="text-align: justify;">"Evlilik birliği altında birlikte yaşamayı kabul ediyorum."</p>

  <p class="calibre11" style="text-align: justify;">Göğsünden öptü.</p>

  <p class="calibre11" style="text-align: justify;">"Onu seveceğime..." Sesi çatladı. "Onu seveceğime, ona huzur vereceğime, onu onurlandıracağıma ve koruyacağıma..."</p>

  <p class="calibre11" style="text-align: justify;">Yanağını göğsüne dayayarak kalp atışlarını dinledi.</p>

  <p class="calibre11" style="text-align: justify;">"Onun dışındaki herkesten vazgeçip, ona ölene kadar sadık kalacağıma yemin ediyorum."</p>

  <p class="calibre11" style="text-align: justify;">"Söyleme Şura." Göğsü Tatyana'nın gözyaşlarından sırılsıklam olmuştu. "Lütfen."</p>

  <p class="calibre11" style="text-align: justify;">Aleksandr ellerini başının altına koyarak, "Ölümden daha kötü şeyler vardır," dedi.</p>

  <p class="calibre11" style="text-align: justify;">Tatyana'nın içinde fırtınalar kopuyordu. Annesinin vücudunun dikiş dikerken nasıl kamburlaştığını hatırladı. Marina'nın son sözlerini anımsadı: <i class="calibre2">Ölmek istemiyorum.... bir kez olsun duygularının tadını çıkar.</i> Daşa'nın saçlarını örerken attığı kahkahalar kulağında çınladı. "Öyle mi? Ne gibi?"</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">Tatyana yine de anladı. "Ben güzel bir şekilde ölmektense, Sovyetler Birliğinde kötü bir hayatı tercih ederim. Sen de tercih etmez miydin?"</p>

  <p class="calibre11" style="text-align: justify;">"Bu hayat seninle olacaksa tercih ederdim."</p>

  <p class="calibre11" style="text-align: justify;">Tatyana başını göğsüne yaslayarak, "Ayrıca ben hiç iyi bir ölüm görmedim," dedi.</p>

  <p class="calibre11" style="text-align: justify;">"Gördün. Daşa sana ölmeden önce ne dedi?"</p>

  <p class="calibre11" style="text-align: justify;">Kendini onun vücuduna bastırdı. İçinde olmak ve o güzel kalbine dokunmak istiyordu. "İyi bir kardeş olduğumu söyledi."</p>

  <p class="calibre11" style="text-align: justify;">Aleksandr hafifçe başından tuttu. "Sen çok iyi bir kardeşsin. Seni güzel bir şekilde terk etti." Bir an duraksadı. "Onunkisi iyi bir ölümdü."</p>

  <p class="calibre11" style="text-align: justify;">Kalbinin üstünü öperek, "Aleksandr Barrington, sen bu dünyadan giderken bana ne söyleyeceksin?" dedi.</p>

  <p class="calibre11" style="text-align: justify;">Aleksandr onu yatağa yatırarak üzerine eğildi. "Tatya, Lazarevo'da ne ölüm, ne savaş ne de komünizm var. Burada sadece sen ve ben varız." Gülümsedi. "Evli bir yaşam. Bırak bunun tadını çıkaralım." Yataktan atladı. "Haydi benimle dışarı gel."</p>

  <p class="calibre11" style="text-align: justify;">"Pekâlâ," dedi.</p>

  <p class="calibre11" style="text-align: justify;">"Elbiseni giy. Ama sadece onu," dedi.</p>

  <p class="calibre11" style="text-align: justify;">Tatyana gülümseyerek aşağıya atladı. "Nereye gidiyoruz?"</p>

  <p class="calibre11" style="text-align: justify;">"Dans etmeye."</p>

  <p class="calibre11" style="text-align: justify;">"Dans etmeye mi?"</p>

  <p class="calibre11" style="text-align: justify;">"Evet. Her düğünde dans olmalı."</p>

  <p class="calibre11" style="text-align: justify;">Onu kulübeden çıkardı. Tatyana nehrin akışını ve çam ağaçlarının hışırtısını duydu. "Aya bak Tatya..." dedi Aleksandr, Ural dağları arasındaki vadiyi işaret ederek.</p>

  <p class="calibre11" style="text-align: justify;">"İzliyorum," dedi yüzüne bakarak. "Ama müziğimiz yok." Elini tutarak önünde durdu ve gülümsedi.</p>

  <p class="calibre11" style="text-align: justify;">Aleksandr onu kendine çekti. "Ay ışığı altında üzerinde düğün kıyafeti olan karımla dans..."</p>

  <p class="calibre11" style="text-align: justify;">Ay ışığı altında vals yaptılar.</p>

  <p class="calibre11" style="text-align: justify;">Aleksandr şarkı söyledi:</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Evlendiğimiz gecede</i></p>

  <p class="calibre11" style="text-align: justify;"><i class="calibre2">Nasıl da dans ediyoruz...</i></p>

  <p class="calibre11" style="text-align: justify;"><i class="calibre2">Söylenmemiş bir sözle</i></p>

  <p class="calibre11" style="text-align: justify;"><i class="calibre2">Gerçek aşkımızı bulduk...</i></p>

  <p class="calibre11" style="text-align: justify;">Şarkıyı İngilizce söyledi. Tatyana çoğunu anladı. "Şura sevgilim, sesin çok güzel. Bu şarkıyı biliyorum. Ruşçada buna 'Vals' diyoruz."</p>

  <p class="calibre11" style="text-align: justify;">"İngilizcesini daha çok seviyorum," dedi Aleksandr.</p>

  <p class="calibre11" style="text-align: justify;">"Ben de," dedi ve başını çıplak göğsüne yaslayarak ona baktı. "Bana bunun nasıl söylendiğini öğretmelisin. Böylece sana söyleyebilirim."</p>

  <p class="calibre11" style="text-align: justify;">Elinden tutarak fısıldadı. "Gel Tatişya."</p>

  <p class="calibre11" style="text-align: justify;">O gece uyumadılar. Sandviçleri ellenmemiş bir şekilde, Tatyana'nın ağaçların altında hazırladığı yerde kaldı.</p>

  <p class="calibre11" style="text-align: justify;">Aleksandr.</p>

  <p class="calibre11" style="text-align: justify;">Aleksandr.</p>

  <p class="calibre11" style="text-align: justify;">Aleksandr.</p>

  <p class="calibre11" style="text-align: justify;">Yazlık evlerindeki, bottaki, İlmen nehrindeki ve çember kraliçesi olduğu çocukluk günleri bir anda aklından çıkmış; bütün hayatı Aleksandr'dan ibaret olmuştu. Aleksandr onun teninde hayal bile edemediği mucizeler gerçekleştirmişti. <i class="calibre2">Sanki bütün vücudu onun ölümsüzlüğü ile kaplanmıştı... Dünyadaki duygular, kederler, tutkular cennetteki şeylere dönüşmüştü.</i></p>

  <p class="kisim_adi" style="text-align: justify;">12</p>

  <p class="calibre11" style="text-align: justify;">Tatyana sisli sabahın erken saatlerinde mavi nehrin kenarındaki battaniyenin üzerine oturdu ve Aleksandr'ın başını ellerinin arasına aldı. "Tatlım, yüzmek ister misin?" diye fısıldadı.</p>

  <p class="calibre11" style="text-align: justify;">"Eğer kıpırdayabilseydim; bunu gerçekten isterdim," dedi Aleksandr.</p>

  <p class="calibre11" style="text-align: justify;">Birkaç saat daha uyuyup yüzdükten sonra giyindiler ve Nayra'nın evine gittiler. Kadınlar sundurmada çay içerek gülüşüyorlardı.</p>

  <p class="calibre11" style="text-align: justify;">"Bizim, hakkımızda konuşuyorlar," dedi Tatyana.</p>

  <p class="calibre11" style="text-align: justify;">"Onlara gerçekten dedikodu konusu olacak şeyi söyleyene kadar bekle," dedi Aleksandr onu dirseğiyle dürtüp poposuna vurarak.</p>

  <p class="calibre11" style="text-align: justify;">Kadınlar Tatyana için üzgündü. Dusia ağladı ve dua etti. Raysa her zamankinden daha fazla titriyordu. Nayra kınayan gözlerle Aleksandr'a baktı. Aksinya bir anda heyecanlandı ve öğleden sonra bu haberi arkadaşlarına vermek için sabırsızlanıyormuş gibi göründü.</p>

  <p class="calibre11" style="text-align: justify;">"Neredeydin? Senden hiç haber alamadık. Öldürüldüğünü düşündük," dedi Nayra.</p>

  <p class="calibre11" style="text-align: justify;">"Tatya anlat onlara. Öldürüldün mü?" dedi Aleksandr gülmemek için kendini tutarak.</p>

  <p class="calibre11" style="text-align: justify;">Tatyana dahil bütün kadınlar, onlara selam verip tıraş olmak için dışarıya çıkan Aleksandr'a baktı. Tatyana onun siyah sakallarıyla korsana benzediğini düşünüyordu. Ne yapacaktı? Rol mu yapması gerekiyordu? Ya da her şeyi itiraf mı etmeliydi? Açıklama yapması gerekiyordu. Bunun üstesinden gelebilecek miydi? Bu yaşlı kadınlara hayatının gidişatını anlatabilecek miydi? Onlara şimdi hayatının çok farklı bir yönünden bahsedecekti. Daha birkaç gün önce Aleksandr'ın bin altı yüz kilometrelik yolu nişanlısı ile evlenmek için geldiğini ve kalbinin kırık olduğunu düşünüyorlardı. Oysa şimdi bu olay olmuştu. Bu ne onun, ne de Aleksandr için iyi bir şey gibi görünüyordu.</p>

  <p class="calibre11" style="text-align: justify;">"Tatyana lütfen bize nerede olduğunu anlatır mısın?"</p>

  <p class="calibre11" style="text-align: justify;">"Hiçbir yerde Nayra Mikhailovna. Molotov'a gittik. Birkaç eşya ve biraz yemek aldık. Sonra..."</p>

  <p class="calibre11" style="text-align: justify;">Söyleyecek miydi?</p>

  <p class="calibre11" style="text-align: justify;">"Nerede uyudunuz? Üç gündür yoksunuz! Açıkçası size ne olduğu hakkında en ufak bir fikrimiz yoktu."</p>

  <p class="calibre11" style="text-align: justify;">Aleksandr merdivenlerden çıkarak sundurmaya geldi ve hiçbir ön açıklama yapmadan, "Onlara evlendiğimizi söyledin mi?" dedi.</p>

  <p class="calibre11" style="text-align: justify;">Kadınlar sundurmadaki bütün oksijeni ciğerlerine çekerek bir ağızdan, "Yaaaaaa!" diye haykırdı.</p>

  <p class="calibre11" style="text-align: justify;">Tatyana gözlerini ovuşturarak başını salladı. Her şeyi Aleksandr'a bırakarak koltuğun yanındaki sandalyeye oturdu ve derin bir iç geçirdi.</p>

  <p class="calibre11" style="text-align: justify;">Aleksandr salona girerek, "Kurt gibi acıktım. Tatya, yiyecek bir şeyler var mı?" dedi. Bir parça ekmek çiğneyerek koltuktaki Dusya'nın yanına oturdu. Kolunu omuzuna atarak, "Bayanlar, köyde yeni evlileri çok seversiniz, öyle değil mi? Belki küçük bir parti yapabiliriz," dedi.</p>

  <p class="calibre11" style="text-align: justify;">Nayra soğukkanlılığını kaybederek, "Aleksandr, bilmiyorum fark ettin mi; ama biz üzgünüz."</p>

  <p class="calibre11" style="text-align: justify;">"Evlenmişler!" diye haykırdı Aksinya.</p>

  <p class="calibre11" style="text-align: justify;">"Evlilikle neyi kastediyorsunuz?" dedi Dusya istavroz çıkararak. "Benim Taneçkam bunu yapmaz. O saftır."</p>

  <p class="calibre11" style="text-align: justify;">Aleksandr sesli bir şekilde öksürerek ayağa kalktı. "Tatya, haydi yemek yemeye gidelim."</p>

  <p class="calibre11" style="text-align: justify;">"Şura, bekle."</p>

  <p class="calibre11" style="text-align: justify;">"Tatyana Georgievna, bana bunun doğru olmadığını söyle. Onun şaka yaptığını ve biz dört kadını zamanından önce yaşlandırmak için bir oyun oynadığınızı söyle," dedi Dusya.</p>

  <p class="calibre11" style="text-align: justify;">Nayra Mikhailovna, "Dalga geçtiğini sanmıyorum Dusya," dedi.</p>

  <p class="calibre11" style="text-align: justify;">Tatyana, Aleksandr'a bakıp başını sallayarak, "Dusya, lütfen üzülme..." dedi.</p>

  <p class="calibre11" style="text-align: justify;">"Dur," dedi Aleksandr sözünü keserek ve yanında oturan Dusya'ya döndü. "Neden üzülüyorsun? Biz evlendik Dusya. Bu iyi bir şey."</p>

  <p class="calibre11" style="text-align: justify;">"İyi mi?" diye bağırdı. "Tatya, Tanrı ne olacak peki?"</p>

  <p class="calibre11" style="text-align: justify;">"Ablan ne olacak?" diye sordu Nayra.</p>

  <p class="calibre11" style="text-align: justify;">"Erdemliliğin nerede kaldı?" diye sordu Aksinya titreyen bir ses tonuyla.</p>

  <p class="calibre11" style="text-align: justify;">Raysa titremeye başladı. "Tatya, ablanın hatırası henüz soğumadı bile."</p>

  <p class="calibre11" style="text-align: justify;">Nayra, "Aleksandr, biz senin Daşa ile evlenmek için geldiğini sanmıştık," dedi Nayra.</p>

  <p class="calibre11" style="text-align: justify;">Tatyana, Aleksandr'ın yüzüne bakınca, sabrını kaybetmeye başladığını fark etti. Telaş içinde, "Durun açıklayayım," dedi.</p>

  <p class="calibre11" style="text-align: justify;">Ama çok geçti. Aleksandr ayağa kalkarak, "Hayır. Bırak ben açıklayayım. Lazarevo'ya Tatyana için geldim. Onunla evlenmeye. Buradaki işimiz bitti. Tatya, haydi gidelim. Ben senin sandığını alırım. Dikiş makinesini almak için tekrar geliriz," dedi.</p>

  <p class="calibre11" style="text-align: justify;">"Sandığını mı alacaksın? Hayır, buradan gitmiyor!" diye haykırdı Nayra.</p>

  <p class="calibre11" style="text-align: justify;">"Gidiyor," dedi Aleksandr.</p>

  <p class="calibre11" style="text-align: justify;">"Gitmek zorunda değil."</p>

  <p class="calibre11" style="text-align: justify;">"Bayanlar," dedi Aleksandr kolunu Tatyana'nın omuzuna atarak. "Biz yeni evliyiz." Kaşlarını kaldırdı. "Sizinle kalmamızı gerçekten istiyor musunuz?"</p>

  <p class="calibre11" style="text-align: justify;">Nayra zor nefes alıyordu. Dusia istavroz çıkardı. Raysa titriyordu. Aksinya sevinç içinde ellerini çırptı.</p>

  <p class="calibre11" style="text-align: justify;">Tatyana, Aleksandr'ın koluna yapıştı. "Şişşttt," diye fısıldadı. "Lütfen dışarı çık. Bırak onlarla bir dakika yalnız konuşayım. Olur mu?"</p>

  <p class="calibre11" style="text-align: justify;">"Buradan gitmek istiyorum."</p>

  <p class="calibre11" style="text-align: justify;">"Gideceğiz. Haydi dışarıya çık."</p>

  <p class="calibre11" style="text-align: justify;">Nayra, "Neden gitmek zorunda olduğunuzu anlamıyorum. Benim odamda yatabilirsiniz. Ben de ocağın üzerindeki yatakta uyurum," dedi.</p>

  <p class="calibre11" style="text-align: justify;">Tatyana durduramadan Aleksandr ona doğru eğildi "Nayra Mikhailovna, bana inan, bizim bu evde kalmamızı istemiyorsun."</p>

  <p class="calibre11" style="text-align: justify;">"Aleksandr! Dışarı çık. Lütfen!" dedi Tatyana koluna bir çimdik atarak.</p>

  <p class="calibre11" style="text-align: justify;">Tatyana, Nayra'nın yanına dönerek oturdu. "Kulübede kalmak bizim için daha iyi olacak." Yalnız kalmanın daha iyi olacağını söylemek istedi; ama bunu anlamayacaklarını düşündü. "Bir şeye ihtiyacınız olursa, bizi çağırın. Aleksandr buraya gelip çitlerinizi onarmak istiyor. Yemeğe gelmemizi isterseniz de yine haber verin."</p>

  <p class="calibre11" style="text-align: justify;">"Taneçka senin için çok endişeleniyoruz," dedi Nayra. "O kadar insan arasından bir asker buldun!"</p>

  <p class="calibre11" style="text-align: justify;">Dusia, İsa'nın adını mırıldandı.</p>

  <p class="calibre11" style="text-align: justify;">Nayra devam etti. "Onun hakkında hiçbir şey bilmiyorum. Sana daha uygun biriyle birlikte olmak isteyeceğini düşünmüştük."</p>

  <p class="calibre11" style="text-align: justify;">Aksinya gülümseyerek, "Kendine uygun birini bulduğundan şüphelenmeye başladım," dedi.</p>

  <p class="calibre11" style="text-align: justify;">"Benim için endişelenmeyin," dedi Tatyana. "Ben onun yanında rahatım."</p>

  <p class="calibre11" style="text-align: justify;">"Elbette yemeğe gelmeni isteriz," dedi Nayra. "Seni seviyoruz."</p>

  <p class="calibre11" style="text-align: justify;">Dusya, "Tanrı seni evlilik yatağının korkusundan korusun," dedi.</p>

  <p class="calibre11" style="text-align: justify;">Tatyana ciddi bir yüz ifadesine bürünüp dışarıda duran Aleksandr'a bakarak, "Teşekkürler," dedi.</p>

  <p class="calibre11" style="text-align: justify;">Aleksandr sabırsız bir halde bekliyordu.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr'ın elinde sandık olduğu için savunmasız bir haldeydi ve Tatyana bunu fırsat bilerek ona bağırmaya başladı. "Neden olayları kendi bildiğim yoldan çözmeme izin vermiyorsun?"</p>

  <p class="calibre11" style="text-align: justify;">"Çünkü senin bildiğin yol saatlerce inek sağmak, onların çamaşırlarını yıkamak ve onlara yeni kıyafetler dikmekten ibaret."</p>

  <p class="calibre11" style="text-align: justify;">"Seni anlamıyorum," dedi. "Evlendikten sonra biraz daha sakinleşeceğini, daha az koruyucu olacağını düşünmüştüm. Bu Amerikalı tarzın yüzünden beyaz çiviler arasında simsiyah sırıtıyorsun."</p>

  <p class="calibre11" style="text-align: justify;">Aleksandr gülmeye başladı. "Hiçbir şey anlamıyorsun," dedi. "Neden öyle düşündün ki?"</p>

  <p class="calibre11" style="text-align: justify;">"Çünkü evlendik."</p>

  <p class="calibre11" style="text-align: justify;">"Hayallerini kırıyor olabilirim; ama artık karım olduğun için şu anda gördüğün her şeyin yüz misli fazlasıyla karşılaşacaksın."</p>

  <p class="calibre11" style="text-align: justify;">"Her şeyin mi?"</p>

  <p class="calibre11" style="text-align: justify;">"Evet. Koruma içgüdüsü, sahiplenme, kıskanma. Yani hepsi yüz kat daha fazla olacak. Bu insanın yapısında var. Seni korkutabilir diye bunu daha önce söylemedim."</p>

  <p class="calibre11" style="text-align: justify;">"Korkutabilir mi?"</p>

  <p class="calibre11" style="text-align: justify;">"Evet. Artık evliliği iptal edemezsin," diyerek yüzüne baktı Aleksandr. "Özellikle de bu kadar mükemmel bir şekilde gerçekleştirildikten sonra."</p>

  <p class="calibre11" style="text-align: justify;">Eve kadar dayanamadılar. Aleksandr sandığı çam ağaçlarının arasına taşıdı ve üzerine oturdu. Tatyana da onun üzerine çıktı. "Ormanda çok fazla ses çıkarma," dedi Aleksandr onu öperek.</p>

  <p class="calibre11" style="text-align: justify;">Aleksandr daha sonra, "Bu sana çillerini güneşten saklamanı söylemek gibi bir şey, öyle değil mi?" diye ekledi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Dört kadın öğleden sonra ziyaretlerine geldi. Aleksandr ve Tatyana futbol oynuyordu. Geldiklerinde Tatyana topu almış koşuyor; Aleksandr ise arkasında topu yakalamaya çalışıyordu. Onu havaya kaldırmış ve Tatyana çığlıklar atarken onu iyice kendine yapıştırmıştı. Aleksandr'ın üzerinde sadece bir şort, Tatyana'da ise iç çamaşırı vardı.</p>

  <p class="calibre11" style="text-align: justify;">Bir anda şaşkına dönen Tatyana, Aleksandr'ın önüne geçti ve yarı çıplak vücudunu dört kadından saklamaya çalıştı. Arkasında duran Aleksandr ellerini omuzuna koyarak, "Onlara söyle... Ya da boş ver. Ben söylerim," dedi. Tatyana tek kelime edemeden Aleksandr yarı çıplak halde öne çıkarak yanlarına gitti ve "Bayanlar, bir daha bırakın biz sizi ziyaret edelim," dedi.</p>

  <p class="calibre11" style="text-align: justify;">"Şura," diye mırıldandı Tatyana. "Gidip üzerine bir şeyler giy."</p>

  <p class="calibre11" style="text-align: justify;">Aleksandr içeri girmeden önce şaşkın kadınların yüzüne bakarak, "Futbol göreceklerinizin en azı," dedi. Üzerini giyip dışarı çıktıktan sonra, Tatyana'ya, buz ve balta gibi ihtiyaçlarını almak için köye gideceğini söyledi.</p>

  <p class="calibre11" style="text-align: justify;">"Ne kadar alakasız iki şey," dedi. "Buzu nereden alacaksın?"</p>

  <p class="calibre11" style="text-align: justify;">"Balıkçıdan. Balıkları dondurmak zorundalar, öyle değil mi?"</p>

  <p class="calibre11" style="text-align: justify;">"Peki baltayı nereden bulacaksın?"</p>

  <p class="calibre11" style="text-align: justify;">"O iyi kalpli adam İgor'dan," dedi Aleksandr nehre doğru yürüyüp ona uzaktan bir öpücük göndererek.</p>

  <p class="calibre11" style="text-align: justify;">Arkasından bakarak, "Çabuk gel," diye seslendi.</p>

  <p class="calibre11" style="text-align: justify;">Nayra Mikhailovna hemen özür diledi. Dusya içinden bir dua okuyordu. Raysa titriyordu. Aksinya yüzünde bir tebessümle Tatyana'ya bakıyordu.</p>

  <p class="calibre11" style="text-align: justify;">"İçeriye gelin de Aleksandr'ın evi ne kadar güzel temizlediğini görün. Bakın, kapıyı da tamir etti. Menteşesi kırıktı, hatırlıyor musunuz?"</p>

  <p class="calibre11" style="text-align: justify;">Dört kadın etrafına bakınarak oturacak bir yer aradı.</p>

  <p class="calibre11" style="text-align: justify;">"Taneçka," dedi Nayra sinirli bir şekilde. "Burada hiç eşya yok."</p>

  <p class="calibre11" style="text-align: justify;">Aksinya neşeyle bağırdı.</p>

  <p class="calibre11" style="text-align: justify;">Dusya istavroz çıkardı.</p>

  <p class="calibre11" style="text-align: justify;">"Biliyorum Nayra Mikhailovna. Çok fazla eşyaya ihtiyacımız yok," diyerek bakışlarını yere çevirdi. "Benim sandığım var. Aleksandr bir bank yapacağını söyledi. Dikiş makinemi de getireceğim. Bunlar bize yeter."</p>

  <p class="calibre11" style="text-align: justify;">"Ama nasıl?"</p>

  <p class="calibre11" style="text-align: justify;">"Nayra, kızı rahat bırak," dedi Aksinya.</p>

  <p class="calibre11" style="text-align: justify;">Dusya, ocağın üzerindeki yataktaki buruşuk çarşaflara baktı. Tatyana kıpkırmızı olarak gülümsedi. Aleksandr haklıydı. Ziyarete onların gitmesi daha doğru olacaktı. Yemek için ne zaman uygun olabileceklerini sordu.</p>

  <p class="calibre11" style="text-align: justify;">Nayra, "Bu gece gelin. Kutlama yaparız. Ayrıca isterseniz her gece de gelebilirsiniz. Burada yemek yemeniz imkânsız. Oturacak ya da yemek pişirecek yer bile yok. Açlıktan öleceksiniz. Her gece gelin. Fazla bir şey istemiyorum, öyle değil mi?" dedi.</p>

  <p class="calibre11" style="text-align: justify;">"Evet çok fazla şey istiyor," dedi Aleksandr döndüğünde. Buz bulamamıştı; ama balta getirmişti. Ayrıca çekiç, çivi, testere, tahta ve gazla yanan bir ocak da almıştı. "Seninle her gece oraya gitmek için evlenmedim," diyerek güldü. "Onları içeriye mi soktun? Bu çok cesurca bir davranış karıcığım. En azından onlar içeri girmeden önce yatağı düzeltemez miydin?" diyerek bir kahkaha daha kopardı.</p>

  <p class="calibre11" style="text-align: justify;">Tatyana ocağın üzerine oturarak başını salladı. "Sen anlaşılması imkânsız bir insansın."</p>

  <p class="calibre11" style="text-align: justify;">"Ben mi? Oraya yemeğe gitmiyorum. Bunu unut. Neden onları yemekten sonraki varyeteye davet etmiyorsun?"</p>

  <p class="calibre11" style="text-align: justify;">"Varyete mi?"</p>

  <p class="calibre11" style="text-align: justify;">"Boş ver." Elindekileri yere fırlattı. "Onları eğlence için buraya davet et. Haydi durma. Ben seninle sevişirken, onlar ocağın etrafında dolaşır; kendilerini tatmin ederler. Nayra 'Ona Vova ile çıkmasını söyledim. Onunla daha iyi anlaşırdı,' der. Raysa bir şeyler söylemek ister; ama titrediği için bunu yapamaz. Dusia 'Sevgili İsa, sana, onu evlilik yatağının korkularından koruman için sana dua etmiştim,' der. Aksinya ise..."</p>

  <p class="calibre11" style="text-align: justify;">"Bütün köye bunu yayar," dedi Tatyana.</p>

  <p class="calibre11" style="text-align: justify;">Aleksandr bir kahkaha attı ve yüzmeye gitti.</p>

  <p class="calibre11" style="text-align: justify;">Tatyana kulübede kaldı ve eşyaları yerleştirerek yatağı düzeltti. Nayra'ya gitmek için hazırlandı ve ocağın yanında oturarak, Aleksandr içeri geldiğinde ona çay hazırlamak için suyun kaynamasını bekledi. Aleksandr ıslak şortunu çıkardı ve ona yaklaştı. Onu bu halde görünce kalbi yerinden fırlayacak gibi oldu. Aleksandr bacağıyla onu dürttü. "Ne oldu?"</p>

  <p class="calibre11" style="text-align: justify;">"Hiçbir şey," dedi başını çaydanlığa çevirerek. Fakat Aleksandr onu tekrar dürttü ve Tatyana ona bakma isteğiyle yanıp tutuştu.</p>

  <p class="calibre11" style="text-align: justify;">Onun tadına varmayı çok istiyordu.</p>

  <p class="calibre11" style="text-align: justify;">Tatyana utangaçlığını yenerek Aleksandr'ın önünde diz çöktü ve penisini eline aldı. "Bütün erkekler bu kadar yakışıklı mı? Yoksa sadece sen mi böylesin?" dedi.</p>

  <p class="calibre11" style="text-align: justify;">"Sadece ben böyleyim," dedi Aleksandr sırıtarak. "Benim dışımdaki erkeklerin hepsi iğrenç." Onu yerden kaldırdı. "Tahta dizlerini acıtacak."</p>

  <p class="calibre11" style="text-align: justify;">"Amerika'daki evlerde halı var mı?"</p>

  <p class="calibre11" style="text-align: justify;">"Duvardan duvara."</p>

  <p class="calibre11" style="text-align: justify;">"Bana bir yastık ver Şura," diye fısıldadı Tatyana.</p>

  <p class="calibre11" style="text-align: justify;">Yemek için Nayira'nın evine gittiler. Aleksandr kırık çiti onarırken Tatyana yemek pişirdi. Vova ve Zoe da geldi. Küçük ve saf Tatya'nın Kızıl Ordu'daki bir askerle evlenmesine izin veren kader karşısında şaşkına dönmüşlerdi.</p>

  <p class="calibre11" style="text-align: justify;">Tatyana herkesin onun ve Aleksandr'ın hareketlerini izlediğini fark etti. Bu yüzden Aleksandr'a servis yaparken yüzüne bakamıyor ve yaşadıklarını hatırladığı için vücudu tir tir titriyordu. Masadaki herkesin hatırladıklarını anlamasından korkuyordu.</p>

  <p class="calibre11" style="text-align: justify;">Aleksandr yemekten sonra kimseden Tatyana'ya yardım etmesini istemedi. Ona kendisi yardım etti ve mutfağa gittiklerinde çenesinden tutup onu kendine doğru çevirerek, "Tatya, bir daha bana yüzünü çevirme. Çünkü artık benimsin ve ben sana her baktığımda bunu gözlerinde görmek istiyorum," dedi.</p>

  <p class="calibre11" style="text-align: justify;">Tatyana hayranlık içinde ona baktı.</p>

  <p class="calibre11" style="text-align: justify;">"Ben gözlerindeyim," dedi onu öpüp sabunlu suyun içindeki elini tutarak.</p>

  <p class="kisim_adi" style="text-align: justify;">13</p>

  <p class="calibre11" style="text-align: justify;">Ertesi gün öğleden sonra, Aleksandr üstü ve ayakları çıplak bir halde iki metal kâseyle bir şeyler yaparken; Tatyana arkasında dans ediyor ve olduğu yerde hoplayıp zıplayarak ona ne yaptığını soruyordu. Sürprizlerden hoşlanmadığını fark etmişti. Her şeyi önceden bilmek istiyordu. Aleksandr en sonunda ayağa kalktı ve omuzlarından tutarak, yemek pişirmeye, kitap okumaya ya da İngilizce çalışmaya -onu rahatsız etmek dışında herhangi bir şey yapmaya- gitmesini söyledi. Onu yirmi dakika rahat bırakmasını istiyordu.</p>

  <p class="calibre11" style="text-align: justify;">Tatyana bunu yapamadı. Zıplamayı bıraktı; ama parmaklarının ucunda yanına yaklaşarak ne yaptığını görmeye çalıştı.</p>

  <p class="calibre11" style="text-align: justify;">Aleksandr diğerine göre daha küçük olan metal kâsenin içine süt, krema, şeker ve yumurta koyarak karıştırdı.</p>

  <p class="calibre11" style="text-align: justify;">Tatyana üzerindeki gömleği çıkardı ve göğüslerini Aleksandr'ın sırtına sürttü.</p>

  <p class="calibre11" style="text-align: justify;">"Hımmmm," dedi. "Şu anda ihtiyacım olan şey bir kâse çilek."</p>

  <p class="calibre11" style="text-align: justify;">Tatyana büyük bir zevkle ona yardım ederek çilekleri getirdi. Aleksandr büyük kâsenin içine buz ve kalın tuz koyduktan sonra, küçük kâseyi bunun içine yerleştirdi. Sonra da uzun bir tahta kaşıkla süt ve şekeri karıştırdı.</p>

  <p class="calibre11" style="text-align: justify;">"Ne yapıyorsun? Bunu bana ne zaman söyleyeceksin?"</p>

  <p class="calibre11" style="text-align: justify;">"Çok yakında öğreneceksin."</p>

  <p class="calibre11" style="text-align: justify;">"Ne kadar yakında? Şimdi söyle."</p>

  <p class="calibre11" style="text-align: justify;">"Sen çok zor bir insansın. Otuz dakika içinde öğreneceksin. Otuz dakika bekleyebilir misin?"</p>

  <p class="calibre11" style="text-align: justify;">"Otuz dakika mı? Otuz dakika ne yapacağız?" Olduğu yerde hoplayıp zıplıyordu.</p>

  <p class="calibre11" style="text-align: justify;">"Çok sabırsızsın," diyerek güldü. "Bak, bunu karıştırmam gerekiyor. Otuz dakika sonra gel."</p>

  <p class="calibre11" style="text-align: justify;">Tatyana kulübenin etrafında daireler çizerek onu izledi.</p>

  <p class="calibre11" style="text-align: justify;">Kelimelerle anlatamayacak kadar mutluydu.</p>

  <p class="calibre11" style="text-align: justify;">"Şura, beni izliyor musun?" Çember hareketi yaptı ve tek elinin üzerinde amuda kalktı.</p>

  <p class="calibre11" style="text-align: justify;">"Evet tatlı kız," dedi. "İzliyorum."</p>

  <p class="calibre11" style="text-align: justify;">Aleksandr onu otuz dakika sonra çağırdı.</p>

  <p class="calibre11" style="text-align: justify;">Tatyana kâsenin içindeki mavi karışıma baktı. "Bu ne?"</p>

  <p class="calibre11" style="text-align: justify;">Ona bir kaşık uzattı. "Tadına bak."</p>

  <p class="calibre11" style="text-align: justify;">Bir kaşık aldı. "Dondurma mı?" dedi şaşkınlık içinde.</p>

  <p class="calibre11" style="text-align: justify;">Aleksandr sırıtarak başını salladı. "Evet."</p>

  <p class="calibre11" style="text-align: justify;">"Bana dondurma mı yaptın?"</p>

  <p class="calibre11" style="text-align: justify;">"Evet. Doğum günün kutlu olsun." Bir an duraksadı. "Şimdi niye ağlıyorsun? Ye haydi. Eriyecek."</p>

  <p class="calibre11" style="text-align: justify;">Tatyana yerde bağdaş kurarak dondurma kâsesini kucağına aldı ve bir yandan dondurmasını yerken bir yandan da ağladı. Aleksandr buna hiçbir anlam veremedi ve ellerini yıkamaya gitti.</p>

  <p class="calibre11" style="text-align: justify;">"Sana biraz dondurma ayırdım. Haydi ye," dedi Tatyana döndüğünde. Yüzünden hâlâ yaşlar süzülüyordu.</p>

  <p class="calibre11" style="text-align: justify;">"Hayır, sen ye," dedi Aleksandr.</p>

  <p class="calibre11" style="text-align: justify;">"Bu bana çok. Yarısını yedim. Geri kalanını sen ye. Yoksa bunu ne yapacağız?"</p>

  <p class="calibre11" style="text-align: justify;">Aleksandr yanında diz çökerek, "Dondurmayı bütün vücuduna sürmeyi ve oradan yalamayı düşünüyordum," dedi.</p>

  <p class="calibre11" style="text-align: justify;">Tatyana elindeki kaşığı bırakarak, "Bu, harika bir dondurmayı ziyan etmek olur," dedi.</p>

  <p class="calibre11" style="text-align: justify;">Fakat Aleksandr bunu uygulayınca fikri değişti.</p>

  <p class="calibre11" style="text-align: justify;">Yüzdükten sonra Aleksandr nehrin kenarında oturarak sigara içti. "Tatyana bana çıplak yaptığın çember hareketlerini göster."</p>

  <p class="calibre11" style="text-align: justify;">"Burada mı? Olmaz. Burası uygun bir yer değil."</p>

  <p class="calibre11" style="text-align: justify;">"Burada olmazsa, nerede olacak? Haydi, nehrin içinde yap."</p>

  <p class="calibre11" style="text-align: justify;">Tatyana ayağa kalktı ve kollarını kaldırarak, "Hazır mısın?" diye sordu. Sonra da Kama nehri içinde yedi takla attı.</p>

  <p class="calibre11" style="text-align: justify;">"Nasıldı?" diye seslendi suyun içinden.</p>

  <p class="calibre11" style="text-align: justify;">"Olağanüstü," dedi oturduğu yerde sigara içerek.</p>

  <p class="kisim_adi" style="text-align: justify;">14</p>

  <p class="calibre11" style="text-align: justify;">Aleksandr, kolunda saati olmamasına rağmen orduda kalktığı saatte uyanarak yıkanmaya ve sigara içmeye gitti. Tatyana da yatakta, uykulu bir halde dönmesini beklerken, vücudu fırından yeni çıkmış bir kurabiye gibi yusyuvarlak bir şekildeydi. Aleksandr yatağa atlayarak buz gibi vücudunu ona değdirdi. Tatyana bir çığlık attı ve kendini ondan kurtarmaya çalıştı. "Lütfen yapma! Bu çok acımasızca. Umarım bunu yaptığın için ordu seni cezalandırır. Eminim bunu Marazov'a ikinci bir kez yapamazsın."</p>

  <p class="calibre11" style="text-align: justify;">"Kesinlikle haklısın," dedi. "Ama Marazov üzerinde sonsuz hakkım yok. Sen benim karımsın. Şimdi bana dön."</p>

  <p class="calibre11" style="text-align: justify;">"Beni rahat bırakırsan dönerim."</p>

  <p class="calibre11" style="text-align: justify;">"Tatya..." diye fısıldadı Aleksandr. "İlle de bana dönmen gerekmiyor." Vücudunu onunkine bastırmaya devam etti. "Ama seni doyuncaya kadar rahat bırakmayacağım. Beni iliklerime kadar ısıtman lazım."</p>

  <p class="calibre11" style="text-align: justify;">Seviştikten sonra Tatyana, Aleksandr'a kahvaltı hazırladı. On iki tane patatesli börek yaptı. Sonra da her zamankinden daha çok ısıtan güneşin altına yaydıkları battaniyede yanına oturdu. Aleksandr kıtlıktan çıkmış gibi yiyordu. Tatyana onu izledi.</p>

  <p class="calibre11" style="text-align: justify;">"Ne oldu?"</p>

  <p class="calibre11" style="text-align: justify;">"Hiçbir şey," diyerek gülümsedi Tatyana. "Hep çok açsın. Kışı nasıl atlattın sen?"</p>

  <p class="calibre11" style="text-align: justify;">"Kışı nasıl mı atlattım?"</p>

  <p class="calibre11" style="text-align: justify;">Ona kalan börekleri de verdi. Aleksandr itiraz etti; ama Tatyana ona iyice yakınlaşıp lokmaları ağzına götürmeye başlayınca dayanamadı. Tatyana ona bakarken adeta içi eriyordu.</p>

  <p class="calibre11" style="text-align: justify;">Aleksandr çataldaki son lokmayı alarak, "Ne oldu Tatya?" diye sordu. "Hoşuna giden bir şey mi yaptım?"</p>

  <p class="calibre11" style="text-align: justify;">Tatyana kızardı ve başını sallayarak sakallı yanağına bir öpücük kondurdu. "Haydi kocacığım," dedi. "Gidip seni tıraş edelim."</p>

  <p class="calibre11" style="text-align: justify;">Tatyana onu tıraş ederken, "Aksinya'nın yarın sabah banyo için su ısıtmayı ve kimse içeri girmesin diye kapıda beklemeyi teklif ettiğini söylemiş miydim?" dedi.</p>

  <p class="calibre11" style="text-align: justify;">"Söyledin," dedi Aleksandr. "Aksinya'yı seviyorum; ama onun bizi dinlemek için kapıda bekleyeceğini sen de çok iyi biliyorsun."</p>

  <p class="calibre11" style="text-align: justify;">Tatyana sabunu yumuşak yanağına sürterek, "O halde daha sessiz olman gerekiyor, öyle değil mi?" dedi.</p>

  <p class="calibre11" style="text-align: justify;">"Benim mi daha sessiz olmam gerekiyor?"</p>

  <p class="calibre11" style="text-align: justify;">Tatyana kızarınca Aleksandr gülümsedi.</p>

  <p class="calibre11" style="text-align: justify;">Tatyana tıraşı bitirdikten sonra yüzünü havluyla kurularken, "Bugün ne yapacağız?" diye sordu. "Bir ara gidip çilek toplayalım da turta yapayım."</p>

  <p class="calibre11" style="text-align: justify;">"Toplarız. Ama ilk önce şu kütüğü suyun içine taşıyacağım. Böylece onun üzerine oturarak dişlerimizi fırçalayabiliriz. Sonra da üzerinde balıkları temizleyeceğimiz bir masa yapacağım," dedi Aleksandr. "Sen de dikiş dikmeye o kadınların yanına gideceksin. Bu beni hiç mutlu etmiyor."</p>

  <p class="calibre11" style="text-align: justify;">"İki saat içinde döneceğim," dedi.</p>

  <p class="calibre11" style="text-align: justify;">"Bu beni mutlu eder."</p>

  <p class="calibre11" style="text-align: justify;">"Senin işin mutlu olmak."</p>

  <p class="calibre11" style="text-align: justify;">"Lazarevo'da sadece bir işim var," dedi Aleksandr beline sarılarak. "Genç ve seksi karımla sevişmek."</p>

  <p class="calibre11" style="text-align: justify;">Tatyana adeta inledi. "Bu konuda çok konuşuyorsun; ama pek icraat..."</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">"İngilizcem nasıl?"</i> diye İngilizce sordu Tatyana.</p>

  <p class="calibre11" style="text-align: justify;"><i class="calibre2">"İyi!"</i> dedi Aleksandr İngilizce. Nehrin kıyısında ellerinde iki tane çilek kovası ile yürüyorlardı. Evden birkaç kilometre uzaklaşmışlardı. Sadece İngilizce konuşmaya karar vermişlerdi; ama Tatyana tekrar Rusçaya döndü. "Sanırım, İngilizce okumayı konuşmaktan daha iyi beceriyorum. John Stuart Mill'in yazdıklarını şimdi daha iyi anlıyorum; ama okumaya değer olmadığını görüyorum."</p>

  <p class="calibre11" style="text-align: justify;">Aleksandr gülümsedi. "Bu iyi bir ayrım." Birkaç mantar topladı. "Tatya, bunları yiyebilir miyiz?"</p>

  <p class="calibre11" style="text-align: justify;">Tatyana mantarları elinden alıp yere fırlatarak, "Yeriz; ama bu ilk ve son yiyişimiz olur," dedi.</p>

  <p class="calibre11" style="text-align: justify;">Aleksandr gülmeye başladı. Tatyana, "Sana nasıl mantar toplayacağını öğretmem gerekiyor Şura. Onları bu şekilde köklerinden çıkaramazsın," dedi.</p>

  <p class="calibre11" style="text-align: justify;">"Benim de sana İngilizce konuşmayı öğretmem gerekiyor Tatya," dedi Aleksandr.</p>

  <p class="calibre11" style="text-align: justify;">Tatyana İngilizce olarak, <i class="calibre2">"Bu benim yeni kocam Aleksandr Barrington,"</i> dedi.</p>

  <p class="calibre11" style="text-align: justify;">Aleksandr da yüzünde büyük bir mutluluk ifadesiyle, <i class="calibre2">"Bu da benim genç karım Tatyana Metanova,"</i> dedi. Saç örgüsünden öperek Rusça, "Tatyana, şimdi sana öğrettiğim kelimeleri söyle," dedi.</p>

  <p class="calibre11" style="text-align: justify;">Tatyana domates gibi kıpkırmızı oldu. <i class="calibre2">"Hayır"</i> dedi İngilizce. <i class="calibre2">"Onları söylemeyeceğim,"</i></p>

  <p class="calibre11" style="text-align: justify;"><i class="calibre2">"Lütfen."</i></p>

  <p class="calibre11" style="text-align: justify;"><i class="calibre2">"Hayır. Çilek topla"</i> Hâla İngilizce konuşuyorlardı.</p>

  <p class="calibre11" style="text-align: justify;">Aleksandr'ın çileklerle hiç ilgilenmediğini gördü. <i class="calibre2">"Peki daha sonra söyleyecek misin?"</i></p>

  <p class="calibre11" style="text-align: justify;"><i class="calibre2">"Ne şimdi, ne de sonra,"</i> dedi Tatyana cesurca. Ama yüzüne bakmıyordu.</p>

  <p class="calibre11" style="text-align: justify;">Aleksandr onu kendine çekti. İngilizce konuşmaya devam etti."<i class="calibre2">Daha sonra, yatakta bana İngilizce kelimeler söyleyerek yalvarman için ısrar edeceğim."</i></p>

  <p class="calibre11" style="text-align: justify;">Tatyana elinden kurtulamaya çalışarak, <i class="calibre2">"Dediklerini anlamıyor olmam güzel,"</i> dedi.</p>

  <p class="calibre11" style="text-align: justify;"><i class="calibre2">"Sana neyi kastettiğimi göstereceğim,"</i> dedi Aleksandr kovayı yere bırakarak.</p>

  <p class="calibre11" style="text-align: justify;"><i class="calibre2">"Sonra, sonra,"</i> dedi Tatyana. "Şimdi <i class="calibre2">kavanı al. Çilek topla"</i></p>

  <p class="calibre11" style="text-align: justify;"><i class="calibre2">"Pekâlâ,</i> dedi İngilizce onu bırakmadan. <i class="calibre2">"Bunun adı kava değil kova.</i> Haydi Tatya. Diğer kelimeleri de söyle." Onu sıkıca tuttu. "Utangaçlığın bana afrodizyak gibi geliyor. Haydi söyle onları."</p>

  <p class="calibre11" style="text-align: justify;">Tatyana nefes nefese bir halde, <i class="calibre2">"Pekâlâ,"</i> dedi İngilizce."<i class="calibre2">Kovanı al ve eve gidelim. Seninle aşk antrenmanı yapacağım."</i></p>

  <p class="calibre11" style="text-align: justify;">Aleksandr gülmeye başladı. <i class="calibre2">Seninle sevişeceğim Tatya. Seninle sevişeceğim."</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Güzel bir yaz öğleden sonrasıydı. Aleksandr bir ağacı küçük parçalara ayırıyordu. Tatyana da yanındaydı.</p>

  <p class="calibre11" style="text-align: justify;">"Ne oldu?"</p>

  <p class="calibre11" style="text-align: justify;">Dirseğiyle onu dürtüyordu.</p>

  <p class="calibre11" style="text-align: justify;">"Ne var? Benim küçük gölgem gibisin. İzin ver işimi bitireyim. Üzerinde oturup yemek yiyebileceğimiz bir bank yapmaya çalışıyorum."</p>

  <p class="calibre11" style="text-align: justify;">"Oyun oynamak ister misin?"</p>

  <p class="calibre11" style="text-align: justify;">"Hayır. Bunu bitirmem gerekiyor."</p>

  <p class="calibre11" style="text-align: justify;"><i class="calibre2">"Aleksandr der ki</i> oyununu oynayabiliriz," diyerek davetkâr bir şekilde güldü.</p>

  <p class="calibre11" style="text-align: justify;">"Daha sonra."</p>

  <p class="calibre11" style="text-align: justify;">"Saklambaç oynamaya ne dersin?"</p>

  <p class="calibre11" style="text-align: justify;">"Sonra."</p>

  <p class="calibre11" style="text-align: justify;">"Ne oldu? Yine kaybedersin diye mi korkuyorsun yüzbaşı," diyerek sırıttı.</p>

  <p class="calibre11" style="text-align: justify;">"Ahh sen...."</p>

  <p class="calibre11" style="text-align: justify;">"Hoplayıp zıplamak mı istiyorsun?"</p>

  <p class="calibre11" style="text-align: justify;">Aleksandr yüzüne baktı. Tatyana kıpkırmızı olarak, "Ben gerçek hoplayıp zıplamayı kastettim. Suda oynamaktan bahsediyorum. Eline basarak omzuna çıkmayı istiyorum," dedi.</p>

  <p class="calibre11" style="text-align: justify;">"Omzuma çıktıktan sonra seni suya atarsam olur."</p>

  <p class="calibre11" style="text-align: justify;">"Bunu daha önce hiç istememiştin. Ama olur. Kendine yeni bir oyun buldun."</p>

  <p class="calibre11" style="text-align: justify;">Aleksandr güldü ve elindeki baltayı bırakmadan, "Hepsini yapacağız; ama önce izin ver şu lanet olası odunları keseyim," dedi.</p>

  <p class="calibre11" style="text-align: justify;">Tatyana bir süre sessiz kaldı. "Bana orduda nasıl şınav çektiğinizi göstermek ister misin? Elli kez mi çekiyorsunuz?" diye sordu.</p>

  <p class="calibre11" style="text-align: justify;">"Bana bunun için enerji verirsen olur."</p>

  <p class="calibre11" style="text-align: justify;">"Tamam. Şimdi mi?"</p>

  <p class="calibre11" style="text-align: justify;">"Hayır, sonra."</p>

  <p class="calibre11" style="text-align: justify;">Bir süre daha sessiz kaldı. "Bilek güreşi yapmak ister misin?"</p>

  <p class="calibre11" style="text-align: justify;">"Bilek güreşi mi?" dedi Aleksandr şaşkın bir şekilde gülümseyerek. "Dalga geçiyorsun, değil mi?"</p>

  <p class="calibre11" style="text-align: justify;">"Haydi koca adam. Korktun mu yoksa?" diyerek onu gıdıkladı.</p>

  <p class="calibre11" style="text-align: justify;">"Dur."</p>

  <p class="calibre11" style="text-align: justify;">Tatyana onu bir kez daha gıdıkladı ve tavuk gibi gıdaklamaya başladı. "Gıtgıt gıdak."</p>

  <p class="calibre11" style="text-align: justify;">"Bu kadar yeter." Baltasını yere bıraktı; ama Tatyana çığlık ata ata ormana doğru koşmaya başlamıştı bile. Aleksandr arkasından koşarak, "Seni elime bir geçirirsem!" diye bağırdı.</p>

  <p class="calibre11" style="text-align: justify;">Tatyana gülüyordu. "Ama Aleksandr elinde hep bir şey var. Bu balta olmazsa, sigara, o olmazsa..."</p>

  <p class="calibre11" style="text-align: justify;">Poposuna yapıştı.</p>

  <p class="calibre11" style="text-align: justify;">"Evet o olmazsa..."</p>

  <p class="calibre11" style="text-align: justify;">Göğüslerini tuttu.</p>

  <p class="calibre11" style="text-align: justify;">"Ne demek istediğimi anladın mı?" dedi nefes nefese bir halde. Haydi beni yere yatır ve istediğini yap." Aleksandr ona sımsıkı sarıldığı için nefes almakta hâlâ zorlanıyordu. Aleksandr ya kendi gücünden şüphe ediyordu; ya da onu yeterince sıkı saramayacağından korkuyordu. "Buradayım Şura," dedi hafifçe sırtına vurarak. "Haydi gel."</p>

  <p class="calibre11" style="text-align: justify;">Aleksandr onu bıraktı ve Tatyana bir süre karşısında öylece durdu.</p>

  <p class="calibre11" style="text-align: justify;">"Pekâlâ," diyerek smttı Aleksandr. "Beni işimden alıkoydun. Şimdi ne olacak? Şınav mı çekeceğiz? Hoplayıp zıplayacak mıyız? Ne yapacağız?"</p>

  <p class="calibre11" style="text-align: justify;">Hiç kıpırdamadan durdular. İkisinin de gözlerinin içi pırıl pırıldı. Tatyana bir sağa bir sola hareket etti.</p>

  <p class="calibre11" style="text-align: justify;">Ama Aleksandr bu kez daha hızlı davrandı. "Daha atik olman gerekiyor," diyerek onu yakaladı ve yere yatırdı. "Bir daha deneyecek misin?"</p>

  <p class="calibre11" style="text-align: justify;">Tatyana sağa ve sola hareket etti.</p>

  <p class="calibre11" style="text-align: justify;">Yine yeterince hızlı olamamıştı. "Bir kez daha deneyecek misin?"</p>

  <p class="calibre11" style="text-align: justify;">Kıpırdamadan ayakta durdu ve Aleksandr doğrulmadan önce üzerine atladı.</p>

  <p class="calibre11" style="text-align: justify;">Aleksandr peşinden koşarken Tatyana kendini onun kollarına bıraktı ve sıkıca sarılarak yanağından öptü. "Haydi oyun oynayalım. Senin gözlerini bağlayayım. Sonra etrafında dolanayım ve sen beni yakalamaya çalış," diyerek kıkırdadı. "Beni gıdıklamayı kes."</p>

  <p class="calibre11" style="text-align: justify;">"Senin benim gözlerimi bağlamandan sıkıldım," dedi Aleksandr onu gıdıklamaya devam ederek. "Bu kez ben senin gözünü bağlayayım ve sana yemek yedireyim. Sen de ağzına ne verdiğimi söyle. Olur mu?"</p>

  <p class="calibre11" style="text-align: justify;">Tatyana, Aleksandr daha sözünü bitirmeden gülmeye başladı. Aleksandr saf saf yüzüne baktı. "Ne oldu?"</p>

  <p class="calibre11" style="text-align: justify;">"Şura!" diye haykırdı. "Sana gözlerimi bağlamadan önce ağzıma ne vermeni istediğimi söylesem nasıl olur?"</p>

  <p class="calibre11" style="text-align: justify;">Aleksandr onu eve taşırken kendi kendine güldü. "Kendine bir oyun buldun," dedi. "Ama ağzına vermemi istediğin şeyi İngilizce söylemen gerekiyor." Ellerini elbisesinin altına sokarak onu okşamaya başladı.</p>

  <p class="calibre11" style="text-align: justify;">"Şura."</p>

  <p class="calibre11" style="text-align: justify;">"Efendim."</p>

  <p class="calibre11" style="text-align: justify;">"Beni bırak. Gidip saklanmam gerekiyor. Sen de beni bulacaksın."</p>

  <p class="calibre11" style="text-align: justify;">"Neden seni bulmam gerekiyor? Zaten buradasın." Poposunu sıktı.</p>

  <p class="calibre11" style="text-align: justify;">"Şura beni çok sıkı tutuyorsun. Hareket edemiyorum."</p>

  <p class="calibre11" style="text-align: justify;">"Biliyorum. Bir yere gitmemen için bunu yapıyorum."</p>

  <p class="calibre11" style="text-align: justify;">"Bu nasıl bir oyun?"</p>

  <p class="calibre11" style="text-align: justify;">"Gün boyunca oynadığımız oyunla aynı."</p>

  <p class="calibre11" style="text-align: justify;">"Hani...."</p>

  <p class="calibre11" style="text-align: justify;">"Uyanmak ve sevişmek. Yıkanmak ve sevişmek. Yemek pişirmek, yemek ve sevişmek. Yüzmek ve sevişmek. Futbol ve körebe oynadıktan sonra sevişmek."</p>

  <p class="calibre11" style="text-align: justify;">"Ama şimdi doğrudan sevişmeye gidiyoruz. Oyun bunun neresinde?"</p>

  <p class="kisim_adi" style="text-align: justify;">15</p>

  <p class="calibre11" style="text-align: justify;">Erken kalkıp alabalık avladıktan ve yüzdükten sonra, Tatyana, Aleksandr'a kek yapmayı öğretti. Ne düşündüğünü bilmiyordu; ama Aleksandr'ın dikkati başka bir yerdeydi. "Şura! Sana kek yapmayı öğretmeye devam etmeyeceğim. Öğrenmek istemiyor musun?"</p>

  <p class="calibre11" style="text-align: justify;">"Ben erkeğim. Fiziksel olarak kendim için yemek yapmayı öğrenme konusunda beceriksizim," dedi. Tatyana ılık sütü, unu ve şekeri karıştırırken, Aleksandr da onun hemen yanında, yerde uzanıyordu.</p>

  <p class="calibre11" style="text-align: justify;">"Ama bana dondurma yaptın."</p>

  <p class="calibre11" style="text-align: justify;">"O senin içindi. Ben kendim için yapacağım yemekten bahsediyorum."</p>

  <p class="calibre11" style="text-align: justify;">"Şura!"</p>

  <p class="calibre11" style="text-align: justify;">"Efendim!"</p>

  <p class="calibre11" style="text-align: justify;">"Neden kek hamuruna değil de bana bakıyorsun?" Aleksandr yerde bağdaş kurarak en sevimli yüz ifadesiyle ona baktı.</p>

  <p class="calibre11" style="text-align: justify;">"Gözlerimi senden ayıramıyorum," dedi sakin bir şekilde. "Bana bu kadar fedakârca yemek hazırlaman beni tahrik ediyor. İstediğim her şeyi yapıyorsun. Gözümü senden alamıyorum. Artık kek yiyecek kadar aç da değilim."</p>

  <p class="calibre11" style="text-align: justify;">Tatyana sakinliğini korumaya çalışarak, "Bana bakmayı kes," dedi. "Ormanda tek başına kalırsan ve karnın acıkırsa ne yapacaksın?"</p>

  <p class="calibre11" style="text-align: justify;">"Kek hamuru hazırlamayı öğrenmek zorunda mıyım? Ağaç kabuğu, çilek ve mantar yerim."</p>

  <p class="calibre11" style="text-align: justify;">"Kendine bir iyilik yap ve mantar yeme," dedi Tatyana. "Lütfen beni izler misin?"</p>

  <p class="calibre11" style="text-align: justify;">Gözünü ondan ayırarak kaba baktı. "Bu kadar mı? Süt, un ve şekerden başka bir şey yok mu? İşim bitti mi? Artık sana bakabilir miyim?"</p>

  <p class="calibre11" style="text-align: justify;">Tatyana tahta kaşığın ucuyla ona bir parça hamur fırlattı. "İzle dedim."</p>

  <p class="calibre11" style="text-align: justify;">Aleksandr şaşkınlık içinde başını sallayarak elini hamur kabının içine soktu ve bir avuç kopararak Tatyana'nın yüzüne attı. "Sen kiminle aşık attığını sanıyorsun?"</p>

  <p class="calibre11" style="text-align: justify;">"Bilmiyorum," dedi yüzündeki hamuru temizleyip kabın içindekileri karıştırmaya devam ederek. "Ama senin de kiminle aşık attığını bilmediğine eminim." Aleksandr hareket etmeye fırsat bulamadan Tatyana bütün kabı üzerine boşalttı ve dışarıya kaçtı.</p>

  <p class="calibre11" style="text-align: justify;">Aleksandr onu ormanda yakaladığında her tarafı hamurla kaplıydı. Onu kucağına alıp kaldırarak üzerindeki pisliği ona da bulaştırdı ve gülmesini engellemek için eliyle ağzını kapattı. Fakat Tatyana içindeki mutluluğu dizginleyemiyordu. Tatyana'nın bütün vücudu sevinçten titriyordu. Bu, kocasına hazdan titrediği anları hatırlattı. Göğüsleri birbirine yapıştı ve krema ile sıcak şeker gibi birbirlerinin içine aktılar. "Kek pişirmeden hamuru çiğ çiğ yiyerek kahvaltı etmiş sayılıyor muyuz?" diye sordu Aleksandr dalgacı bir tavırla.</p>

  <p class="calibre11" style="text-align: justify;">"Bundan hiç şüphem yok," dedi Tatyana.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Dolunay görünmeye başlamıştı. Aleksandr yaptığı masanın üzerinde alabalıkları temizliyordu. Balıkları temizlemek ve başlarını koparmak için asker bıçağını kullanıyordu. Tatyana pislikleri koyacağı bir torba ve temizlenmiş balıkları koyacağı içi su dolu bir kapla yanında bekliyordu. Patatesli balık çorbası da pişirecekti. Sadece bir tane keskin bıçakları vardı ve Aleksandr bunu büyük bir ustalıkla kullanıyordu. "Bulduğun yiyecekleri pişirmek zorunda kalmadığın sürece, açlıktan ölmezsin Şura, öyle değil mi?" Tatyana büyük bir hayranlık içinde onu izledi.</p>

  <p class="calibre11" style="text-align: justify;">"Tatya, eğer mecbur kalırsam balıkları kendi yaktığım ateşte pişirebilirim," diyerek yüzüne baktı. "Ne oldu?"</p>

  <p class="calibre11" style="text-align: justify;">"Aleksandr, balık tutuyor; ateş yakıyor; savaşıyor ve odun kesiyorsun. Senin yapamadığın bir iş var mı?" Tatyana bunu söylerken kıpkırmızı oldu.</p>

  <p class="calibre11" style="text-align: justify;">"Sen söyle." Aleksandr ona doğru eğildi ve dudağından inlemeye başlayana kadar öptü. "Bu kadar lezzetli olmasaydın," dedi.</p>

  <p class="calibre11" style="text-align: justify;">Tatyana boğazındaki gıcığı temizleyerek mırıldandı. "Şu kızarma huyumdan vazgeçmem lazım."</p>

  <p class="calibre11" style="text-align: justify;">"Lütfen vazgeçme. Ayrıca yapamadığım bir şey var. O da kek," dedi gülümseyerek.</p>

  <p class="calibre11" style="text-align: justify;">"Düğün fotoğraflarımızı kuyumcudan almak için Molotov'a ne zaman gideceğiz?"</p>

  <p class="calibre11" style="text-align: justify;">"O fotoğraflar karşılığında bizden yüzüklerimizi isteyecek."</p>

  <p class="calibre11" style="text-align: justify;">Tatyana yüzüne baktı ve kolundan öperek yüzünü göğsüne dayadı. "Ocak için yeterince gazyağımız var mı?"</p>

  <p class="calibre11" style="text-align: justify;">"Oldukça fazla var. Neden sordun?"</p>

  <p class="calibre11" style="text-align: justify;">"Yemeği ocağa koyduktan sonra, onu pişmesi için bir süre bırakabilir miyiz?" Derin bir nefes aldı. "Şura... Dusia benden ona kilisede yardım etmemi istedi." Aleksandr'a baktı. "Lütfen. Onlarla çok fazla vakit geçiremediğim için kendimi kötü hissediyorum."</p>

  <p class="calibre11" style="text-align: justify;">"Oraya yeterince sık gidiyorsun," dedi Aleksandr ciddi bir yüz ifadesiyle.</p>

  <p class="calibre11" style="text-align: justify;">"Bana gölgen gibi olduğumu söylememiş miydin?"</p>

  <p class="calibre11" style="text-align: justify;">"Orada olduğun zamanlar dışında öyle." Derin bir nefes aldı. "Bu kez ne istiyor?"</p>

  <p class="calibre11" style="text-align: justify;">Tatyana bir anda rahatladı. "Camlardan biri kırılmış. Değiştirip değiştiremeyeceğini sordu. Sadece tek bir cam."</p>

  <p class="calibre11" style="text-align: justify;">"Bu kez bana ihtiyacı var yani."</p>

  <p class="calibre11" style="text-align: justify;">"Ben de seninle geleceğim. Bunun karşılığında sana biraz votka vereceğini söyledi."</p>

  <p class="calibre11" style="text-align: justify;">"Ona seni rahat bırakmasını ve kendine başka bir meşguliyet bulmasını söyle."</p>

  <p class="calibre11" style="text-align: justify;">Tatyana bir ara ortadan kaybolduktan sonra sigara ve çakmakla geri döndü. "Aç ağzını," dedi.</p>

  <p class="calibre11" style="text-align: justify;">"Sen ne yapıyorsun?" dedi Aleksandr ağzını açarak Tatyana sigarayı içine çekişini izledi. Sonra sigarayı onun elinden aldı ve bir nefes çektikten sonra öksürmeye başladı. Aleksandr sigarayı geri aldı ve dört nefes çektikten sonra fırlattı. "Bu kadar yetti. Bir daha sakın içeyim deme. Gece nefes alıp verişini duyuyorum. Ciğerlerin zorlanıyor."</p>

  <p class="calibre11" style="text-align: justify;">"Bu, veremden olmuyor," dedi sigaranın üzerine basarak "Bana çok sıkı sarıldığın için oluyor." Başını çevirdi.</p>

  <p class="calibre11" style="text-align: justify;">Aleksandr ona baktı ve hiçbir şey söylemedi</p>

  <p class="calibre11" style="text-align: justify;">Tatyana kilisede Aleksandr'ın camı onarmasına yardım etti. Camın kenarına su, kireç taşı ve kil karışımı olan bir macun sürerken merdivende durarak onu izledi. "Şura."</p>

  <p class="calibre11" style="text-align: justify;">"Efendim."</p>

  <p class="calibre11" style="text-align: justify;">"Sana varsayıma dayanan bir soru sorabilir miyim?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Daşa hâlâ yaşıyor olsaydı, ne yapacaktık? Bunu hiç düşündün mü?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Tatyana duraksadı. "Ben bazen düşünüyorum."</p>

  <p class="calibre11" style="text-align: justify;">"Ne gibi zamanlarda düşünüyorsun?"</p>

  <p class="calibre11" style="text-align: justify;">"Şimdiki gibi."</p>

  <p class="calibre11" style="text-align: justify;">Aleksandr cevap vermeyince Tatyana üzerine gitti. "Bunu düşünebilir misin? Böyle bir durumda ne yapardık?"</p>

  <p class="calibre11" style="text-align: justify;">"Bunu düşünmek istemiyorum."</p>

  <p class="calibre11" style="text-align: justify;">"Düşün."</p>

  <p class="calibre11" style="text-align: justify;">"Kendine eziyet çektirmekten neden bu kadar çok hoşlanıyorsun? Hayatının fazla iyi gittiğini mi düşünüyorsun?"</p>

  <p class="calibre11" style="text-align: justify;">Tatyana gözlerini ona dikti. "Hayatım oldukça iyi."</p>

  <p class="calibre11" style="text-align: justify;">"Camı düzgün tut," dedi. "Bu Dusia'nın elindeki tek cam. Eğer kırarsan seni affedeceğini sanmıyorum. Ağır mı geliyor?"</p>

  <p class="calibre11" style="text-align: justify;">"Hayır, iyi. Dur çerçeveye biraz daha yaklaşayım."</p>

  <p class="calibre11" style="text-align: justify;">"Bir dakika bekle. İşim bitmek üzere."</p>

  <p class="calibre11" style="text-align: justify;">Tatyana merdivende dengesini kaybetti ve düşünce elindeki camı bıraktı. Aleksandr koşarak camı havada yakaladı ve yere koyduktan sonra Tatyana'nın yerden kalkmasına yardım etti. Tatyana titriyordu; ama bir şeyi yoktu. Bileğinin arka tarafı sıyrılmıştı. Kaşlarını çatarak kocasına baktı.</p>

  <p class="calibre11" style="text-align: justify;">"Ne oldu?" diye sordu Aleksandr. "Reflekslerim hoşuna gitti mi? Dusia bana hayatı boyunca dua edecek." Tatyana'nın üzerindeki tozları silmeye çalıştı; ama daha çok kirletti. "Ellerimin haline bak. Eğer dikkat etmezsem, üzerimdeki macunlar yüzünden sana yapışacağım," diyerek gülümsedi ve boynundan öptü.</p>

  <p class="calibre11" style="text-align: justify;">Tatyana hâlâ kaşları çatık bir halde ona bakıyordu.</p>

  <p class="calibre11" style="text-align: justify;">"Ne var?"</p>

  <p class="calibre11" style="text-align: justify;">"Reflekslerini seviyorum," dedi. "İyi bir iş başardın. Sadece bir noktanın üzerine basmak istiyorum. Karınla cam arasında bir seçim yapman gerekiyordu. Sen camı seçtin ve takdire değecek kadar hızlı davrandın."</p>

  <p class="calibre11" style="text-align: justify;">Aleksandr gülerek Tatyana'yı merdivene oturttu ve kendi de arkasında durdu. Kirli elleriyle ona dokunmadı ve ama poposuna elbisesinin üzerinden bir çimdik attı. "Ben camı tercih etmedim," dedi. "Sen zaten yerdeydin."</p>

  <p class="calibre11" style="text-align: justify;">"Ben yere yuvarlanırken o harika reflekslerinin gücünü göremedim."</p>

  <p class="calibre11" style="text-align: justify;">"Öyle mi? Peki ya o cam üzerine düşseydi ne olacaktı?" dedi. "O zaman benden yana hiç de mutlu olmayacaktın."</p>

  <p class="calibre11" style="text-align: justify;">"Şu anda da senden yana mutlu değilim," dedi. Ama gülümsüyordu. Aleksandr poposuna bir çimdik daha attıktan sonra macunu sürmek için tekrar camın başına geçti. En sonunda camı kırılmadan yerine taktılar. Kilisede olan Dusia, Aleksandr'a teşekkür etti ve hatta onu öperek kötü bir adam olmadığını söyledi.</p>

  <p class="calibre11" style="text-align: justify;">Aleksandr başını hafifçe eğerek Tatyana'ya doğru salladı. "Ben sana ne dedim?"</p>

  <p class="calibre11" style="text-align: justify;">Tatyana onu gömleğinden çekiştirdi. "Buraya gel kötü-olmayan-adam," dedi. "Haydi gidelim de seni yıkayayım." Ağaçların arasından yürüyerek eve gittiler. Tatyana eve varınca sabun ve havlu almak için içeri girdi.</p>

  <p class="calibre11" style="text-align: justify;">"Tatya, ilk önce karnımı doyurur musun?"</p>

  <p class="calibre11" style="text-align: justify;">"Şura, böyle pis bir halde yemek yiyemezdin."</p>

  <p class="calibre11" style="text-align: justify;">"Halime bak," dedi. "Beni yıkamanın arkasından da neler olacağını tahmin edebiliyorum. İki saat daha yemek yiyemeyeceğim ve ben şu anda bile açlıktan ölüyorum. Bir tasa çorba koy ve bana yedir, yeter."</p>

  <p class="calibre11" style="text-align: justify;">"Madem iki saati kabul etmiyorsun...." diye fısıldadı Tatyana.</p>

  <p class="calibre11" style="text-align: justify;">"Bana sadece yemek yedir Tatya. Sonra hapsedersin." Aleksandr kaşını kaldırdı. Gözlerinden ateş çıkıyordu. Tatyana dediğini yaptı. Ona yemek yedirirken, "Varsayıma dayanan sorumu cevaplamadın," dedi.</p>

  <p class="calibre11" style="text-align: justify;">"İnan soruyu bile unuttum."</p>

  <p class="calibre11" style="text-align: justify;">"Daşa hakkındaydı."</p>

  <p class="calibre11" style="text-align: justify;">"O soru." Patatesle balığı çiğnedikten sonra ciddi bir ses tonuyla, "Sanırım bunun cevabını biliyorsun," dedi.</p>

  <p class="calibre11" style="text-align: justify;">"Biliyor muyum?"</p>

  <p class="calibre11" style="text-align: justify;">"Elbette. Eğer hâlâ hayatta olsa söz verdiğim gibi onunla evlenmek zorunda kalacağımı biliyorsun. Sen de iyi kalpli Vova'nın karısı olacaktın."</p>

  <p class="calibre11" style="text-align: justify;">"Şura!"</p>

  <p class="calibre11" style="text-align: justify;">"Ne var?"</p>

  <p class="calibre11" style="text-align: justify;">Bacağına vurdu. "Eğer ciddi olmazsan seninle bu konu hakkında konuşmayacağım."</p>

  <p class="calibre11" style="text-align: justify;">"Bu iyi olur işte. Biraz daha çorba alabilir miyim?"</p>

  <p class="calibre11" style="text-align: justify;">Öğle yemeğinden sonra suya girdiler. Aleksandr ellerini yıkarken ve Tatyana onun sırtını sabunlarken, "Sen hayatta olduğun sürece Daşa ile evlenmezdim. Bunu biliyorsun. Lazarevo'ya geldiğim zaman da bütün gerçekleri su yüzüne çıkarırdım. Ya sen ne yapardın?" dedi Aleksandr.</p>

  <p class="calibre11" style="text-align: justify;">Tatyana cevap vermedi.</p>

  <p class="calibre11" style="text-align: justify;">Nehrin kıyısında oturuyorlardı. Aleksandr şampuanı aldı ve Tatyana'nın arkasını döndürerek saçlarına döktü. Parmaklarını köpüklü saçlarının arasında gezdirerek, "Onu özlüyorsun," dedi.</p>

  <p class="calibre11" style="text-align: justify;">Tatyana başını salladı. "O yaşasaydı Lazarevo'daki hayatımın nasıl olacağını merak ediyorum." Sırtını ona yasladı. "Ailemi özlüyorum," diyerek duraksadı. "Sen de annenle babanı özlüyor olmalısın."</p>

  <p class="calibre11" style="text-align: justify;">"Onları özleyecek zamanım olmadı," dedi Aleksandr. "Şu lanet olası hayatımı kurtarmakla meşguldüm hep." Saçındaki şampuanı duruladı.</p>

  <p class="calibre11" style="text-align: justify;">Ama Tatyana gerçeği biliyordu. "Bazen Paşa hakkında tuhaf şeyler hissediyorum."</p>

  <p class="calibre11" style="text-align: justify;">"Nasıl tuhaf şeyler?"</p>

  <p class="calibre11" style="text-align: justify;">Ayağa kalktı ve elindeki sabunu aldı. "Bilmiyorum. Bir tren havaya uçuruldu ve hiçbir ceset bulunmadı. Ona ne olduğunu tam olarak bilememek öldüğünden şüphe etmeme sebep oluyor."</p>

  <p class="calibre11" style="text-align: justify;">Aleksandr da ayağa kalktı. "Yani sevdiğin insanların öldüğüne ancak gözünle görürsen inanacağını mı söylüyorsun?"</p>

  <p class="calibre11" style="text-align: justify;">"Bunun gibi bir şey. Sana mantıklı gelmiyor mu?"</p>

  <p class="calibre11" style="text-align: justify;">"Hayır," dedi Aleksandr. "Ben de annemle babamın öldüğünü görmedim. Hepsi aynı şekilde can verdi."</p>

  <p class="calibre11" style="text-align: justify;">"Biliyorum." Onu sabunlamaya devam etti. "Ama Paşa benim ikizim. Öbür yarım gibi. O öldüyse ben neden yaşıyorum?" Sertleşen, sabunlu meme uçlarını göğsüne sürttü.</p>

  <p class="calibre11" style="text-align: justify;">"Bunun cevabını verebilirim. Sen yaşam dolusun," dedi Aleksandr. "Bu varsayım oyununu mu oynamak istiyorsun? Pekâlâ. Sana bir sorum var." Elindeki sabunu alarak kıyıya koydu. "Farz edelim Daşa ölmedi ve biz evlenmedik. Fakat..." Aleksandr Tatyana kendine doğru çekerken sözünü yarım bıraktı. "...fakat seninle Kama nehrinde aynen şu anda olduğu gibi seviştim diyelim... söyle bana sevgili karıcığım, ne yapardın? Beni bırakır mıydın?"</p>

  <p class="calibre11" style="text-align: justify;">Tatyana bir çığlık kopardı.</p>

  <p class="calibre11" style="text-align: justify;">Ellerini boynuna bacaklarını da beline sıkıca dolayarak, "Bu oyunu daha fazla sürdürmek istemiyorum," dedi.</p>

  <p class="calibre11" style="text-align: justify;">"Güzel," dedi Aleksandr.</p>

  <p class="calibre11" style="text-align: justify;">Tatyana daha sonra nehrin kıyısındaki bir kayanın üzerine uzandı ve Aleksandr da göğsüne yattı. Kama nehrini ve dağları izlerlerken, Tatyana Aleksandr'ın sessizleştiğini fark etti. Ayaklarını suya uzatmış bir halde, başı göğsünde uyuyakalmıştı. Tatyana gülümseyerek onu kendine çekti ve saçlarından öptü.</p>

  <p class="calibre11" style="text-align: justify;">Uzun bir süre kıpırdamadan durdu ve suyun sesini dinleyerek çilek kokusunu içine çekti. Etrafında sadece ıslak çim, kuru yapraklar, toprak ve Aleksandr vardı. Mırıldanmaya başladı. "Bir zamanlar köylüler tarafından çok sevilen bir prens varmış. Genç bir kız ona adeta taparmış. Genç kız leylakların arasında sabırsızlıkla prensinin ona güneşi getirmesini beklermiş. Kaçıp sığınacakları hiçbir yer yokmuş. Sadece birlikte yaşadıkları küçük krallıkları varmış." Tatyana nefes almak için durarak Aleksandr'ı sıkıca tuttu. "Her yeni gün Tanrı'dan gelen bir mucizeymiş. Onlar da bunu biliyorlarmış. Günün birinde prensin gitmesi gerekmiş; ama bu sorun olmamış. Çünkü genç kız biliyormuş ki..." Tatyana durdu. Aleksandr'ın nefesini tuttuğunu hissetmişti. "Şura."</p>

  <p class="calibre11" style="text-align: justify;">"Durma," diye mırıldandı. "Daha sonra ne olacağını merak ediyorum. Bu neden sorun olmamış? Genç kız ne yapmış?"</p>

  <p class="calibre11" style="text-align: justify;">"Benim ileride yapacağımı."</p>

  <p class="calibre11" style="text-align: justify;">"Hiç de fena bir hikâye değil."</p>

  <p class="calibre11" style="text-align: justify;">Tatyana yanağından öptü.</p>

  <p class="calibre11" style="text-align: justify;">"Son yorumumu henüz yapmadım," dedi Aleksandr ensesini göğsüne sürterek. "Bana prensin gidişinin niçin sorun olmadığını söyle."</p>

  <p class="calibre11" style="text-align: justify;">"Sorun olmadı," dedi Tatyana hızlı düşünmeye çalışarak. "Çünkü genç kız sabırla geri dönüşünü bekledi."</p>

  <p class="calibre11" style="text-align: justify;">"Bu bir peri masalı. Peki sonra ne oldu?" "Prens döndü."</p>

  <p class="calibre11" style="text-align: justify;">"Sonra ne oldu?"</p>

  <p class="calibre11" style="text-align: justify;">"Uzun yıllar boyunca mutlu bir şekilde yaşadılar."</p>

  <p class="calibre11" style="text-align: justify;">Uzun bir sessizlikten sonra Aleksandr, "Nerede?" diye sordu.</p>

  <p class="calibre11" style="text-align: justify;">Tatyana, Ural dağlarına baktı ve hiçbir şey söylemedi.</p>

  <p class="calibre11" style="text-align: justify;">Aleksandr homurdanarak ayağa kaktı ve ona döndü. "Bu hiç de fena bir hikâye değildi Tatya."</p>

  <p class="calibre11" style="text-align: justify;">"Öyle mi? Neden sen de bir tane anlatmayı denemiyorsun?"</p>

  <p class="calibre11" style="text-align: justify;">"Benim hayal gücüm pek kuvvetli değildir."</p>

  <p class="calibre11" style="text-align: justify;">"Olsun, yine de dene sen."</p>

  <p class="calibre11" style="text-align: justify;">"Pekâlâ." Bağdaş kurarak oturdu ve önce kendi, sonra da Tatyana'nın yüzünü ıslatarak anlatmaya başladı. "Bir zamanlar sarışın bir genç kız varmış." Yüzüne baktı. "Bu genç kızın bir eşi daha yokmuş. Bir hain şövalye bu kız tarafından sevilme şansını elde etmiş." Gülümsedi. "İşte böyle devam ediyor."</p>

  <p class="calibre11" style="text-align: justify;">Tatyana ayağıyla onu dürterek devam etmesini istedi.</p>

  <p class="calibre11" style="text-align: justify;">"Şövalye, krallığı yağmacılardan korumak için gitmiş," diyerek durdu Aleksandr. "Ve geri gelmemiş." Bakışlarını nehre çevirdi. "Genç kız şövalyeyi belli bir süre beklemiş..."</p>

  <p class="calibre11" style="text-align: justify;">"Ne kadar bir süre?"</p>

  <p class="calibre11" style="text-align: justify;">"Bilmiyorum. Kırk yıl iyi mi?"</p>

  <p class="calibre11" style="text-align: justify;">"Mantıklı ol." Tatyana bacağını çimdikledi.</p>

  <p class="calibre11" style="text-align: justify;">"Ahhh! Ama en sonunda sabrı tükenmiş ve beklemekten vazgeçip kendini bir lordun kollarına bırakmış."</p>

  <p class="calibre11" style="text-align: justify;">"Kırk yıldan sonra onu kim ne yapsın?"</p>

  <p class="calibre11" style="text-align: justify;">Aleksandr tekrar Tatyana'ya döndü. "Bekle ve gör. Sürpriz! Şövalye geri gelmiş ve genç kızı lord ile görmüş."</p>

  <p class="calibre11" style="text-align: justify;">"Puşkin'in <i class="calibre2">Evgeni Onegin</i> kitabındaki gibi," dedi Tatyana.</p>

  <p class="calibre11" style="text-align: justify;">"Ondan farklı olarak, kendini aptal gibi hisseden bu şövalye, lordu düelloya davet etmiş ve sanki varmış gibi genç kızın onuru için savaşmış; ama kaybetmiş. Şövalye kızın gözlerinin önünde ölmüş. Genç kız leylaklar arasında yaşadıkları günleri hatırlayarak ipek mendiliyle gözündeki yaşları silmiş. Sonra da umursamaz bir şekilde omuz silkerek çay koymak için içeri gitmiş." Aleksandr bir kahkaha kopardı. "İşte hikâye böyle olur!"</p>

  <p class="calibre11" style="text-align: justify;">Tatyana ayağa kalkıp kulübeye doğru yürürken, "Çok aptalca bir hikâye," dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana gitmek için hazırlanırken, Aleksandr oturarak sigara içti. "Niçin sürekli o aptal dikiş kursuna gitmek zorundasın?"</p>

  <p class="calibre11" style="text-align: justify;">"Sürekli gitmiyorum. Haftada sadece bir saat." Tatyana ona sarılarak gülümsedi. Bir saat bekleyebilirsin, öyle değil mi yüzbaşı?" diye fısıldadı.</p>

  <p class="calibre11" style="text-align: justify;">"Hımmm," dedi Aleksandr tek eliyle ona sarılarak. Diğer elinde de sigarası vardı. "Tanrı aşkına, sen olmadan yapamıyorlar mı?"</p>

  <p class="calibre11" style="text-align: justify;">Tatyana alnından öptü. "Şura, havaların her geçen gün daha çok ısındığını fark ettin mi?"</p>

  <p class="calibre11" style="text-align: justify;">"Fark ettim. Dikişini burada yapamaz mısın? Dikiş makineni getirdim. Sana tabure de yaptım. Seni geçen gün koyu renkli kıyafetler dikerken gördüm. Neydi onlar?"</p>

  <p class="calibre11" style="text-align: justify;">"Aptalca bir şey işte."</p>

  <p class="calibre11" style="text-align: justify;">"Pekâlâ, o aptalca şeyleri dikmeye burada devam et."</p>

  <p class="calibre11" style="text-align: justify;">"Onlara balık tutmayı öğretiyorum Aleksandr."</p>

  <p class="calibre11" style="text-align: justify;">"Ne?"</p>

  <p class="calibre11" style="text-align: justify;">"Bir adama balık verirsen, onu bir gün yer. Ama ona balık tutmayı öğretirsen, ömrü boyunca yer," dedi Tatyana.</p>

  <p class="calibre11" style="text-align: justify;">Aleksandr başını sallayarak derin bir iç geçirdi. "Pekâlâ, ben de seninle geliyorum."</p>

  <p class="calibre11" style="text-align: justify;">"Olmaz. Kiliseye tamam dedim; ama dikiş kursuna kocamla gidemem. Bu erkekliğine yakışmaz. Ayrıca sen zaten balık tutmayı biliyorsun. Evde kal ve tüfeğinle falan oyna. Bir saat içinde döneceğim. Gitmeden önce lezzetli bir şeyler ister misin?"</p>

  <p class="calibre11" style="text-align: justify;">"Evet, tam olarak ne istediğimi biliyorum," dedi çimlerin üzerindeki battaniyeye uzanarak. Güneş tam tepelerindeydi.</p>

  <p class="calibre11" style="text-align: justify;">"Şura, geç kalacağım."</p>

  <p class="calibre11" style="text-align: justify;">"Onlara kocanın açlıktan öldüğünü ve onu doyurmak zorunda kaldığını söylersin."</p>

  <p class="kisim_adi" style="text-align: justify;">16</p>

  <p class="calibre11" style="text-align: justify;">Tatyana bir öğleden sonra nehrin kıyısındaki battaniyeye oturarak Aleksandr'ın sırt çantasını eline aldı ve haritayı bacaklarının arasına koyup diğer eşyaları tek tek çıkarmaya başladı. "Bakalım çantanda neler varmış koca adam?" Tatyana çok susamıştı. Lazarevo oldukça sıcaktı. Sabah başlayan sıcaklık öğleden sonra iyice artıyor; gece ay çıktığında ise hava biraz daha ılık oluyordu. Camları açıyorlar ve ince pikenin altında çırılçıplak yatıyorlardı. Sürekli yüzüyorlardı. Buna rağmen hâlâ sıcak geliyordu.</p>

  <p class="calibre11" style="text-align: justify;">Aleksandr iki büyük kütüğü testere ile kesiyordu. Sırtı ona dönük bir halde, "İlginç bir şey yok," dedi.</p>

  <p class="calibre11" style="text-align: justify;">Tatyana dolma kalemini, kâğıtlarını, bir deste kartını, iki kitabını, iki kutu cephaneliğini, asker bıçağını, haritalarını ve iki el bombasını çıkardı.</p>

  <p class="calibre11" style="text-align: justify;">Tatyana bir anda haritalara karşı büyük ilgi duymuştu; ama onlan açma fırsatı bulamadan Aleksandr elinde testere, ağzında sigara ile yanına geldi ve el bombalarını ondan aldı. "Patlayıcı şeylerle oynamasan daha iyi olmaz mı?"</p>

  <p class="calibre11" style="text-align: justify;">"Peki," dedi ayağa kalkarak. "Bana P-38 ile nasıl ateş edeceğimi öğretmiştin. Tüfeği nasıl ateşleyeceğimi de gösterir misin?" Battaniyenin üzerindeki haritalara baktı. "Üst üste kaç kez ateş edebilir?"</p>

  <p class="calibre11" style="text-align: justify;">"Otuz beş kez," dedi Aleksandr sigarasını atarak.</p>

  <p class="calibre11" style="text-align: justify;">"Bana havan topunun nasıl atıldığını da öğretebilirdin; ama çantanda bu yok," diyerek gülümsedi.</p>

  <p class="calibre11" style="text-align: justify;">Aleksandr da gülmeye başladı. "Evet, havan topunu çantamda taşımıyorum."</p>

  <p class="calibre11" style="text-align: justify;">"Ama bütün haritalarını taşıyorsun," dedi Tatyana onlara bakarak.</p>

  <p class="calibre11" style="text-align: justify;">"Ne var bunda?"</p>

  <p class="calibre11" style="text-align: justify;">"Şura, senin ağır silahların başında olmamanı istedim," dedi Tatyana ona sıkıca sarılarak. "Albay Colonel seni koşucu ya da başka bir şey yapamaz mı? Ona askeri olmadan yaşayamayacak bir kızla evlendiğini söyleyemez misin?"</p>

  <p class="calibre11" style="text-align: justify;">"Pekâlâ, bunu yapacağım," dedi.</p>

  <p class="calibre11" style="text-align: justify;">Tatyana onu elinden tutarak eve doğru götürdü ve testereyi elinden alarak yere fırlattı.</p>

  <p class="calibre11" style="text-align: justify;">Kütükleri göstererek, "işim daha bitmedi," dedi.</p>

  <p class="calibre11" style="text-align: justify;">"Ne olmuş? Benim kocam değil misin?"</p>

  <p class="calibre11" style="text-align: justify;">"Evet. Ne ilgisi var?"</p>

  <p class="calibre11" style="text-align: justify;">"Bazı haklara sahip değil miyim?"</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana çırılçıplak bir halde Aleksandr'ın üzerinde oturuyor ve avuç içlerini göğsüne bastırıyordu.</p>

  <p class="calibre11" style="text-align: justify;">"Ne nasıl çalışıyor?"</p>

  <p class="calibre11" style="text-align: justify;">"Havan topu. Vova'ya havan topu kullandığını söylemedin mi? Nasıl çalışıyor?"</p>

  <p class="calibre11" style="text-align: justify;">"Havan topu kullandığım silahlardan sadece bir tanesi. Ne öğrenmek istiyorsun?"</p>

  <p class="calibre11" style="text-align: justify;">"Namlu uzun mu kısa mı?"</p>

  <p class="calibre11" style="text-align: justify;">"Uzun."</p>

  <p class="calibre11" style="text-align: justify;">"Anladım. Peki ne yapıyorsun?"</p>

  <p class="calibre11" style="text-align: justify;">"Kırk beş derecelik açıyla tutuyorum..."</p>

  <p class="calibre11" style="text-align: justify;">"Peki sonra ne yapıyorsun?"</p>

  <p class="calibre11" style="text-align: justify;">"Sonra namluya bomba yerleştiriyorum. Bomba aşağıya iniyor ve ateş mandalına değiyor. Sonra da patlıyor ve..."</p>

  <p class="calibre11" style="text-align: justify;">"Sonra ne olduğunu biliyorum. Bomba saniyede yedi yüz metre ileriye gidiyor."</p>

  <p class="calibre11" style="text-align: justify;">"Onun gibi bir şey."</p>

  <p class="calibre11" style="text-align: justify;">"Bakalım tam olarak anlamış mıyım. Uzun namlu. Bomba yerleştirme. Aşağıya inmesi. Ateşleme ve patlama."</p>

  <p class="calibre11" style="text-align: justify;">"Anlayacağını biliyordum."</p>

  <p class="calibre11" style="text-align: justify;">"Bir kez daha. Uzun namlu. Bomba yerleştirme. Aşağıya inmesi. Ateşleme ve patlama. Çabuk öğreniyorum."</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Şura."</p>

  <p class="calibre11" style="text-align: justify;">"Efendim."</p>

  <p class="calibre11" style="text-align: justify;">"Neden o havan topunun namlusunun bu kadar uzun olması gerekiyor?"</p>

  <p class="calibre11" style="text-align: justify;">"Daha hızlı olması için."</p>

  <p class="calibre11" style="text-align: justify;">"Anladım."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana tekrar dışarı çıktıklarında hemen su içti ve Aleksandr'ın haritalarının başında döndü. Aleksandr da kütüklerin başına gitti. Tatyana iyice terlemiş ve kendini Kama nehrinin sularına bırakma ihtiyacı hissetmişti. Büyülenmiş bir şekilde haritaları inceledi. "Şura, neden haritaların hepsi İskandinav ülkelerine ait. Baksana biri Finlandiya'nın, biri İsviçre'nin, Biri Norveç ile İngiltere arasındaki Kuzey denizinin. Bunun nedeni ne?"</p>

  <p class="calibre11" style="text-align: justify;">"Bunlar özel haritalar."</p>

  <p class="calibre11" style="text-align: justify;">"Ama neden hep İskandinav ülkeleri?" Yüzüne baktı. "İskandinav ülkeleri ile savaşmıyoruz, öyle değil mi?"</p>

  <p class="calibre11" style="text-align: justify;">"Finlandiya ile savaşıyoruz."</p>

  <p class="calibre11" style="text-align: justify;">"Burada Karelian Isthmus'un haritası var."</p>

  <p class="calibre11" style="text-align: justify;">"Ne olmuş?"</p>

  <p class="calibre11" style="text-align: justify;">"1940 kışındaki savaşta Vyborg yakınındaki Karelian Isthmus'da savaşmamış mıydın?"</p>

  <p class="calibre11" style="text-align: justify;">Aleksandr yanına geldi ve yüzüstü yatarak omzundan öptü. "Evet."</p>

  <p class="calibre11" style="text-align: justify;">Tatyana bir an sessiz kaldı. "Geçen yıl, savaş başladığında, Dimitri'yi keşif görevi için Karelian Isthmus ile Lisiy Nos'a göndermemiş miydin?"</p>

  <p class="calibre11" style="text-align: justify;">Aleksandr elindeki haritayı alarak, "Sana söylediğim hiçbir şeyi unutmaz mısın?" dedi.</p>

  <p class="calibre11" style="text-align: justify;">"Tek kelimesini bile unutmam," dedi Tatyana.</p>

  <p class="calibre11" style="text-align: justify;">"Keşke bunu bana daha önce söyleseydin."</p>

  <p class="calibre11" style="text-align: justify;">"Peki bütün bu haritaların anlamı ne?" diye sordu tekrar.</p>

  <p class="calibre11" style="text-align: justify;">"Sadece Finlandiya haritası var Tatya," dedi Aleksandr ayağa kalkıp onu kolundan çekerek. "Terledin mi?"</p>

  <p class="calibre11" style="text-align: justify;">"İsviçre de var Şura. Evet terledim."</p>

  <p class="calibre11" style="text-align: justify;">"O küçük bir harita." Alnına ve boynuna bir öpücük kondurdu.</p>

  <p class="calibre11" style="text-align: justify;">"Norveç ve İngiltere de var Şura." Gözlerini kapayarak ona yaslandı. "Nefesin çok sıcak."</p>

  <p class="calibre11" style="text-align: justify;">"Ne sormak istiyorsun?"</p>

  <p class="calibre11" style="text-align: justify;">"İsviçre şu anki savaşta tarafsız, öyle değil mi?" diye sordu.</p>

  <p class="calibre11" style="text-align: justify;">Aleksandr onu evin içine götürdü. "Evet. İsviçre bu savaşta tarafsız kalmaya çalışıyor. Başka bir sorun var mı?"</p>

  <p class="calibre11" style="text-align: justify;">"Bilmiyorum," dedi Tatyana gülümseyerek. "Başka neyin var?"</p>

  <p class="calibre11" style="text-align: justify;">"Hepsini gördün," dedi Aleksandr onu yatağa yatırarak. "Ne istiyorsun?" diyerek gülümsedi. "Senin için ne yapabilirim?"</p>

  <p class="calibre11" style="text-align: justify;">Vücudundaki ter damlalarını hissederek onu okşadı. "Tek vücut olmamızı sağlayan o şeyi yapabilir misin?"</p>

  <p class="calibre11" style="text-align: justify;">"Peki Tatişya," dedi Aleksandr ona doğru eğilerek. "Tek vücut olmamızı sağlayan o şeyi yapacağım."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Terden sırılsıklam olmuş bir halde birbirlerinden ayrıldılar. Nefes nefese sırtüstü yattılar ve sonra birbirlerine dönerek gülümsediler.</p>

  <p class="calibre11" style="text-align: justify;">Aleksandr gidip içecek bir şeyler getirdi ve belli bir süre geçip Tatyana'nın nefes alıp verişi normale döndüğünde, Aleksandr'a şeref madalyasını nasıl kazandığını anlatması için yalvardı.</p>

  <p class="calibre11" style="text-align: justify;">Aleksandr birkaç dakika sessiz kaldı. Tatyana bekledi. Perdelerin arasından ılık bir rüzgâr geliyordu. Aleksandr'ın vücudu ıslaktı. Kama nehrine girip serinleme ihtiyacı hissediyorlardı; ama Tatyana, Karelia hakkında anlatacaklarını duymadan yataktan kalkmaya niyetli değildi.</p>

  <p class="calibre11" style="text-align: justify;">Aleksandr en sonunda omuz silkti. "Anlatacak çok fazla bir şey yok. Körfezin yanındaki bataklıkta, Lisiy Nos'dan Vyborg'a kadar savaştık. Finlandiyalıları şehirden çıkardık; ama sonra ormanın içindeki bataklıklara saplandık. Finlandiyalılar çok donanımlıydı. Biz ise çamurun içindeydik ve hiçbir şeyimiz yoktu. Vyborg yakınındaki o berbat savaşta adamlarımızın üçte ikisini kaybettik. Durmak ve geri çekilmek zorunda kaldık."</p>

  <p class="calibre11" style="text-align: justify;">Aleksandr duraksadı. "Gerçekten çok aptalcaydı. Mart ayındaydık ve 13 Mart'daki ateşkese birkaç gün kalmış olmasına rağmen bir hiç uğruna yüzlerce adamımızı kaybetmiştik. Ben tüfek verilenler arasındaydım. Üstümüzde tüfeklerden başka bir şey yoktu." Gülümsedi. "Bir iki tane de havan topu vardı."</p>

  <p class="calibre11" style="text-align: justify;">Tatyana da gülümsedi. Eli Aleksandr'ın göğsündeydi.</p>

  <p class="calibre11" style="text-align: justify;">Başlangıçta emrimde otuz asker vardı. İkinci günün sonunda sadece dört kişi kaldık. Lisiy Nos'a göreve gitmek için bataklıktan çıktığımızda, Vyborg'daki savunma hattının yakınındaki bataklıkta kalan askerlerden birinin Albay Stepanov'un küçük oğlu Yuri olduğunu öğendik. On sekiz yaşındaydı ve orduya yeni girmişti."</p>

  <p class="calibre11" style="text-align: justify;">Aleksandr ara verdi.</p>

  <p class="calibre11" style="text-align: justify;">Ara mı vermişti; yoksa durmuş muydu?</p>

  <p class="calibre11" style="text-align: justify;">Tatyana eli Aleksandr'ın göğsünde bekledi. Kalp atışlarının hızlandığını hissetti.</p>

  <p class="calibre11" style="text-align: justify;">Sonra Aleksandr elini kalbinin üzerinden çekti.</p>

  <p class="calibre11" style="text-align: justify;">Tatyana elini tekrar aynı yere koymadı.</p>

  <p class="calibre11" style="text-align: justify;">"Sonra... geri döndüm ve birkaç saat onu aradıktan sonra buldum. Hâlâ yaşıyordu; ama vurulmuştu. Onu kampa götürdük," dedi Aleksandr. "Bunu atlamadı." Tatyana'nın yüzüne bakmıyordu.</p>

  <p class="calibre11" style="text-align: justify;">Ama Tatyana'nın gözü onun üzerindeydi. "Olamaz!"</p>

  <p class="calibre11" style="text-align: justify;">"Yuri Stepanov'a yardım ettiğim için madalya aldım."</p>

  <p class="calibre11" style="text-align: justify;">Aleksandr'ın yüz kemikleri sabitti ve gözleri boş bakıyordu. Tatyana bunu kendisinin yaptığını biliyordu.</p>

  <p class="calibre11" style="text-align: justify;">"Albay oğlunu geri getirdiğin için sana minnettar mı oldu?"</p>

  <p class="calibre11" style="text-align: justify;">"Evet," dedi Aleksandr ciddi bir ses tonuyla. "Albay Stepanov bana çok iyi davrandı. Beni piyade birliğinden şoför birliğine aldı. Leningrad garnizonunun başına geçince beni de yanında götürdü."</p>

  <p class="calibre11" style="text-align: justify;">Tatyana sessizdi. Nefes bile almıyor gibiydi. Öğrenmek ve sormak istemiyordu; ama dayanamadı.</p>

  <p class="calibre11" style="text-align: justify;">"Bataklığa tek başına gitmedin," dedi en sonunda derin bir nefes alarak. "Yanına kimi aldın?"</p>

  <p class="calibre11" style="text-align: justify;">Aleksandr, "Dimitri," dedi.</p>

  <p class="calibre11" style="text-align: justify;">Tatyana'nın tekrar konuşmaya başlaması uzun zaman aldı.</p>

  <p class="calibre11" style="text-align: justify;">"Onun senin emrinde olduğunu bilmiyordum."</p>

  <p class="calibre11" style="text-align: justify;">"Değildi zaten. Benimle göreve gelmeyi isteyip istemediğini sordum; o da tamam dedi."</p>

  <p class="calibre11" style="text-align: justify;">"Neden?"</p>

  <p class="calibre11" style="text-align: justify;">"Ne neden?"</p>

  <p class="calibre11" style="text-align: justify;">"Neden tamam dedi?" diye sordu Tatyana. "Dimitri'nin düşman sınırında yaralı bir askeri aramak gibi tehlikeli bir göreve gideceğine inanmak çok zor."</p>

  <p class="calibre11" style="text-align: justify;">Aleksandr birkaç dakika cevap vermedi. "Geldi işte."</p>

  <p class="calibre11" style="text-align: justify;">"Yani Yuri Stepanov'u kurtarmaya sadece sen ve Dimitri mi gitti?" Tatyana ses tonunu kontrol etmeye çalışıyordu; ama bu konuda Aleksandr kadar yetenekli değildi. Sesi titriyordu.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Onu bulacağına inanıyor muydun?"</p>

  <p class="calibre11" style="text-align: justify;">"Bilmiyorum," dedi. "Net bir cevap mı istiyorsun Tatya. Sana söylemediğim şeyleri mi öğrenmek istiyorsun?"</p>

  <p class="calibre11" style="text-align: justify;">Tatyana duraksadı ve yutkunmamaya çalıştı. "Bana söylemediğin bir şeyler mi var?"</p>

  <p class="calibre11" style="text-align: justify;">Aleksandr tavana bakıyordu. "Sana anlattım. Oraya gittik ve bir iki saat arama yaptık. Onu bulduk ve geri götürdük. Hepsi bu."</p>

  <p class="calibre11" style="text-align: justify;">"Dimitri o zaman mı birinci sınıf erliğe terfi etti?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana parmağıyla Aleksandr'ın vücudunda küçüklü büyüklü daireler çizdi. "Şura."</p>

  <p class="calibre11" style="text-align: justify;">"Yapma."</p>

  <p class="calibre11" style="text-align: justify;">"1940'taki ateşkesten sonra, Vyborg, Sovyetler Birliği ile Finlandiya sınırındaydı, öyle değil mi?"</p>

  <p class="calibre11" style="text-align: justify;">"Doğru."</p>

  <p class="calibre11" style="text-align: justify;">"Vyborg'un Helsinki'ye uzaklığı ne kadar?"</p>

  <p class="calibre11" style="text-align: justify;">Aleksandr sessiz kaldı. "Bilmiyorum."</p>

  <p class="calibre11" style="text-align: justify;">Tatyana dudağını ısırdı. "Haritada birbirine pek uzakmış gibi görünmüyorlar."</p>

  <p class="calibre11" style="text-align: justify;">"O bir harita. Orada hiçbir yer birbirine uzak görünmez," dedi sabırsızlık içinde. "Arada üç yüz kilometre olabilir."</p>

  <p class="calibre11" style="text-align: justify;">"Anlıyorum. Peki..."</p>

  <p class="calibre11" style="text-align: justify;">"Tatya."</p>

  <p class="calibre11" style="text-align: justify;">"Ne var? Helsinki ile Stockholm arası ne kadar?"</p>

  <p class="calibre11" style="text-align: justify;">"Tanrı aşkına! Stockholm mü?" Aleksandr hâlâ Tatyana'ya bakmıyordu. "Beş yüz kilometre olabilir. Ama aralarında Baltık denizi ve Bothnia körfezi var."</p>

  <p class="calibre11" style="text-align: justify;">"Evet, körfez ve deniz var," dedi Tatyana. "Bir soru daha soracağım."</p>

  <p class="calibre11" style="text-align: justify;">"Ne?" Sesi pek de neşeli gelmiyordu.</p>

  <p class="calibre11" style="text-align: justify;">"Sınır şu anda nerede?"</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">"Finlandiyalılar Vyborg'dan Lisiy Nos'a geldiler, öyle değil mi? Dimitri'yi geçen yıl keşif için gönderdiğin yere yani."</p>

  <p class="calibre11" style="text-align: justify;">"Tatyana bu sorularının bir sonu var mı?" dedi Aleksandr aniden. "Bu kadar yeter."</p>

  <p class="calibre11" style="text-align: justify;">Tatyana doğruldu ve yataktan aşağıya inmeye hazırlandı.</p>

  <p class="calibre11" style="text-align: justify;">Aleksandr onu kolundan tuttu. "Nereye gidiyorsun?"</p>

  <p class="calibre11" style="text-align: justify;">"Hiçbir yere," dedi. "İşimiz bitti, öyle değil mi? Gidip serinleyeceğim ve sonra akşam yemeğini hazırlayacağım."</p>

  <p class="calibre11" style="text-align: justify;">"Buraya gel."</p>

  <p class="calibre11" style="text-align: justify;">"Hayır. Gidip..."</p>

  <p class="calibre11" style="text-align: justify;">"Buraya gel."</p>

  <p class="calibre11" style="text-align: justify;">Tatyana gözlerini kapattı. Aleksandr o sesi, o gözleri, o elleri ve o ağzı... aynıydı.</p>

  <p class="calibre11" style="text-align: justify;">Tatyana yanına döndü.</p>

  <p class="calibre11" style="text-align: justify;">Onu yanına yatırıp okşayarak, "Ne düşünüyorsun?" dedi. "Bana ne sormak istiyorsun?"</p>

  <p class="calibre11" style="text-align: justify;">"Hiçbir şey. Sadece düşünüyorum."</p>

  <p class="calibre11" style="text-align: justify;">"Bana madalyamı sordun, söyledim. Sınırla ilgili sorduğun soruları da cevapladım. Lisiy Nos'u merak ettin, anlattım. Şimdi düşünmeyi bırak artık," dedi hafifçe göğüs ucuyla oynayarak.</p>

  <p class="calibre11" style="text-align: justify;">Aleksandr onu öpmeye başladı. Öncesinden daha ıslak ve daha susuzdular. Çok da terlemişlerdi. "Başka sorun var mı? Yoksa bitti mi?"</p>

  <p class="calibre11" style="text-align: justify;">"Bilmiyorum."</p>

  <p class="calibre11" style="text-align: justify;">Onu bir kez daha uzun ve ateşli bir şekilde öptü.</p>

  <p class="calibre11" style="text-align: justify;">"Diyeceklerim bitmiş olabilir," diye fısıldadı. Ateşiyle vücudunu eritene kadar öpmüştü. Ona ara vermeden yaptığı her şey bu hale gelmesine sebep oluyordu. Tatyana onun karşısında savunmasızdı. Aleksandr da bunun farkındaydı. Dudağını dudaklarından ayırmadan bacaklarını araladı ve parmaklarını oraya götürdü. "Sanırım diyeceklerim şimdi tamamen bitti," diye fısıldadı Tatyana.</p>

  <p class="kisim_adi" style="text-align: justify;">17</p>

  <p class="calibre11" style="text-align: justify;">Birkaç gün sonra Tatyana yine hoplayıp zıplıyordu. "Şimdi ne yapıyorsun?" diye sordu. "Zaten bank yaptın. Bırak şunu da yüzmeye gidelim! Haydi. Son günlerde Kama nehrinin suyu bile ılık. Dibe dalalım ve senden daha uzun süre suyun altında durmaya çalışayım."</p>

  <p class="calibre11" style="text-align: justify;">Aleksandr evdeydi ve üzerinde çalıştığı birer metrelik iki kütüğü daha yeni içeri getirmişti. Tahtalar bacak boyuyla aynı uzunluktaydı.</p>

  <p class="calibre11" style="text-align: justify;">"Daha sonra yüzeriz. Şimdi bunu yapmam gerekiyor."</p>

  <p class="calibre11" style="text-align: justify;">"Ne yapıyorsun?" diye tekrar sordu Tatyana.</p>

  <p class="calibre11" style="text-align: justify;">"Beklersen göreceksin."</p>

  <p class="calibre11" style="text-align: justify;">"Neden şimdi söylemiyorsun?"</p>

  <p class="calibre11" style="text-align: justify;">"Tezgâh."</p>

  <p class="calibre11" style="text-align: justify;">"Neden yapıyorsun? Burada ihtiyacımız olan tek şey masa." Yine hoplayıp zıplamaya başladı. "Yemeğimizi hâlâ kucağımızda yiyoruz. Neden bir masa yapmıyorsun? Haydi benimle yüzmeye gel." Onu çekiştirdi.</p>

  <p class="calibre11" style="text-align: justify;">"Belki daha sonra. İçecek bir şey var mı? Tanrım, çok sıcak."</p>

  <p class="calibre11" style="text-align: justify;">Tatyana su ve salatalık getirdi. "Sigara ister misin?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Ona bir tane sigara getirdi. "Ama Şura, bizim tezgâha değil; masaya ihtiyacımız var."</p>

  <p class="calibre11" style="text-align: justify;">"Yüksek bir masa yapacağım. Ya da bunu yüksek bir bank olarak kullanırız."</p>

  <p class="calibre11" style="text-align: justify;">"Neden alçak yapmıyorsun?"</p>

  <p class="calibre11" style="text-align: justify;">"Beklersen göreceksin Tatya. Sana sabrın bir erdem olduğunu söylemediler mi?"</p>

  <p class="calibre11" style="text-align: justify;">"Söylediler! dedi sabırsızlık içinde. "Bana ne yaptığını söyle."</p>

  <p class="calibre11" style="text-align: justify;">Aleksandr onu evden çıkardı. "Gidip ekmek alır mısın? Karnım aç. Lütfen."</p>

  <p class="calibre11" style="text-align: justify;">"Pekâlâ," dedi. "Nayra'nın evine gitmem lazım. Hiç ekmeğimiz kalmadı."</p>

  <p class="calibre11" style="text-align: justify;">"Güzel. Nayra'ya git. Ama erken dön"</p>

  <p class="calibre11" style="text-align: justify;">Kısa bir süre sonra ekmek, tereyağı, yumurta ve lahana ile döndü. "Şura! Bu akşam lahanalı börek yapacağım."</p>

  <p class="calibre11" style="text-align: justify;">"Sabırsızlanıyorum. Kurt gibi açım."</p>

  <p class="calibre11" style="text-align: justify;">"Her zaman kurt gibi açsın. Seni doyuramıyorum," diyerek gülümsedi. "Terledin mi? Gömleğini çıkarmışsın."</p>

  <p class="calibre11" style="text-align: justify;">"Çok terledim."</p>

  <p class="calibre11" style="text-align: justify;">Tatyana'nın gözlerinin içi parladı. "Bitti mi işin?"</p>

  <p class="calibre11" style="text-align: justify;">"Bitti sayılır. Düzeltiyorum."</p>

  <p class="calibre11" style="text-align: justify;">Tatyana bankın yanına gelerek ona ve sonra da Aleksandr'a baktı. "Düzeltiyor musun?"</p>

  <p class="calibre11" style="text-align: justify;">"Üzerini pürüzsüz bir hale getirmeye çalışıyorum. Kıymıklarının bir yerimize batmasını istemeyiz herhalde."</p>

  <p class="calibre11" style="text-align: justify;">Tatyana'nın aklı karıştı. "Öyle mi? Şura, Dusia bana ne dedi biliyor musun?"</p>

  <p class="calibre11" style="text-align: justify;">"Hayır tatlı kız. Ne dedi?"</p>

  <p class="calibre11" style="text-align: justify;">"Bu 1867 yılından beri Lazarevo'da yaşadıkları en sıcak yazmış. Dört yaşından beri böyle sıcak görmemiş."</p>

  <p class="calibre11" style="text-align: justify;">"Gerçekten mi?" dedi Aleksandr. Tatyana yüzüne su fırlattı. Aleksandr biraz daha istedi. Boşalan şişeyi tezgâhın üzerine bıraktı ve düzeltme işlemine devam etti.</p>

  <p class="calibre11" style="text-align: justify;">Tatyana onu izledi. "Anlamıyorum," dedi. "Bank göğsüme kadar geliyor. Neden bu kadar yüksek yaptın?"</p>

  <p class="calibre11" style="text-align: justify;">Aleksandr başını sallayarak düzleştirdiği tahtayı yere bıraktı ve kovadaki suyla elleriyle yüzünü yıkamaya gitti. "Buraya gel," dedi. "Seni kaldıracağım."</p>

  <p class="calibre11" style="text-align: justify;">Onu tezgâhın üzerine oturttu ve karşısına geçti. "Nasıl? Hoşuna gitti mi?"</p>

  <p class="calibre11" style="text-align: justify;">Kendimi çok yüksekte hissediyorum," dedi Tatyana ona bakarak. Aleksandr'ın gözlerinde huzur vardı. "Ama yüksekten korkmam." Bir an duraksadı. "Ayrıca yüzüm neredeyse seninkinin hizasına geldi. Bu hoşuma gitti. Bana iyice yaklaş asker."</p>

  <p class="calibre11" style="text-align: justify;">Aleksandr, Tatyana'nın bacaklarını araladı ve arasında durdu. Gözleri aynı hizaya geldi ve bir süre bakıştıktan sonra öpüşmeye başladılar. Aleksandr elini elbisesinin altına soktu ve bacaklarını okşamaya başladı. Tatyana külot giymemişti.</p>

  <p class="calibre11" style="text-align: justify;">Onu okşadı ve sonra şortunu çıkardı. "Söyle bana Tatişya," diye mırıldandı içine girerek. "Sana yeterince yakın mıyım?"</p>

  <p class="calibre11" style="text-align: justify;">"Sanınm," dedi tezgâhı sımsıkı tutarak.</p>

  <p class="calibre11" style="text-align: justify;">Kalçalarından tutarak içinde gidip gelmeye başladı ve elbisesinin omuzlarından aşağıya çekerek göğüs uçlarını emdi. "Islak meme uçlarının göğsüme değmesini istiyorum," dedi. "Boynumdan tut."</p>

  <p class="calibre11" style="text-align: justify;">Yapamadı.</p>

  <p class="calibre11" style="text-align: justify;">"Boynumu tut Tatya," dedi hızlanarak. "Hâlâ tezgâhın çok yüksek olduğunu mu düşünüyorsun?"</p>

  <p class="calibre11" style="text-align: justify;">Cevap veremedi.</p>

  <p class="calibre11" style="text-align: justify;">"İşte bunu düşündüm," dedi Aleksandr onu kendine bastırarak. "Bir anda bu yüksekliğin uygun olduğuna karar verdim. Öyle değil mi sabırsız karım benim?"</p>

  <p class="calibre11" style="text-align: justify;">İkisi de nefes nefeseydi ve terden sırılsıklam olmuştu. Tatyana, "Bu tezgâhı sırf bunun için mi yaptın?" diye sordu.</p>

  <p class="calibre11" style="text-align: justify;">Aleksandr su şişesinden bir yudum alıp geri kalanı Tatyana'nın yüzüne ve göğüslerine dökerek, "Hayır," dedi. "Bunun üzerine patates koyabiliriz."</p>

  <p class="calibre11" style="text-align: justify;">Tatyana bir kahkaha kopararak, "Patatesimiz yok ki," dedi.</p>

  <p class="calibre11" style="text-align: justify;">"Ne büyük şanssızlık"</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Şura, haklıymışsın. Tezgâhın yüksekliği çok iyi! En sonunda hamur yoğuracak bir yer buldum," dedi Tatyana ellerini una bularken. Hamur en sonunda mayalandı ve lahana böreği yapmaya başladı.</p>

  <p class="calibre11" style="text-align: justify;">Aleksandr tezgâhın üzerinde oturmuş; bacaklarını sallıyordu. "Tatyana, konuyu değiştirmeye çalışma! Bana ciddi ciddi, Peter'in Leningrad'ı kurup Rusya'yı modernleştirmemesi gerektiğini mi söylüyorsun?"</p>

  <p class="calibre11" style="text-align: justify;">"Öyle bir şey söylemedim," dedi Tatyana. "Ayağın hamurun içine giriyor. O sözü Puşkin söylemiş. "Bronz Atlıyı yazarken düşünmüş bunu."</p>

  <p class="calibre11" style="text-align: justify;">"Böreğin olması ne kadar sürer?" dedi Aleksandr olduğu yerden kıpırdamadan. Tatyana'nın yüzüne bir parça hamur fırlattı. "Ayrıca puşkin öyle bir şey demedi. 'Bronz Atlı' kitabında Rusya'nın ne pahasına olursa olsun modern dünyaya girmesi gerektiğini vurguladı."</p>

  <p class="calibre11" style="text-align: justify;">"Puşkin, Leningrad'ın yapılmasının çok pahalıya mal olduğunu söyledi. Ayrıca hamur fırlatma oyununu başlatma," dedi ona bir avuç hamur atarak. "Kaybedeceğini biliyorsun," diyerek gülümsedi. "Böreğin olması kırk beş dakikayı bulur."</p>

  <p class="calibre11" style="text-align: justify;">"Fırına koyduktan sonra." Aleksandr yüzündeki hamuru temizledi ve gözlerini Tatyana'dan ayırmadan bacaklarını daha hızlı sallamaya başladı. "Bak Puşkin ne yazmış. <i class="calibre2">Bu demir yularları olan, içinde birçok uçurum barındıran idol mü Rusya'nın kaderini değiştirecek?</i> Kader Tatya. Kimse kaderle savaşamaz."</p>

  <p class="calibre11" style="text-align: justify;">"Şura, biraz yana kayar mısın?" dedi Tatyana hamuru yoğururken. "Puşkin'in yazdıkları arasında şu da vardı: <i class="calibre2">İmparatorluğun başındakiler, evlerinde boğulmaktan korkan insanları kurtarmak için harekete geçti.</i> Korku Aleksandr, boğulmak! Çelişkiden kastım buydu. Puşkin insanların ne kurtulmak ne de modernleşmek istediğini yazıyordu."</p>

  <p class="calibre11" style="text-align: justify;">Aleksandr kıpırdamadı. Bacağı hamura değiyordu. "Tatya ama eskiden hiçbir şeyin olmadığı bir yerde şu anda bir şehir var. Bataklıkların yerini bir medeniyet aldı!"</p>

  <p class="calibre11" style="text-align: justify;">"Tezgâhı sallama! Bunları Puşkin'in Evgeni'sine söyle. O delirdi. Puşkin'in Paraşa'sına anlat. O da boğuldu."</p>

  <p class="calibre11" style="text-align: justify;">"Evgeni ve Paraşa güçsüzdü. Onların heykeline rastlamadım hiç." Tezgâhı sallamaya devam ediyordu.</p>

  <p class="calibre11" style="text-align: justify;">"Belki de," dedi Tatyana. "Ama Şura, Puşkin'in de çelişik duygular taşıdığı su götürmez bir gerçek. <i class="calibre2">Leningrad'ı kurmak uğruna insanların canını hiçe saymak çok fazla bir bedel değil mi,</i> diye soruyordu."</p>

  <p class="calibre11" style="text-align: justify;">"Aynı fikirde değilim. Bence hiç de çelişkili değildi. Bu hamurun içine bir şey koyacak mısın; yoksa bu şekilde mi fınna vereceksin?"</p>

  <p class="calibre11" style="text-align: justify;">Tatyana hamuru yoğurmayı bıraktı ve öylece durarak ona baktı. "Şura, bunu nasıl söylersin?"</p>

  <p class="calibre11" style="text-align: justify;">"Bunu nasıl söyleyebilirim. Elbette içine bir şey koymayacaksın."</p>

  <p class="calibre11" style="text-align: justify;">Oklava ile bacağına vurdu. "Git de tezgâhın üzerindeki tepsiyi getir. Onun çelişkili fikirlerinin olmadığını nasıl söylersin?" dedi Tatyana, Aleksandr'ın yüzüne bakarak. "Bak Puşkin ne yazmış. Bu bütün şiirin ana teması!" Derin bir nefes aldı:</p>

  <p class="calibre10" style="text-align: justify;"> </p>

  <p class="calibre11"></p>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">"Ay ışığının solan gölgesinde,</i>
  </div>

  <div style="text-align: justify;">
    <i class="calibre2">Acımasız kadere sürüyor atını,</i>
  </div>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">Ellerini kopan yaygaraya uzatıyor,</i>
  </div>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">Bronz Atlı takipte."</i>
  </div>

  <p class="calibre10" style="text-align: justify;"> </p>

  <p class="calibre11" style="text-align: justify;">Bir derin nefes daha aldı. "Puşkin şiirini başladığı gibi muhteşem siperlerle, Leningrad kulelerinin altın tepeleriyle, beyaz gecelerle ve Yaz Bahçesiyle bitirmiyor." Tatyana <i class="calibre2">Yaz Bahçesinden</i> bahsederken kalbinin küt küt attığını hissetti ve Aleksandr'a bakarak gülümsedi. Sonra devam etti. "Puşkin şiirinin sonunda, Leningrad'ın kurulduğunu; ancak Peter'in heykelinin kâbus gibi dirilip zavallı Evgeni'yi Leningrad sokaklarında takip ettiğini söyleyerek bitiriyor:</p>

  <p class="calibre11"></p>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">O uzun gecede</i>
  </div>

  <div style="text-align: justify;">
    <i class="calibre2">Zavallı hangi yola saparsa sapsın</i>
  </div>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">Ağır adım sesleri duyuyordu</i>
  </div>

  <div style="text-align: justify;">
    <i class="calibre2" style="text-indent: 1.5em; font-size: 1em; line-height: 1.2;">Bronz Atlı uykusundan uyanmıştı"</i>
  </div>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana'nın içi ürperdi. Niçin ürpermişti? Hava sıcaktı.</p>

  <p class="calibre11" style="text-align: justify;">Aleksandr tepsiyi önüne koydu. "Tatya benimle tartışırken bir yandan da böreğin içini hazırlar mısın? Yoksa yemeği yapabilmen için seninle aynı fikirde olduğumu mu söylemem gerekiyor?"</p>

  <p class="calibre11" style="text-align: justify;">"Şura, bu Leningrad'ın bedeli! Paraşa boğuldu. Evgeni sonsuza kadar Bronz Atlı tarafından takip edildi," dedi Tatyana ve hamurun içine lahanayı koyarak kenarını kıvırmaya başladı. "Paraşa'nın hayatta kalmayı istediğini düşünüyorum. Eminim Evgeni de delirmek istemezdi. Bunun yerine bataklıkta yaşamayı yeğlerdi."</p>

  <p class="calibre11" style="text-align: justify;">Aleksandr tekrar tezgâhın üzerine oturdu ve bacaklarını açtı. <i class="calibre2">"Şanssız üçkâğıtçı burada yatıyor. Buraya gömülmüşler. Soğuk ceset yoksullar mezarlığında yatıyor."</i> Omuz silkti. "Her neyse. Sonuç olarak özgür bir dünya için Evgeni'yi feda etmeye değdi."</p>

  <p class="calibre11" style="text-align: justify;">Tatyana duraksadı ve ona baktı. "Bir ülkede sosyalizmi kurmak için de Evgeni'yi feda etmeye değer miydi?" diye sordu.</p>

  <p class="calibre11" style="text-align: justify;">"Haydi yapma!" diye haykırdı Aleksandr. "Herhalde Peter ile Stalin'i eşit tutmuyorsun!"</p>

  <p class="calibre11" style="text-align: justify;">"Bana cevap ver."</p>

  <p class="calibre11" style="text-align: justify;">Aleksandr tezgâhın üzerinden indi. "Ne kadar kötü olaylar yaşasak da özgür bir ülkedeyiz Tatyana! Köle değiliz. Bu çok önemli bir ayrıntı. Hitler için ölmekle, onu engellerken can vermek çok farklı."</p>

  <p class="calibre11" style="text-align: justify;">"Hâlâ ölümler oluyor mu Şura?" dedi Tatyana ona yaklaşarak.</p>

  <p class="calibre11" style="text-align: justify;">"Eğer hemen bir şeyler yemezsem ben de öleceğim," diye mırıldandı Aleksandr.</p>

  <p class="calibre11" style="text-align: justify;">"Şimdi fırına koyuyorum." Böreği fırına koyduktan sonra kovadaki suyla ellerini ve yüzünü yıkadı. Fırın yandığı için kulübe çok sıcak olmuştu. Kapıyı ve pencereleri açmaları bir işe yaramadı. Tatyana, Aleksandr'a bakarak, "Kırk beş dakikamız var. Ne yapmak istersin? Hayır, dur. Bu söylediğimi unut. Tanrım, tamam. Önce tezgâhı temizleyebilir miyiz? Her yerim un oluyor. Bu hoşuna gidiyor, öyle değil mi? Şura, doymak bilmiyorsun. Bunu sürekli yapamayız."</p>

  <p class="calibre11" style="text-align: justify;">"Ahh Şura yapamayız..."</p>

  <p class="calibre11" style="text-align: justify;">"Ahhh...."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">"Senin farklı düşündüğünü biliyorum," dedi Aleksandr ayın altında soğan ve lahanalı böreklerini, domates salatasını ve tereyağlı siyah ekmeklerini yerlerken. "Hitler ve Stalin için ölmenin aynı şey olduğunu savunuyorsun."</p>

  <p class="calibre11" style="text-align: justify;">Aleksandr ağzına bir parça börek attı. "Ama Hitler'i durdurma uğruna ölmek çok farklı. Ben Amerika yanlısıyım. Amerika tarafında savaşıyorum. Bu savaşı kazanacağım."</p>

  <p class="calibre11" style="text-align: justify;">Tatyana böreğine baktı. "Sanırım iyi pişmemiş;" dedi yavaşça.</p>

  <p class="calibre11" style="text-align: justify;">"Saat 21:00. Onu çiğ çiğ yiyeli saatler oldu."</p>

  <p class="calibre11" style="text-align: justify;">Tatyana haklı olduğunu düşündüğü için tartışmayı daha fazla uzatmak istemedi ve son sözünü söyledi. "Puşkin'e dönelim. Evgeni'nin sembolize ettiği Rusya, modernleşmek istemedi. Peter bu konuda yalnız kalmış olmalı."</p>

  <p class="calibre11" style="text-align: justify;">"Yalnız kalmak mı?" dedi Aleksandr. "Rusya yoktu! Bütün Avrupa aydınlık dönemler yaşarken, Rusya hâlâ karanlıktaydı. Sonra Peter, Leningrad'ı kurdu ve bir anda Fransız dili ve kültürü, eğitim, seyahat, pazar ekonomisi, orta sınıf ve aristokrasi ortaya çıktı. Müzik ve kitaplarla tanışıldı Tatya. Senin şu sevdiğin kitaplarla. Tolstoy eserlerinde mutlu ailelerden bahsetti. Eğer Peter ondan yıllar önce Leningrad'ı kurmasaydı; Tolstoy o eserleri yaratamazdı. Evgeni ile Paraşa'nın kurban edilmesi daha iyi bir dünya düzeni kurulmasına ön ayak oldu. Bu ışık karanlığı zaferiyle aydınlattı."</p>

  <p class="calibre11" style="text-align: justify;">"Senin için bu kurban edilmeden bahsetmek kolay. Bir sürü bronz atlı tarafından kovalanan sen değilsin," dedi Tatyana.</p>

  <p class="calibre11" style="text-align: justify;">"Olaya başka bir açıdan bak," dedi Aleksandr ekmeğinden ısırarak. "Bu akşam yemekte neyimiz var? Lahanalı börek. Ekmek. Neden peki? Bunu biliyor musun?"</p>

  <p class="calibre11" style="text-align: justify;">"Hiçbir şey anlamıyorum."</p>

  <p class="calibre11" style="text-align: justify;">"Sabırlı ol. Bir dakika içinde anlayacaksın. Yemeği bunlarla geçiştirdik; çünkü bu sabah 5:00'te kalkmak istemedin. Alabalık almak için erken gitmemiz gerektiğini söyledim. Yoksa kalmazdı. Beni dinledin mi?"</p>

  <p class="calibre11" style="text-align: justify;">Tatyana homurdandı. "Bazen dinliyorum."</p>

  <p class="calibre11" style="text-align: justify;">"Evet," dedi başını sallayarak. "Dinlediğin günlerde de balığımız oluyor. Haksız mıyım? Elbette değil. Erken kalmak gerçekten çok berbat bir şey. Ama bunu yaparsak gerçek bir yemek yiyebiliyoruz." Aleksandr neşeli bir şekilde böreğini yedi. "Demek istediğim işte bu: büyük şeyler elde etmek için fedakârlık yapmak gerekiyor. Leningrad konusunda da böyle düşünüyorum. Bu fedakârlığa değmiş."</p>

  <p class="calibre11" style="text-align: justify;">Tatyana duraksadı. "Stalin için de aynı şey mi geçerli?"</p>

  <p class="calibre11" style="text-align: justify;">"Hayır! Hayır!" Tabağını battaniyenin üzerine bıraktı. "Büyük şeylerin bu fedakârlığa değeceğini söylüyorum. Stalin'i dünya düzeni için kurban vermek anlamsız. Seni zorla kaldırıp bunu yapmaktan başka çaren olmadığını söyleseydim; sen de yorgun bir şekilde kalkıp o soğukta balık değil de mantar bulmaya gitseydin ne olacaktı? Normal mantarlardan değil; benim topladığım, insanın ciğerini yakan ve üç beş dakika içinde öldüren mantarlardan toplamak zorunda kalsaydın ne olacaktı? O zaman yataktan kalkacak mıydın?" dedi Aleksandr.</p>

  <p class="calibre11" style="text-align: justify;">"Şu an da kalkmak istemiyorum," dedi Tatyana tabağını göstererek. "Yemeğini ye. Bu balık değil..."</p>

  <p class="calibre11" style="text-align: justify;">Aleksandr tabağını eline aldı. "Bu Tatya'nın güzel böreği," dedi neşe içinde ona bakarak. "Bazı savaşlar vardır ki, ne kadar istemesen de içine karışmak zorunda kalırsın. Bunlar hayatını feda etmeye değer."</p>

  <p class="calibre11" style="text-align: justify;">"Sanırım...." dedi başını çevirerek.</p>

  <p class="calibre11" style="text-align: justify;">Aleksandr yemeğini çiğnedi ve tabağını bıraktı. Buraya gel."</p>

  <p class="calibre11" style="text-align: justify;">Tatyana battaniyenin üzerinde emekleyerek yanına gitti. "Bu konuyu daha fazla konuşmayalım," dedi ona sıkıca sarılarak.</p>

  <p class="calibre11" style="text-align: justify;">"Bence de," dedi Aleksandr. "Haydi gidip nehre girelim."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Ertesi sabah Tatyana'nın kulübeden gelen çığlıkları duyuldu. Ormandaki Aleksandr sesi duyunca elindeki baltayı yere fırlattı ve çam ağaçlarının arasından koşarak o tarafa gitti. Eve gittiğinde Tatyana'yı tezgâhın üzerinde sinmiş bir halde buldu.</p>

  <p class="calibre11" style="text-align: justify;">"Ne oldu?" diye haykırdı.</p>

  <p class="calibre11" style="text-align: justify;">"Şura yemek pişirirken ayağımın yanından bir fare geçti."</p>

  <p class="calibre11" style="text-align: justify;">Aleksandr tezgâhın üzerindeki yumurtalara, ocağın üzerinde kaynayan kahveye, tabaktaki domateslere ve sonra da Tatyana'ya baktı. Yüzünde büyük bir tebessüm belirdi. Kahkaha atmamak için kendini zor tutuyordu. "Orada ne işin var?"</p>

  <p class="calibre11" style="text-align: justify;">"Söyledim ya!" diye bağırdı. "Bir fare yanımdan geçti ve kuyruğunu bacağıma sürttü. Bunun bir çaresine bakar mısın?"</p>

  <p class="calibre11" style="text-align: justify;">"Tamam. Ama orada ne yapıyorsun?"</p>

  <p class="calibre11" style="text-align: justify;">"Tabi ki fareden kaçıyorum," dedi kaşlarını çatıp ona bakarak. "Orada durmaya devam mı edeceksin; yoksa fareyi yakalayacak mısın?"</p>

  <p class="calibre11" style="text-align: justify;">Aleksandr tezgâhın yanına gitti ve onu kucağına aldı. Tatyana boynuna sarıldı; ama yere basmıyordu. Aleksandr onu sıkıca sararak sevgiyle öptü. Tatişya, farenin tırmanabildiğini biliyorsun."</p>

  <p class="calibre11" style="text-align: justify;">"Hayır, tırmanamazlar."</p>

  <p class="calibre11" style="text-align: justify;">"Finlandiya'da bir farenin bir parça yiyecek alabilmek için komutanın çadırının tepesine tırmandığını görmüştüm."</p>

  <p class="calibre11" style="text-align: justify;">"Çadırın tepesinde yiyeceğin ne işi var?"</p>

  <p class="calibre11" style="text-align: justify;">"Oraya koyarız."</p>

  <p class="calibre11" style="text-align: justify;">"Neden?"</p>

  <p class="calibre11" style="text-align: justify;">"Farenin tırmanıp tırmanamayacağını görmek için."</p>

  <p class="calibre11" style="text-align: justify;">Tatyana gülmeye başladı. "Fare bu evden gidene kadar benden ne kahvaltı ne de kahve hazırlamamı bekleme."</p>

  <p class="calibre11" style="text-align: justify;">Aleksandr onu dışarıya taşıdıktan sonra kahvaltı tabaklarını alıp geldi ve bankın üzerinde kahvaltı ettiler. Aleksandr şaşkınlık içinde ona dönerek, "Tatya, fareden korkuyor musun?" diye sordu.</p>

  <p class="calibre11" style="text-align: justify;">"Evet. Onu öldürdün mü?"</p>

  <p class="calibre11" style="text-align: justify;">"Bunu ne şekilde yapmamı istersin? Bana fareden korktuğunu hiç söylemedin."</p>

  <p class="calibre11" style="text-align: justify;">"Hiç sormadın. Ne şekilde öldürmeni mi isterim? Sen Kızıl Ordu'da yüzbaşısın. Sana orada ne öğretiyorlar?"</p>

  <p class="calibre11" style="text-align: justify;">"İnsanları öldürmeyi; fareleri değil."</p>

  <p class="calibre11" style="text-align: justify;">Yemeğine pek dokunmamıştı. "Üzerine el bombası at. Tüfeğini kullan. Ne bileyim ben. Yap işte bir şeyler."</p>

  <p class="calibre11" style="text-align: justify;">Aleksandr başını salladı. "Almanlar Leningrad'da bomba atıp yiyecek kuyruğunda bekleyen kadınların kollarını bacaklarını havaya uçururken dışarı çıkıyorsun; insan eti yiyenlerin karşısında cesurca duruyorsun; kardeşini bulmak için hareket halindeki bir trenden atlıyorsun ve sonra gelip fareden korktuğunu mu söylüyorsun?"</p>

  <p class="calibre11" style="text-align: justify;">"Şimdi anladın işte," dedi Tatyana.</p>

  <p class="calibre11" style="text-align: justify;">"Anlam veremiyorum," dedi Aleksandr. "Eğer bir insan büyük şeylerden korkmuyorsa..."</p>

  <p class="calibre11" style="text-align: justify;">"Yanılıyorsun. Soruların bitti mi? Başka öğrenmek istediğin bir şey var mı? Ya da eklemek istediğin bir şey var mı?"</p>

  <p class="calibre11" style="text-align: justify;">"Sadece tek bir şey daha," dedi Aleksandr ciddi bir yüz ifadesiyle. "Görünüşe göre, dün çok yüksek yaptığım patates tezgâhının bir işlevi daha ortaya çıktı," diyerek gülmeye başladı.</p>

  <p class="calibre11" style="text-align: justify;">"Gülmeye devam et," dedi Tatyana. "Ben zaten dalga geçmen için buradayım."</p>

  <p class="calibre11" style="text-align: justify;">Aleksandr kendi tabağını bankın üzerine bıraktıktan sonra Tatyana'nın tabağını da elinden aldı ve onu bacaklarının arasına çekti. "Tatya, ne kadar komik olduğun hakkında en ufak bir fikrin var mı?" Göğsünden öptü. "Seni çok seviyorum."</p>

  <p class="calibre11" style="text-align: justify;">"Eğer beni gerçekten sevseydin; burada benimle flört etmek yerine o kulübeyi yerle bir ederdin," dedi kendini kollarından kurtarmaya çalışarak.</p>

  <p class="calibre11" style="text-align: justify;">Aleksandr ayağa kalktı. "Şunu belirtmek isterim ki, bir kızla beraber olduktan sonra onunla aramda geçenlere flört demem."</p>

  <p class="calibre11" style="text-align: justify;">Aleksandr içeriye gittikten sonra Tatyana kendi kendine gülümsedi ve yemeğini bitirdi. Aleksandr birkaç dakika sonra bir elinde tüfeği diğer elinde ise silahıyla kulübeden çıktı. Ölü fare süngünün uçundaydı.</p>

  <p class="calibre11" style="text-align: justify;">"Nasıl yapmışım?"</p>

  <p class="calibre11" style="text-align: justify;">Tatyana yüzündeki ciddi ifadeyi korumayı başaramadı. "Tamam, tamam. Kanıtı getirmek zorunda değildin."</p>

  <p class="calibre11" style="text-align: justify;">"Ama kendi gözlerinle görmeden inanmayacaktın."</p>

  <p class="calibre11" style="text-align: justify;">"Bana laf sokmaktan vazgeçecek misin? Şura, bana söylemen inanmam için yeterli," dedi Tatyana. "Haydi şimdi o şeyi buradan uzaklaştır."</p>

  <p class="calibre11" style="text-align: justify;">"Son bir soru daha."</p>

  <p class="calibre11" style="text-align: justify;">"Hayır," dedi Tatyana eliyle yüzünü kapayarak.</p>

  <p class="calibre11" style="text-align: justify;">"Sence bu ölü fare, vurulanlarla aynı değerde midir?"</p>

  <p class="calibre11" style="text-align: justify;">"Başımdan gider misin?"</p>

  <p class="calibre11" style="text-align: justify;">Tatyana, Aleksandr ormanın içinde kaybolana kadar kahkahalarını duydu.</p>

  <p class="kisim_adi" style="text-align: justify;">18</p>

  <p class="calibre11" style="text-align: justify;">Kayanın üzerinde balık tutuyorlardı. Daha doğrusu tutmaya çalışıyorlardı. Tatyana'nın oltası suyun içindeydi; ama Aleksandr kendi oltasını kayanın üzerine bırakmış, Tatyana'nın çıplak sırtını okşuyordu. Tatyana kendine sırtı açık mavi elbisesini diktiği günden beri Aleksandr avlanmak gibi küçük işlere konsantre olamaz hale gelmişti. Başka elbise giymesini istemiyordu; ama bu şekilde de hiçbir şey yapamıyordu.</p>

  <p class="calibre11" style="text-align: justify;">"Şura lütfen. Hiçbir şey tutamadık. Nayra Mikhailovna'nın sen balık tutamadın diye aç kalmasını istemiyorum."</p>

  <p class="calibre11" style="text-align: justify;">"Hımmm. Ben de şimdi Nayra Mikhailovna'yı düşünüyordum. Sana 5:00'te kalkmamız gerektiğini söylemiştim."</p>

  <p class="calibre11" style="text-align: justify;">Tatyana derin bir nefes aldı ve gülümseyerek nehre baktı. "Bana kitap okuyacağını söylemiştin. Puşkin'in kitabını buraya getirdin. Bana "Bronz Atlıdan oku," diyerek başladı<i class="calibre2">:"Eskiden anılarımız korkularını taze ve...."</i></p>

  <p class="calibre11" style="text-align: justify;">"Ben..."</p>

  <p class="calibre11" style="text-align: justify;">"Sen oku. Balık tutma işini bana bırak."</p>

  <p class="calibre11" style="text-align: justify;">Aleksandr sırtını öpüyordu. "Oltayı bırak."</p>

  <p class="calibre11" style="text-align: justify;">"Saat neredeyse 18:00 oldu ve hâlâ yiyeceğimiz yok!"</p>

  <p class="calibre11" style="text-align: justify;">"Haydi ama," dedi elindeki oltayı alarak. "Bana ne zaman karşı koyabildin?" Sırtüstü uzandı. "Elbiseni çıkar ve üzerime otur." Bir an susarak inildedi. "Hayır, öyle değil. Arkana dön. Yüzün nehre dönük olsun." "Sana sırtımı mı döneyim?"</p>

  <p class="calibre11" style="text-align: justify;">"Evet," dedi Aleksandr gözlerini kapayarak. "Üzerimdeyken sırtını görmek istiyorum."</p>

  <p class="calibre11" style="text-align: justify;">Bir süre sonra gevşeyen Tatyana, "Balık tutmaya devam edebilirim. Nasıl olsa yüzüm nehre dönük," dedi.</p>

  <p class="calibre11" style="text-align: justify;">Aleksandr sırtını okşamaya devam etti ve hiçbir şey söylemedi. Tatyana üstünden kalktı. "Beni öpmek istiyor musun?"</p>

  <p class="calibre11" style="text-align: justify;">Aleksandr gözleri kapalı bir şekilde uzanıyordu. "Evet." Ama hiç kıpırdamadı. "Kaç gün kaldı Tatyana?"</p>

  <p class="calibre11" style="text-align: justify;">Aleksandr yüzünü Kama nehrine çevirerek oltayı eline aldı. "Bilmiyorum," dedi suya bakarak. "Gün saymıyorum."</p>

  <p class="calibre11" style="text-align: justify;">Daha sonra Aleksandr'ın sesini duydu. "Haydi sana kitap okuyayım. Bu kısım hoşuna gidecek:</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">"Evlenmek mi? Neden olmasın?</i></p>

  <p class="calibre11" style="text-align: justify;"><i class="calibre2">Elbette kolay bir yolculuk olmayacak.</i></p>

  <p class="calibre11" style="text-align: justify;"><i class="calibre2">Ama denemekten ne çıkar? Genç ve güçlüyüm,</i></p>

  <p class="calibre11" style="text-align: justify;"><i class="calibre2">Çok çalışmak beni mutlu ediyor,</i></p>

  <p class="calibre11" style="text-align: justify;"><i class="calibre2">Hemen yarın olmasa da kısa bir süre içinde,</i></p>

  <p class="calibre11" style="text-align: justify;"><i class="calibre2">Tatlı uykularımız için bir yuva hazırlayacağım</i></p>

  <p class="calibre11" style="text-align: justify;"><i class="calibre2">Ve..."</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr sustu. Tatyana, Puşkin'in şiirindeki kadının adının Paraşa olduğunu biliyordu. Kalbinde bir ateşle bekledi. Aleksandr daha alçak bir ses tonuyla devam etti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">"Ve Tatyana'yı acılardan koruyacağım.</i></p>

  <p class="calibre11" style="text-align: justify;"><i class="calibre2">Kim bilir bir ya da iki yıl içinde,</i></p>

  <p class="calibre11" style="text-align: justify;"><i class="calibre2">Daha rahat bir hayat sürmeye başlarım.</i></p>

  <p class="calibre11" style="text-align: justify;"><i class="calibre2">O zaman çocuklarımıza bakmak</i></p>

  <p class="calibre11" style="text-align: justify;"><i class="calibre2">Tatyana'nın görevi olur</i></p>

  <p class="calibre11" style="text-align: justify;"><i class="calibre2">Ömrümüzün sonuna kadar</i></p>

  <p class="calibre11" style="text-align: justify;"><i class="calibre2">Ölüm bizi ayırıncaya dek</i></p>

  <p class="calibre11" style="text-align: justify;"><i class="calibre2">Tek bir vücut olarak yaşarız</i></p>

  <p class="calibre11" style="text-align: justify;"><i class="calibre2">Ve bizi torunlarımız gömer toprağa....."</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr durdu. Tatyana kitabı kapatma sesini duydu. "Böyle bir şey okumamı mı istemiştin?"</p>

  <p class="calibre11" style="text-align: justify;">Devam et, asker," dedi titreyen elleriyle oltayı tutarak. "Cesur bir şekilde devam et."</p>

  <p class="calibre11" style="text-align: justify;">"Hayır," dedi Aleksandr. Tatyana ona bakmak için dönmedi. Bunun yerine suya bakarak aklından bir şeyler söylemeye başladı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">"Bu onun hayaliydi. Bir o kadar da hüzünlü</i></p>

  <p class="calibre11" style="text-align: justify;"><i class="calibre2">O gece rüzgârın duracağını düşündü</i></p>

  <p class="calibre11" style="text-align: justify;"><i class="calibre2">Hüzünlü uğultusunun kesileceğini...</i></p>

  <p class="calibre11" style="text-align: justify;"><i class="calibre2">Pencereye vuran yağmurun dineceğini düşündü..."</i></p>

  <p class="calibre11" style="text-align: justify;">Aleksandr ve Tatyana bunun üzerine konuşmadılar ve kulübeye döndüler.</p>

  <p class="calibre11" style="text-align: justify;">Gece Nayra'dan döndükten sonra Aleksandr ateş yaktı, Tatyana da çay hazırladı. Tatyana yerde bağdaş kurdu ve Aleksandr da onun yanına oturdu. Her zamankinden daha sessizdi.</p>

  <p class="calibre11" style="text-align: justify;">"Şura," dedi yumuşak bir ses tonuyla. "Buraya gel. Her zamanki gibi başını bana yasla."</p>

  <p class="calibre11" style="text-align: justify;">Başını kucağına koydu. Tatyana hafifçe yüzünü okşadı. "Sorun ne asker?" dedi kokusunu duymak için ona doğru eğilerek. Çay ve sigara kokusu geliyordu. Bacaklarıyla başını salladı ve gözlerinden öptü. "Seni rahatsız eden şey ne?"</p>

  <p class="calibre11" style="text-align: justify;">"Hiçbir şey," dedi ve sustu.</p>

  <p class="calibre11" style="text-align: justify;">Tatyana derin bir iç geçirdi. "Bir fıkra duymak ister misin?"</p>

  <p class="calibre11" style="text-align: justify;">"Vova'ya anlatmadıklarından biri olursa dinlerim."</p>

  <p class="calibre11" style="text-align: justify;">"Paraşütçüler paraşüt almak için bir dükkâna gider. 'Paraşütleriniz iyi mi?' diye sorarlar. Adam 'Şimdiye kadar hiçbir şikâyet gelmedi,' der."</p>

  <p class="calibre11" style="text-align: justify;">Aleksandr biraz güldü. "Komikti Tatya." Kucağından kalktı ve fincanını aldı. "Gidip sigara içeceğim."</p>

  <p class="calibre11" style="text-align: justify;">"Burada iç. Fincanları bırak. Daha sonra götürürüm."</p>

  <p class="calibre11" style="text-align: justify;">"Sonraya bırakmak istemiyorum," dedi. "Neden hep aynı şeyi yapıyorsun?"</p>

  <p class="calibre11" style="text-align: justify;">Dudağını ısırdı.</p>

  <p class="calibre11" style="text-align: justify;">Aleksandr yanından uzaklaşmadan önce, "Ayrıca neden Vova'ya servis yapmak zorundasın? Elleri kırık mı? Yemeğini kendisi alamaz mı?" dedi.</p>

  <p class="calibre11" style="text-align: justify;">"Şura, ben herkese servis yapıyorum," dedi. "Hem de ilk önce sana yapıyorum. Herkese yemek verip ona vermesem, sence bu nasıl algılanır?"</p>

  <p class="calibre11" style="text-align: justify;">"Nasıl görüneceği umurumda değil. Sadece bunu yapmanı istemiyorum."</p>

  <p class="calibre11" style="text-align: justify;">Cevap vermedi. Buna mı bozulmuştu?</p>

  <p class="calibre11" style="text-align: justify;">Tatyana ateşin önünde oturmaya devam etti. Ateşin etrafındaki çember dışında her yer karanlıktı. Sadece yarım ayın ışığı vuruyordu. Havada odun kokusu vardı. Aleksandr'ın evin yanındaki bankta oturarak onu izlediğini göremese de hissediyordu. Bunu her geçen gün daha çok yapmaya başlamıştı. Üst üste sigaralar içiyor ve onu izliyordu.</p>

  <p class="calibre11" style="text-align: justify;">Tatyana ona döndü. Aleksandr sigara içerek ona bakıyordu.</p>

  <p class="calibre11" style="text-align: justify;">Ayağa kalkarak yanına gitti. Ayağına basarak utangaç bir şekilde, "Şura... içeri girmek ister misin?" diye sordu.</p>

  <p class="calibre11" style="text-align: justify;">Başını salladı. "Sen gir. Ben bir süre daha burada oturacağım ve ateşin sönmesini bekleyeceğim."</p>

  <p class="calibre11" style="text-align: justify;">Tatyana ona bakarak gözlerini, dudaklarını ve ellerini inceledi.</p>

  <p class="calibre11" style="text-align: justify;">Dudağını ısırdı ve olduğu yerden kımıldamadı.</p>

  <p class="calibre11" style="text-align: justify;">"Haydi git," dedi Aleksandr.</p>

  <p class="calibre11" style="text-align: justify;">Tatyana ona iyice yaklaştı ve bacaklarının arasına girerek yerde diz çöktü. Aleksandr'ın nefes alıp verişi hızlanmıştı. Tatyana yüzüne bakıp bacaklarını okşayarak, "Ben neyi seviyorum?" dedi.</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">Tatyana onu kışkırtmaya devam etti. "Sen neyi seviyorsun?"</p>

  <p class="calibre11" style="text-align: justify;">"Yumuşak dudaklarının penisimin üzerinde olmasını," dedi.</p>

  <p class="calibre11" style="text-align: justify;">"Hımmm," dedi pantolonunun düğmelerini çözerek. "Çok mu karanlık? Yoksa görebilir misin?"</p>

  <p class="calibre11" style="text-align: justify;">"Görebiliyorum," dedi başından tutarak.</p>

  <p class="calibre11" style="text-align: justify;">"Şura."</p>

  <p class="calibre11" style="text-align: justify;">"Hımmm."</p>

  <p class="calibre11" style="text-align: justify;">"Seni seviyorum."</p>

  <p class="kisim_adi" style="text-align: justify;">19</p>

  <p class="calibre11" style="text-align: justify;">Aleksandr karanlık ormanda çıra arıyordu. Tatyana ona seslendi; ama cevap alamadı. Nayra'ya gitmeden önce onu görmek istemişti. Ona bir tabak kızarmış patates, iki domates ve bir salatalık hazırlayarak bankın üzerine bıraktı. Ormandan geldiğinde hep aç olurdu. Tabağının yanına bir bardak çay, sigara ve çakmak da koydu.</p>

  <p class="calibre11" style="text-align: justify;">Tatyana'nın komik kocası eğlenceli işlere olan ilgisini kaybetmişti. Sürekli sigara içiyor ve odun kesiyordu. Şu anda tek yaptığı buydu. Kendi için sigara içiyor; onun için ise odun kesiyordu. Her sabah gün ağarırken uyanmaya ve Kama çarşaf gibi dümdüzken balık avlamaya devam ediyorlardı. Dört beş dakika içinde beş altı balık tutuyorlardı.</p>

  <p class="calibre11" style="text-align: justify;">Aleksandr bunları nehrin kenarındaki bir ağaç dalına astığı su dolu kovaya koyuyordu. Sonra da sigara içmeye gidiyor; Tatyana ise dişlerini fırçalayarak yatıyordu.</p>

  <p class="calibre11" style="text-align: justify;">Sigarasını içip yüzdükten sonra yatağa geliyordu ve her zamanki gibi onu bekleyen Tatyana söylediklerini dinliyordu. Onu görünce çok heyecanlanıyordu. Aleksandr ise ona sahip oluyordu. Aleksandr ondan gün ağarırken, buz gibi havada kalkmasını istediğinde Tatyana bunu severek yapıyordu.</p>

  <p class="calibre11" style="text-align: justify;">Vücudu buz gibiyken, kendini Tatyana'nın kollarına bırakarak onun ateşiyle yanıyordu. Adeta ateşe düşüyordu; ama kendini ona dokunmaktan alamıyordu. Vücudunda oluşan yanık izleri onu öldürmese de, hayatının sonuna kadar geçmeyecekti.</p>

  <p class="calibre11" style="text-align: justify;">Onun arkasından koşturan, tutup yere yatıran ve her yerini yalayıp onu gıdıklayan Şura'ya ne olmuştu? Onu görebilmek için hava aydınlıkken sevişmek isteyen Şura neredeydi? Gülen, espriler yapan o sabırsız adam neredeydi? O gitmiş ve yerine odun kesip sigara içmek dışında hiçbir şey yapmayan Aleksandr gelmişti.</p>

  <p class="calibre11" style="text-align: justify;">Tatyana bazen Aleksandr'ın yanında huzur içinde uyurken, gecenin bir yarısı onun yüzünden uyanıyordu. Hiç kıpırdamıyor ve bunu ona belli etmiyordu. Uyanık bir şekilde öylece uzanıp nefesini tutuyor ve onu hissediyordu. Nefes nefese kaldığını ve saçlarından öptüğünü hissediyordu. O anlarda tamamen nefessiz kalmayı istiyordu.</p>

  <p class="calibre11" style="text-align: justify;">Tatyana, Aleksandr için domates doğrarken, yaşlar yanaklarından süzüldü.</p>

  <p class="calibre11" style="text-align: justify;">Arkasından yaklaşan Aleksandr'ın, "Bir yere mi gidiyorsun?" dediğini duydu.</p>

  <p class="calibre11" style="text-align: justify;">Aleksandr her şeyi anlayan bir askerdi. Hemen gözyaşlarını sildi ve boğazındaki gıcığı temizledi. "Haydi gel, işim bitti." Işık az olduğu için gözyaşlarını görmeyebilirdi.</p>

  <p class="calibre11" style="text-align: justify;">Gülümseyerek ona dönünce elindeki tahta parçalarını gördü. "Yine mi odun topladın?" diye sordu Tatyana. Kalbi küt küt atıyordu. "Bu kadar odunu ne yapacağım?" Aleksandr'a yaklaştı. "Hımmmm, çok güzel kokuyorsun," diye mırıldandı nefes nefese.</p>

  <p class="calibre11" style="text-align: justify;">"Neden yüzün kıpkırmızı?"</p>

  <p class="calibre11" style="text-align: justify;">"Patates yemeği için soğan doğradım. Soğanın insanı ne hale getirdiğini bilirsin."</p>

  <p class="calibre11" style="text-align: justify;">"Sadece bir tabak görüyorum. Bir yere mi gidiyorsun, diye sordum." Gülümsemiyordu.</p>

  <p class="calibre11" style="text-align: justify;">"Elbette hayır," dedi Tatyana boğazındaki gıcığı temizleyerek.</p>

  <p class="calibre11" style="text-align: justify;">"Gidip elimi yüzümü yıkayayım."</p>

  <p class="calibre11" style="text-align: justify;">"Hiç zahmet etme." Çıplak ayakla Aleksandr'ın yanına yaklaştı. Tahrik olmuştu. "Ayağında botlar varken, kendimi senin yanında çok kısa hissediyorum."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr onu sıkıca sardı. Sol eliyle başını, sağ eliyle ise poposunu tutuyordu. Üzerindeydi ve içine girip çıkıyordu. Aleksandr istemediği sürece kıpırdayamıyordu bile. Tatyana, Aleksandr'ın ona ne kadar âşık olduğunu ve ona ne kadar çok ihtiyaç duyduğunu hissedebiliyordu. Artık anlamıştı: Aleksandr ne kadar güçlü olduğunun farkındaydı.</p>

  <p class="calibre11" style="text-align: justify;">Altında yatan Tatyana dudaklarını boynuna yapıştırdı. "Ahhh Şura... Sana çok ihtiyacım var." Ağlamamak için kendini zor tutuyordu.</p>

  <p class="calibre11" style="text-align: justify;">Sesi çatallaştı. "Buradayım. Hisset beni."</p>

  <p class="calibre11" style="text-align: justify;">"Hissediyorum, asker," diye fısıldadı. "Hissediyorum."</p>

  <p class="calibre11" style="text-align: justify;">Tatyana kısa bir süre sonra içinde bir ateş hissetti ve ağlamamak için dudağını ısırdı. Fakat Aleksandr bunu hissetti. Durmak için ona sıkıca tutundu ve sonra kendini geri çekti. Tatyana yine aynı şeylerin yaşanacağını düşündü. Kollarını açarak ona yalvaracaktı. Bu, bütün gece sürecekti ve en sonunda pişman olarak pes edecek; onunla yorulana kadar sevişecekti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Akşam olmuştu. Tatyana, ona dönük bir şekilde yüzükoyun yatan ve gözleri kapalı olan Aleksandr'ı izliyordu. Nefes alıp verişini dinliyor ve uyuyup uyumadığını anlamaya çalışıyordu. Uyuduğunu sanmıyordu; çünkü Aleksandr her birkaç nefes alıp verişten sonra bir şey düşünüyormuş gibi irkiliyordu. Tatyana onun hiçbir şey düşünmemesini istiyordu. Sırtında parmağıyla küçük daireler çizmeye başladı. Aleksandr mırıldandı ve diğer tarafa döndü.</p>

  <p class="calibre11" style="text-align: justify;">Neye ihtiyacı vardı? Ona ne verebilirdi?</p>

  <p class="calibre11" style="text-align: justify;">Ellerini omuzlarında gezdirerek, "Masaj yapmamı ister misin?" diye sordu. Etini sıktı. "Beni duyuyor musun?"</p>

  <p class="calibre11" style="text-align: justify;">Tek gözünü açarak ona döndü. "Nasıl masaj yapıldığını biliyor musun?"</p>

  <p class="calibre11" style="text-align: justify;">"Evet," dedi gülümseyerek. Aleksandr'ın üzerinde sadece şort vardı. Üzerine çıktı.</p>

  <p class="calibre11" style="text-align: justify;">"Tatya, masaj hakkında ne biliyorsun?"</p>

  <p class="calibre11" style="text-align: justify;">"Ne demek istiyorsun?" dedi poposuna çimdik atarak. Çok masaj yaptım."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">Bunun dikkatini çekeceğini biliyordu. "Evet. Hazır mısın? Tren rayları." Tatyana boynundan aşağıya doğru parmaklarıyla iki paralel çizgi çizdi.</p>

  <p class="calibre11" style="text-align: justify;">"Eşit çizgiler." İki tane kısa, dikey çizgi çizdi.</p>

  <p class="calibre11" style="text-align: justify;">"Son tren geliyor...." Zigzag çizdi.</p>

  <p class="calibre11" style="text-align: justify;">"Ve bütün buğdayı boşaltıyor." Sırtını gıdıkladı.</p>

  <p class="calibre11" style="text-align: justify;">Aleksandr gülmeye başladı.</p>

  <p class="calibre11" style="text-align: justify;">Tatyana onu öpmek istedi; ama bu oyunun bir parçası değildi.</p>

  <p class="calibre11" style="text-align: justify;">"Tavuklar gelip buğdaydan yemeğe başlıyorlar." Parmaklarını sırtına sapladı.</p>

  <p class="calibre11" style="text-align: justify;">"Sonra kazlar geliyor ve onu çimdikliyorlar." Her yerini çimdikledi.</p>

  <p class="calibre11" style="text-align: justify;">"Bu nasıl bir masaj?"</p>

  <p class="calibre11" style="text-align: justify;">"Çocuklar geliyor ve üstüne basıyor!" Avuç içlerini sırtına bastırdı.</p>

  <p class="calibre11" style="text-align: justify;">"Neden bütün gücünü sırtıma veriyorsun?"</p>

  <p class="calibre11" style="text-align: justify;">"Soyguncular gelip üzerine tuz ve karabiber ekerek yiyor," dedi onu gıdıklayarak. Aleksandr kıpırdanmaya başladı. Gıdıklanması Tatyana'nın çok hoşuna gidiyordu. Dayamadı ve sırtını ısırdı. Altında yatıyor ve gıdıklandığı için kıpırdanıp duruyordu. Tatyana ısırınca söylenmeye başladı.</p>

  <p class="calibre11" style="text-align: justify;">"Şimdi horoz geliyor ve biraz buğday topluyor," dedi Tatyana tırnaklarıyla gagalar gibi yaparak. "Şimdi de hayvanat bahçesi bakıcısı geliyor...."</p>

  <p class="calibre11" style="text-align: justify;">"Hayır, o olmaz," dedi Aleksandr.</p>

  <p class="calibre11" style="text-align: justify;">"Oturuyor ve yazmaya başlıyor." Tatyana bir masa ve sandalye çizdi. Aleksandr'ın sırtına bir şeyler yazdı.</p>

  <p class="calibre11" style="text-align: justify;">"Lütfen kızımı hayvanat bahçesine kabul edin ve bütün buğdayı toplayın. Damga vuruyor...."Aleksandr'a hafifçe vurdu.</p>

  <p class="calibre11" style="text-align: justify;">"Hırrrr." Parmağını kaburga kemiğine batırdı. Aleksandr sıçrayınca, Tatyana gülmeye başladı.</p>

  <p class="calibre11" style="text-align: justify;">"Mektubu yollama zamanı!" Tatyana şortunun lastiğini gerdi. Bırakınca beline sert bir şekilde çarptı. Şortunu biraz aşağıya indirdi ve belini öptü.</p>

  <p class="calibre11" style="text-align: justify;">Aleksandr kıpırdamadan uzandı. "Bitti mi?" diye sordu.</p>

  <p class="calibre11" style="text-align: justify;">Tatyana gülerek üzerine yattı. "Evet," dedi omuzundan öperek. "Hoşuna gitti mi?" Sırtını, sert bir yatak gibi altında hissetmekten çok zevk alıyordu. Onu sırtında taşıdığı günleri hatırladı. Onu ve tüfeğini on kilometre boyunca taşımıştı. Tatyana yanağını yanık omzuna sürttü.</p>

  <p class="calibre11" style="text-align: justify;">"Hıımm ilginç. Bu bir çeşit Rus masajı mı?"</p>

  <p class="calibre11" style="text-align: justify;">Tatyana ona Luga'daki çocuklarla bu masajı birbirlerine günde yirmi kez yaptıklarını söyledi. Her seferinde bir öncekinden daha sert yapıyor ve daha çok gıdıklıyorlardı. Daşa ile birbirlerine yaptığından hiç bahsetmedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Aleksandr, Tatyana'nın altından kalktı. "Sıra bende."</p>

  <p class="calibre11" style="text-align: justify;">"Yoo hayır," dedi. "Sen öyle iyiydin."</p>

  <p class="calibre11" style="text-align: justify;">"Dön."</p>

  <p class="calibre11" style="text-align: justify;">Tatyana sırtını döndü. Üzerinde hâlâ elbisesi vardı.</p>

  <p class="calibre11" style="text-align: justify;">"Dur. Kalk kalk. Elbiseni çıkar." Ona yardım etti.</p>

  <p class="calibre11" style="text-align: justify;">Tatyana yüzüstü yattı. Saçlarını beyaz kurdelelerle iki taraftan toplamıştı. Boynu ve sırtı açıktaydı. Omuzlarında güneş yüzünden çiller olmuştu; ama vücudunun diğer kısımları pürüzsüzdü. Aleksandr ona doğru eğilip, boynundan omuzlarına doğru diliyle çizgi çekti. Saçındaki kurdeleleri çıkardı. Mavi, ipek külotunu çekerek, "Bunu da çıkaralım," dedi.</p>

  <p class="calibre11" style="text-align: justify;">Tatyana kalçasını kaldırdı. "Şura, eğer külotumu çıkarırsan masaj sonunda lastiği nasıl çekeceksin?"</p>

  <p class="calibre11" style="text-align: justify;">Kalçalarının hareketiyle her zamanki gibi kendinden geçen Aleksandr omzundan öptü. "Sırtında buğday taşıyan bir tren olmadığına göre, külot lastiğini de varmış gibi hayal edebiliriz. Öyle değil mi?" Gözleri kapalı olan Tatyana'nın güldüğünü gördü. Kendi şortunu da çıkardı.</p>

  <p class="calibre11" style="text-align: justify;">Omuzlarından öperken Tatyana inildemeye başladı. "Oyunu kurallarına göre oynamıyorsun," dedi.</p>

  <p class="calibre11" style="text-align: justify;">Dizlerinin üzerine yüklenerek bacakları açık bir şekilde durdu. "Pekâlâ, ne yapacağım?"</p>

  <p class="calibre11" style="text-align: justify;">"Tren rayları, tren rayları," dedi Tatyana.</p>

  <p class="calibre11" style="text-align: justify;">Aleksandr boynundan kuyruk sokumuna kadar iki çizgi çizdi.</p>

  <p class="calibre11" style="text-align: justify;">"Bu güzel," dedi Tatyana. "Ama çok fazla aşağıya inmen gerekmiyor."</p>

  <p class="calibre11" style="text-align: justify;">"Öyle mi?" dedi elini poposunda tutarak.</p>

  <p class="calibre11" style="text-align: justify;">"Evet," dedi titreyen bir ses tonuyla.</p>

  <p class="calibre11" style="text-align: justify;">"Tavuklar ne yapmıştı?" dedi Aleksandr.</p>

  <p class="calibre11" style="text-align: justify;">"Gagaladılar," dedi. Aleksandr parmaklarıyla etini sıktı. Sonra da avuçlarını sırtına bastırdı. Ellerini göğüslerinde gezdirdikten sonra, "Kaz ne yapmıştı?" dedi.</p>

  <p class="calibre11" style="text-align: justify;">"Çimdiklemişti." Hafifçe göğüs uçlarını sıktı. "Şura, bunu daha iyi yapman gerekecek," dedi Tatyana göğsünü yataktan hafifçe kaldırarak. Göğüs uçlarını daha hafif sıktı. "Hımmm," diye mırıldandı Tatyana.</p>

  <p class="calibre11" style="text-align: justify;">"Soyguncular geldi...." Aleksandr üzerinden kalktı ve Tatyana'nın bacaklarını aralayarak arasında diz çöktü. Kalçalarını kendine doğru kaldırarak, "Tuz döktüler," dedi. Sonra içine girerek, "Karabiber döktüler," diye devam etti. Tatyana çığlık attı ve elleriyle çarşafı sıkıca tuttu. "Sonra yediler... Defalarca..."</p>

  <p class="calibre11" style="text-align: justify;">Aleksandr ara vermeden ona doğru eğildi ve avcunu sırtına dayadıktan sonra altın sarısı saçlarını okşamaya başladı. Gözlerini kapayarak doğruldu ve kalçalarını sıktı.</p>

  <p class="calibre11" style="text-align: justify;">Tatyana bir süre sonra, "Bu bir tür Amerikan masajı mı? Çünkü kural dışı olduğu açıkça ortada," diye mırıldandı.</p>

  <p class="calibre11" style="text-align: justify;">Aleksandr güldü; ama gözleri hâlâ kapalıydı.</p>

  <p class="calibre11" style="text-align: justify;">"Biliyor musun artık bu oyun hakkında çok farklı şeyler düşüneceğim," dedi Tatyana.</p>

  <p class="calibre11" style="text-align: justify;">"Bu güzel," dedi Aleksandr. "Saklambaç hakkında farklı şeyler düşündüğün gibi."</p>

  <p class="calibre11" style="text-align: justify;">"Evet, o oyunu da mahvettin," diye mırıldandı.</p>

  <p class="calibre11" style="text-align: justify;">Aleksandr hâlâ içindeyken ona arkadan sıkıca sarıldı ama onu yeterince sıkamadığını hissetti.</p>

  <p class="kisim_adi" style="text-align: justify;">20</p>

  <p class="calibre11" style="text-align: justify;">Gece geç saatte Tatya ve Şura poker oynuyordu. Ölüme meydan okuyan, inatçı ve inanılmaz güzel olan Tatya kaybetmekten nefret ediyordu. Pokerde de çok kötü kaybediyordu. Aleksandr, Tatyana'ya değil; kartlara konsantre olmak zorunda kalmıştı.</p>

  <p class="calibre11" style="text-align: justify;">Aleksandr az önceki oyunda gömleğini kaybeden karısının göğüs uçlarını yalarken, Tatyana inliyordu. Ay ışığının altında, kulübenin önünde yaktıkları ateşin kenarındaydılar. "Beni içeri götür," diye fısıldadı Tatyana.</p>

  <p class="calibre11" style="text-align: justify;">"Bir el daha kaybetmeden olmaz." Ama kendini ondan alamıyordu. "Halime bak Tatya. Seninle birlikteyken patlamaya hazır bir bomba gibi oluyorum..."</p>

  <p class="calibre11" style="text-align: justify;">"Her yerin öyle değil," dedi penisini tutup kendini battaniyenin üzerine bırakarak. "Ne pahasına olursa olsun, bir el daha kaybetmeyeceğim."</p>

  <p class="calibre11" style="text-align: justify;">Tatyana için poker oyunu pek iyi gitmiyordu; ama Aleksandr için aynı şey söylenemezdi. Tatyana'nın üzerinde sadece külotu kalmıştı. "Külotum ve evlilik yüzüğüm kaldı," dedi Tatyana. "Sanırım son iki oyunda yenebilirim."</p>

  <p class="calibre11" style="text-align: justify;">"O yüzüğü çıkarıp saklasan iyi edersin," dedi Aleksandr kâğıtları dağıtırken.</p>

  <p class="calibre11" style="text-align: justify;">Tatyana elini incelerken, Aleksandr onu izledi ve kendi kâğıtlarına pek dikkat etmedi. Tatyana eline odaklandı ve Aleksandr'ın gözlerinden korunmak için kâğıtları göğsünün üzerinde tuttu. Aleksandr ondan kartları indirmesini istedi. Derin bir nefes aldı. Kısa bir süre sonra onu elde edecekti.</p>

  <p class="calibre11" style="text-align: justify;">Tatyana İngilizce, <i class="calibre2">"Nasıl diyordunuz... beni isabet al."</i> Gülümsedi. <i class="calibre2">"İki kez."</i></p>

  <p class="calibre11" style="text-align: justify;">Büyük bir gayretle eline bakıyordu. Bir anda yüzü güldü. Gözlerinin içi parladı ve tekrar Rusça konuşmaya başlayarak, "Senden iki kopek alacağım."</p>

  <p class="calibre11" style="text-align: justify;">Aleksandr ciddi olmaya çalışarak, "Asıl ben senden iki şey alacağım. Haydi Tatya. Bana elindekileri göster," dedi.</p>

  <p class="calibre11" style="text-align: justify;">"İşte!" Tatyana ful dam açtı.</p>

  <p class="calibre11" style="text-align: justify;">"Boşuna seviniyorsun," dedi Aleksandr kâğıtlarını açarak. Dört papazı vardı.</p>

  <p class="calibre11" style="text-align: justify;">"Ne?" dedi kaşlarını çatarak.</p>

  <p class="calibre11" style="text-align: justify;">"Ben kazandım. Dört papazım var." Külotunu işaret etti. "Haydi, çıkar."</p>

  <p class="calibre11" style="text-align: justify;">"Ne demek istiyorsun?"</p>

  <p class="calibre11" style="text-align: justify;">"Dört kral ful damı yener."</p>

  <p class="calibre11" style="text-align: justify;">"Sen koca bir yalancısın." Kâğıtları yüzüne fırlattı ve göğüslerini elleriyle kapattı.</p>

  <p class="calibre11" style="text-align: justify;">Aleksandr ellerinden tutarak çekti. "Burası Luga değil. Onları gördüm," diyerek sırıttı.</p>

  <p class="calibre11" style="text-align: justify;">Tatyana göğsünü tekrar kapadı. "Neden sürekli kazandığını şimdi anladım. Hile yapıyorsun."</p>

  <p class="calibre11" style="text-align: justify;">Aleksandr gülmeye başladı. "Senin bana söylediğin hiçbir şeyi unutmadığımı daha kaç kez söylemem gerekiyor?" Uzanarak külotunu çekti. "Kural kuraldır. Çıkar haydi."</p>

  <p class="calibre11" style="text-align: justify;">Tatyana kendini geri çekti. "Evet hileli kurallar," dedi. "Haydi bir kez daha oynayalım."</p>

  <p class="calibre11" style="text-align: justify;">"Tekrar oynayacağız; ama sen çırılçıplak olacaksın. Bu oyunu kaybettin."</p>

  <p class="calibre11" style="text-align: justify;">"Şura! Daha geçen gün Nayra Mikhailovna'ya ful damın dört papazı yendiğini söyledin. Sen tam bir hilekârsın. Hile yaparsan seninle oynamam."</p>

  <p class="calibre11" style="text-align: justify;">"Tatya, geçen gün Nayra Mikhailovna'nın dört değil, üç papazı vardı. Benim ful damım onu yenerdi." Aleksandr sırıtarak yüzüne baktı. "Seni pokerde yenmek için hile yapmama gerek yok. Dominoda yaparım; ama pokerde asla."</p>

  <p class="calibre11" style="text-align: justify;">"Madem hile yapmana gerek yok; neden yapıyorsun?" diye sordu Tatyana.</p>

  <p class="calibre11" style="text-align: justify;">"Öyle ya da böyle Tatya, külotunu çıkaracaksın. Kurallara uy," dedi Aleksandr elindeki kâğıtları bırakarak.</p>

  <p class="calibre11" style="text-align: justify;">"Hileli kurallar," dedi Tatyana.</p>

  <p class="calibre11" style="text-align: justify;">Aleksandr'ın üzerinde sadece asker pantolonu vardı. Tatyana hâlâ eliyle göğüslerini kapatıyordu; ama dudakları aralıktı ve Aleksandr'ın yarı çıplak vücudunu seyrediyordu. "Tatya," dedi ona bakarak. "Kuralları zorla uygulamamı mı istiyorsun?"</p>

  <p class="calibre11" style="text-align: justify;">"Evet," dedi ayağa kalkarak. "Uğraştığını görmek istiyorum."</p>

  <p class="calibre11" style="text-align: justify;">Aleksandr onun savaşçı ruhunu seviyordu. O da hemen ayağa kalktı; ama Tatyana'yı hiçbir şey durduramazdı. Aleksandr koşmaya başladığında, o nehre ulaşmıştı bile.</p>

  <p class="calibre11" style="text-align: justify;">Aleksandr nehrin kenarında durdu. "Sen delisin!" diye bağırdı.</p>

  <p class="calibre11" style="text-align: justify;">"Evet. Sen de sırf elbiselerimi çıkarmam için pokerde hile yapıyorsun!" diye bağırdı nehirden.</p>

  <p class="calibre11" style="text-align: justify;">Aleksandr kollarını kavuşturarak, "Senin elbiselerini çıkartmak için pokerde hile mi yapmam gerekiyor? Onların üzerinde olmasını istemiyorum."</p>

  <p class="calibre11" style="text-align: justify;">"Sen...." dediğini duydu.</p>

  <p class="calibre11" style="text-align: justify;">Aleksandr gülmeye başladı. "Haydi çık." Ama onu göremedi. Nehrin karanlık tarafındaydı. "Haydi, çık sudan."</p>

  <p class="calibre11" style="text-align: justify;">"O kadar akıllıysan gel de sen çıkar."</p>

  <p class="calibre11" style="text-align: justify;">"Akıllıyım; deli değil. Geceleyin nehre girmem. Haydi gel."</p>

  <p class="calibre11" style="text-align: justify;">Aleksandr onun tavuk gibi gıdakladığını duydu.</p>

  <p class="calibre11" style="text-align: justify;">"Pekâlâ," dedi Aleksandr arkasını dönüp kıyıdan uzaklaşarak. Ateşin yanına giderek kâğıtları, sigaralarını ve çay fincanlarını topladı. Battaniye dahil her şeyi kulübeye taşıdıktan sonra tekrar dışarı çıktı. Orman ve nehir sessizdi. Hava da serinlemişti.</p>

  <p class="calibre11" style="text-align: justify;">"Tatya!" diye bağırdı Aleksandr.</p>

  <p class="calibre11" style="text-align: justify;">Ses gelmedi.</p>

  <p class="calibre11" style="text-align: justify;">"Tatya!" diye bağırdı daha hızlı bir şekilde.</p>

  <p class="calibre11" style="text-align: justify;">Yine ses gelmedi.</p>

  <p class="calibre11" style="text-align: justify;">Aleksandr hızla nehre gitti. Hiçbir şey göremiyordu. Bir karaltı bile yoktu. Ay ışığı soluktu ve yıldızlar nehri aydınlatmıyordu.</p>

  <p class="calibre11" style="text-align: justify;">"Tatyana!" diye bağırdı.</p>

  <p class="calibre11" style="text-align: justify;">Ses çıkmadı.</p>

  <p class="calibre11" style="text-align: justify;">Aleksandr bir anda Kama nehrindeki akıntıyı hatırladı. Bazen koydukları kayalar ya da odun parçaları suyla sürükleniyordu. Paniğe kapıldı.</p>

  <p class="calibre11" style="text-align: justify;">"Tatya!" diye bağırdı. "Bu hiç komik değil!" Bir su şıpırtısı ya da nefes sesi duyabilmek için bekledi.</p>

  <p class="calibre11" style="text-align: justify;">Hiçbir ses gelmedi.</p>

  <p class="calibre11" style="text-align: justify;">Aleksandr akıntıya doğru yüzerek, "Tatya!" diye bağırdı.</p>

  <p class="calibre11" style="text-align: justify;">Başını çevirip kıyıya baktığında Tatyana'nın orada olduğunu gördü.</p>

  <p class="calibre11" style="text-align: justify;">Kurulanarak üzerine uzun bir gömlek giymiş ve saçlarını kurutarak ona bakıyordu. Ateş arkasında kaldığı için Aleksandr yüzündeki ifadeyi seçemedi; ama konuşmaya başladığında yüzünde büyük bir tebessüm olduğundan şüphesi kalmadı. "Kama nehrine üzerinde pantolonunla gireceğini hiç düşünmezdim büyük hilekâr?"</p>

  <p class="calibre11" style="text-align: justify;">Aleksandr hiçbir şey söylemedi. İçi rahatlamıştı; ama tek kelime etmiyordu.</p>

  <p class="calibre11" style="text-align: justify;">Aleksandr hızla suyun içinden çıkıp yanına koşunca, geri çekildi ve tökezleyerek yere düştü. Ona bakınca yüzündeki tebessüm bir anda dondu.</p>

  <p class="calibre11" style="text-align: justify;">Aleksandr bir süre başında durdu ve sık sık nefes alıp vererek başını salladı. "Tatyana, sana inanamıyorum." Kalkması için ona elini uzattı; ama sırılsıklam bir halde kulübeye doğru yürürken yüzüne hiç bakmadı.</p>

  <p class="calibre11" style="text-align: justify;">Arkasından, "Sadece bir şakaydı..." dediğini duydu.</p>

  <p class="calibre11" style="text-align: justify;">"Hiç komik değildi!"</p>

  <p class="calibre11" style="text-align: justify;">"Bazıları şakadan anlamaz!" diye mırıldandı Tatyana.</p>

  <p class="calibre11" style="text-align: justify;">"Senin boğulmanın neresi bana komik gelecekti?" diye bağırdı Aleksandr. "Bu şakanın hangi kısmını komik bulacağımı düşündün?" Aleksandr kolundan tuttu ve sonra bırakarak içeri girdi. Tatyana'nın da arkasından geldiğini duydu. Ona uzun uzun bakarak, "Şura..." dedi. Elini aldı ve gömleğinin altına götürdü. Külotunu çıkarmıştı. Aleksandr nefesini tuttu. Gerçekten inanılmaz biriydi. Eli Tatyana'nın bacakları arasında kaldı.</p>

  <p class="calibre11" style="text-align: justify;">Tatyana, Aleksandr'ın pantolonunu çıkarırken, "Suya, beni kurtarmak için mi girdin?" dedi. "Şövalyenin dayanıksız genç kızı kurtardığı kısmı unutmuşsun."</p>

  <p class="calibre11" style="text-align: justify;">Aleksandr onu okşamaya devam etti. "Dayanıksız mı?" dedi onu kendine yaklaştırarak. "Başka birinden bahsediyor olmalısın. Ayrıca senin bir genç kız olarak görevin şövalyeyle sevişmek; onu korkutmak değil."</p>

  <p class="calibre11" style="text-align: justify;">"Ben şövalyeyi korkutmak istemedim," diye mırıldandı. Aleksandr onu kucağına alarak yatağa yatırdı. Tatyana ona kollarını açtı.</p>

  <p class="calibre11" style="text-align: justify;">Aleksandr gaz lambasının loş ışığında sırtüstü çıplak bir halde yatan, ona kendini teslim eden ve onun için inildeyen Tatyana'ya bakıyordu. Bir süredir sevişiyorlardı ve Tatyana'nın gücünün artık tükendiğini hissediyordu. Bütün düşündüğü Tatya idi. Ayak parmaklarına dokundu ve yavaşça bacaklarından yukarıya çıktı. Göğüslerini okşadıktan sonra parmaklarını boynunda gezdirmeye başladı.</p>

  <p class="calibre11" style="text-align: justify;">"Ne oldu Aleksandr? Ne var sevgilim?" diye fısıldadı Tatyana.</p>

  <p class="calibre11" style="text-align: justify;">Aleksandr cevap vermedi. Eli boynunda kaldı.</p>

  <p class="calibre11" style="text-align: justify;">"Buradayım asker," dedi Tatyana elini penisine götürerek. "Beni hisset."</p>

  <p class="calibre11" style="text-align: justify;">"Hissediyorum Tatya," dedi Aleksandr ona doğru eğilerek. "Hissediyorum."</p>

  <p class="calibre11" style="text-align: justify;">"Lütfen bana gel," diye inledi. "Lütfen... gel. Bana istediğin gibi... benim sevdiğim gibi sahip ol Şura..."</p>

  <p class="calibre11" style="text-align: justify;">Ona sevdiği şekilde sahip oldu ve sonra battaniyenin altına girdiler. Uyumaya hazırlanırlarken Aleksandr konuşmak için ağzını açtı. Tatyana, "Şura, her şeyi biliyorum, anlıyorum ve hissediyorum. Hiçbir şey söyleme."</p>

  <p class="calibre11" style="text-align: justify;">Birbirlerine sıkıca sarıldılar ve çıplak vücutları birbirine yapıştı. Aleksandr'ın öfkesi geçmişti.</p>

  <p class="kisim_adi" style="text-align: justify;">21</p>

  <p class="calibre11" style="text-align: justify;">Yaşamlarına devam ettiler. Sabahtan geceye, nehrin ilk kıpırtılarından tarlakuşlarının son ötüşlerine, ısırgan otlarından çam kokusuna, sabah güneşinden ay ışığına kadar günlerini dolu dolu yaşadılar.</p>

  <p class="calibre11" style="text-align: justify;">Aleksandr onun için odun kesmiş ve deste haline getirerek iple bağlamıştı. Tatyana ise ona çilekli turtalar ve kekler hazırlamıştı. Bu yaz çilek çok boldu.</p>

  <p class="calibre11" style="text-align: justify;">Aleksandr onun için ev eşyaları yapıyor; Tatyana ise ekmek pişiriyordu.</p>

  <p class="calibre11" style="text-align: justify;">Domino oynadılar. Yağmurlu günlerde Nayra'nın sundurmasında domino oynuyorlar ve Aleksandr ne kadar uğraşırsa uğraşsın Tatyana'yı yenmeyi başaramıyordu. Yalnız kaldıkları zaman ise poker oynuyorlar ve Tatyana her seferinde kaybediyordu.</p>

  <p class="calibre11" style="text-align: justify;">Aleksandr en çok saklambaç oyununu seviyordu.</p>

  <p class="calibre11" style="text-align: justify;">Tatyana ona beş gömlek ve iki şort daha dikmişti. "Böylece üniformanın altında beni hissedebilirsin," dedi ona.</p>

  <p class="calibre11" style="text-align: justify;">Birlikte mantar toplamaya gittiler.</p>

  <p class="calibre11" style="text-align: justify;">Aleksandr ona İngilizce öğretti. Ona hâlâ aklında olan İngilizce şiirler ezberletti. Bunlardan biri Robert Frost'a aitti: <i class="calibre2">Orman güzel, karanlık ve derin, ama tutmam gereken sözler var benim...</i></p>

  <p class="calibre11" style="text-align: justify;">Bazıları ise Emma Lazarus'a aitti: <i class="calibre2">Denizle ve güneşle yıkanan kapılarımız güçlü bir kadına direnebilir...</i></p>

  <p class="calibre11" style="text-align: justify;">Aleksandr kulübede ateş yaktıktan sonra, Tatyana yemeği pişirirken ona Puşkin'in kitabını okuyordu. Ama son zamanlarda 'Bronz Atlı'yı okumaktan vazgeçmişti; çünkü bu ikisini de çok etkiliyordu.</p>

  <p class="calibre11" style="text-align: justify;">Kitabın arasında geçen yıl Daşa'ya vermiş olduğu bir fotoğrafını buldu. Bu Yuri Stepanov için madalya alırken çekilmiş bir fotoğrafıydı. Fotoğrafı Tatyana'ya göstererek, "Karım kocasıyla gurur duyuyor mu?" diye sordu.</p>

  <p class="calibre11" style="text-align: justify;">"Başka çarem yok," dedi gülümseyerek. "Düşünsene Şura. Ben ilmen nehrinde bota binen küçük bir çocukken, sen annenle babanı kaybetmiş; orduya girmiş ve kahraman olmuştun."</p>

  <p class="calibre11" style="text-align: justify;">"İlmen nehrinde bota binen bir çocuk değildin," dedi Aleksandr elini tutarak. "İlmen nehrinde bota binen ve beni bekleyen bir kraliçeydin."</p>

  <p class="calibre11" style="text-align: justify;">"Hâlâ evlilik fotoğraflarımızı almadık," dedi Tatyana.</p>

  <p class="calibre11" style="text-align: justify;">"Molotov a gidecek zamanımız oldu mu?" diye sordu Aleksandr.</p>

  <p class="calibre11" style="text-align: justify;">Aleksandr'ın gidişi hakkında hiç konuşmadılar; ama günler eskisinden daha çabuk geçmeye başlamıştı. Sona yaklaştıkça adeta zamanla yarışır olmuşlardı.</p>

  <p class="calibre11" style="text-align: justify;">Aleksandr ve Tatyana gelecek hakkında konuşmadı.</p>

  <p class="calibre11" style="text-align: justify;">Daha doğrusu konuşamadı.</p>

  <p class="calibre11" style="text-align: justify;">Ne savaştan sonra, ne savaştayken ne de 20 Temmuzun ardından konuşmadılar. Aleksandr, Tatyana ile ertesi gün hakkında bile tek kelime etmiyordu. Ne geçmişleri, ne de gelecekleri vardı. Lazarevo'daki günlerini yaşıyorlardı.</p>

  <p class="calibre11" style="text-align: justify;">Aleksandr, yemek yiyip oyunlar oynarlarken, konuşup şakalaşırlarken, balık tutarlarken, ormanda yürüyüp Tatyana'ya İngilizce pratik yaptırırken, çıplak bir halde nehirde yüzerlerken, Tatyana'ya çamaşırda yardım ederken, kuyudan onun için su taşırken, her sabah saçlarını tarayıp gün içerisinde onunla yorulmadan ve sıkılmadan defalarca sevişirken hayatının en mutlu günlerini yaşadığını biliyordu.</p>

  <p class="calibre11" style="text-align: justify;">Hiçbir hayali yoktu. Lazarevo'da yaşadıkları bugünler bir daha geri gelmeyecekti.</p>

  <p class="calibre11" style="text-align: justify;">Tatyana'nın hayalleri vardı.</p>

  <p class="calibre11" style="text-align: justify;">Aleksandr, bunun daha iyi olduğunu düşündü</p>

  <p class="calibre11" style="text-align: justify;">Bir kendine bir de Tatyana'ya bakıyordu.</p>

  <p class="calibre11" style="text-align: justify;">Tatyana sürekli gülüyordu ve çok mutluydu. Aleksandr geleceği düşünüyor olduğundan bile şüpheliydi. Ama bazen geçmişe takılıp kaldığını biliyordu. Leningrad'ı ve hüzün dolu günlerini düşünüyordu. Ancak gelecek konusunda umutları vardı.</p>

  <p class="calibre11" style="text-align: justify;">Aleksandr banka oturup sigara içtiğinde ona, "Ne yapıyorsun?" diye soruyordu. Aleksandr, "Hiçbir şey," diye cevap veriyordu. Acısını büyütmekten dışında hiçbir şey yapmıyordu.</p>

  <p class="calibre11" style="text-align: justify;">Sigara içiyor ve Tatyana konusundaki isteklerini duşünüyordu.</p>

  <p class="calibre11" style="text-align: justify;">Bu birkaç yıl önce Amerika'ya duyduğu özlem gibi bir şeydi.</p>

  <p class="calibre11" style="text-align: justify;">Onunla dopdolu uzun bir hayat istiyor; sadece onu koklamayı, onun tadını almayı, onun sesini duymayı ve onun altın saçlarını görmeyi diliyordu. Her gün onun verdiği huzuru içinde hissetmek istiyordu.</p>

  <p class="calibre11" style="text-align: justify;">Tatyana'ya sırtını dönmeyi ve onu kaderiyle baş başa bırakmayı başarabilecek miydi? Onu terk ettiği, öldüğü ve onu da öldürdüğü için Aleksandr'ı affedecek miydi?</p>

  <p class="calibre11" style="text-align: justify;">Onu sabah çırılçıplak bir halde kulübeden çıkıp nehre girerken izleyen ve çıktığında soğuktan sertleşen göğüs uçlarını gören Aleksandr'ın boğazına bir şey düğümlendi. Vücudu titriyordu ve Aleksandr'ın ona sarılmasını bekliyordu. Aleksandr dişlerini sıkarak gülümsedi ve ona sarıldığında Tatyana yüz ifadesini göremediği için Tanrı'ya şükretti.</p>

  <p class="calibre11" style="text-align: justify;">Aleksandr sigara içti ve yaptığı tahta bankta oturarak onu izledi.</p>

  <p class="calibre11" style="text-align: justify;">"Ne yapıyorsun?" diye sordu Tatyana.</p>

  <p class="calibre11" style="text-align: justify;">"Hiçbir şey," dedi. <i class="calibre2">Gittikçe artan acısı yüzünden delirme noktasına gelmişti.</i></p>

  <p class="calibre11" style="text-align: justify;">Bir anda sinirlendi.</p>

  <p class="calibre11" style="text-align: justify;">Başka insanlar için koşuşturup durması onu rahatsız ediyordu. Bunu fark eden Tatyana daha çok üzerine gidiyordu. Sürekli olarak, "Sana ne getireyim? Başka ne istersin? Neye ihtiyacın var?" diye soruyor ve onu boğuyordu.</p>

  <p class="calibre11" style="text-align: justify;">Aleksandr hiçbir şey istemediğini söylese de, sigarasını getirip ağzına koyuyor ve yaktıktan sonra yanağına bir öpücük konduruyordu. Aleksandr, ondan uzak durmasını söylemek istiyordu. Aleksandr gidince, o yalnız kaldığında ne yapacaktı?</p>

  <p class="calibre11" style="text-align: justify;">Aleksandr, Tatyana'nın ona başka bir şekilde davranamayacağını biliyordu. Onun için kendini feda ediyordu ve kendini asla gizlemiyordu. Aleksandr'ın ona ilk görüşte âşık olmasının sebebi de buydu. Aleksandr eline baltasını alıp bütün gün odun kestiğinde bazı şeyleri öğrenecekti.</p>

  <p class="calibre11" style="text-align: justify;">Aleksandr onun mutlu olduğunu, sürekli şarkılar söyleyerek hoplayıp zıpladığını gördükçe sinirleniyordu. Onun birkaç gün sonra gideceğini bile bile, nasıl bu kadar umursamaz oluyordu?</p>

  <p class="calibre11" style="text-align: justify;">Onu deli gibi kıskanmaya başladı ve bunu yaptığı için kendine bile şaştı. Başkasının ona bakmasına ya da onun bir başkasına gülümsemesine tahammül edemiyordu. Vova ile konuşmasına ya da ona servis yapmasına sinirleniyordu. Aleksandr bir anda sinirleniyor; ama Tatyana sayesinde beş dakika içinde yatışıyordu.</p>

  <p class="calibre11" style="text-align: justify;">Aleksandr ona ne yürürlerken, ne yemek yerlerken, ne uyurlarken ne de sevişirlerken yeterince yakın olabiliyordu. Duyarlılık ve şehvet arasında gidip gelen duyguları yüzünden onunla gün boyunca defalarca sevişme isteği duyuyordu. Tatyana dikişe ya da yaşlı kadınlara yardıma gittiğinde içinde bir acı hissediyordu. Utangaçlığı, sevimliliği ve savunmasızlığı Aleksandr'ın kalbini acıtıyordu. Tenleri birbirine değdiğinde Tatyana'nın, adını fısıldadığını duymak için deli oluyordu.</p>

  <p class="calibre11" style="text-align: justify;">Üzerindeyken Tatyana'nın onu izlemesine dayanamıyordu ve ona bakmaması için Tatyana'yı yüzüstü yatırıyordu.</p>

  <p class="calibre11" style="text-align: justify;">Bütün bunları onu burada bırakırken acı çekmemek için yapıyordu.</p>

  <p class="calibre11" style="text-align: justify;">Onu bırakacağını düşünmek bile istemiyordu.</p>

  <p class="calibre11" style="text-align: justify;">Aleksandr bir soruyu kendi kendine defalarca sormuş ve artık cevap vermeyi bile unutmuştu.</p>

  <p class="calibre11" style="text-align: justify;"><i class="calibre2">Tatyana'nın yerini ne doldururdu?</i></p>

  <p class="calibre11" style="text-align: justify;">İlk başlarda cevap çok kolaydı: <i class="calibre2">Tatyana'nın kendisi.</i></p>

  <p class="calibre11" style="text-align: justify;">Ama artık sona gelmişlerdi.</p>

  <p class="calibre11" style="text-align: justify;">Tatyana ringa balığı yakaladıklarını duyunca balıkçıya gitmişti ve Aleksandr kulübenin içinde gidip gelerek onun dönmesini bekliyordu. Sonra Tatyana'nın sandığını açtı ve en altında bir şey buldu. Sanki saklanmış bir şey gibiydi. Sandık Tatyana'nın büyükbabasına ait olduğu için Aleksandr bunu ilk başta pek kurcalamadı. Ancak çarşafları, kâğıtları ve üç kitabı kaldırdıktan sonra siyah bir çıkın gözüne ilişti. Merak içinde hemen açtı. İçinde P-38 marka bir silah, votka şişeleri, kışlık botlar, domuz eti konserveleri, kraker, bir termos ve para vardı. Hepsi koyu renkte olan kışlık giysiler de gördü.</p>

  <p class="calibre11" style="text-align: justify;">Aleksandr onun dönmesini beklerken üzgün bir halde on sigara içti.</p>

  <p class="calibre11" style="text-align: justify;">Tatyana'yı görmeden önce sesini duydu. Ona öğrettiği bir vals müziğini mırıldanarak geliyordu. "Şura!" dedi neşe içinde. "Buna inanamayacaksın. Gerçek bir ringa balığı! Bu akşam ziyafet var."</p>

  <p class="calibre11" style="text-align: justify;">Yanına giderek boynuna sarıldı. Aleksandr onu öptü ve yüzünün biraz ıslak olduğunu hissetti. Sonra da ona çıkını gösterdi "Bu ne?"</p>

  <p class="calibre11" style="text-align: justify;">Tatyana çıkına baktı. "Ne?"</p>

  <p class="calibre11" style="text-align: justify;">"Bu işte. Ne bu?"</p>

  <p class="calibre11" style="text-align: justify;">"Eşyalarımı mı karıştırdın? Gel de balığı temizlememe yardım et."</p>

  <p class="calibre11" style="text-align: justify;">"Bana bunun ne olduğunu söylemeden balığa elimi bile değdirmem."</p>

  <p class="calibre11" style="text-align: justify;">"Sana söylesem de söylemesem de yemek yemek zorundayız."</p>

  <p class="calibre11" style="text-align: justify;">"Tatyana!"</p>

  <p class="calibre11" style="text-align: justify;">"Kendim için hazırladığım bir çıkın," dedi bağırarak.</p>

  <p class="calibre11" style="text-align: justify;">"Ne için hazırladın? Kampa gitmeyi mi planlıyorsun?"</p>

  <p class="calibre11" style="text-align: justify;">"Hayır..." dedi balığı bırakıp banka oturarak.</p>

  <p class="calibre11" style="text-align: justify;">Aleksandr kahverengi kıyafetlerle şapkayı çıkardı. "Neden bu kadar çirkin kıyafetler?" Tatyana'nın gerildiğini fark etti.</p>

  <p class="calibre11" style="text-align: justify;">"Göze çarpmamak için."</p>

  <p class="calibre11" style="text-align: justify;">"Göze çarpmamak için mi? O halde önce şehvet fışkıran o dudaklarını sakla. Nereye gidiyorsun?"</p>

  <p class="calibre11" style="text-align: justify;">"Sana ne oldu?" diye sordu.</p>

  <p class="calibre11" style="text-align: justify;">Aleksandr sesini yükseltti. "Nereye gidiyorsun Tatya?"</p>

  <p class="calibre11" style="text-align: justify;">"Herhangi bir durum için hazır olmak istedim."</p>

  <p class="calibre11" style="text-align: justify;">"Nasıl bir durum için?"</p>

  <p class="calibre11" style="text-align: justify;">"Bilmiyorum," dedi yere bakarak. "Seninle gitmek için."</p>

  <p class="calibre11" style="text-align: justify;">"Benimle nereye gideceksin?"</p>

  <p class="calibre11" style="text-align: justify;">"Herhangi bir yere." Gözlerini ona çevirdi. "Gittiğin her yere seninle gelirim."</p>

  <p class="calibre11" style="text-align: justify;">Aleksandr konuşmaya çalıştı; ama yapamadı. "Ama Tatya... ben cepheye dönüyorum."</p>

  <p class="calibre11" style="text-align: justify;">Tatyana yere bakıyordu. "Öyle mi Aleksandr?" dedi yüzüne bakmadan.</p>

  <p class="calibre11" style="text-align: justify;">"Elbette. Başka nereye gidebilirim?"</p>

  <p class="calibre11" style="text-align: justify;">Derin duygular içinde ona baktı. "Sen söyle."</p>

  <p class="calibre11" style="text-align: justify;">Sanki ona yakın olunca savunmasız kalıyormuş gibi geri çekildi. "Tatya, cepheye gidiyorum. Albay Stepanov buraya gelmem için bana ekstra izin verdi. Ona döneceğime dair söz verdim."</p>

  <p class="calibre11" style="text-align: justify;">"Siz Amerikalılar sözünüzü hep tutarsınız," dedi Tatyana.</p>

  <p class="calibre11" style="text-align: justify;">"Evet. Bu önemli bir özelliğimiz," dedi Aleksandr. "Bu konuda konuşmanın bir anlamı yok. Gitmem gerektiğini biliyorsun."</p>

  <p class="calibre11" style="text-align: justify;">Tatyana bir anda ürperdi ve ona bakarak, "O halde ben de seninle Leningrad'a döneceğim," dedi. Aleksandr konuşmayınca onun yumuşadığını ve rahatladığını düşündü. "Eğer sen kışlada olacaksan..."</p>

  <p class="calibre11" style="text-align: justify;">"Tatyana!" diye bağırdı. "Sen benimle dalga mı geçiyorsun?"</p>

  <p class="calibre11" style="text-align: justify;">Aleksandr kendine gelmek ve mantıklı bir şekilde düşünebilmek için birkaç dakika ormanda yürüdü. Geri döndüğünde, Tatyana'yı balığı temizlerken buldu. Her zamanki tavrıydı. Aleksandr sinirliydi ve o balık temizliyordu. Yanına gitti ve hızla elindeki balığı aldı.</p>

  <p class="calibre11" style="text-align: justify;">"Kes şunu! Senin derdin ne?" diye bağırdı Tatyana.</p>

  <p class="calibre11" style="text-align: justify;">Aleksandr yatışmak için tekrar ormana gitti. Tatyana'nın yere düşen balığı alıp üzerindeki pislikleri temizlediğini ve işine devam ettiğini gördü.</p>

  <p class="calibre11" style="text-align: justify;">Yanına dönerek balığı yerdeki kâğıdın üzerine koydu ve Tatyana'yı omuzlarından tuttu. "Bana bak Tatya. Sakinleşmeye çalışıyorum, tamam mı? Bunun ne kadar büyük bir çaba gerektirdiğini biliyor musun?" Bir an duraksadı. "Sen neler geçiriyorsun aklından? Benimle gelmeyeceksin."</p>

  <p class="calibre11" style="text-align: justify;">Tatyana başını sallayarak, "Geleceğim," diye mırıldandı.</p>

  <p class="calibre11" style="text-align: justify;">"Hayır!" dedi Aleksandr. "Ben nefes aldığım sürece bu olmayacak. Benimle gelmen için beni öldürmen gerekiyor. Bunu aklından çıkar. Bir daha izin aldığımda seni görmeye gelirim."</p>

  <p class="calibre11" style="text-align: justify;">"Hayır," dedi Tatyana. "Asla geri dönmeyeceksin. Oralarda bensiz öleceksin. Bunu hissedebiliyorum. Burada kalmayacağım."</p>

  <p class="calibre11" style="text-align: justify;">"Tatya senin gelmene izin veren kim? Buna asla izin vermeyeceğim. Leningrad'ın düşman elinde olduğunu unuttun mu? Oraya geri dönemezsin. Şehirdeki insanları boşaltmaya hâlâ devam ediyoruz! Unuttun mu? Leningrad'ın ne halde olduğunu hatırlamıyor musun? Unuttuğunu sanmıyorum; çünkü bu sadece altı ay önceydi ve sen hâlâ gece yarılarında uyanıyorsun. Leningrad kuşatma altında olan bir şehir ve her gün bombalanıyor. Orada hayat yok. Orası çok tehlikeli ve bu yüzden geri dönmüyorsun."</p>

  <p class="calibre11" style="text-align: justify;">"Pekâlâ o halde başka bir fikrin varsa bana söyle. Şimdi ringa balığını temizlemem gerekiyor."</p>

  <p class="calibre11" style="text-align: justify;">Aleksandr ringa balığını Kama nehrine fırlatmak için aldı; ama Tatyana kolundan yakalayarak, "Hayır! O bizim akşam yemeğimiz. Yaşlı kadınlar onu bekliyor," dedi.</p>

  <p class="calibre11" style="text-align: justify;">"Benimle gelmiyorsun. Bu konuda bir daha konuşmayacağım." Tatyana'nın çantasını ters çevirerek içindeki eşyaları yere döktü.</p>

  <p class="calibre11" style="text-align: justify;">Tatyana sakin bir şekilde onu izledikten sonra, "Bunları kim toplayacak?" dedi.</p>

  <p class="calibre11" style="text-align: justify;">Aleksandr tek kelime etmeden elbiseleri eline aldı ve asker bıçağıyla hepsini küçük parçalara ayırdı.</p>

  <p class="calibre11" style="text-align: justify;">Tatyana korku dolu gözlerle onu izledi. "Bu seni rahatlattı mı? Kendime yeni kıyafetler dikebilirim Şura."</p>

  <p class="calibre11" style="text-align: justify;">Aleksandr yumruğunu sıkarak ona doğru eğilerek, "Beni çıldırtmaya mı çalışıyorsun?" dedi.</p>

  <p class="calibre11" style="text-align: justify;">Çantasını eline alarak onu da parçalara ayıracağı sırada Tatyana bir eliyle kolunu diğeriyle de bıçağı tutarak, "Hayır. Lütfen," dedi. Üzerine çullanarak bıçağı ve çantasını almaya çalıştı. Aleksandr onu iteceği sırada, Tatyana'nın ondan çok güçsüz olduğunu hatırladı ve durdu. Onu engellemek için canını yakması gerekiyordu. Bıçağı ve çantayı almasına izin verdi.</p>

  <p class="calibre11" style="text-align: justify;">Nefes nefese kalan Tatyana elinde Aleksandr'ın bıçağıyla balığı temizlemeye gitti.</p>

  <p class="calibre11" style="text-align: justify;">Akşam Nayra'da yemek yerlerken Aleksandr pek fazla konuşmadı. Üzgündü. Tatyana biraz daha çilekli turta isteyip istemediğini sorduğu zaman ona, "Hayır dedim!" diye bağırdı. Tatyana'nın gözlerindeki kırgınlığı görünce özür dilemek istedi; ama yapamadı.</p>

  <p class="calibre11" style="text-align: justify;">Ormanda yürürken hiç konuşmadılar; ama gelince soyunup yatağa girdiklerinde Tatyana, "Hâlâ kızgın mısın?" diye sordu.</p>

  <p class="calibre11" style="text-align: justify;">"Hayır!" dedi Aleksandr. Yorganın altına girerken şortunu çıkarmadı ve Tatyana'ya arkasını dönerek yattı.</p>

  <p class="calibre11" style="text-align: justify;">"Şura." Sırtını okşayarak başından öptü.</p>

  <p class="calibre11" style="text-align: justify;">"Yorgunum. Uyuyacağım."</p>

  <p class="calibre11" style="text-align: justify;">Tatyana'nın ona dokunmayı kesmemesini istiyordu. Tabi ki Tatyana buna devam etti.</p>

  <p class="calibre11" style="text-align: justify;">Tatyana ne yapmıştı?</p>

  <p class="calibre11" style="text-align: justify;">"Haydi," diye fısıldadı Tatyana. "Haydi koca adam. Çıplaklığımı hisset. Hissediyor musun?"</p>

  <p class="calibre11" style="text-align: justify;">Hissetti. Aleksandr sırtüstü yatıp gözlerini ondan kaçırarak</p>

  <p class="calibre11" style="text-align: justify;">"Tatyana burada, senin için güvenli olan yerde, kalacağına söz vermeni istiyorum," dedi.</p>

  <p class="calibre11" style="text-align: justify;">"Burada kalamayacağımı biliyorsun," dedi yavaşça. "Sensiz yaşayamam."</p>

  <p class="calibre11" style="text-align: justify;">"Elbette yaşayabilirsin. Yaşayacaksın da. Önceden olduğu gibi."</p>

  <p class="calibre11" style="text-align: justify;">"Öncesi yok artık."</p>

  <p class="calibre11" style="text-align: justify;">"Kes artık. Hiçbir şey anlamıyorsun."</p>

  <p class="calibre11" style="text-align: justify;">"O halde sen anlat."</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">Küçük ellerini kollarında ve karnında gezdirdikten sonra daha aşağıya indirerek, "Anlat bana," diye yalvardı.</p>

  <p class="calibre11" style="text-align: justify;">Aleksandr elini iterek, "Sadece üç günümüz kaldı. Son günlerimizi bu şekilde mahvetmek istemiyorum."</p>

  <p class="calibre11" style="text-align: justify;">"Ama somurtarak ve bana kötü davranarak mahvediyorsun." Tekrar onu okşamaya başladı.</p>

  <p class="calibre11" style="text-align: justify;">Aleksandr elini tekrar iterek bir anda her şeyi anladığını fark etti. "Buradan gideceğime, benimle geleceğini düşündüğün için mi üzülmüyor ve bu kadar neşeli davranıyorsun?"</p>

  <p class="calibre11" style="text-align: justify;">Vücudunu ona yaslayarak kolundan öptü. "Şura, beni terk edip gideceğini düşünseydim, bugünleri nasıl geçirebilirdim sanıyorsun? Sahip olduğum her şeyi sana verdim. Eğer beni bırakırsan, her şeyimi alıp gideceksin."</p>

  <p class="calibre11" style="text-align: justify;">Aleksandr'ın delirmeden önce yataktan kalkması gerekiyordu. Yataktan atlayarak yere bastı. "Kaybettiklerini başka bir yerde arasan iyi edersin Tatya! Çünkü ben, sensiz gidiyorum."</p>

  <p class="calibre11" style="text-align: justify;">Konuşmadan başını salladı.</p>

  <p class="calibre11" style="text-align: justify;">"Bana başını sallama!" diye bağırdı Aleksandr. "Lanet olsun, savaş var! Milyonlarca insan öldü. Ne istiyorsun? Kim olduğun belirlenmeden bir toplu mezara gömülmek mi?"</p>

  <p class="calibre11" style="text-align: justify;">Tatyana titremeye başladı. "Seninle gelmek zorundayım," dedi fısıldayarak. "Lütfen."</p>

  <p class="calibre11" style="text-align: justify;">"Bak, ben bir askerim. Bu ülke savaşta. Geri dönmem gerekiyor. Ama sen burada güvendesin. Savaştan biraz olsun uzaklaşmak için buraya geldim ve seninle çok güzel zaman geçirdik. Ama bitti anlıyor musun?" dedi yüksek bir sesle. "Benim geri dönmem gerekiyor ve sen benimle gelemezsin. Gelmeni istemiyorum. Kışlada bile olmayacağım. Başka yere gönderildim."</p>

  <p class="calibre11" style="text-align: justify;">"Nereye gönderildin?"</p>

  <p class="calibre11" style="text-align: justify;">"Bunu sana söyleyemem. Ama Leningrad geçen seneki gibi bir kış yaşayamayacak."</p>

  <p class="calibre11" style="text-align: justify;">"Düşmanın önünü mü keseceksin? Nerede?" "Sana söyleyemem."</p>

  <p class="calibre11" style="text-align: justify;">"Bana her şeyi söylüyorsun." Duraksadı. "Öyle değil mi Aleksandr? Bana her şeyi anlatmıyor musun?"</p>

  <p class="calibre11" style="text-align: justify;">Ses tonunun altında yatan mana neydi? Bunu ona sormayacaktı. "Bunu söyleyemem."</p>

  <p class="calibre11" style="text-align: justify;">Tatyana yatağın üzerine oturup ona bakarak, "Tanıştıktan üç gün sonra bana Amerika dan geldiğini anlattın. Bana bütün hayatından bahsettin. Ama şimdi nerede görevlendirildiğini söyleyemiyorsun."</p>

  <p class="calibre11" style="text-align: justify;">Tatyana yataktan aşağıya atladı. Aleksandr geri çekildi. Gözlerinden, vücudundan ve ellerinden yeterince kaçamamıştı.</p>

  <p class="calibre11" style="text-align: justify;">"Haydi anlat Şura," dedi yalvarırcasına. "Benimle sır saklamak için evlenmedin."</p>

  <p class="calibre11" style="text-align: justify;">"Tatya, bunu seninle paylaşamam. Anlıyor musun?"</p>

  <p class="calibre11" style="text-align: justify;">"Hayır!" diye bağırdı. "Madem yalan söylemeye devam edecektin, benimle neden evlendin?"</p>

  <p class="calibre11" style="text-align: justify;">"Seninle evlendim; çünkü böylelikle seninle istediğim zaman yatabilecektim! Bunu anlamıyor musun? İstediğim zaman Tatya! İzinde olan bir askerin başka ne isteyeceğini düşünüyorsun? Seninle evlenmemiş olsaydım, bütün Lazarevo halkı sana fahişe gözüyle bakacaktı."</p>

  <p class="calibre11" style="text-align: justify;">Aleksandr, Tatyana'nın söyledikleri karşısında ne büyük bir şok yaşadığını fark etmişti. Sendeleyerek geri çekildi ve duvara yaslandı. "Benimle neden evlendin?"</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"Bana Tatya deme!" diye bağırdı. "Önce hakaret edip, sonra Tatya mı diyorsun? Senin fahişenim demek, öyle mi Aleksandr?" Elleriyle yüzünü kapadı.</p>

  <p class="calibre11" style="text-align: justify;">"Tatya, lütfen..."</p>

  <p class="calibre11" style="text-align: justify;">"Ne yaptığını anlamadığımı mı sanıyorsun? Senden nefret etmem için bunları söylediğini bilmiyor muyum sanki? Günlerdir harcadığın çabalar en sonunda işe yaradı. Başardın!"</p>

  <p class="calibre11" style="text-align: justify;">"Tatya lütfen."</p>

  <p class="calibre11" style="text-align: justify;">"Beni kendinden uzaklaştırmaya çalıştın; çünkü bu şekilde beni daha kolay bırakabileceğini düşündün."</p>

  <p class="calibre11" style="text-align: justify;">"Geri geleceğim," dedi Aleksandr.</p>

  <p class="calibre11" style="text-align: justify;">"Seni o zaman kim isteyecek?" diye bağırdı. "Hem gerçekten gelebilecek misin? Buraya gerçekten bunun için gelmediğine emin misin?" Sandığı karıştırarak 'Bronz Atlı' kitabını buldu ve içindeki bir tomar parayı çıkardı.</p>

  <p class="calibre11" style="text-align: justify;">"Bu ne?" diye bağırdı parayı yüzüne fırlatarak. "Bu Amerika paralarını almak için mi geldin? Amacın kitabının içinde bulduğum on bin Amerikan dolarına yeniden sahip olmak mıydı? Bu parayı alıp bensiz Amerika'ya gitmeyi mi planlıyorsun? Yoksa bacaklarımı sana açtığım için bir kısmını bana mı bırakacaksın?"</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">Tatyana, Aleksandr'ın varilin yanında duran tüfeğini kaptı ve sapını karnına dayayarak, "Benden aldığını geri istiyorum," dedi. Güçlükle konuşuyordu. "Kendimi sana sakladığım için çok pişmanım. Şimdi beni vur yalancı ve hırsız herif. Zaten istediğin de bu. Haydi çek tetiği!" Onu tüfeğin sapıyla bir kez daha dürttü ve namluyu göğüslerinin arasına yerleştirdi. "Haydi Aleksandr. Namlu tam kalbimin üzerinde."</p>

  <p class="calibre11" style="text-align: justify;">Aleksandr hiçbir şey söylemeden tüfeği elinden aldı.</p>

  <p class="calibre11" style="text-align: justify;">Tatyana elini kaldırdı ve yüzüne bir tokat attı. "Hemen şimdi gitmeni istiyorum," dedi ağlayarak. "Çok güzel günler geçirdik. Bunları bir daha yaşayamayacağımız açıkça ortada. Bana istediğin her an sahip oldun. Bunu şimdi daha iyi anlıyorum. İlk günden beri tek istediğin buydu. İstediğini aldığına göre gidebilirsin." Tatyana parmağındaki evlilik yüzüğünü çıkararak yüzüne fırlattı. "Bunu da benden sonraki fahişene verirsin!"</p>

  <p class="calibre11" style="text-align: justify;">Omuzlarını düşürdü ve titreyerek yatağa yatıp beyaz pikeye sarındı.</p>

  <p class="calibre11" style="text-align: justify;">Aleksandr dışarı çıktı. Acısının, vicdan azabının, aşkının ve bütün hayatının suyla temizlenmesini umut ederek Kama nehrine girdi. Dolunayın üçüncü gecesiydi. Suda kalırsa nehrin onu sürükleyeceğini ve kimsenin onu bulamayacağını düşündü. Kalbindeki acıyla sürüklenip gidecek ve bundan sonra hiçbir şey hissetmeyecekti. Tek istediği de bir şey hissetmemekti.</p>

  <p class="calibre11" style="text-align: justify;">En sonunda içeri girdi.</p>

  <p class="calibre11" style="text-align: justify;">Aleksandr yatağa çıkarak Tatyana'nın yanına uzandı ve nefes alıp verişini dinledi. Her beş dakikada bir irkiliyordu. Büzülmüş bir halde, yüzü duvara dönük uyuyordu.</p>

  <p class="calibre11" style="text-align: justify;">Aleksandr en sonunda üzerindeki pikeyi çekti ve ona sürtünmeye başladı. Bacaklarını ayırarak içine girdi ve önce ensesinden, sonra da saçlarından öptü. Sol eliyle onu kendine doğru çekiyor; sağ eliyle de kalçasını sıkıyordu.</p>

  <p class="calibre11" style="text-align: justify;">Tatyana zor kıpırdıyordu. Kendini geri çekmedi; ama çıt da çıkarmıyordu. Aleksandr gözlerini kapadı ve Tatyana'nın onu cezalandırdığını düşündü. Daha kötüsünü hak ediyordu. Buna rağmen onun böyle sessiz kalmasına dayanamıyordu. Huzura kavuşacak kadar içine girememişti. En sonunda Tatyana kendine hâkim olamadı ve inildeyerek Aleksandr'ın başını sıkıca tuttu. Aleksandr bu kez tamamen rahatladı ve içindeyken Tatyana'nın çığlıklarını duydu.</p>

  <p class="calibre11" style="text-align: justify;">"Tatişya, çok üzgünüm," diye fısıldadı. "O duygusuz kelimeleri söylediğim için özür dilerim. Demek istediğim onlar değildi." Onu iyice kendine çekti.</p>

  <p class="calibre11" style="text-align: justify;">"Demek istediğin onlardı," dedi Tatyana. "Sen bir askersin. Hepsini bilinçli söyledin."</p>

  <p class="calibre11" style="text-align: justify;">"Hayır Tatya," dedi Aleksandr kendinden nefret ederek. "Bilinçli söylemedim. En başta senin kocanım ben." Onu daha çok kendine çekti. "Beni hisset Tatya. Vücudumu, ellerimi, dudaklarımı ve kalbimi hisset. Onları isteyerek söylemedim."</p>

  <p class="calibre11" style="text-align: justify;">"Şura, istemediğin şeyleri söylememeni istemiştim."</p>

  <p class="calibre11" style="text-align: justify;">Aleksandr yüzünü saçlarına sürterek nefes aldı. "Biliyorum. Özür dilerim."</p>

  <p class="calibre11" style="text-align: justify;">Tatyana cevap vermedi; ama elini ondan çekmedi. Aleksandr geri çekilerek, "Bana döner misin?" diye sordu.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Lütfen bana dön ve beni affettiğini söyle."</p>

  <p class="calibre11" style="text-align: justify;">Tatyana ona döndü ve şiş gözlerle yüzüne baktı.</p>

  <p class="calibre11" style="text-align: justify;">"Ah tatlım..." Aleksandr gözlerini kapatarak duraksadı. Bu halini görmeye dayanamamıştı. "Bana doğru nefes al. Çilek kokan nefesini yüzümde hissetmek istiyorum."</p>

  <p class="calibre11" style="text-align: justify;">Tatyana dediğini yaptı. Aleksandr ılık nefesini ciğerlerine kadar çekti ve ona sıkıca sarıldı. "Lütfen beni affettiğini söyle Tatya."</p>

  <p class="calibre11" style="text-align: justify;">"Seni affediyorum." Ses tonu ciddiydi.</p>

  <p class="calibre11" style="text-align: justify;">"Öp beni. Dudaklarının beni affettiğini hissetmek istiyorum."</p>

  <p class="calibre11" style="text-align: justify;">Gözlerini kapatarak onu öptü.</p>

  <p class="calibre11" style="text-align: justify;">"Beni daha affetmemişsin. Tekrar öp."</p>

  <p class="calibre11" style="text-align: justify;">Tatyana onu bir kez daha öptü. Sonra dudaklarını araladı ve affettiğini belirten küçük bir inilti çıkardı. Elini aşağıya indirerek penisini tuttu ve okşamaya başladı.</p>

  <p class="calibre11" style="text-align: justify;">"Teşekkürler," dedi Aleksandr gözlerine bakarak. "Bana, Şura onları isteyerek söylemedin. Kızgındın o yüzden oldu, de."</p>

  <p class="calibre11" style="text-align: justify;">Tatyana derin bir nefes alarak, "İsteyerek söylemediğini biliyorum," dedi.</p>

  <p class="calibre11" style="text-align: justify;">"Seni deliler gibi sevdiğimin farkında olduğunu söyle."</p>

  <p class="calibre11" style="text-align: justify;">"Beni sevdiğini biliyorum."</p>

  <p class="calibre11" style="text-align: justify;">"Hayır Tatya," dedi sesini alçaltarak. "Seni deli gibi seviyorum." Dudaklarını kaşlarının üzerinde gezdirdi. Tatyana nefessiz kalmaktan korktu.</p>

  <p class="calibre11" style="text-align: justify;">"Sana vurduğum için özür dilerim," diye fısıldadı Tatyana.</p>

  <p class="calibre11" style="text-align: justify;">"Beni öldürmemene şaşırdım doğrusu."</p>

  <p class="calibre11" style="text-align: justify;">"Aleksandr buraya o yüzden mi geldin?" dedi titreyen bir sesle.</p>

  <p class="calibre11" style="text-align: justify;">Amacın paranı geri almak mıydı?"</p>

  <p class="calibre11" style="text-align: justify;">Koluyla onu sıkıştırarak gözlerini duvara dikti. "Tatya, kes şunu. Buraya para için gelmedim."</p>

  <p class="calibre11" style="text-align: justify;">"Amerikan dolarlarını nereden buldun?"</p>

  <p class="calibre11" style="text-align: justify;">"Annemden. Sana ailemin Amerika'da parası olduğunu söylemiştim. Babam Sovyetler Birliğine gelirken yanına hiçbir şey almamaya karar vermiş. Annem de bunu kabul etmiş; ama her ihtimale karşı yanına para almış ve bunu babamdan saklamış. Annemin tutuklanmadan birkaç hafta önce bana bıraktığı tek şey buydu. Parayı Puşkin'in kitabının kapağını kazıyarak beraber sakladık. On bin doları ön kapağın, dört bin doları da arka kapağın içine koyduk. Bunun bana bu ülkeden gitmeme yardım edebileceğini düşünüyordu."</p>

  <p class="calibre11" style="text-align: justify;">"1936 yılında tutuklandığında onları nereye sakladın?"</p>

  <p class="calibre11" style="text-align: justify;">"Kitabı Leningrad halk kütüphanesine bıraktım. Sana verene kadar da orada kaldı."</p>

  <p class="calibre11" style="text-align: justify;">"Benim geleceği gören Aleksandr'ım kitabı bana tam zamanında vermiş, öyle değil mi? Puşkin'in eserleri de dahil olmak üzere kütüphanedeki bütün değerli kitapları geçen yıl temmuz ayında geri gönderdiler ve kalanları ise alt kattaki kilere koydular. Paran kaybolurdu."</p>

  <p class="calibre11" style="text-align: justify;">Aleksandr hiçbir şey söylemedi.</p>

  <p class="calibre11" style="text-align: justify;">"Onu neden bana verdin? Güvenilir bir yerde olmasını mı istedin?"</p>

  <p class="calibre11" style="text-align: justify;">Aleksandr bakışlarını tekrar ona çevirdi. "Çünkü sana güvenmek istedim."</p>

  <p class="calibre11" style="text-align: justify;">Tatyana sessiz kaldı.</p>

  <p class="calibre11" style="text-align: justify;">"Kitap hep kütüphanede durmadı, öyle değil mi?"</p>

  <p class="calibre11" style="text-align: justify;">Aleksandr cevap vermedi.</p>

  <p class="calibre11" style="text-align: justify;">"Ahh Aleksandr." Tatyana yüzünü göğsüne dayadı.</p>

  <p class="calibre11" style="text-align: justify;">Aleksandr konuşmak istedi; ama başaramadı.</p>

  <p class="calibre11" style="text-align: justify;">Konuşmayı başlatan Tatyana oldu. "Dimitri'nin seni affetmemesi için bir sebep daha. Sanki yeterince neden yokmuş gibi. Stepanov'un oğlunu aramaya gittiğinde Dimitri'yi de yanında götürdün; çünkü ikiniz Finlandiya'dan kaçacaktınız, öyle değil mi?"</p>

  <p class="calibre11" style="text-align: justify;">Aleksandr hiç tepki vermedi.</p>

  <p class="calibre11" style="text-align: justify;">"Bataklıklar içinden kaçarak Vyborg'a, oradan Helsinki'ye ve sonra da Amerika'ya ulaşacaktınız. Paranız yanınızdaydı ve hazırdınız. Bu yıllardır hayalini kurduğunuz andı." Göğsünden öptü. "Öyle değil mi kocam, kalbim, Aleksandr'ım, bu kulübedeki bütün hayatım, öyle değil mi?" Tatyana ağlıyordu.</p>

  <p class="calibre11" style="text-align: justify;">Aleksandr konuşacak gücünü kaybetmişti. Neredeyse bütün gücünü yitiriyordu. Bunu Tatyana ile konuşmayı hiç istemiyordu.</p>

  <p class="calibre11" style="text-align: justify;">Tatyana'nın sesi titredi. "Bu harika bir plandı. Ortadan kaybolacaktınız ve öldüğünüzü düşünerek hiç kimse sizi aramayacaktı. Yuri Stepanov'un yaşadığını hesaba katmadınız. Onu ölü bulacağınızı düşündünüz. Bu ormana dönmek için sadece bir bahaneydi. Bir anda yaşadığını görüverdiniz!" Tatyana bir kahkaha attı. "Yuri ile birlikte geri döneceğinizi söylediğinde, Dimitri çok şaşırmış olmalı. Sana deli misin diye sormuş olmalı. Yıllardır Amerika'ya gitme hayali kurmuştunuz ve elinize bir fırsat geçmişti." Duraksadı. "Tahminlerim ne kadar doğru?"</p>

  <p class="calibre11" style="text-align: justify;">Aleksandr yüzünü sarı saçlarının arasına gömerek şaşkın bir halde, "Yoksa sen de orada mıydın? Bütün bunları nasıl biliyorsun?" diye sordu.</p>

  <p class="calibre11" style="text-align: justify;">Yüzünü ellerinin arasına aldı. "Çünkü seni herkesten daha iyi tanıyorum." Ellerini yüzünden çekmeden bir an duraksadı. "Kaçmak için başka bir şans daha yakalayacağınızı düşündüğünüz için Stepanov'un oğluyla birlikte Sovyetler Birliği'ne döndünüz. Ne yapman gerekiyordu Şura?" dedi. "Dimitri'ye, hayatta kaldığın sürece öyle ya da böyle Amerika'ya gideceğinize dair söz vermen mi?"</p>

  <p class="calibre11" style="text-align: justify;">Aleksandr Tatyana'nın elini itti ve arkasına dönerek gözlerini kapadı. "Tatya, kes. Bu konuşmaya daha fazla devam edemeyeceğim."</p>

  <p class="calibre11" style="text-align: justify;">Tatyana söyleyeceklerini toparlamak için durdu.</p>

  <p class="calibre11" style="text-align: justify;">"Peki şimdi ne olacak?"</p>

  <p class="calibre11" style="text-align: justify;">"Hiçbir şey," dedi Aleksandr tavana bakarak. "Şimdi sen burada kalıyorsun ve ben cepheye geri dönüyorum. Dimitri ise sakat. Leningrad için savaşacağım ve canımı feda edeceğim."</p>

  <p class="calibre11" style="text-align: justify;">"Tanrım! Bana bunu söyleme!" Tatyana kolundan tutarak onu kendine çevirdi ve ağlayarak ona sarıldı. Aleksandr da onu mümkün olduğunca kendine çekti; ama bu ikisi için de yeterli bir yakınlık değildi. "Bunu söyleme Şura!" Tatyana hıçkıra hıçkıra ağlıyordu. "Şura lütfen beni Sovyetler Birliğinde tek başıma bırakma," diye fısıldadı güçlükle.</p>

  <p class="calibre11" style="text-align: justify;">Aleksandr, Tatyana'yı hiç bu kadar üzgün görmemişti. Ne yapacağım bilemedi. "Kendine gel Tatyana," dedi titreyen bir sesle. <i class="calibre2">Beni daha az sev ve gitmeme izin ver Tatyam.</i></p>

  <p class="calibre11" style="text-align: justify;">Saatler geçti. Aleksandr ona bir kez daha sahip oldu. "Haydi Tatyaşa, bacaklarını benim sevdiğim gibi aç," diye fısıldadı.</p>

  <p class="calibre11" style="text-align: justify;">Tatyana boğazında düğümlenen gözyaşlarının tadını alır gibiydi.</p>

  <p class="calibre11" style="text-align: justify;">Aleksandr sarı saçlarını ve bacaklarının arasını öperek, "Bana Lazarevo'dan gitmeyeceğine dair söz ver," dedi.</p>

  <p class="calibre11" style="text-align: justify;">Tatyana'dan cevap gelmedi. Sadece iniltileri duyuluyordu.</p>

  <p class="calibre11" style="text-align: justify;">"Sen benim akıllı sevgilim misin?" diye fısıldadı parmaklarını vücudunda gezdirerek. "Benim güzel sevgilim misin?" dedi öpmeye devam ederek. "Burada kalıp beni bekleyeceğine yemin et. İyi bir eş olacağına ve kocanı bekleyeceğine söz ver."</p>

  <p class="calibre11" style="text-align: justify;">"Söz veriyorum Şura. Seni bekleyeceğim."</p>

  <p class="calibre11" style="text-align: justify;">Tatyana bir süre sonra kollarında yatarken, "Lazarevo'da tek başıma uzun süre bekleyeceğim," dedi.</p>

  <p class="calibre11" style="text-align: justify;">Aleksandr onu sıkıca sararak, "Tek başına; ama güvende," diye fısıldadı.</p>

  <p class="calibre11" style="text-align: justify;">Aleksandr ondan sonraki üç günü nasıl geçirdiklerini bilmiyordu. Kin ve umutsuzluk içinde kavga etmişler, boğuşmuşlar, yorulana kadar sevişmişlerdi. Hiçbir teselli bulamamışlardı.</p>

  <p class="kisim_adi" style="text-align: justify;">22</p>

  <p class="calibre11" style="text-align: justify;">Aleksandr'ın gittiği sabah birbirlerine dokunamadılar.</p>

  <p class="calibre11" style="text-align: justify;">Aleksandr eşyalarını toplarken, Tatyana da dışarıdaki bankta oturdu. Aleksandr, Tatyana'nın yıkayıp ütülediği üniformasını giydi; saçlarını taradı ve şapkasını taktı. Çadırını da yanına aldığından emin oldu. Tabancasını, cephanelerini, pasaportunu, el bombalarını ve tüfeğini de koymuştu.</p>

  <p class="calibre11" style="text-align: justify;">Geri dönmek için ihtiyaç duyacağı birkaç ruble aldıktan sonra bütün parasını Tatyana'ya bıraktı.</p>

  <p class="calibre11" style="text-align: justify;">Kulübeden dışarıya çıkınca, Tatyana oturduğu banktan kalktı ve eve girip birkaç dakika sonra elinde sütlü ve şekerli bir fincan kahve, bir tabak da yemekle geri döndü. Tabakta siyah ekmek, üç yumurta ve domates vardı.</p>

  <p class="calibre11" style="text-align: justify;">Aleksandr tabağı elinden aldı. Öksürmeye başladı. "Teşekkürler," dedi.</p>

  <p class="calibre11" style="text-align: justify;">Tatyana banka yavaşça oturdu. "Güzelce ye. Önünde uzun bir yolculuk var."</p>

  <p class="calibre11" style="text-align: justify;">Aleksandr hiç konuşmadan yemeğini yemeye başladı. Yan yana oturuyorlardı; ama ikisi de ayrı bir tarafa dönüktü.</p>

  <p class="calibre11" style="text-align: justify;">"Seninle tren istasyonuna gelmemi ister misin?"</p>

  <p class="calibre11" style="text-align: justify;">"Hayır," dedi. "Bunu yapamam."</p>

  <p class="calibre11" style="text-align: justify;">Tatyana başını salladı. "Ben de öyle."</p>

  <p class="calibre11" style="text-align: justify;">Aleksandr yemeğini yedikten sonra tabağı yere bıraktı. "Sana oldukça fazla yiyecek bıraktım, öyle değil mi?" dedi kulübenin yanındaki küçük barakayı işaret ederek.</p>

  <p class="calibre11" style="text-align: justify;">"Oldukça fazla," dedi Tatyana. "Bunlar bana uzun bir süre yeter."</p>

  <p class="calibre11" style="text-align: justify;">Aleksandr yavaşça saç örgüsünün ucundaki saten kurdeleyi çekti. Tarağını aldı ve saçlarını taramaya başladı. "Buraya nasıl para göndereceğim?" diye sordu Aleksandr. "Ayda iki bin ruble alıyorum. Bu senin için oldukça fazla bir para. Sana bin beş yüz ruble gönderebilirim. Beş yüz rubleyle de sigara alırım."</p>

  <p class="calibre11" style="text-align: justify;">Tatyana başını salladı. "Bunu yapma. Başını daha çok derde sokarsın. Leningrad, Lazarevo gibi değil Şura. Kendini koru. Kimseye evli olduğumuzu söyleme. Parmağındaki yüzüğü çıkar. Dimitri'nin bunu öğrenmesini istemezsin herhalde. Daha fazla belaya ihtiyacımız yok. Zaten yeterince bela var başında. Senin parana ihtiyacım yok."</p>

  <p class="calibre11" style="text-align: justify;">"Hayır, ihtiyacın var."</p>

  <p class="calibre11" style="text-align: justify;">"O halde bana yazacağın mektubun içine koy."</p>

  <p class="calibre11" style="text-align: justify;">"Bunu yapamam. Mektupları kontrol edenler parayı çalar."</p>

  <p class="calibre11" style="text-align: justify;">"Mektupları kontrol edenler mi? Yani sana İngilizce bir şeyler yazmayayım mı?"</p>

  <p class="calibre11" style="text-align: justify;">"Yaşamamı istiyorsan, yazma."</p>

  <p class="calibre11" style="text-align: justify;">"Bu istediğim tek şey," dedi Tatyana.</p>

  <p class="calibre11" style="text-align: justify;">"Parayı Molotov'daki Sovyet bürosuna göndereceğim," dedi Aleksandr. "Ayda bir oraya giderek kontrol et, tamam mı? Parayı Daşa'nın ailesine gönderdiğimi söyleyeceğim." Aleksandr gözlerini kapayarak saçlarından öptü. "Gitsem iyi olur. Günde sadece bir tren var."</p>

  <p class="calibre11" style="text-align: justify;">"Seninle yola kadar geleyim. Her şeyini aldın mı?" dedi Tatyana.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Bunları konuşurken birbirlerine hiç bakmadılar.</p>

  <p class="calibre11" style="text-align: justify;">Evden birlikte ayrılıp ormanın içindeki patikadan yürüdüler. Kulübe gözden kaybolmadan önce Aleksandr son bir kez arkasına döndü. Mavi nehre, koyu çam ağaçlarına, tahta kulübelerine, banklarına, suyun içine koydukları kütüğe, dün çadırının kurulu olduğu yere ve ateşe baktı.</p>

  <p class="calibre11" style="text-align: justify;">"Bana mektup yaz," dedi Aleksandr, Tatyana'ya. "Beni nasıl olduğundan haberdar et. Böylelikle senin için endişelenmem."</p>

  <p class="calibre11" style="text-align: justify;">"Peki," dedi ellerini kavuşturarak. "Sen de bana yaz"</p>

  <p class="calibre11" style="text-align: justify;">Yola çıktılar. Keskin bir çam kokusu vardı. Orman sessizdi ve güneş yakıyordu. Karşı karşıya durdular. Üzerinde sarı elbisesi olan Tatyana çıplak ayaklarına, üniformasını giyip tüfeğini omzuna takmış olan Aleksandr ise yola bakıyordu.</p>

  <p class="calibre11" style="text-align: justify;">Tatyana elini uzatarak göğsünü okşadı ve sonra kalbinin üzerine bastırdı. "Benim için hayatta kal asker, duyuyor musun?" Gözünden yaşlar süzülüyordu.</p>

  <p class="calibre11" style="text-align: justify;">Aleksandr elini tuttu ve dudaklarına götürdü. Parmağında onun taktığı yüzük vardı. Aleksandr konuşamadı ve ismini sesli bir şekilde söyleyemedi.</p>

  <p class="calibre11" style="text-align: justify;">Tatyana titreyen elini Aleksandr'ın yüzüne götürdü. "İyi olacağım sevgilim, iyi olacağım," diye fısıldadı.</p>

  <p class="calibre11" style="text-align: justify;">Sonra elini yüzünden çekti. Aleksandr da elini bıraktı. "Arkana dön ve eve git," dedi. "Arkamdan bakma. Sen burada dururken, gidemem."</p>

  <p class="calibre11" style="text-align: justify;">Tatyana arkasına döndü. "Git haydi. Bakmıyorum."</p>

  <p class="calibre11" style="text-align: justify;">Aleksandr yanına gidemedi. "Lütfen. Seni bu şekilde bırakamam. Lütfen eve git."</p>

  <p class="calibre11" style="text-align: justify;">"Şura, gitmeni istemiyorum."</p>

  <p class="calibre11" style="text-align: justify;">"Biliyorum. Bunu ben de istemiyorum. Ama lütfen bırak gideyim. Senin güvende olduğunu bilmek, hayatta kalmak için tek tesellim. Sana geri döneceğim; ama kendine iyi bakman gerekiyor." Duraksadı. "Şimdi gitmem gerekiyor. Haydi başını kaldırarak bana bak ve gülümse."</p>

  <p class="calibre11" style="text-align: justify;">Tatyana ona dönerek yaşlı gözleriyle yüzüne baktı ve gülümsedi.</p>

  <p class="calibre11" style="text-align: justify;">Uzun bir süre birbirlerine baktılar. İkisi de gözlerini kırpıştırdı.</p>

  <p class="calibre11" style="text-align: justify;">"Gözlerindeki o şey ne?"</p>

  <p class="calibre11" style="text-align: justify;">"Kış Sarayından indirdikleri tahta kasalarımı izliyorum," diye fısıldadı.</p>

  <p class="calibre11" style="text-align: justify;">"Biraz daha inançlı olmalısın sevgili karım." Aleksandr titreyen elini kalbinin üzerine koydu.</p>
</body>
</html>
