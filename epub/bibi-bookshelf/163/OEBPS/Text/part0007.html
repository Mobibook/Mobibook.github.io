<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_adi" style="text-align: center;">BOŞLUKTA KALMA</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Tatyana, Aleksandr gittikten sonra ağlamak istedi; ama kaburgaları çok ağrıyordu. Hemşire Vera içeri girip, "İyileşeceksin. Ailen birazdan burada olacak. Ağlama sakın. Bunu yaparsan kendi kendine acı çektirirsin. Kaburgaların kırılmış. Neden uyumuyorsun? Sana uyuman için ilaç vereyim," deyince koluyla yüzünü kapattı.</p>

  <p class="calibre11" style="text-align: justify;">"Morfin var mı?"</p>

  <p class="calibre11" style="text-align: justify;">"Zaten iki gram verdim. Ne kadar daha istiyorsun?" diyerek kıkırdadı Vera. "Bir kilo mu?"</p>

  <p class="calibre11" style="text-align: justify;">Tatyana uykuya daldı.</p>

  <p class="calibre11" style="text-align: justify;">Gözlerini açtığında ailesi yatağın yanındaki sandalyelerde oturuyor ve korku içinde onu izliyordu. Daşa elini tutuyordu. Annesi gözündeki yaşları siliyordu. Babuşka ise gergin bir şekilde Deda'nın eline vurup duruyordu. Babası ise sitem dolu bakışlarla onu izliyordu.</p>

  <p class="calibre11" style="text-align: justify;">Sürekli Tatyana'nın kısa saçlarını öpen Daşa, "Tatya, iki gündür ortalarda yoksun," dedi.</p>

  <p class="calibre11" style="text-align: justify;">Annesi elini okşayarak, "Ne yapmayı düşünüyordun?" diye sordu.</p>

  <p class="calibre11" style="text-align: justify;">Tatyana annesinin elini sıkarak, "Paşa'yı geri getirmek istedim," dedi. "Bunu yapamadığım için üzgünüm."</p>

  <p class="calibre11" style="text-align: justify;">"Tatya, ne kadar saçma sapan konuşuyorsun," dedi babası pencereye yaklaşarak. "Sen okula gitmedin mi? Daha bir yıl önce mezun olmadın mı? Sana orada ne öğrettiler? Aklını kullanmayı öğretmedikleri kesin."</p>

  <p class="calibre11" style="text-align: justify;">Annesi, "Taneçka, sen bizim bebeğimizsin, meleğimizsin. Eğer seni de kaybetsek, ne yapardık?" diyerek ağlamaya başladı. "Nasıl yaşardık?"</p>

  <p class="calibre11" style="text-align: justify;">Babası annesine saçmalamamasını söyledi. "Paşa'yı kaybetmedik. Gönüllüler sınırdan geri dönüyor. Hâlâ umut var."</p>

  <p class="calibre11" style="text-align: justify;">"Bunu Nina İglenko'ya söyle," dedi Daşa. "Koridora ne zaman çıksam, Volodya için ağladığını duyuyorum."</p>

  <p class="calibre11" style="text-align: justify;">"Nina'nın dört oğlu var," dedi babası. "Eğer savaş bitmezse hepsi sınıra gönderilecek. Kendini, onları kaybetmeye hazırlasa iyi olur." Başını öne eğdi. "Ama bizim sadece bir tane oğlumuz var ve umudumuzu korumak zorundayız."</p>

  <p class="calibre11" style="text-align: justify;">Tatyana'nın gücü olsaydı; onlara Luga nehrinde gördüğü gerçekleri belli etmemek için sırtını dönecekti. Eğer onlara, üzerinde cesetlerin olduğunu, gözünün önünde insanların öldüğünü, yanan bacaklar gördüğünü ve küçük çocukların yıkıntılar altında sıkışıp kaldığını anlatsa, ailesi inanmayacaktı. Tatyana bile zor inanıyordu.</p>

  <p class="calibre11" style="text-align: justify;">"Sen gerçekten delisin Tatya," dedi Daşa. "Hepimizi berbat duruma soktun ve zavallı Aleksandr'ın hayatını tehlikeye attın. Sırf seni aramak için gitti. Bunu yapması için ona yalvardım. Başkumandanının yanına gitmesi gerektiğini söyledi ve seni aramak istemedi."</p>

  <p class="calibre11" style="text-align: justify;">"Tatyana, o senin hayatını kurtardı," dedi Deda.</p>

  <p class="calibre11" style="text-align: justify;">"Öyle mi?" diye sordu.</p>

  <p class="calibre11" style="text-align: justify;">"Zavallı," dedi annesi Tatyana'nın elini okşayarak. "Hiçbir şey hatırlamıyorsun. Georg, hafızası yerinde değil. Kim bilir neler yaşadın."</p>

  <p class="calibre11" style="text-align: justify;">"Anne duymadın mı?" dedi Daşa. "İstasyon üzerine yıkılmış. Aleksandr onu tuğlaların altından çıkarmış."</p>

  <p class="calibre11" style="text-align: justify;">Babası, "O adamı nereden buldun Daşenka?" diye haykırdı. "Pırlanta gibi biri. Onu elinden kaçırma."</p>

  <p class="calibre11" style="text-align: justify;">"Çalışıyorum baba."</p>

  <p class="calibre11" style="text-align: justify;">O sırada pırlanta gibi olan adam Dimitri ile birlikte içeri girdi. Bütün aile etrafına üşüştü. Babası ve Deda canlı bir şekilde elini sıktı. Annesi ve Babuşka hemen sarıldı. Daşa ise dudağına bir öpücük kondurdu.</p>

  <p class="calibre11" style="text-align: justify;">Öpmeye devam etti.</p>

  <p class="calibre11" style="text-align: justify;">"Yeter Daşa Georgievna," dedi babası. "Askeri bırak da nefes alsın."</p>

  <p class="calibre11" style="text-align: justify;">Dimitri, Tatyana'nın yanına geldi ve kolunu omuzuna attı. Gözlerinde endişe vardı. Saçlarından öperek, "Hayatta kaldığın için çok şanslısın Taneçka," dedi.</p>

  <p class="calibre11" style="text-align: justify;">"Tatyana, sanırım Teğmen Belov'a söylemen gereken bir şey var," dedi babası ciddi bir tavırla.</p>

  <p class="calibre11" style="text-align: justify;">"Teğmene bunun için bir madalya daha verecekler," diyerek güldü Dimitri. "Tatyana'yı buraya yatırdıktan sonra, adamlarını almak için geri döndü ve yirmi askerden on birini sağ bir şekilde Leningrad'a getirdi. Bu adamların çoğu da eğitimsizdi. Finlandiya'da yaptığından daha iyi, öyle değil mi Alex?"</p>

  <p class="calibre11" style="text-align: justify;">Aleksandr yatağın yanına yaklaşarak, "Tatya, kendini nasıl hissediyorsun?" diye sordu.</p>

  <p class="calibre11" style="text-align: justify;">"Bir dakika, Finlandiya'da ne oldu?" diye sordu Daşa, Aleksandr'ın kolunu tutarak.</p>

  <p class="calibre11" style="text-align: justify;">"Kendini nasıl hissediyorsun Tatya?" diye tekrarladı Aleksandr.</p>

  <p class="calibre11" style="text-align: justify;">Yüzüne bakamadan, "Harika," dedi Tatyana. Annesine gülümseyerek, "Çok yakında eve döneceğim," dedi.</p>

  <p class="calibre11" style="text-align: justify;">Daşa, "Finlandiya'da ne oldu?" diye sordu tekrar.</p>

  <p class="calibre11" style="text-align: justify;">"O konuda konuşmak istemiyorum," dedi Aleksandr.</p>

  <p class="calibre11" style="text-align: justify;">"Ben anlatayım," dedi Dimitri büyük hevesle. "Aleksandr, Finlandiya'dan, otuz askerinden ancak dördünü geri getirebildi. Ancak bu yenilgiyi bile zafere dönüştürmeyi başardı. Bir madalya aldı ve terfi etti. Öyle değil mi Aleksandr?"</p>

  <p class="calibre11" style="text-align: justify;">Aleksandr, Dimitri'ye cevap vermeden, "Bacağın nasıl Tatya?" diye sordu.</p>

  <p class="calibre11" style="text-align: justify;">"İyi," dedi. "En yakın zamanda eskisi gibi olacak."</p>

  <p class="calibre11" style="text-align: justify;">"O kadar da yakın bir zamanda değil!" dedi annesi. "Eylüle kadar alçıda duracak Tatya. Yapabileceğin bir şey yok, biliyorsun değil mi?"</p>

  <p class="calibre11" style="text-align: justify;">"Eylüle kadar alçıyla dolaşacağım," dedi Tatyana.</p>

  <p class="calibre11" style="text-align: justify;">Annesi başını sallayarak burnunu çekti. "Aleksandr onu sırtında taşıdı Georg," dedi. Sonra da Aleksandr'ın elini tutarak, "Sana nasıl teşekkür edeceğiz?" diye ekledi.</p>

  <p class="calibre11" style="text-align: justify;">"Teşekküre gerek yok," dedi Aleksandr, Tatyana'nın annesine gülümseyerek. "Tatya'ya iyi bakın, yeter."</p>

  <p class="calibre11" style="text-align: justify;">"Alex, Tatya'nın ağırlığının sadece üç kilo olması iyi," dedi Daşa kıkırdayarak.</p>

  <p class="calibre11" style="text-align: justify;">Babası minnettarlık içinde Tatyana'nın yatağını adeta sarsarak, "Ona teşekkür et Tatya," dedi. "Hayatını kurtardığı için ona teşekkür et."</p>

  <p class="calibre11" style="text-align: justify;">Tatyana gülümsedi ve Aleksandr'a bakmayı başararak, "Teşekkürler teğmen," dedi.</p>

  <p class="calibre11" style="text-align: justify;">Aleksandr cevap vermeye fırsat bulamadan, Daşa yine sarıldı. "Aleksandr, ailemiz için nasıl bir iyilik yaptığını görüyor musun? Sana nasıl teşekkür edeceğim?" dedi gülümseyerek.</p>

  <p class="calibre11" style="text-align: justify;">Neyse ki o sırada hemşire içeriye girdi ve herkese odadan çıkmasını söyledi.</p>

  <p class="calibre11" style="text-align: justify;">Dimitri eğildi ve Tatyana'nın ağzının kenarını öptü. "İyi geceler hayatım," dedi. "Yarın tekrar seni görmeye geleceğim."</p>

  <p class="calibre11" style="text-align: justify;">Tatyana çığlık atmak istedi.</p>

  <p class="calibre11" style="text-align: justify;">Daşa, Tatyana'nın battaniyesini ve bacağının altındaki yastığı düzeltmek için odada kaldı. Tatyana, Daşa'nın yüzünde haftalardır rastlamadığı bir üzüntü ifadesi gördü. "Tatya," diye fısıldadı. "Eğer Tanrı varsa, seni bize bağışladığı için ona şükrediyorum. Seni buraya getirdikten sonra Aleksandr ile uzun bir konuşma yaptık. Seni bulduğu için ona minnet duydum ve bize bir şans daha verdiğini düşündüm. Savaşta olduğumuzu ve kaybedecek bir şeyimizin kalmadığını söyledim. Bana karşı bir şey hissetmese bunları yapmayacağını vurguladım. O da bana karşı hislerinin olduğunu anlattı." Daşa Tatyana'nın saçından öptü. "Teşekkürler bebeğim. O seni bulana kadar hayatta kalmayı başardığın için teşekkürler."</p>

  <p class="calibre11" style="text-align: justify;">Önemli değil," dedi Tatyana donuk bir şekilde. Eğer yine Daşa ile birlikte olacaksa, bu onun hayatında da yer alacağını gösteriyordu.</p>

  <p class="calibre11" style="text-align: justify;">Neden kendini boşlukta hissediyordu?</p>

  <p class="calibre11" style="text-align: justify;">"Tatya... sence Paşa yaşıyor mu?"</p>

  <p class="calibre11" style="text-align: justify;">Tatyana uçaklardan atılan kâğıt parçalarını, yağmur gibi yağan bombaları, onun, Aleksandr'ın ve Paşa'nın üzerine atılan topları düşündü.</p>

  <p class="calibre11" style="text-align: justify;">"Sanmıyorum," dedi Tatyana gözlerini kapatarak. Ona ne olduğunu bilmiyordu; ama Paşa'yı sonsuza kadar kaybetmişti.</p>

  <p class="calibre11" style="text-align: justify;">Tatyana bir saat sonra kapının açıldığını duyduğunda gözleri hâlâ kapalıydı. Gözünü açtığında Aleksandr'ın yatağının kenarında oturduğunu gördü. Elinde tüfeğiyle bu kadar sessiz girmeyi nasıl becermişti?</p>

  <p class="calibre11" style="text-align: justify;">"Burada ne işin var?" diye sordu.</p>

  <p class="calibre11" style="text-align: justify;">"Nasıl olduğuna bakmaya geldim."</p>

  <p class="calibre11" style="text-align: justify;">"Daşa'nın yanından yeni mi ayrıldın?"</p>

  <p class="calibre11" style="text-align: justify;">Başını salladı. "St. İshak'a gidiyordum. Kubbede saat 01:00'e kadar hava saldırılarını kontrol edeceğim. Benden önce Petrenko'nun nöbeti var. Biraz geç kalsam bile beni idare eder." St. Isaac, Leningrad'daki en uzun yapıydı.</p>

  <p class="calibre11" style="text-align: justify;">"Burada ne işin var?" diye tekrarladı Tatyana.</p>

  <p class="calibre11" style="text-align: justify;">"İyi olduğunu gözümle görmek istedim. Seninle Daşa hakkında konuşmak..."</p>

  <p class="calibre11" style="text-align: justify;">"Ben gerçekten iyiyim. Bunu yapmak zorunda değilsin. Daşa haklı. Başına yeterince iş açtım. Nöbetine geç kalma."</p>

  <p class="calibre11" style="text-align: justify;">"Beni düşünme. Kendini nasıl hissediyorsun?"</p>

  <p class="calibre11" style="text-align: justify;">"İyi," dedi yüzüne bakarak. "Kahraman oldun, öyle değil mi Aleksandr?" dedi. "Ailem, Daşa'nın senden daha iyisini bulamayacağını düşünüyor." Tatyana başını öne eğdi.</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"Bana yeniden birlikte olduğunuzu söyledi," dedi yapmacık bir sevinçle. "Neden olmasın. Savaştayken kaybedecek neyiniz var ki? Luga'daki olaylar işe yaradı."</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"Bana Tatya deme," diye bağırdı.</p>

  <p class="calibre11" style="text-align: justify;">Aleksandr derin bir nefes aldı. "Ne yapmamı istiyorsun?"</p>

  <p class="calibre11" style="text-align: justify;">"Beni yalnız bırakman yeterli, Aleksandr."</p>

  <p class="calibre11" style="text-align: justify;">"Bunu nasıl yapabilirim Tatyana?"</p>

  <p class="calibre11" style="text-align: justify;">"Bilmiyorum. Bir yolunu bulsan iyi edersin. Dimitri'nin benim için ne kadar endişeli olduğunu gördün mü? Bu olay, onun da iyi taraflarını ortaya çıkardı," dedi Tatyana. "Onun bu kadar nazik olabileceğini düşünmezdim."</p>

  <p class="calibre11" style="text-align: justify;">"Evet seni çok nazik bir şekilde öpüyordu," dedi Aleksandr.</p>

  <p class="calibre11" style="text-align: justify;">"Çok kibar davranıyor."</p>

  <p class="calibre11" style="text-align: justify;">"Buna izin veriyorsun."</p>

  <p class="calibre11" style="text-align: justify;">"Öyle mi?" dedi Tatyana. "En azından onunla yatmıyorum."</p>

  <p class="calibre11" style="text-align: justify;">Aleksandr nefesini tuttu. Tatyana da aynı şeyi yaptı. Kendine inanamıyordu.</p>

  <p class="calibre11" style="text-align: justify;">"Ne yani?" dedi. "İkinizin önünde böyle bir ilişki mi var?"</p>

  <p class="calibre11" style="text-align: justify;">Titremekten cevap veremedi.</p>

  <p class="calibre11" style="text-align: justify;">Hemşire içeri girerek, "Temiz hava gelsin," diyerek kapıyı açıkbıraktı.</p>

  <p class="calibre11" style="text-align: justify;">Tekrar yalnız kaldıklarında Aleksandr söze başladı. "Tatya, benden ne yapmamı istiyorsun, bilmiyorum. Sana baştan beri bu oyunu oynamayalım diyorum." Bir an duraksadı. "Ama şimdi çok geç. Dimitri..." Aleksandr cümlesini yarım bırakarak başını salladı. "Bu durum çok zor bir hal aldı."</p>

  <p class="calibre11" style="text-align: justify;">Tatyana'nın tek istediği onu tekrar öpmesiydi. "Üçüncü kez aynı şeyi soruyorum," dedi sinirli bir şekilde. "Burada ne işin var?"</p>

  <p class="calibre11" style="text-align: justify;">"Üzgün durma."</p>

  <p class="calibre11" style="text-align: justify;">"Ben üzgün değilim!"</p>

  <p class="calibre11" style="text-align: justify;">Aleksandr ona dokunmak için elini kaldırdı. Tatyana yüzünü çevirdi.</p>

  <p class="calibre11" style="text-align: justify;">"Bana yüzünü çeviriyorsun demek," dedi ayağa kalkarak. Kapıya geldiğinde arkasına baktı. "Bilgin olsun diye söylüyorum. Onunla birlikte olman imkânsız."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Hemşire Vera, Tatyana'ya ağustos ortasına kadar hastanede kalması gerektiğini ve ancak o zaman koltuk değneğiyle yürüyebilecek hale geleceğini söyledi. Ayak bileği üç yerden kırılmıştı ve bacağı, dizinden parmaklarına kadar alçıya alınmıştı.</p>

  <p class="calibre11" style="text-align: justify;">Tatyana'nın ailesi ona yemek getirdi ve bunları büyük bir iştahla yedi. Tavuk, hamburger köftesi ve normalde sevmediği; ama gönüllüler ordusunda bol bol yemek zorunda kaldığı çileklerden getiriyorlardı.</p>

  <p class="calibre11" style="text-align: justify;">İlk başlarda annesi ve babası her gün ziyaretine geldi. Sonra bu, gün aşırıya dönüştü. Daşa, Teğmen Aleksandr Belov'u koluna takarak geliyor; çok sağlıklı ve neşeli görünüyordu. Tatyana'nın saçını öpüyor ve çok fazla kalamayacağını söylüyordu. Dimitri de geliyor ve kolunu omuzuna atarak bir süre oturduktan sonra onlarla birlikte gidiyordu.</p>

  <p class="calibre11" style="text-align: justify;">Bir gece uğradıklarında, dördü birlikte kâğıt oynarken, Daşa Tatyana'ya dişçinin şehri terk ettiğini söyledi. Daşa'ya onunla birlikte Ural dağlarının diğer tarafındaki Sverdlovsk'a gelmesini teklif etmiş; Daşa ise bunu geri çevirerek annesinin çalıştığı üniforma fabrikasında işe girmişti. "Şu anda gidemem. Savaşacak gücüm de yok," dedi Daşa Aleksandr'a bakıp gülümseyerek. Elinde de bir avuç altın diş vardı.</p>

  <p class="calibre11" style="text-align: justify;">"Bunları nereden aldın?" diye sordu Tatyana.</p>

  <p class="calibre11" style="text-align: justify;">Daşa, son bir ayda altın dişlerini söktürmek için gelen hastalardan para karşılığında bunları adığını söyledi.</p>

  <p class="calibre11" style="text-align: justify;">"Onların altın dişlerini mi aldın?" diye sordu Tatyana şaşkınlık içinde.</p>

  <p class="calibre11" style="text-align: justify;">"Altın dişleri yaptığım iş karşılığında aldım," dedi Daşa. "Hepimiz senin kadar namuslu olamıyoruz."</p>

  <p class="calibre11" style="text-align: justify;">Tatyana tartışmayı sürdürmedi. Daşa her şeyi kendisinin bildiğini düşündü.</p>

  <p class="calibre11" style="text-align: justify;">Tatyana konuyu değiştirmek için savaştan bahsetti. Savaş, hava durumu gibi her zaman üzerinde konuşulacak bir konuydu. Aleksandr, Luga sınırının her an düşmanın eline geçebileceğini söyleyince, Tatyana içinde yeniden büyük bir güçsüzlük hissetti. Binlerce askerin verdiği onca çaba, sonucu birkaç gün ertelemekten başka işe yaramıyordu. Sormayı bıraktı. Hastanede yatmak, Dohotino köyünde tek başına kalmaktan bile daha garip geliyordu. Dört duvarın arasına sıkışıp kalmıştı ve ziyaretine gelen insanlardan başka kimseyi görmüyordu. Savaş dışında ne konuşacağını bilemiyordu. Belki de bu konuda bir şey sormazsa, hastaneden taburcu olduğunda savaş bitmiş olurdu.</p>

  <p class="calibre11" style="text-align: justify;">Peki sonra ne olacaktı?</p>

  <p class="calibre11" style="text-align: justify;">Hiçbir şey, dedi gecenin karanlığında. Hayatı yine aynı olacaktı. İşe geri dönecek ve belki gelecek yıl önceden planladığı gibi üniversiteye gidecekti. Üniversiteye gidip İngilizce öğrenecek ve başka biriyle tanışacaktı. Mühendis olmaya çalışan bir Rus üniversite öğrencisiyle çıkacaktı. Evlenecekler ve onun ailesiyle birlikte yaşayacaklardı. Sonra da çocukları olacaktı.</p>

  <p class="calibre11" style="text-align: justify;">Tatyana böyle bir hayatı hayal edemedi. Bu hastane odasında olmaktan, penceresinden Greçeski Prospekt'i izlemekten, kahvaltıda yulaf ezmesi; akşamları haşlanmış tavuk yiyip öğleyin çorba içmekten ibaret olan bu hayatından farklı bir şey düşünemiyordu. Tek istediği Aleksandr'ın yalnız olarak ziyaretine gelmesiydi. Ona hatalı davrandığını ve bu kadar kötü muamele etmeye hakkı olmadığını söyleyecekti. Onu tekrar yakınında hissetmek istiyordu.</p>

  <p class="calibre11" style="text-align: justify;">Zoşçenko'nun, Sovyetlerin hayatındaki gerçekleri ironik bir şekilde ele aldığı kısa hikâyelerini okudu; ama nedense bu kez onlarda komik bir sey bulamadı.</p>

  <p class="calibre11" style="text-align: justify;">Tatyana bütün günlerini yatağında uzanarak ve geceleri gözüne uyku girmeden geçirdi. Annesinin gözündeki yaşlar ve babasının sessiz kalışı içini kemiriyordu. Paşa'yı bulamamış olmak onu çok üzmüştü. Ama Aleksandr'ın yokluğu içini en fazla acıtan şeydi.</p>

  <p class="calibre11" style="text-align: justify;">İlk başta üzgünken, bir anda kızgın bir tavır içine girdi. Sonra da bunun için kendi kendine kızdı. Ardından kendini incinmiş hissetti ve en sonunda pes etti.</p>

  <p class="calibre11" style="text-align: justify;">Tam pes ettiği gün, öğleden sonra Aleksandr geldi. Ona dondurma getirmişti.</p>

  <p class="calibre11" style="text-align: justify;">"Teşekkürler," dedi alçak bir ses tonuyla.</p>

  <p class="calibre11" style="text-align: justify;">"Rica ederim," diye yanıtladı ve sonra yatağının yanındaki sandalyeye oturarak onun dondurma yiyişini izledi. "Devriyedeyim," dedi. "Sokak sokak dolaşarak evlerin pencerelerine bant takıldığından emin oluyor ve bir karışıklık var mı diye bakıyorum."</p>

  <p class="calibre11" style="text-align: justify;">"Tek başına mı?"</p>

  <p class="calibre11" style="text-align: justify;">"Hayır," dedi. "Hayatında hiç tüfek tutmamış olan kırk yaşında yedi adamla."</p>

  <p class="calibre11" style="text-align: justify;">"Onlara nasıl tüfek tutulacağını göster Aleksandr. İyi bir öğretmen olmalısın."</p>

  <p class="calibre11" style="text-align: justify;">Ona bakarak, "Bütün günü Moskova'nın güneyine tank yerleştirmekle geçirdik. Şu anda orada tramvay çalışmıyor," dedi ve bir an duraksadı. "Ama Kirov hâlâ çalışıyor ve tank yapmaya devam ediyor. Artık ürettikleri tankları doğuya göndermek istiyorlar. Diğer yandan kamyon ve tren üretimine de ağırlık veriliyor." Tekrar durdu. "Tatya beni dinliyor musun?"</p>

  <p class="calibre11" style="text-align: justify;">"Ne dedin?"</p>

  <p class="calibre11" style="text-align: justify;">"Dondurma nasıl?"</p>

  <p class="calibre11" style="text-align: justify;">"Çok güzel. Hiç beklemediğim bir şeydi."</p>

  <p class="calibre11" style="text-align: justify;">"Sanırım bu hayattaki birçok konuda düşünebilmek için iyi bir yol," dedi Aleksandr ayağa kalkarak. "Gitmem lazım."</p>

  <p class="calibre11" style="text-align: justify;">"Hayır!" dedi Tatyana ve sonra sakinleşerek, "Bekle," diye ekledi.</p>

  <p class="calibre11" style="text-align: justify;">Aleksandr tekrar oturdu.</p>

  <p class="calibre11" style="text-align: justify;">"Gecen gece için..." dedi. "Üzgünüm. Ben..."</p>

  <p class="calibre11" style="text-align: justify;">Aleksandr başını salladı. "Unut gitsin."</p>

  <p class="calibre11" style="text-align: justify;">Tatyana cesaretini toplayarak söyleyeceği kelimelerden başka bir şey bulamadı. "Neden gelmek için bu kadar bekledin?"</p>

  <p class="calibre11" style="text-align: justify;">"Ne demek istiyorsun? Her gün gelip seni görüyorum."</p>

  <p class="calibre11" style="text-align: justify;">İkisi de hiçbir şey söylemedi.</p>

  <p class="calibre11" style="text-align: justify;">Birbirlerine baktılar.</p>

  <p class="calibre11" style="text-align: justify;">"Yalnız gelecektim aslında," dedi. "Ama bunu yaparsam, ikimizin de kendini iyi hissetmeyeceğini düşündüm."</p>

  <p class="calibre11" style="text-align: justify;">Ona doğru eğildiği ve çıplak vücudundaki kanları temizlediği an gözünde canlandı. Zor nefes alabildi. Yanında, kollarında uyuduğu; dudaklarının göğsüne değdiği; elleriyle ona dokunduğu; ona hayatındaki herkesten daha yakın olduğu ve otobüste boynuna sarıldığı anları hatırladı. Yüzünü çevirerek, "Haklısın," dedi.</p>

  <p class="calibre11" style="text-align: justify;">Aleksandr ayağa kalktı ve Tatyana bu kez onu durdurmadı. Eğilip saçlarından öperek, "Tekrar gelirim," dedi.</p>

  <p class="calibre11" style="text-align: justify;">Başından öpmesi bile bir gelişmeydi. Kapıya yaklaştığında, "Yine gelecek misin? Fırsatın olursa birkaç dakikalığına da olsa uğra," dedi Tatyana.</p>

  <p class="calibre11" style="text-align: justify;">Kepini elinde tutan Aleksandr, "Tatya..." dedi.</p>

  <p class="calibre11" style="text-align: justify;">"Tamam haklısın. Gelme."</p>

  <p class="calibre11" style="text-align: justify;">"Tatya, buradaki hemşireler ailenin yanında yaptığım ziyaretlerden bahsedebilir. Bunun sonu da kötü olur."</p>

  <p class="calibre11" style="text-align: justify;">"Haklısın," dedi. "Gelme."</p>

  <p class="calibre11" style="text-align: justify;">Tatyana, o gittikten sonra çok kötü bir kardeş olduğunu düşündü. Kendini her zaman iyi bir kardeş olarak görürdü; ama bunu test edeceği bir olay hiç olmamıştı. Bunu ilk deneme şansı bulduğunda ise olanlar ortadaydı.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Tatyana bir hafta sonra bir gece dayak yemiş gibi uyandı. Gözlerini açmak istedi; ama kendini rüya görüyormuş gibi ve son derece yorgun hissedince bunu yapmaktan vazgeçti. Büyük elleri olan ve nefesi votka kokan bir adam ona dokunuyordu. Büyük elleri olan sadece bir adam tanıyordu. Gözlerini kapalı tuttu; fakat nefes alışı değişmişti. Ona dokunmayı kesti. "Tatya?"</p>

  <p class="calibre11" style="text-align: justify;">Bu hayalin devam etmesini çok istiyordu. Bir ağustos gecesinde Aleksandr tarafından dokunulma hayali... Tatyana gözlerini açtı.</p>

  <p class="calibre11" style="text-align: justify;">Gelen Aleksandr'dı. Başında kepi yoktu. Gözlerindeki o bakışı karanlık olmasına rağmen fark etmişti.</p>

  <p class="calibre11" style="text-align: justify;">"Seni uyandırdım mı?" dedi gülümseyerek.</p>

  <p class="calibre11" style="text-align: justify;">Yatağın üzerinde doğruldu. "Sanırım evet." Uzanarak koluna dokundu. "Galiba gece yarısı."</p>

  <p class="calibre11" style="text-align: justify;">"Evet," dedi ve gözlerini battaniyeye dikti. Tatyana da siyah saçlarına bakıyordu. "Yaklaşık sabaha karşı 3."</p>

  <p class="calibre11" style="text-align: justify;">Fısıltıyla konuşuyorlardı.</p>

  <p class="calibre11" style="text-align: justify;">"Sorun ne?" diye sordu. "İyi misin?"</p>

  <p class="calibre11" style="text-align: justify;">"İyiyim. Sadece senin iyi olup olmadığını görmek istedim. Üzgün müsün? Yalnız mısın?"</p>

  <p class="calibre11" style="text-align: justify;">"İkisi de," dedi Tatyana. Votka kokusu burnuna geliyordu. "İçki mi içtin?"</p>

  <p class="calibre11" style="text-align: justify;">"Uzun süreden beri ilk kez. Bu gece görevde değildim. Marazov ile dışarı çıktık ve bir şeyler içtik." Bir an duraksadı. "Tatya..."</p>

  <p class="calibre11" style="text-align: justify;">Kalbi küt küt atıyordu ve zor nefes alarak konuşmasını bekliyordu. Elleri battaniyesinin üzerindeydi. Kendi bacakları ise battaniyenin altındaydı. "Şura," dedi ve kendini bir anda çok mutlu hissetti. Kirov'dan çıktığında ve başını çevirip onu gördüğünde de aynı şeyleri hissediyordu.</p>

  <p class="calibre11" style="text-align: justify;">Aleksandr, "Doğru kelimeleri bulamıyorum. Belki biraz içki içtikten sonra...." dedi.</p>

  <p class="calibre11" style="text-align: justify;">"Söylediğin her kelime doğru," dedi Tatyana. "Ne diyecektin?"</p>

  <p class="calibre11" style="text-align: justify;">Aleksandr elini tuttu ve göğsüne yerleştirdi. Başını öne eğdi ve sessizce bekledi.</p>

  <p class="calibre11" style="text-align: justify;">Ne yapılırdı? Tatyana daha çocuktu. Başka bir kız olsa nasıl davranacağını bilirdi. Onunla bu kadar yakın dururken ne yapacağını nasıl bilebilirdi. Hastane yatağında kaburgaları sarılı, bacağı alçılı bir halde yatıyordu; ama her şeye rağmen onunla yalnızdı.</p>

  <p class="calibre11" style="text-align: justify;">Tatyana'nın bilinçaltı ona bir anlık mutluluğu bile çok görmüş ve gözünün önüne Daşa'nın yüzünü getirmişti. Yapması gereken başını kaldırmak ve onu öpmekti. Bir anda Daşa'nın yüzü ortadan kayboldu. Tatyana ona doğru eğildi ve saçlarından öptü. Sabun ve sigara kokusu vardı. Aleksandr başını kaldırdı. Aralarında sadece santimetreler vardı ve Aleksandr'ın nefesi votka kokuyordu. "Beni görmeye gelmene çok sevindim Şura," dedi.</p>

  <p class="calibre11" style="text-align: justify;">Aleksandr başını kaldırdı ve onu dudaklarından öptü. Tatyana ellerini boynuna doladı ve onu kendine doğru çekti. Ateşli bir şekilde öpüştüler ve nefes bile almadılar.</p>

  <p class="calibre11" style="text-align: justify;">Tatyana, midesindeki ağrı artınca ağzını açarak sızlanmak zorunda kaldı. Aleksandr yüzünü ellerinin arasına alıp, "Seni tatlı şey," diye mırıldandı. "Sen hayatımda gördüğüm en tatlı şeysin. Ne yapacağımı bilmiyorum Tatya." Dudaklarını, gözlerini yanaklarını ve boynunu öptü. Tatyana ona sarılmaya devam ederek iniltiler çıkardı. Nefes alamadı ve kendini yatağın üzerine bıraktı.</p>

  <p class="calibre11" style="text-align: justify;">Aleksandr onu tekrar kaldırdı. Tatyana ellerini sırtında dolaştırdığını hissetti. Yavaşça geceliğinin iplerini çözdü. Aleksandr geceliği üzerinden çıkarırken, yatakta giyinik olarak oturuyor ve durmadan onu öpüyordu. Tatyana'nın nefesi kesildi.</p>

  <p class="calibre11" style="text-align: justify;">Yüzünü ondan çekti ve mırıldandı. Gözleri ışıl ışıl parlıyordu.</p>

  <p class="calibre11" style="text-align: justify;">"Tatya, sen benim için çok fazlasın... Sana ne burada, ne de sokakta yakınlık göstermeye hakkım yok." Bandajlı kaburgalarının hemen altından ona sarıldı.</p>

  <p class="calibre11" style="text-align: justify;">"Şura," diye fısıldadı güçsüz bir halde. "Bana neler oluyor? Bu ne?"</p>

  <p class="calibre11" style="text-align: justify;">Aleksandr göğüslerini okşadı ve meme uçlarıyla oynadı. Tatyana inildemeye başlayınca daha fazla sıkarak devam etti. Geri çekilerek göğüslerine baktı. "Aman Tanrım! Şunlara bak..." diye mırıldandı. Tatyana, Aleksandr'ın göğsüne eğilişini, meme ucunu ağzına alışını ve eliyle diğer meme ucuyla oynayışını izledi. Sonra diğer meme ucunu da emdi. Aleksandr'ın dudaklarını göğüslerinde hissetmek, Tatyana'nın içinde inanılmaz bir duygu uyandırdı. O kadar hızlı inildedi ki; Aleksandr geri çekilmek ve eliyle ağzını kapamak zorunda kaldı. "Şişşşttt," diye fısıldadı. "Sesini duyacaklar." Fakat bu arada sağ eli hiç durmamıştı. Sürekli meme uçlarıyla oynuyordu. Tatyana yine sesli bir şekilde inleyince, sol eliyle ağzını daha sıkı kapadı. "Şişşşttt," dedi nefes netese bir halde gülümseyerek.</p>

  <p class="calibre11" style="text-align: justify;">"Şura, öleceğim."</p>

  <p class="calibre11" style="text-align: justify;">"Hayır Tatya."</p>

  <p class="calibre11" style="text-align: justify;">"Bana nefesini ver..."</p>

  <p class="calibre11" style="text-align: justify;">Ona nefesini verdi. Tatyana saçlarını bırakmadan onu ateşli bir şekilde öptü. Göğüslerinin üzerinde duran parmakları onu çıldırtıyordu. Tekrar inildeyince Aleksandr geri çekildi. Tatyana mavi ışığın altında üstsüz ve kalçalarına kadar çıplak halde oturdu ve ona baktı. Elleriyle çarşafa asılıyordu.</p>

  <p class="calibre11" style="text-align: justify;">Aleksandr şaşkınlık içinde ona bakarak, "Tatya, bu zamanda ve bu yaşta nasıl böyle saf kalmayı başardın?"</p>

  <p class="calibre11" style="text-align: justify;">"Üzgünüm!" dedi. "Daha fazla şey bilmeyi isterdim."</p>

  <p class="calibre11" style="text-align: justify;">Onu kendine çekti. "Daha fazla şey mi?"</p>

  <p class="calibre11" style="text-align: justify;">"Daha fazla deneyimim olsun isterdim. Ben sadece..."</p>

  <p class="calibre11" style="text-align: justify;">"Şaka yapıyorsun, değil mi?" dedi Aleksandr. "Beni anlamıyor musun? Benim aklımı başımdan alan senin saflığın. Bunu göremiyor musun?"</p>

  <p class="calibre11" style="text-align: justify;">Vücudunu okşadı. "Ses çıkarma," dedi. "Beni yakalayacaklar."</p>

  <p class="calibre11" style="text-align: justify;">Tatyana ondan bir şey istiyordu; ama bunu söyleyecek kadar cesaretli değildi. Başını yavaşça aşağıya itti. Ağzından tek çıkan fısıltı, "Lütfen..." oldu.</p>

  <p class="calibre11" style="text-align: justify;">Gülümseyerek kapıyı kilitlemeye gitti. Üzerinde kilit olmadığını görünce, arkasına tüfeğini dayadı.</p>

  <p class="calibre11" style="text-align: justify;">Aleksandr tekrar Tatyana'nın yanına döndü ve yatağa yatırıp ağzını kapattıktan sonra meme uçlarını emdi.</p>

  <p class="calibre11" style="text-align: justify;">"Tanrım, daha fazlası var mı?" diye fısıldadı.</p>

  <p class="calibre11" style="text-align: justify;">"Hiç daha fazlasını yaşadın mı?" diye sordu Aleksandr.</p>

  <p class="calibre11" style="text-align: justify;">Tatyana yüzüne baktı. Ona doğruyu mu söylemeliydi? Obir erkekti, bunu nasıl açıklayabilirdi? Ona yalan atmak istemedi. Sessiz kaldı.</p>

  <p class="calibre11" style="text-align: justify;">Aleksandr yatağın üzerine oturarak onu da kaldırdı. "Yaşadın mı? Bana doğruyu söyle. Lütfen, bunu bilmem gerekiyor. Hiç daha ileriye gittin mi?"</p>

  <p class="calibre11" style="text-align: justify;">Ona yalan söylemek istemedi. "Hayır," dedi. "Daha fazla ileri gitmedim."</p>

  <p class="calibre11" style="text-align: justify;">Gözlerinin içi büyük bir tutkuyla parladı ve başını öne eğerek, "Tatya, ne yapacağız?" dedi.</p>

  <p class="calibre11" style="text-align: justify;">Dünyadaki her şeyi bir anda unutan Tatyana, "Şura," dedi. "Lütfen Şura, lütfen."</p>

  <p class="calibre11" style="text-align: justify;">Aleksandr yavaşça elini çekti ve bacaklarının üzerine koydu. "Burada yapamayız."</p>

  <p class="calibre11" style="text-align: justify;">"Peki nerede?"</p>

  <p class="calibre11" style="text-align: justify;">Yüzüne bakamadı bile.</p>

  <p class="calibre11" style="text-align: justify;">Tatyana buna verecek bir cevabı olmadığını gördü. "Peki ya sen?" dedi ağlamaklı bir şekilde. "Daha fazlasını yaşamak istemiyor musun? Buna ihtiyacın yok mu?"</p>

  <p class="calibre11" style="text-align: justify;">"Evet," dedi.</p>

  <p class="calibre11" style="text-align: justify;">"Ne yapabilirim?"</p>

  <p class="calibre11" style="text-align: justify;">Neşeli bir şekilde gülümseyerek, "Ne öneriyorsun?" diye fısıldadı.</p>

  <p class="calibre11" style="text-align: justify;">"Hiçbir fikrim yok." Tatyana utanarak kalçasına dokundu. "Her şeyi yaparım." Boynundan öptü. "Her şeyi," diye fısıldadı. "Sen bana söyle ve ben yapayım." Elini biraz daha yukarı çıkardı. Parmakları titriyordu.</p>

  <p class="calibre11" style="text-align: justify;">Şimdi iniltiler çıkarma sırası Aleksandr'da idi. Elini tutarak, "Tatya, dur... Bunu gerçekten istiyor musun?" diye sordu.</p>

  <p class="calibre11" style="text-align: justify;">"Bilmiyorum," dedi. "Bunu her..."</p>

  <p class="calibre11" style="text-align: justify;">Bir anda kapı açıldı ve içeriye ışık girdi. Dışarıdan hemşirenin sesi geliyordu. "Tatyana iyi misin? Kapı niçin açılmıyor?"</p>

  <p class="calibre11" style="text-align: justify;">Tatyana hemen geceliğini giydi ve Aleksandr kapıya dayadığı tüfeğini alarak odanın ışığını açtı.</p>

  <p class="calibre11" style="text-align: justify;">"Her şey yolunda," dedi resmi bir tavırla. "Sadece Tatyana'ya iyi geceler dilemeye gelmiştim."</p>

  <p class="calibre11" style="text-align: justify;">"İyi geceler mi?" diye bağırdı hemşire. "Sen deli misin? Saat 4:00 oldu. Sabahın bu saatinde ziyaret yasak."</p>

  <p class="calibre11" style="text-align: justify;">"Hemşire! Unutuyorsunuz galiba," dedi Aleksandr ses tonunu yükselterek. "Ben Kızıl Ordu'da Teğmenim."</p>

  <p class="calibre11" style="text-align: justify;">Hemşire daha sakin bir şekilde, "Çığlık sesi duyunca acı çektiğini düşündüm," dedi.</p>

  <p class="calibre11" style="text-align: justify;">"Ben iyiyim," dedi Tatyana. "Sadece gülüyorduk."</p>

  <p class="calibre11" style="text-align: justify;">"Ben de gidiyordum zaten," dedi Aleksandr.</p>

  <p class="calibre11" style="text-align: justify;">"Öbür hastalarımı uyandıracaksınız," dedi hemşire.</p>

  <p class="calibre11" style="text-align: justify;">"İyi geceler Tatyana," dedi Aleksandr. "Umarım bacağın daha iyidir."</p>

  <p class="calibre11" style="text-align: justify;">"Teşekkürler teğmen," dedi Tatyana. "En kısa zamanda tekrar gelin."</p>

  <p class="calibre11" style="text-align: justify;">İçeri girip Tatyana'yı kontrol eden hemşire, "Bu saat 4:00'te olmasın ama," diye mırıldandı. Hemşirenin yanında duran Aleksandr parmaklarını dudağına götürdü ve Tatyana'ya bir öpücük gönderdi. Sonra da odadan çıktı.</p>

  <p class="calibre11" style="text-align: justify;">Tatyana ne o gece, ne de ertesi sabah uyuyabildi. Vera'dan onu iki kez yıkamasını ve nefesindeki koku geçsin diye bütün gün dişlerini fırçalamasını istedi. Yiyecek bir şey yoktu. Sadece su vardı. Yine de öğleden sonra bir parça ekmek bulabildi.</p>

  <p class="calibre11" style="text-align: justify;">Tatyana bu suçluluğun onu mahvedeceğini, vicdan azabının kendisiyle ve düşünceleriyle yüzleşmesine izin vermeyeceğini düşündü. Ama olay bu değildi. Tek düşündüğü Aleksandr'ın, göğüsleriyle ilgilendiği dakikalardı.</p>

  <p class="calibre11" style="text-align: justify;">Tatyana'nın eski hayatındaki hiçbir şey onu Aleksandr için hazırlamamıştı.</p>

  <p class="calibre11" style="text-align: justify;">Okuldan eve gidiyordu. Luga'da da birçok arkadaşı ve yaz maceraları olmuştu. Luga'da geçen yazlar çocukluktan çıktığı dönemlerdi ve bugünler boyunca Paşa hep yanında olmuştu.</p>

  <p class="calibre11" style="text-align: justify;">Tatyana, Paşa'nın arkadaşlarından biri ona biraz uzun baksa ya da yanına fazla yaklaşsa hemen fark ediyordu; ama kendisi hiç kimseye bu şekilde bakmamıştı.</p>

  <p class="calibre11" style="text-align: justify;">Karşısına Aleksandr çıkana kadar.</p>

  <p class="calibre11" style="text-align: justify;">O bambaşkaydı. Şimdiye kadar aralarındaki yakınlığın aşina olduğu duygulardan -şefkat, kendini karşındakiyle özleştirme, düşkünlük ve arkadaşlık- kaynaklandığını düşünmüştü. İki insan karşılaşıyor; tramvayda yakın oturma ihtiyacı hissediyor; birbirlerine çarpıyor ve gülüyorlardı. Birbirlerine, mutluluğa ve gençliğe ihtiyaçları vardı.</p>

  <p class="calibre11" style="text-align: justify;">Fakat Tatyana şu anda ona karşı duyduğu arzuya inanamıyordu. Ona ihtiyacı vardı. Bunu anlamıyordu. Gün boyunca banyo yaparken, dişlerini fırçalarken ve saçlarını tararken midesindeki ağrı hiç geçmedi.</p>

  <p class="calibre11" style="text-align: justify;">O akşam Vera odadan çıkmadan önce, ondan ruj istedi.</p>

  <p class="calibre11" style="text-align: justify;">Daşa, Aleksandr ve Dimitri ziyaretine geldiğinde, ablası yüzüne bakarak, "Tatya, senin ruj sürdüğünü ilk kez görüyorum. Dudaklarının haline bak," dedi. Daşa sanki Tatyana'nın dudakları olduğunu ilk kez fark etmiş gibiydi.</p>

  <p class="calibre11" style="text-align: justify;">Dimitri yatağının kenarına oturarak gülümsedi, "Evet, şu dudaklara bak," dedi.</p>

  <p class="calibre11" style="text-align: justify;">Sadece Aleksandr bir şey söylemedi. Tatyana tepkisini ölçemedi; çünkü başını kaldırıp yüzüne bakamıyordu. Dün gece yaşadıklarından sonra ona insanların yanında bakamayacağını anladı.</p>

  <p class="calibre11" style="text-align: justify;">Kısa kaldılar. Aleksandr ayağa kalkıp gitmesi gerektiğini söyleyince hepsi Tatyana'nın yanından ayrıldı.</p>

  <p class="calibre11" style="text-align: justify;">Bir süre sonra, Tatyana yatağında uzanırken kapının çalındığını duydu. Aleksandr içeri girerek kapıyı kapattı. Tatyana sırtını dikleştirdi. Aleksandr yavaşça yaklaşarak yatağının kenarına oturdu ve dudağındaki ruju sildi. "Bu ne?" diye sordu.</p>

  <p class="calibre11" style="text-align: justify;">"Bütün kızlar sürüyor," dedi Tatyana ağzını silerek. "Daşa da dahil."</p>

  <p class="calibre11" style="text-align: justify;">"Ben bu güzel yüzüne hiçbir şey sürmeni istemiyorum," dedi yanaklarını okşayarak. "Buna ihtiyacın yok."</p>

  <p class="calibre11" style="text-align: justify;">"Pekâlâ," dedi. Başını yastığa koydu ve beklenti içinde ona baktı.</p>

  <p class="calibre11" style="text-align: justify;">Aleksandr sessizdi. En sonunda derin bir iç geçirerek, "Tatya, dün gece hakkında..." dedi.</p>

  <p class="calibre11" style="text-align: justify;">Tatyana inildemeye başladı.</p>

  <p class="calibre11" style="text-align: justify;">"Görüyorsun ya, bunu yapacak durumda değilsin," dedi Aleksandr.</p>

  <p class="calibre11" style="text-align: justify;">"Peki," dedi Tatyana ve ona doğru uzanarak parmaklarını dudağına değdirdi. "Şura...."</p>

  <p class="calibre11" style="text-align: justify;">Aleksandr yüzünü geri çekerek ayağa kalktı. Gözlerindeki parıltı kaybolmuştu. Tatyana şaşkınlık içinde ona baktı. "Dün gece için üzgünüm," dedi soğuk bir şekilde. "Çok içkiliydim ve senden faydalandım..."</p>

  <p class="calibre11" style="text-align: justify;">"Hayır," dedi başını sallayarak.</p>

  <p class="calibre11" style="text-align: justify;">Aleksandr başını salladı. "Öyle yaptım. Bu büyük hataydı. Buraya gelmemeliydim. Bunu benden daha iyi biliyorsun."</p>

  <p class="calibre11" style="text-align: justify;">Tatyana hiçbir şey söylemeden başını salladı.</p>

  <p class="calibre11" style="text-align: justify;">"Her şeyin farkındayım Tatya," dedi. "İmkânsız bir hayat yaşıyoruz. Nerede..."</p>

  <p class="calibre11" style="text-align: justify;">"Burada," dedi ona bakmadan. Yüzü kıpkırmızı olmuştu.</p>

  <p class="calibre11" style="text-align: justify;">Tatyana'yı kontrol etmek için içeriye giren hemşire, meraklı gözlerle Aleksandr'a baktı. Kadın dışarı çıkana kadar hiçbir şey konuşmadılar.</p>

  <p class="calibre11" style="text-align: justify;">"Burada mı?" dedi Aleksandr. "Dışarıda hemşireler varken mi? İstediğin burada on beş dakika içinde her şeyi halletmek mi?"</p>

  <p class="calibre11" style="text-align: justify;">Tatyana cevap vermedi. Gözlerini yere çevirdi.</p>

  <p class="calibre11" style="text-align: justify;">"Pekâlâ, o halde ne olacak?" dedi Aleksandr derin bir nefes alarak. "Ne yapacağız?"</p>

  <p class="calibre11" style="text-align: justify;">Ağlamamak için dudağını ısırarak, "Bilmiyorum," dedi. "Herkes nasıl yapıyor?"</p>

  <p class="calibre11" style="text-align: justify;">"Herkes bunu dar sokakların duvarlarına yaslanarak yapıyor!" diye bağırdı Aleksandr. "Bahçelerindeki banklarda, kışlalarda ya da aileleriyle yaşadıkları evlerde yapıyorlar! Herkes yatağını Daşa gibi biriyle paylaşmıyor. Onlara engel olacak bir Dimitri yok." Bakışını çevirdi. "Herkes sen değil Tatyana."</p>

  <p class="calibre11" style="text-align: justify;">Diğer tarafına döndü.</p>

  <p class="calibre11" style="text-align: justify;">"Sen bundan daha iyisini hak ediyorsun."</p>

  <p class="calibre11" style="text-align: justify;">Gözyaşlarını görmesini istemiyordu.</p>

  <p class="calibre11" style="text-align: justify;">"Buraya senden özür dilemeye ve bir daha bunların olmayacağım söylemeye geldim."</p>

  <p class="calibre11" style="text-align: justify;">Gözlerini kapadı ve titrememek için kendini tuttu. "Pekâlâ."</p>

  <p class="calibre11" style="text-align: justify;">Aleksandr yatağın diğer yanına, onun dönük olduğu tarafa geçti. Tatyana yüzünü sildi. "Tatya lütfen ağlama," dedi duygusal bir şekilde. "Dün gece her şeyi feda etmeye hazır bir halde geldim. Seni gördüğüm ilk günden beri içimde yanan ateşi söndürecektim. Fakat Tanrı seni izliyordu ve bunun için beni durdurdu. Sabah olduğunda aklım başıma geldi..." Aleksandr bir an duraksadı. "Bu olanlar senin hakkında umutsuzluğa kapılmama sebep oldu." Tüfeğine bakarak derin bir nefes aldı.</p>

  <p class="calibre11" style="text-align: justify;">Tatyana kendinde konuşacak gücü bulamadı.</p>

  <p class="calibre11" style="text-align: justify;">Aleksandr, "Sen ve ben... yanlış zamanda karşılaştık," dedi.</p>

  <p class="calibre11" style="text-align: justify;">Tatyana sırtüstü yattı ve koluyla yüzünü kapadı. Zaman, yer, hayat. "Bütün bunları buraya gelmeden önce düşünemez miydin?" dedi. "Bu konuşmayı dün geceden önce yapamaz mıydın?"</p>

  <p class="calibre11" style="text-align: justify;">"Senden uzak duramıyorum," dedi. "Dün gece sarhoştum. Ama bu gece kendimdeyim ve olanlar için üzgünüm."</p>

  <p class="calibre11" style="text-align: justify;">Hıçkırıkları boğazında düğümlenen Tatyana hiçbir şey söylemedi.</p>

  <p class="calibre11" style="text-align: justify;">Aleksandr ona dokunmadan odadan çıktı.</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Luga yanmış; Tolmaçevo düşman eline düşmüş; Alman general Leeb'in adamları Kingisepp-Gatchina demiryolunu kesmiş ve düşman ateşi altında hendek kazan binlerce gönüllüye rağmen hiçbir sınır kurtarılamamıştı. Bütün çabalar boşa gitmiş ve demiryolu kuşatılmıştı.</p>

  <p class="calibre11" style="text-align: justify;">Tatyana ise hâlâ hastanede yatıyor; yürüyemiyor; değnek kullanamıyor; kırık bileğinin üzerine basamıyor; gözlerini bir an olsun kapayamıyor ve Aleksandr'ın hayalinden başka bir şey göremiyordu.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Ağustosun ortasında, Tatyana'nın eve dönmesine birkaç gün kala, Deda ve Babuşka hastaneye gelerek, ona Leningrad'dan gideceklerini söylediler.</p>

  <p class="calibre11" style="text-align: justify;">Babuşka, "Taneçka, savaş sırasında şehirde kalamayacak kadar yaşlıyız. Bombardımanla, savaşla ve sığınaklara gizlenmekle başa çıkamayız. Baban gitmemizi istiyor ve bunda haklı. Bunu yapmamız gerekiyor. Molotov'a gitmek bizim için iyi olacak. Büyükbaban güzel bir öğretmenlik işine atandı ve yaz boyunca..."</p>

  <p class="calibre11" style="text-align: justify;">"Peki Daşa ne olacak?" diye sordu Tatyana büyük bir umut içinde. "O da sizinle gelecek, öyle değil mi?"</p>

  <p class="calibre11" style="text-align: justify;">Deda, Daşa'nın onu yalnız bırakmak istemediğini söyledi.</p>

  <p class="calibre11" style="text-align: justify;">Tatyana geride bırakmak istemediği kişinin kendisi olmadığını düşündü.</p>

  <p class="calibre11" style="text-align: justify;">Deda, Tatyana'nın bacağındaki alçı çıkınca, Daşa ve hatta kuzeni Marina ile birlikte Molotov'a gelebilecekleri söyledi. "Bacağın kırıkken seni buradan götürmek çok zor," dedi en sonunda.</p>

  <p class="calibre11" style="text-align: justify;">Tatyana, Aleksandr olmadan onu götürmenin gerçekten zor olacağını düşündü. "Yani Marina da mı Leningrad'da kalıyor?"</p>

  <p class="calibre11" style="text-align: justify;">"Evet," dedi Deda. "Rita halan çok hasta. Boris enişten ise İzhorsk'ta. Ona bizimle gelmesini teklif ettik; ama hastanede olan annesini ve Almanlarla savaşmak üzere olan babasını yalnız bırakamayacağını söyledi."</p>

  <p class="calibre11" style="text-align: justify;">Marina'nın babası Boris Razin, İzhorsk'ta mühendisti. Burada Kirov'a benzeyen bir fabrikada çalışıyor ve Almanlar yaklaştıkça, tank, top ve roket üreterek savaşa hazırlanıyorlardı.</p>

  <p class="calibre11" style="text-align: justify;">"Marina kesinlikle sizinle gelmeli," dedi Tatyana. Biraz düşünerek mantıklı bir sebep bulmaya çalıştı. "O baskı altında yaşayamaz."</p>

  <p class="calibre11" style="text-align: justify;">"Evet biliyoruz," dedi Deda. "Ama bazen aile bağları ve sevgi, insanın kendisini kurtarmasını engelliyor. Neyse ki, büyükannen ve ben kendi aramızda ayrı bir bağ kurabildiğimiz için şanslıyız. Sadece bağ değil zincirlerle bağlıyız birbirimize." Babuşka'ya bakarak gülümsedi.</p>

  <p class="calibre11" style="text-align: justify;">"Şunu unutma Taneçka," dedi Babuşka. "Deda ve ben seni çok seviyoruz. Bunu biliyorsun, öyle değil mi?"</p>

  <p class="calibre11" style="text-align: justify;">"Elbette Babuşka," dedi Tatyana.</p>

  <p class="calibre11" style="text-align: justify;">"Molotov'a gelince, seni en iyi arkadaşım Dusia ile tanıştıracağım. O yaşlı ve dindar bir kadındır. Sana bayılacak."</p>

  <p class="calibre11" style="text-align: justify;">"Harika," dedi Tatyana gülümseyerek.</p>

  <p class="calibre11" style="text-align: justify;">Deda alnından öptü. "Hepimizin önünde zor günler var. Bu özellikle de senin için geçerli Tatya. Artık Paşa burada değil ve ailenin sana her zamankinden daha çok ihtiyacı var. Senin cesaretini test edecekler. Bunun tek yolu var; o da hayatta kalmayı başarmak. Başını dik tut ve düşecek olsan bile bunu ruhunu satmadan yap."</p>

  <p class="calibre11" style="text-align: justify;">Babuşka, Deda'nın kolundan tutarak, "Yeter artık. Tatya, hayatta kalmak için elinden geleni yap ve ruhunu boş ver gitsin. Gelecek ay seni Molotov'a bekliyoruz."</p>

  <p class="calibre11" style="text-align: justify;">"Kalbinin sana doğru olduğunu söylediği şeyleri yap, sevgili torunum," dedi Deda ayağa kalkıp ona sarılarak. "Beni duydun mu?"</p>

  <p class="calibre11" style="text-align: justify;">"Çok net Deda," dedi Tatyana ona sarılarak.</p>

  <p class="calibre11" style="text-align: justify;">Aynı günün akşamı, Daşa, Dimitri ve Aleksandr ziyaretine geldiğinde, Tatyana eylülde alçısı çıkınca Molotov'a gidebileceklerini söyledi. Ancak Aleksandr, "Bu mümkün olmayacak. Eylülde tren bulamayacağız," dedi.</p>

  <p class="calibre11" style="text-align: justify;">Tatyana ile konuşurken yakınında durmaktan kaçınıyordu.</p>

  <p class="calibre11" style="text-align: justify;">Tatyana da onunla konuşmak isterdi; ama sesindeki titremeyi ve bakışlarını kontrol edebileceğinden emin değildi. Bu yüzden her zamanki gibi hiçbir şey söylemedi ve yüzüne bakmadı. Dimitri yanında oturuyordu.</p>

  <p class="calibre11" style="text-align: justify;">Daşa, "Bu ne demek oluyor?" diye sordu.</p>

  <p class="calibre11" style="text-align: justify;">"Tren olmayacak demek oluyor," dedi Aleksandr. "Haziran ve temmuzda gidebileceğiniz trenler vardı; ama Tatyana bacağını kırdı. Eylülde bacağı iyileşecek; ama bir mucize olmadığı sürece tek bir tren bile bulamayacaksınız."</p>

  <p class="calibre11" style="text-align: justify;">"Ne gibi bir mucize?" diye sordu Daşa umut içinde.</p>

  <p class="calibre11" style="text-align: justify;">"Almanların teslim olması gibi," dedi Aleksandr. "Luga'yı kaybedince, bütün umutlarımız tükendi. Almanları, demiryolunun merkez noktası olan Mga'da durdurmaya çalışacağız. Aslında, bize, hiçbir şekilde Mga'yı Almanlara bırakmamız gerektiği söylendi. Demiryollarını Nazilere vermek şu anda kanun dışı." Aleksandr gülümsedi. "Ama ben geleceği görebiliyorum. Kanun bozulacak ve eylülde tren bulunamayacak."</p>

  <p class="calibre11" style="text-align: justify;">Tatyana ne demek istediğini çok iyi anladı. <i class="calibre2">Tatya, ben sana bu lanet olası şehri terk etmeni defalarca söyledim ve sen beni dinlemedin. Şimdi de bacağın kırık olduğu için hiçbir yere gidemiyorsun.</i></p>

  <p class="kisim_adi" style="text-align: justify;">4</p>

  <p class="calibre11" style="text-align: justify;">Tatyana ağustos ortasında eve dönünce, hastanedeki hayatının çok daha eğlenceli olduğunu anladı.</p>

  <p class="calibre11" style="text-align: justify;">Tatyana, koltuk değnekleriyle zar zor yürüyerek eve geldiğinde, Daşa'yı Aleksandr için yemek pişirirken; masada oturan Aleksandr'ı da yemek yiyerek annesiyle şakalaşırken ve babasıyla politika üzerine konuşurken buldu.</p>

  <p class="calibre11" style="text-align: justify;">Gitmeye hiç niyeti yoktu.</p>

  <p class="calibre11" style="text-align: justify;">Tatyana sessizce masaya oturdu ve fare gibi yemeğini didiklemeye başladı.</p>

  <p class="calibre11" style="text-align: justify;">Ne zaman gidecekti? Geç olmuştu. Nöbeti yok muydu?</p>

  <p class="calibre11" style="text-align: justify;">"Dimitri nöbetin kaçta?"</p>

  <p class="calibre11" style="text-align: justify;">"23:00'te," diye yanıtladı. "Ama Aleksandr bu gece boş."</p>

  <p class="calibre11" style="text-align: justify;">"Tatya duydun mu? Annem ve babam artık Babuşka ile Deda'nın odasında yatıyor," dedi Daşa gülümseyerek. "Senin ve benim kendimize ait bir odamız var. Buna inanabiliyor musun?"</p>

  <p class="calibre11" style="text-align: justify;">Daşa'nın ses tonunda Tatyana'nın hoşuna gitmeyen bir şey vardı. "Hayır," dedi Tatyana. Aleksandr ne zaman gidecekti?</p>

  <p class="calibre11" style="text-align: justify;">Dimitri kışlaya geri döndü. Saat 23:00 olmadan, annesiyle babası yatmaya hazırlandı. Annesi Daşa'nın kulağına eğilerek, "Gece burada kalamaz, duydun mu? Baban görürse ikimizi de vurur."</p>

  <p class="calibre11" style="text-align: justify;">"Duydum anne," dedi Daşa. "Söz veriyorum birazdan gidecek."</p>

  <p class="calibre11" style="text-align: justify;">Tatyana, bunun yeterince çabuk olmayacağını düşündü.</p>

  <p class="calibre11" style="text-align: justify;">Annesiyle babası yatmaya gidince, Daşa Tatyana'yı bir kenara çekerek, "Tatya, çatıya çıkıp Anton ile biraz oynar mısın? Aleksandr ile odada bir saat yalnız kalmak istiyorum."</p>

  <p class="calibre11" style="text-align: justify;">Tatyana, Daşa ile Aleksandr'ı yalnız bıraktı.</p>

  <p class="calibre11" style="text-align: justify;">Mutfağa gitti ve lavaboya kustu. Çatıya çıkıp gece nöbetinde olan Anton'un yanına gittiğinde midesi hâlâ bulanıyordu. Anton çok iyi bir gökyüzü izleyicisiydi. Şanslarına havada ses yoktu. Uzaktan bile savaş sesi gelmiyordu. Tatyana, kovadaki kumu elerken bir yandan da ağlıyordu.</p>

  <p class="calibre11" style="text-align: justify;">Bu benim suçum, diye düşündü. Her şey onun yüzünden olmuştu. Sesli bir şekilde gülmeye başlayınca Anton ona baktı. Kendi etmiş kendi bulmuştu. Bu konuda suçlayacak hiç kimsesi yoktu.</p>

  <p class="calibre11" style="text-align: justify;">Paşa'yı geri getirmeye karar vermese, gönüllüler ordusuna katılmasa ve o patlamada bacağını kırmış olmasa, Daşa ile Molotov'a gidebilecekti. Böylece odasında, aklından bile geçirmek istemediği şeyler olmayacaktı.</p>

  <p class="calibre11" style="text-align: justify;">Daşa bir süre sonra çatıya çıkıp onu çağırana kadar oturdu.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Ertesi akşam annesi, kırık bacağı yüzünden evde oturduğu için yemek yapmayı öğrenmesi gerektiğini söyledi.</p>

  <p class="calibre11" style="text-align: justify;">Tatyana kendini bildi bileli, yemekleri hep Babuşka pişirmişti. Annesi de hafta sonları yemek işleriyle ilgilenirdi. Bazen Daşa da yemek yapardı. Özel günlerde ise Tatyana dışında bütün aile mutfağa girer; o ise temizlik işlerine bakardı.</p>

  <p class="calibre11" style="text-align: justify;">"Severek yapardım anne," dedi Tatyana. "Ama nasıl yapıldığını bilmiyorum."</p>

  <p class="calibre11" style="text-align: justify;">Daşa, "Çok kolay," diye araya girdi.</p>

  <p class="calibre11" style="text-align: justify;">"Evet Tatya," dedi Aleksandr gülümseyerek. "Hiçbir zorluğu yok. Lezzetli bir şeyler yap. Turta ya da ona benzer bir şey olabilir."</p>

  <p class="calibre11" style="text-align: justify;">Tatyana neden olmasın, diye düşündü. Bacağı iyileşirken, ellerini kullanabilirdi. Deneyecekti. Bütün gün oturup kitap okuyamazdı. Okuduğu şey Rusça-İngilizce cümle kılavuzu olsa da, bir süre sonra sıkılıyordu. Odada oturup sürekli Aleksandr'ı da düşünmeye devam edemezdi.</p>

  <p class="calibre11" style="text-align: justify;">Değnekler kaburgalarını acıttığı için onları kullanmaktan vazgeçti. Hayatı boyunca pişirdiği ilk şey turta olacaktı. Aslında mantarlı turta da yapmak isterdi; ama markette mantar bulamamıştı.</p>

  <p class="calibre11" style="text-align: justify;">Tatyana hamuru üç kez mayalamak zorunda kalmıştı. Beş saat içinde turta ve tavuk çorbasını hazırladı.</p>

  <p class="calibre11" style="text-align: justify;">Aleksandr yemeğe Dimitri ile birlikte geldi. Aleksandr yemeğinin tadına bakacak diye strese giren Tatyana, ikisine yemeklerini kışlada yemeyi önerdi. Aleksandr, "İlk yaptığın turtayı bizden kaçırmaya mı çalışıyorsun?" diyerek dalga geçti. Dimitri de buna gülümseyerek karşılık verdi.</p>

  <p class="calibre11" style="text-align: justify;">Hep beraber yemek yiyip içki içtiler. Sonra da savaş, şehri boşaltma ve Paşa'yı bulma umutları üzerine konuştular. Babası, "Tatya, bu biraz tuzlu olmuş," dedi.</p>

  <p class="calibre11" style="text-align: justify;">Annesi, "Hayır. Sadece yeterince pirinç koymamış. Ayrıca içinde çok soğan var. Neden lahana dışında bir şeyler almayı denemiyorsun?" dedi.</p>

  <p class="calibre11" style="text-align: justify;">Daşa, "Tatya, bir dahaki sefere çorbadaki havuçları biraz daha pişir. Bir de defne yaprağı koy. Onu unutmuşsun," dedi.</p>

  <p class="calibre11" style="text-align: justify;">Dimitri gülümseyerek, "İlk deneme için gayet iyi, Tatya," dedi.</p>

  <p class="calibre11" style="text-align: justify;">Aleksandr tabağını Tatyana'ya uzatıp, "Harika olmuş. Biraz daha turta alabilir miyim? Bu da çorba tabağım," dedi.</p>

  <p class="calibre11" style="text-align: justify;">Daşa yemekten sonra Tatyana'yı bir kenara çekti ve adeta yalvarırcasına, "Dimitri ile biraz çatıya çıkar mısın? Bu gece çok uzun sürmeyecek. Göreve gitmesi gerekiyor. Lütfen," dedi.</p>

  <p class="calibre11" style="text-align: justify;">Apartmandaki çocuklar da çatıda olduğu için Tatyana ile Dimitri yalnız kalmadı.</p>

  <p class="calibre11" style="text-align: justify;">Ama Daşa ile Aleksandr baş başaydı.</p>

  <p class="calibre11" style="text-align: justify;">Tatyana'nın tek istediği onu ve ablasını görmemekti. Aleksandr ile bir ömür boyu, ablasıyla ise iki hafta kadar karşılaşmak istemiyordu. İki hafta sonra yaz bittiğinde Daşa'nın aşkı da sona erecekti. Leningrad'daki kışlara hiçbir şey dayanmazdı.</p>

  <p class="calibre11" style="text-align: justify;"><i class="calibre2">Ama Tatyana, Aleksandr'ı görmeden nasıl yaşayacaktı?</i> Herkese yalan söyleyebilirdi; ama kendine asla. Onun merdivenlerden inişini duyana kadar nefesini tuttu. Son iki gecedir onun odasının kapısına geliyor ve gülümseyerek, "Merhaba Tatya," diyordu.</p>

  <p class="calibre11" style="text-align: justify;">"Merhaba Aleksandr," dedi kıpkırmızı bir halde botlarına bakarak. Gözlerinin içine ne zaman baksa bütün vücudu titriyordu.</p>

  <p class="calibre11" style="text-align: justify;">Sonra ona yemek yedirdi.</p>

  <p class="calibre11" style="text-align: justify;">Ardından Daşa onu yine bir kenara çekti ve fısıldadı.</p>

  <p class="calibre11" style="text-align: justify;">Tatyana, Aleksandr'ı kendinden uzaklaştırmaya kararlıydı. Yapması gerekenin ne olduğunu en baştan beri biliyordu ve bunu eyleme geçirmeye hazırlanıyordu.</p>

  <p class="calibre11" style="text-align: justify;">Peki ama kabullenmesi gereken bu gerçek niçin her gece tokat gibi yüzüne iniyordu?</p>

  <p class="calibre11" style="text-align: justify;">Tatyana günler geçtikçe, duygularını saklayamayacak kadar küçük; gözleriyle her şeyi belli edebilecek kadar büyük olduğunu fark etti.</p>

  <p class="calibre11" style="text-align: justify;">Aleksandr'a bakmaktan ve bakışlarındaki farklılığın Dimitri'nin dikkatini çekmesinden korkuyordu. Neden ona baktığını ya da gözlerinin içindeki o pırıltının ne olduğunu merak edecekti. Tabi bakışlarını ondan kaçırmasının nedenini de sorgulayabilirdi. Neden ona herkese baktığı gibi bakamıyordu?</p>

  <p class="calibre11" style="text-align: justify;">Tatyana, Aleksandr'a bakamayarak kendi kendini ele veriyordu.</p>

  <p class="calibre11" style="text-align: justify;">Dimitri bu durumu anlamış gibiydi. Bakışlarını kaçırdığını ya da ona diktiğini fark ediyordu. Sessizce Aleksandr'ı ve Tatyana'yı izlemeye başlamıştı.</p>

  <p class="calibre11" style="text-align: justify;">Aleksandr daha büyük olduğu için duygularını saklayabiliyordu.</p>

  <p class="calibre11" style="text-align: justify;">Genellikle onunla ilk kez karşılaşıyormuş gibi davranıyor ve Tatyana onun için hiçbir şey ifade etmiyormuş gibi yapıyordu.</p>

  <p class="calibre11" style="text-align: justify;">Ama bunu nasıl başarıyordu?</p>

  <p class="calibre11" style="text-align: justify;">Kirov'da yaptıkları yürüyüşleri, göğüslerini okşayışını, dudaklarını öpüşünü ve ona söylediklerini nasıl gizliyordu? Luga'yı hepsinden nasıl saklıyordu? Luga'da yıkadığı kanlı vücudundan nasıl bahsetmiyordu? Tatyana çıplak bir halde yatarken, saçlarından öpmüş ve onu kollarına aldığında kalbi yerinden fırlayacakmış gibi atmıştı. Bakışlarını nasıl gizliyordu? Yalnız kaldıklarında, Aleksandr, Tatyana'ya, sanki dünyada ondan başka biri yokmuş gibi bakıyordu.</p>

  <p class="calibre11" style="text-align: justify;">O mu yalandı?</p>

  <p class="calibre11" style="text-align: justify;">Yoksa bu mu yalan?</p>

  <p class="calibre11" style="text-align: justify;">Belki de yetişkinler bu şekilde davranıyordu. Göğüslerini öpüyor ve sonra bir şey olmamış gibi davranıyorlardı. Ne kadar iyi rol yaparlarsa, bu o kadar fazla büyüdüklerini gösteriyordu.</p>

  <p class="calibre11" style="text-align: justify;">Belki de göğüslerini öpmesi sandığı kadar önemli bir şey değildi.</p>

  <p class="calibre11" style="text-align: justify;">Bu nasıl olabilirdi? Başka birinin vücuduna dokunmak nasıl olur da hiçbir şey ifade etmezdi?</p>

  <p class="calibre11" style="text-align: justify;">Belki de bunu yapabildiğin zaman olgunlaşmış sayılıyordun.</p>

  <p class="calibre11" style="text-align: justify;">Fakat kendini Aleksandr'ın kollarında hayal ederken, Aleksandr'ın ona adıyla bile hitap etmemesi gururunu kırmıştı.</p>

  <p class="calibre11" style="text-align: justify;">Tatyana her seferinde başını öne eğiyor ve bu hayallerden kurtulmaya çalışıyordu. Aleksandr masada otururken, odasına çekiliyor; herkes sohbet ederken çay bardaklarını topluyordu. Bu sırada ender olarak gözleri buluşuyordu.</p>

  <p class="calibre11" style="text-align: justify;">Tatyana ile Aleksandr arasında arada sırada önemsiz gibi görünen; ama ona çok şey ifade eden davranışlar oluyordu. Yanında yürürken Aleksandr'ın onun için kapıyı açması bile onu etkiliyordu. Ona çay uzatırken parmaklarının birbirine değmesi bile heyecan veriyordu ve bu onu bir dahaki görüşüne kadar yetiyordu. Eve gelip ona, "Merhaba Tatya," diyeceği anı bekliyordu. Bir keresinde, Dimitri'nin geldiğinden habersiz bir şekilde içeri girerek, "Merhaba Tatya, ben geldim," demişti. Bu istemeyerek de olsa gülmesine sebep oldu. Aleksandra bakınca, onun da için için güldüğünü fark etti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Bir gece yaptığı peynirli et yemeğini tadan Aleksandr, "Tatya, bu şimdiye kadar yaptığın yemekler arasında en güzel olanı," dedi. Daşa, Aleksandr'ı öpüp, "Taneçka, seni bize Tanrı gönderdi," diyene kadar bu sözlerin tadını çıkardı.</p>

  <p class="calibre11" style="text-align: justify;">Tatyana gülümsemedi ve o sırada Dimitri'nin ona ciddi bir yüz ifadesiyle baktığını gördü. Ona gülümsese de bunun yeterli olmadığını fark etti. İlerleyen saatlerde Aleksandr ile Daşa koltukta otururken, Dimitri, "Daşa, Aleksandr'ı hiç bu kadar mutlu görmemiştim," dedi ve Tatyana'nın ciddi yüz ifadesine bakamayan Aleksandr dahil herkes gülümsedi. Dimitri'ye baktı ve buna şükretmeleri gerektiğini düşündü.</p>

  <p class="calibre11" style="text-align: justify;">Yeni şeyler pişirmeye devam etti; çünkü Aleksandr'ın bunları beğendiğini görüyordu. Hepsini bir oturuşta bitiriyor ve üstüne çay ile sigara içiyordu.</p>

  <p class="calibre11" style="text-align: justify;">"Başka neyi severim biliyor musun?" dedi bir keresinde.</p>

  <p class="calibre11" style="text-align: justify;">Tatyana'nın kalbi duracak gibi oldu.</p>

  <p class="calibre11" style="text-align: justify;">"Patatesli gözleme."</p>

  <p class="calibre11" style="text-align: justify;">"Nasıl pişireceğimi bilmiyorum."</p>

  <p class="calibre11" style="text-align: justify;">Herkes neredeydi? Annesiyle babası diğer odadaydılar. Daşa banyoya girmişti. Dimitri de yoktu. Aleksandr ona etkileyici bir şekilde gülümsedi. "Patates, un, biraz soğan ve tuz koyacaksın."</p>

  <p class="calibre11" style="text-align: justify;">"Bu..."</p>

  <p class="calibre11" style="text-align: justify;">Daşa geldi.</p>

  <p class="calibre11" style="text-align: justify;">Tatyana ertesi gün patatesli gözleme yaptı ve herkes, şimdiye kadar bu kadar lezzetli bir şey tatmadığını söyledi. "Bunu yapmayı nereden öğrendin?" diye sordu Daşa.</p>

  <p class="calibre11" style="text-align: justify;">Tatyana'nın son zamanlarda tattığı en büyük zevk Aleksandr'a yemek pişirmekti. Bu zevk, ailesi eve gelmeden önce yemek pişirip onun gelmesini beklerken iyice artıyordu. Yemek sırasında sıkıntı başlıyordu, iki şey oluyordu: Ya Aleksandr kışlaya gidiyordu, ki bu yeterince kötüydü; ya da daha da beteri oluyor ve Daşa onunla yalnız kalmak istediğini söylüyordu.</p>

  <p class="calibre11" style="text-align: justify;">Önceden çıkarken kendilerine ait bir odaları olmuş muydu? Aleksandr'ın hastanede, dar sokaklar ve banklar hakkında söylediği şeyleri aklı almıyordu. Daşa bu tür şeyleri Tatyana ile konuşmazdı. Daha doğrusu ona hiçbir şeyinden bahsetmezdi.</p>

  <p class="calibre11" style="text-align: justify;">Tatyana ile hiç kimse konuşmuyordu.</p>

  <p class="calibre11" style="text-align: justify;">Tatyana Aleksandr ile bir daha hiç yalnız kalamadığı için o da her şeyi saklıyordu.</p>

  <p class="calibre11" style="text-align: justify;">Fakat bir akşam yemekten sonra hepsi çatıya çıktıklarında, Anton, Tatyana'ya coğrafya oyunu oynamayı isteyip istemediğini sordu. Tatyana tek bacağının üzerinde dönmekte zorlanacağını söyledi.</p>

  <p class="calibre11" style="text-align: justify;">"Haydi dene," dedi Anton. "Ben sana yardım ederim."</p>

  <p class="calibre11" style="text-align: justify;">Biraz uçarılık yapmak isteyen Tatyana, "Olur," dedi. Gözlerini kapadı ve tek bacağının üzerinde döndü. Anton kolundan tuttu ve Tatyana dünyadaki tüm ülkelerin yerini tahmin ederken kahkahalarla güldü. Tatyana gözlerini açınca Aleksandr'ın ona kötü bir şekilde baktığını gördü ve nefesinin kesildiğini, kaburgalarının tekrar kırıldığmı hissetti. Dimitri'nin yanına oturdu ve bazen olgun insanların da duygularını saklayamadığını gördü.</p>

  <p class="calibre11" style="text-align: justify;">Dimitri kolunu omuzuna atarak, "Güzel bir oyun Tatya," dedi.</p>

  <p class="calibre11" style="text-align: justify;">"Evet, Tatya," dedi Daşa. "Ne zaman büyüyeceksin?"</p>

  <p class="calibre11" style="text-align: justify;">Aleksandr ise tek kelime etmedi.</p>

  <p class="calibre11" style="text-align: justify;">Tatyana bir yandan bacağının kırık olduğuna seviniyordu; çünkü Dimitri ile yürüyüşe çıkmak zorunda kalmıyordu. Apartmandaki bütün insanların onu Dimitri ile yalnız bırakmamak için çaba harcaması da hoşuna gidiyordu. Fakat o gece çatıdan indiklerinde, Tatyana annesiyle babasının yürüyüşe çıkmış olduğunu görünce paniğe kapıldı. İki çifti baş başa bırakmışlardı.</p>

  <p class="calibre11" style="text-align: justify;">Tatyana, Dimitri'nin gülümseyişini ve ona doğru yaklaştığını gördü. Daşa, Aleksandr'a bakarak, "Yorgun musun?" diye sordu.</p>

  <p class="calibre11" style="text-align: justify;">Tatyana tek bacağının üzerinde zor duruyordu. Yardımına koşan Aleksandr oldu. "Hayır Daşa," dedi. "Bu gece dönmem lazım. Haydi Dimitri."</p>

  <p class="calibre11" style="text-align: justify;">Dimitri gözlerini Tatyana'dan ayırmadan, gitmek zorunda olmadığını söyledi.</p>

  <p class="calibre11" style="text-align: justify;">Aleksandr, "Hayır gelmen gerekiyor Dima. Teğmen Marazov'un bu gece seni görmesi lazım. Haydi çıkalım," dedi.</p>

  <p class="calibre11" style="text-align: justify;">Tatyana, Aleksandr a minnettardı. Bu Almanların bacağını kesmesine rağmen, öldürmediğine şükretmek gibi bir şeydi.</p>

  <p class="calibre11" style="text-align: justify;">Tatyana, annesiyle babası eve gelince, onlara bira içmek için bile olsa bir daha gece yürüyüşüne çıkmamalarını söyledi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana gün içerisinde evin çevresinde kısa gezintiler yapıp, yiyecek bir şey almak için marketlere bakıyordu. Böyle bir günde şehirde sığır ve domuz etinin tükendiğini fark etti. Haftada kişi başına iki yüz elli gram et bile bulunamıyordu. Sadece arada sırada tavuk eti alabiliyordu.</p>

  <p class="calibre11" style="text-align: justify;">Lahana, elma, patates, soğan ve havuç vardı; ama tereyağı da kıttı. Hamura daha az koyması gerekiyordu. Turtaların tadı gitgide kötüleşse de, Aleksandr zevkle yemeye devam ediyordu. Un, yumurta ve sütten azar azar aldı. Zaten çok olsa da taşıyamazdı. Akşam yemeği için turta yapmaya yeterdi. Yürüyüşten sonra biraz uyuyor; kalkınca da İngilizce kelimelere çalışıp radyoyu açıyordu.</p>

  <p class="calibre11" style="text-align: justify;">Tatyana her gün öğleden sonra radyo dinliyordu; çünkü babası işten gelince ikinci olarak, "Sınırdan haber var mı?" diye soruyordu. İlk sorusu ise, "Haber var mı?" oluyordu ve bununla da Paşa'yı kastediyordu.</p>

  <p class="calibre11" style="text-align: justify;">Bu yüzden Tatyana, Kızıl Ordu'nun durumu ya da Leeb'in ordusunun ilerleyişi hakkında biraz olsun bilgi edinebilmek için, kendini radyo dinlemek zorunda hissediyordu. Sınırdan tatsız haberler gelse de bu onu çok fazla etkilemiyordu; çünkü Hitler'in adamlarının eline düşmek, her gün çektiği acıdan daha iyiydi.</p>

  <p class="calibre11" style="text-align: justify;">Radyoda eğer spiker frekans numaralarının listesini veriyorsa, bu o gün olağan dışı bir şey olmadığını gösteriyordu. Genellikle birkaç haber yayınlanır fakat spiker konuşmaya başlamadan önce bir süre bekler ve bu esnada daktilo sesleri duyulurdu. Radyo bülteni birkaç saniye sürüyordu. Genelde Finlandiya-Rus sınırı hakkında üç kısa cümle söylenip bitiriyordu.</p>

  <p class="calibre11" style="text-align: justify;">"Finlandiya ordusu 1940'ta kaybettiği toprakları büyük bir hızla geri alıyor."</p>

  <p class="calibre11" style="text-align: justify;">"Finlandiyalılar Leningrad'a yaklaşıyor."</p>

  <p class="calibre11" style="text-align: justify;">"Finlandiyalılar, Lisiy Nos'da, şehrin sınırlarına sadece yirmi kilometre uzaklıktalar."</p>

  <p class="calibre11" style="text-align: justify;">Ardından da birkaç cümle ile Almanların ilerleyişine değiniliyordu. Spiker Almanların kuşattığı Leningrad'ın güneyindeki şehirlerin listesini verince, Tatyana haritaya bakma ihtiyacı hissediyordu.</p>

  <p class="calibre11" style="text-align: justify;">Tatyana, Tsarskoye Selo'nun Almanların eline geçtiğini duyunca şok olmuş ve bir an için de olsa Aleksandr'ı bile unutmuştu. Tsarskoye Selo, Peterhof gibi, Aleksandr Puşkin'in romanlarında bol bol bahsettiği yazlık bir saraydı ve daha da kötüsü şehrin sınırında bulunan Kirov'un güneydoğusuna sadece on kilometre uzaklıktaydı.</p>

  <p class="calibre11" style="text-align: justify;">Almanlar, Leningrad'dan sadece on kilometre mi uzaktaydılar?</p>

  <p class="calibre11" style="text-align: justify;">"Evet," dedi Aleksandr o gece. "Almanlar buraya çok yaklaştı."</p>

  <p class="calibre11" style="text-align: justify;">Şehir, Tatyana'nın Luga ve hastanede geçirdiği bir ay içinde çok değişmişti. Amirallik dairesi ve Peter&amp;Paul kilisesi griye boyanmıştı. Sokaklar askerlerle dolmuştu ve mavi üniformalı NKVD milisleri onlardan daha fazla dikkat çekiyordu. Şehirdeki her pencere patlamadan korunmak için bantlanmıştı ve insanlar sokaklarda aceleyle koşuşturuyordu. Tatyana bazen kilisenin yakınındaki bir banka oturuyor ve onları izliyordu. Gökyüzünde uçaklar uçuşuyordu. Kişi başına düşen yemek oranları kısıtlanmıştı; ama Tatyana patatesli, mantarlı ve lahanalı turta yapacak kadar un bulabiliyordu. Aleksandr bazen gelirken kendi payına düşen malzemeleri de getiriyordu. Havuçlu tavuk çorbası yapacak kadar malzeme vardı fakat defne yaprağı tükenmişti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Daşa ile Aleksandr odada yalnızken, Dimitri Tatyana'yı çatıya çıkardı. "Tatya, lütfen. Kendimi çok kötü hissediyorum. Daha ne kadar bekleyeceğim? Bu gece biraz daha ileri gidemez miyiz?" diye sordu Dimitri.</p>

  <p class="calibre11" style="text-align: justify;">Tatyana kolunu tutarak, "Sorun ne?" diye sordu.</p>

  <p class="calibre11" style="text-align: justify;">"Sadece benim yanımda biraz daha rahat olmanı istiyorum," diyerek ona sarıldı ve dudaklarından öpmeye çalıştı. Dimitri'nin dokunuşunda garip bir şeyler sezdi, "Dima lütfen," diye fısıldadı. Yanından uzaklaştı ve Anton'a işaret etti. Anton, Dimitri gidene kadar yanlarında oturdu ve hep beraber muhabbet ettiler.</p>

  <p class="calibre11" style="text-align: justify;">"Teşekkürler Anton," dedi Tatyana.</p>

  <p class="calibre11" style="text-align: justify;">"İstediğin zaman yanındayım," dedi. "Neden ona seni rahat bırakmasını söylemiyorsun?"</p>

  <p class="calibre11" style="text-align: justify;">"Anton inanmayacaksın ama onu tersledikçe daha çok üzerime geliyor," dedi Tatyana.</p>

  <p class="calibre11" style="text-align: justify;">"Adamlar böyledir Tatya," dedi Anton çok şey biliyormuş gibi. "Anlamıyor musun? Ona teslim olursan, seni rahat bırakır," diyerek bir kahkaha kopardı.</p>

  <p class="calibre11" style="text-align: justify;">Tatyana da güldü. "Sanırım haklısın Anton. Olgun erkekler böyle yapıyor."</p>

  <p class="calibre11" style="text-align: justify;">Dimitri'yi kâğıtlarla, kitaplarla, fıkralarla ve votkayla oyalamaya devam etti. Özellikle votka etkili oluyordu. Dimitri içkiyi biraz fazla kaçırınca koridordaki küçük koltuğun üzerinde sızıp kalıyor; Tatyana da büyükannesinin hırkasını alarak çatıya çıkıyor; Anton ile birlikte oturarak Paşa ve Aleksandr'ı düşünüyordu.</p>

  <p class="calibre11" style="text-align: justify;">Anton ile zaman geçiriyor; fıkralar anlatıyor; Zoşçenko'nun <i class="calibre2">Savaş ve Barış</i> adlı kitabını okuyor ve Leningrad'ın gökyüzüne bakarak Almanların buraya ne zaman geleceğini düşünüyordu.</p>

  <p class="calibre11" style="text-align: justify;">Her şey için ne kadar zaman olduğunu merak ediyordu.</p>

  <p class="calibre11" style="text-align: justify;">Diğer çocuklar uyumaya gittikten sonra, çatıda oturmaya devam ediyor ve gaz lambasının ışığı altında İngilizce kelimelere çalışıyordu. Kalem, masa, aşk, Amerika Birleşik Devletleri ve patatesli gözlemenin İngilizcelerini ezberlemişti. Aleksandr ile iki dakika yalnız kalmayı ve bu öğrendiklerini ona söylemeyi çok istiyordu.</p>

  <p class="calibre11" style="text-align: justify;">Ağustosun sonunda bir gece çatıda otururken ve Anton yanında uyurken, hayatını yeniden nasıl düzene sokabileceğini düşündü.</p>

  <p class="calibre11" style="text-align: justify;">Önceden her şey yolundaydı. 22 Hazirandan sonra bir anda mutsuzluk başlamıştı. Ama iyi zamanlarını da inkâr etmemek gerekirdi.</p>

  <p class="calibre11" style="text-align: justify;">Tatyana, Aleksandr ile Kirov'da yaşadıklarını çok özlüyordu. Akşamları yan yana oturuyor; boş sokaklarda geziyor; bazen sessiz kalıp bazen muhabbet ediyorlardı. Gülümsediği zaman dişlerinin beyazlığı gözlerini kamaştırıyordu. Kahkahaları içtendi. Tatyana gözlerini ondan alamıyordu ve bunu tek fark eden kişi oydu. Bundan memnun olduğu da ortadaydı.</p>

  <p class="calibre11" style="text-align: justify;">Kirov'da yalnız kaldıkları akşamlar.</p>

  <p class="calibre11" style="text-align: justify;">Ne yapacaktı? Bu durumu nasıl düzeltecekti? Kendisi, ablası ve Aleksandr için bu sorunu içinde halletmesi gerekiyordu.</p>

  <p class="calibre11" style="text-align: justify;">Saat 2:00'ydi. Tatyana, üzerinde sadece yazlık bir elbiseyle hırka olduğu için üşüdü. Aşağıya inip annesiyle babasının Paşa ile ilgili umutlarını görmekten ve Daşa'nın <i class="calibre2">Tatya, onunla yalnız kalmak istiyorum...</i> diye fısıldayan sesini duymaktansa, çatıda yaşamayı tercih ediyordu.</p>

  <p class="calibre11" style="text-align: justify;">Tatyana savaşı düşündü. Belki de Alman uçakları onların binasına bir bomba fırlatırsa, herkesi kurtarmak uğruna hayatını feda edebilirdi. Onun için yas tutarlar mıydı? Ağlarlar mıydı? Aleksandr her şeyin daha farklı olmasını umut eder miydi?</p>

  <p class="calibre11" style="text-align: justify;">Nasıl farklı?</p>

  <p class="calibre11" style="text-align: justify;">Ne zaman farklı?</p>

  <p class="calibre11" style="text-align: justify;">Aleksandr'ın şu anda da her şeyin daha farklı olmasını istediğini biliyordu. İlk baştan beri bunu diliyordu.</p>

  <p class="calibre11" style="text-align: justify;">Fakat otobüste karşılaştıkları ilk günden beri Tatya ile Şura iki dakika yalnız kalacakları bir yere gidip birbirlerine İngilizce cümleler söyleyebilmiş miydi? Kirov'dan eve yaptıkları yürüyüşler dışında böyle bir fırsatları olmuş muydu?</p>

  <p class="calibre11" style="text-align: justify;">Tatyana bunu yapacaklrı bir yer bilmiyordu.</p>

  <p class="calibre11" style="text-align: justify;">Aleksandr biliyor muydu?</p>

  <p class="calibre11" style="text-align: justify;">Bunları düşünmek, kendi kendini üzmekten başka bir işe yaramıyordu. Sanki buna gerek varmış gibi.</p>

  <p class="calibre11" style="text-align: justify;">Tatyana huzura ihtiyacı olduğunu düşündü. Çok şey mi istiyordu?</p>

  <p class="calibre11" style="text-align: justify;">Hiçbir şey onu vazgeçirmedi. Ne Aleksandr'ın ilgisizliği, ne huysuzluğu, ne kâğıt oyununda sürekli galip gelmesi, ne de Daşa'ya karşı olan öfkesi Tatyana'nın duygularını değiştirmedi. Aleksandr'ın çok fazla boş gecesi yoktu. Genellikle kışlaya dönüyor; oraya gitmediğinde ise St. Isaac'ta nöbet tutuyordu. Haftada sadece bir ya da iki gecesi boştu; ama Tatyana'ya bu bile çok geliyordu.</p>

  <p class="calibre11" style="text-align: justify;">Bu gece de onlardan biriydi. <i class="calibre2">Lütfen Tatya, onunla yalnız kalmama izin ver.</i></p>

  <p class="calibre11" style="text-align: justify;">Gökyüzündeki uçakların sesini duydu.</p>

  <p class="calibre11" style="text-align: justify;">Sabah, akşam demeden geçiyorlardı. Bir şey yapılmalıydı; ama ne?</p>

  <p class="calibre11" style="text-align: justify;">Tatyana aşağıya indi. Isınmak için kendine bir fincan çay yaptı ve pencerenin pervazına oturarak bahçeyi izlerken, göz ucuyla Aleksandr'ın mutfağın önünden geçtiğini gördü. Ayak seslerinin yavaşladığını ve geri geldiğini fark etti. Mutfağın kapısında durdu ve bir süre konuşmadılar.</p>

  <p class="calibre11" style="text-align: justify;">"Ne yapıyorsun?" diye sordu.</p>

  <p class="calibre11" style="text-align: justify;">"Yatmak için senin gitmeni bekliyorum," dedi soğuk bir tavırla.</p>

  <p class="calibre11" style="text-align: justify;">Aleksandr mutfağa girdi.</p>

  <p class="calibre11" style="text-align: justify;">Tatyana onun yüzüne baktı.</p>

  <p class="calibre11" style="text-align: justify;">İyice yanına yaklaştı. Kokusunu duyma düşüncesi bile Tatyana'yı heyecanlandırmıştı.</p>

  <p class="calibre11" style="text-align: justify;">"Çok ender bu saatlere kadar kalıyorum," dedi.</p>

  <p class="calibre11" style="text-align: justify;">"Bu senin lehine."</p>

  <p class="calibre11" style="text-align: justify;">Onları izleyen kimse olmadığı için, Tatyana ona gözlerini kırpmadan bakabiliyordu.</p>

  <p class="calibre11" style="text-align: justify;">Ona vicdan azabı içinde bakan Aleksandr "Tatişya, bunun senin için çok zor olduğunu biliyorum. Üzgünüm. Bu tamamen benim hatam. Kendimi suçluyorum. Ben sana ne dedim? O gece hastaneye gelmemeliydim."</p>

  <p class="calibre11" style="text-align: justify;">"Sanki daha önce hiçbir şey olmamıştı."</p>

  <p class="calibre11" style="text-align: justify;">"Bundan daha iyiydi."</p>

  <p class="calibre11" style="text-align: justify;">"Haklısın, öyleydi." Tatyana pencerenin pervazından atlamak ve ona sarılmak istiyordu. Onunla birlikte tramvaya binmeyi, bir bankta oturmayı ve gece çadırda uyumayı hayal ediyordu. Onu tekrar yanında hissetmeyi arzuluyordu. Ama tek söylediği, "Dima'nın her gece Leningrad'da olmasını sen mi ayarladın? Çünkü buraya geldiği her gece benim üzerime geliyor," oldu.</p>

  <p class="calibre11" style="text-align: justify;">Aleksandr'ın gözleri fal taşı gibi açıldı. "Bana senden karşılık bulduğunu söyledi."</p>

  <p class="calibre11" style="text-align: justify;">"Gerçekten mi?" Aleksandr'ın bu kadar soğuk davranmasının sebebi bu muydu? "Dima sana ne dedi?" Tatyana, Dimitri'ye kızamayacak kadar yorgundu. Aleksandr daha çok yaklaştı. Biraz daha gelirse kokusunu duyabilecekti.</p>

  <p class="calibre11" style="text-align: justify;">"Boş ver," dedi Aleksandr acı içinde.</p>

  <p class="calibre11" style="text-align: justify;">"Sen de doğruyu söylediğini düşündün, öyle mi?"</p>

  <p class="calibre11" style="text-align: justify;">"O halde sen anlat."</p>

  <p class="calibre11" style="text-align: justify;">"Aleksandr, ne diyeceğim biliyor musun?" Tatyana pencerenin pervazından indi ve çay fincanını tezgâhın üzerine bıraktı.</p>

  <p class="calibre11" style="text-align: justify;">Aleksandr yanına yaklaştı. "Hayır Tatya, ne diyeceksin?" diye sordu yumuşak bir tavırla.</p>

  <p class="calibre11" style="text-align: justify;">Tatyana şampuan ve sabun kokusunu içine çekti. "Lütfen bana bir iyilik yap ve benden uzak dur. Tamam mı?"</p>

  <p class="calibre11" style="text-align: justify;">"Ben elimden geleni yapıyorum," dedi bir adım geri çekilerek.</p>

  <p class="calibre11" style="text-align: justify;">"Hayır," dedi Tatyana. "Neden buraya geliyorsun?" diye fısıldadı. "Daşa ile olan ilişkini bitir." Derin bir nefes aldı. "Kirov'daki konuşmamızdan sonra yaptığın gibi. Kendi yolunu çiz. Git savaş. Dimitri'yi de yanına al. Hayır cevabını kabul etmiyor ve onunla uğraşmaktan çok sıkıldım." Hepsiyle uğraşmaktan sıkıldığını söylemek istedi; ama yapamadı. "Yakında ona hayır demekten yorulacağım," diye ekledi en son olarak.</p>

  <p class="calibre11" style="text-align: justify;">"Kes şunu," dedi Aleksandr. "Şu anda gidemem. Almanlar buraya çok yakın. Ailenin bana ihtiyacı olacak." Bir an duraksadı. "Senin de bana ihtiyacın olacak."</p>

  <p class="calibre11" style="text-align: justify;">"Hayır. Ben başımın çaresine bakarım. Lütfen Aleksandr... bu benim için çok zor. Bunu göremiyor musun? Daşa ile bana veda et ve Dimitri'yi alıp git. Lütfen uzaklaş buradan."</p>

  <p class="calibre11" style="text-align: justify;">"Tatya," dedi Aleksandr çok alçak bir ses tonuyla. "Seni görmeden nasıl yaşarım?"</p>

  <p class="calibre11" style="text-align: justify;">Bir an donakaldı.</p>

  <p class="calibre11" style="text-align: justify;">"Bana kim yemek yapacak Tatya?"</p>

  <p class="calibre11" style="text-align: justify;">"Pekâlâ, oldu," dedi üzgün bir şekilde. "Ben sana yemek yapacağım; sen de ablamla yatacaksın. Ne güzel iş öyle değil mi?"</p>

  <p class="calibre11" style="text-align: justify;">Aleksandr arkasına döndü ve mutfaktan çıktı.</p>

  <p class="calibre11" style="text-align: justify;">Tatyana'nın ertesi sabah kalkınca ilk işi Greçeski hastanesine gitmek ve Vera'yı ziyaret etmek oldu. Vera kaburgalarını kontrol ederken, ona, "Vera, burada benim yapabileceğim bir şey var mı? Belki hastanede bana göre bir iş vardır, öyle değil mi?" diye sordu.</p>

  <p class="calibre11" style="text-align: justify;">Vera yüzünü inceledi. "Sorun ne? Çok üzgün görünüyorsun. Bacağın yüzünden mi?"</p>

  <p class="calibre11" style="text-align: justify;">"Hayır, ben...." Tatyana, Vera'nın kibarlığından etkilenmişti ve az kalsın her şeyi anlatacaktı. Hemen kendini toparladı. "İyiyim. Sadece hiçbir yere gidemiyorum. Sıkıntıdan ağlayıp duruyorum. Bütün gece çatıda bomba atılacak diye bekliyorum. Söyle, yapabileceğim bir iş var mı?"</p>

  <p class="calibre11" style="text-align: justify;">Vera biraz düşündü. "Burada işimize yarayabilirdin."</p>

  <p class="calibre11" style="text-align: justify;">Tatyana hemen heyecanlandı. "Ne yapacağım?"</p>

  <p class="calibre11" style="text-align: justify;">"Yapılacak çok iş var. Masa başında bir iş yapabilir; kafeteryada çalışabilir; ya da yaralılara bandaj yapıp ateşlerini ölçebilirsin. Hatta bacağın iyileştiği zaman hemşireliği bile öğrenebilirsin."</p>

  <p class="calibre11" style="text-align: justify;">Tatyana'nın yüzünde büyük bir tebessüm belirdi. "Vera, bu harika!" Sonra kaşlarını çattı. "Ama Kirov'daki işim ne olacak? Alçılarım çıktıktan sonra oraya geri dönmem ve tank yapımına yardım etmem gerekiyordu. Bu arada alçılarım ne zaman çıkacak?"</p>

  <p class="calibre11" style="text-align: justify;">"Tatyana! Kirov sınırda," diye bağırdı Vera. "Oraya gitmeyeceksin. Sen bu kadar cesur değilsin. Oraya gidersen sana bir tüfek verecekler ve çalıştırmak yerine savaşa gönderecekler. Ama bizim burada her zaman insana ihtiyacımız var. Birçok kişi gönüllü olarak gitti ve pek geri gelen olmadı." Gülümsedi. "Herkes senin kadar şanslı olup, bir subay tarafından yerin altından çıkarılmıyor."</p>

  <p class="calibre11" style="text-align: justify;">Tatyana elinde olsa, eve hoplaya zıplaya gidecekti.</p>

  <p class="calibre11" style="text-align: justify;">Tatyana o gece yemekte, içindeki hevesi biraz olsun saklamaya çalışarak bir iş bulduğunu söyledi.</p>

  <p class="calibre11" style="text-align: justify;">"Çok iyi! İşe git tabi," dedi babası. "Sonunda! Böylece öğle yemeğini de orada yersin."</p>

  <p class="calibre11" style="text-align: justify;">"Tatyana daha işe gidemez," dedi Aleksandr. "Giderse bacağı asla iyileşmez."</p>

  <p class="calibre11" style="text-align: justify;">"Hiçbir şey yapmadan, hasta payı almaya da devam edemez!" diye bağırdı babası. "Onu besleyemeyiz. İşte, yiyecek oranlarını yine düşüreceklerini duydum. Her şey daha da zorlaşacak"</p>

  <p class="calibre11" style="text-align: justify;">"İşe gideceğim baba," dedi Tatyana neşeli bir tavırla. "Peki geceleri de az mı yemem gerekecek?"</p>

  <p class="calibre11" style="text-align: justify;">Masanın diğer tarafında oturan Aleksandr ona baktı ve çatalını haşlanmış patatese sertçe batırdı.</p>

  <p class="calibre11" style="text-align: justify;">Babası elindeki çatalı bıraktı. "Tatya, bu hep senin suçun! Büyükanne ve büyükbabanla birlikte gitmeliydin! Hem daha iyi beslenecek; hem de Leningrad'da kalarak hayatını tehlikeye atmayacaktın." Başını salladı. "Onlarla gitmeliydin."</p>

  <p class="calibre11" style="text-align: justify;">Tatyana her zamankinden yüksek bir ses tonuyla, "Baba, sen neden bahsediyorsun?" diye sordu. "Ayağım yüzünden onlarla gidemediğimi biliyorsun." Yüzü asıldı.</p>

  <p class="calibre11" style="text-align: justify;">"Pekâlâ Tatya," dedi Daşa kolundan tutarak. "Yeter bu kadar."</p>

  <p class="calibre11" style="text-align: justify;">Annesi elindeki çatalı bıraktı. "Tatya! Eğer saçma sapan bir iş yapıp oraya gitmeseydin, bacağını kırmayacaktın."</p>

  <p class="calibre11" style="text-align: justify;">Tatyana, Daşa'nın tuttuğu kolunu çekti ve annesine döndü. "Anne! Eğer sen, Paşa yerine benim ölmemi tercih edeceğini söylemeseydin, ben de onu aramaya gitmezdim."</p>

  <p class="calibre11" style="text-align: justify;">Annesiyle babası hiçbir şey söylemeden Tatyana'ya baktı. Odadaki hiç kimseden çıt çıkmıyordu. "Ben böyle bir şey söylemedim!" diye bağırdı annesi masadan kalkarak. "Asla söylemedim!"</p>

  <p class="calibre11" style="text-align: justify;">"Anne! Seni duydum."</p>

  <p class="calibre11" style="text-align: justify;">"Asla!"</p>

  <p class="calibre11" style="text-align: justify;">"Duydum! 'Tanrı onun yerine Tatyana'yı alamaz mıydı?' Hatırladın mı anne? Ya sen baba?"</p>

  <p class="calibre11" style="text-align: justify;">"Tatya kendine gel," dedi Daşa titreyen bir sesle. "Bunu kastetmemişlerdir."</p>

  <p class="calibre11" style="text-align: justify;">Dimitri elini Tatyana'nın omuzuna koyarak, "Kendine gel Taneçka. Sakinleş biraz," dedi.</p>

  <p class="calibre11" style="text-align: justify;">"Tatyana!" diye bağırdı babası. "Her şey senin hatanken, bizimle bu şekilde konuşmaya nasıl cesaret ediyorsun?"</p>

  <p class="calibre11" style="text-align: justify;">Tatyana derin bir nefes almak istedi; ama yapamadı. Sakinleşmeyi de becerememişti. "Benim hatam mı?" diye bağırdı babasına. "Hepsi senin suçun! Paşa'yı ölüme gönderen ve sonra öylece oturup onu geri getirmek için hiçbir şey yapmayan sensin!"</p>

  <p class="calibre11" style="text-align: justify;">Babası yüzüne öyle bir tokat patlattı ki, Tatyana sandalyesinden yere düştü.</p>

  <p class="calibre11" style="text-align: justify;">Aleksandr hemen ayağa fırlayarak babasını durdurdu. "Hayır!"</p>

  <p class="calibre11" style="text-align: justify;">"Çekil kenara!" diye bağırdı babası. "Bu aile meselesi. Sen karışma!"</p>

  <p class="calibre11" style="text-align: justify;">Aleksandr, Tatyana'nın ayağa kalkmasına yardımcı oldu. Koltuk ile masanın ortasında, başını ellerinin arasına almış olan Daşa'nın yakınında duruyorlardı. Dimitri ile Daşa ayağa kalkmamıştı. Annesiyle babası da yan yana ayakta duruyor ve söyleniyordu.</p>

  <p class="calibre11" style="text-align: justify;">Tatyana'nın burnu kanıyordu. Ama Aleksandr babasıyla arasında duruyordu. Tatyana, Aleksandr'ın koluna yapışarak, "Baba, bana istediğin kadar vurabilirsin. İstersen öldürebilirsin de! Ama bu Paşa'yı geri getiremeyecek. Kimse de buradan gidemez; çünkü gidecek hiçbir yer yok!" diye bağırdı.</p>

  <p class="calibre11" style="text-align: justify;">Babası öfke içinde üzerine yürüdü; ama Aleksandr'ı aşamadı. Aleksandr bir eliyle Tatyana'yı tutarken; diğer eliyle babasını itip, "Hayır!" diye bağırdı.</p>

  <p class="calibre11" style="text-align: justify;">Daşa en sonunda ağlayarak ayağa kalktı ve babasının kolunu tuttu.</p>

  <p class="calibre11" style="text-align: justify;">"Baba, ne olur yapma." Sonra da Tatyana'ya dönerek, "Yaptıklarına bak!" dedi. Aleksandr onu durdurdu.</p>

  <p class="calibre11" style="text-align: justify;">Ne yapıyorsun?" diye sordu Aleksandr.</p>

  <p class="calibre11" style="text-align: justify;">Daşa şaşkınlık içinde ona baktı. "Hâlâ onu mu savunuyorsun? Yaptıklarına bak!"</p>

  <p class="calibre11" style="text-align: justify;">Annesi ağlıyordu. Babasının yüzü de kıpkırmızı olmuştu ve bağırıp çağırıyordu. Dimitri önündeki tabağa bakmaya devam etti. Tatyana, Daşa ile tartışmaya devam eden Aleksandr'ın arkasındaydı. "Kes şunu!" dedi. "O hiçbir şey yapmadı. Hepiniz susun. Belki de haziranda onu dinleseydiniz ve Paşa'yı geri getirseydiniz, şu anda kavga ediyor olmayacaktınız! Paşa da hâlâ hayatta olacaktı. Artık çok geç! Ona sakın dokunmayın."</p>

  <p class="calibre11" style="text-align: justify;">Aleksandr, Tatyana'ya dönerek, "İyi misin?" diye sordu. Masadan bir peçete alarak ona uzattı. "Burnuna koy ki kanaman dursun. Haydi, çabuk ol," dedi.</p>

  <p class="calibre11" style="text-align: justify;">Ardından Tatyana'nın babasına baktı. "Georgi Vasiliyeviç," dedi Aleksandr. "Oğlunuzu kurtarmaya çalışmanızı anlıyorum." Bir an duraksadı. "İnanın yaptığınız her şeyin farkındayım. Ama sinirinizi Tatya'dan çıkarmayın."</p>

  <p class="calibre11" style="text-align: justify;">Babası elindeki votka bardağını fırlattı ve küfrederek diğer odaya gitti. Annesi de onu takip etti ve odanın kapısını kapattı. Tatyana, annesinin hıçkırıklarını duydu. "Hep böyle oluyor," dedi. "O ağlıyor ve birinin içeri gidip ondan özür dilemesi gerekiyor. Bu da hep ben oluyorum."</p>

  <p class="calibre11" style="text-align: justify;">Daşa hâlâ ayakta duruyor ve Aleksandr'a bakıyordu. "Beni karşına alarak, onu koruduğuna inanamıyorum," dedi.</p>

  <p class="calibre11" style="text-align: justify;">"Benimle bu şekilde konuşma Daşa," dedi Aleksandr yüksek bir ses tonuyla. "Senin tarafına geçip, bacağı kırık olan kardeşine vurmana izin mi verseydim? Neden kendine uygun birini bulmuyorsun? Neden bana vurmuyorsun? Çünkü bunu ancak bir kez yapabileceğini biliyorsun."</p>

  <p class="calibre11" style="text-align: justify;">"Haklısın," dedi Daşa ve onu tokatlamaya yeltendi.</p>

  <p class="calibre11" style="text-align: justify;">Aleksandr kolunu tutarak hızla itti. "Sen kontrolünü kaybettin Daşa," dedi. "Ben gidiyorum."</p>

  <p class="calibre11" style="text-align: justify;">Tek kelime etmeyen Dimitri derin bir iç geçirdi ve ayağa kalkarak Aleksandr ile birlikte gitti.</p>

  <p class="calibre11" style="text-align: justify;">Onlar kapıdan çıkar çıkmaz, Daşa, ayakta duramayıp masanın üzerindeki patates yemeğinin üzerine düşen Tatyana'nın yanına gitti.</p>

  <p class="calibre11" style="text-align: justify;">"Yaptığına bak!" diye bağırdı Daşa.</p>

  <p class="calibre11" style="text-align: justify;">O sırada kapı açıldı ve Aleksandr tekrar içeri girdi. Daşa'nın kolundan tuttu ve onu kenara çekerek, "Tatyana, bize bir dakika izin verir misin?" diye sordu.</p>

  <p class="calibre11" style="text-align: justify;">Tatyana dışarı çıkarak kapıyı kapattı ve peçeteyi burnunda tutmaya devam etti.</p>

  <p class="calibre11" style="text-align: justify;">İlk önce Aleksandr'ın, sonra da Daşa'nın bağırışlarını duydu.</p>

  <p class="calibre11" style="text-align: justify;">Dimitri ile koridorda duruyor ve hiç konuşmadan birbirlerine bakıyorlardı. Dimitri omuz silkerek, "O, böyledir. Hemen sinirleniverir," dedi.</p>

  <p class="calibre11" style="text-align: justify;">Tatyana, onu hiç bu geceki kadar sinirli görmediğini söylemek istedi; ama sessiz kalarak konuşmalarını duymaya çalıştı. "Bu konunun dışında kalmalı. Bu ailecek halledilmesi gereken bir mesele. Sen de öyle düşünmüyor musun? Yarın her şey düzelecek."</p>

  <p class="calibre11" style="text-align: justify;">Tatyana, "Eski bir fıkrayı hatırladım: 'Vasili neden beni sürekli dövüyorsun? Ben yanlış bir şey yapmadım.' Vasili cevap verir, 'Bana şükretmelisin. Eğer ne yaptığını bilseydim, seni öldürürdüm.'"</p>

  <p class="calibre11" style="text-align: justify;">Dimitri, sanki bu, bütün gün boyunca duyduğu en komik şeymiş gibi kahkahalar atmaya başladı.</p>

  <p class="calibre11" style="text-align: justify;">Tatyana, Aleksandr'ın sesini duydu. "Göremiyor musun?" diye bağırıyordu Daşa'ya. "Hareketlerinle beni kendinden uzaklaştırıyorsun. Kardeşine vurmaya çalışırken, nasıl senin tarafını tutabilirdim?"</p>

  <p class="calibre11" style="text-align: justify;">Daşa bir şeyler söyledi.</p>

  <p class="calibre11" style="text-align: justify;">"Daşa bana aptalca bahaneler bulma. Onlara ihtiyacım yok." Sessizlik oldu. "Hayır, ben bu işe devam edemem."</p>

  <p class="calibre11" style="text-align: justify;">Tatyana, içeriden hıçkırık seslerinin geldiğini duydu. "Lütfen Alex, gitme! Çok üzgünüm! Sen haklıydın sevgilim. Ne olur gitme. Ne yapabilirim? Ondan özür dilememi ister misin?"</p>

  <p class="calibre11" style="text-align: justify;">"Daşa eğer bir daha kardeşine dokunursan, seni hayatımdan tamamen çıkarırım," dedi Aleksandr. "Anlıyor musun?"</p>

  <p class="calibre11" style="text-align: justify;">"Ona bir daha asla vurmayacağım," diye söz verdi Daşa.</p>

  <p class="calibre11" style="text-align: justify;">Odada sessizlik oldu.</p>

  <p class="calibre11" style="text-align: justify;">Tatyana'nın çıtı çıkmıyordu.</p>

  <p class="calibre11" style="text-align: justify;">Nereye bakacağını bilemeden kanayan burnunu sildi ve omuz silkerek Dimitri'ye döndü. "Kavga edecek kadar bile yalnız kalamıyorlar," dedi "Neyse ki sorunu hallettiler." Bir anda bacakları boşalıverdi.</p>

  <p class="calibre11" style="text-align: justify;">Dimitri onu ayağa kaldırdı ve koridordaki koltuğa oturtarak yüzünü sildi. "İyi misin?" diye sordu.</p>

  <p class="calibre11" style="text-align: justify;">Sarkov ailesi de kapılarını çalarak her şeyin yolunda olup olmadığını sordu. Apartmanda bir kavga çıkınca bundan herkesin haberi oluyordu. Herkes her şeyi duyuyordu.</p>

  <p class="calibre11" style="text-align: justify;">"Çok iyiyiz," dedi Tatyana. "Sadece küçük bir tartışma yaşadık. Her şey yolunda."</p>

  <p class="calibre11" style="text-align: justify;">Sonra Daşa odadan çıktı ve Tatyana'dan özür diledi. Sonra Aleksandr ile birlikte tekrar içeri girdi ve kapıyı kapattı. Tatyana, Dimitri'ye gitmesini söylemiş ve sonra da çatıya çıkarak bomba düşmesi için dua etmişti.</p>

  <p class="calibre11" style="text-align: justify;">Aleksandr'ın merdivenlerden çıkarak ona doğru geldiğini gördü. Tatyana, Anton ile konuşuyordu. Kalbinin kuş gibi çırpınmasına rağmen ona belli etmedi. Elleri Anton'unkilerin üzerindeydi. Anton dirseğiyle onu dürttü ve konuşmayı kesti. Tatyana derin bir iç geçirerek Aleksandr'a döndü. "Ne var?" diye sordu.</p>

  <p class="calibre11" style="text-align: justify;">"Elini bana ver," dedi yavaşça.</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Elini ver."</p>

  <p class="calibre11" style="text-align: justify;">Yüksek bir sesle, "Anton, Daşa'nın sevgilisi Aleksandr'ı hatırlıyor musun? Neden tokalaşmıyorsunuz?" dedi.</p>

  <p class="calibre11" style="text-align: justify;">Anton, Tatyana'nın elini bırakarak Aleksandr ile tokalaştı. Aleksandr ona, "Anton bize bir dakika izin verir misin?" diye sordu.</p>

  <p class="calibre11" style="text-align: justify;">Anton ayağa kalkarak yanlarından uzaklaştı; ama yine de konuştuklarını duyabilecek bir mesafedeydi.</p>

  <p class="calibre11" style="text-align: justify;">"Haydi onun yanından uzaklaşalım," dedi Aleksandr.</p>

  <p class="calibre11" style="text-align: justify;">"Yürümekte zorlanıyorum. Burada iyiyim," dedi Tatyana.</p>

  <p class="calibre11" style="text-align: justify;">Aleksandr tartışmayı uzatmadan onu kucağına aldı ve çatının köşesine kadar götürdü. Orada onları duyacak Anton ve ailesi içki içtiği için çatıya çıkmak zorunda kalan yedi yaşındaki Marsika yoktu.</p>

  <p class="calibre11" style="text-align: justify;">"Bana elini ver, Tatya."</p>

  <p class="calibre11" style="text-align: justify;">Tatyana istemeden de olsa elini uzattı. Titriyordu. "İyi misin?" diye sordu Aleksandr. "Bu, sık mı oluyor?"</p>

  <p class="calibre11" style="text-align: justify;">"Ben iyiyim. Bu, hep olur." Başını sallayarak, "Neden sordun?" dedi.</p>

  <p class="calibre11" style="text-align: justify;">"Hiç kimsenin seni incitmesine izin vermeyeceğim," dedi.</p>

  <p class="calibre11" style="text-align: justify;">"Ne fark eder ki? Şu anda hepsi bana kızgın. Sen Daşa ile biraz gönül eğlendirdin ve birazdan gideceksin. Ben ise burada kalacağım. Aynı yatakta yatacak, aynı odada oturacağım. Onların gözünde hâlâ değersizim."</p>

  <p class="calibre11" style="text-align: justify;">Yüzünde acıma duygusu belirdi. "Ben Daşa ile gönül eğlendirmedim. Onların seni incitmesine izin vermeyeceğim. Daşa ya da Dimitri aramızdakileri öğrense de umurumda değil." Bir an duraksadı. "Bütün dünya aramızdakileri öğrense de önemi yok. Hiç kimse seni üzemeyecek." Durarak yüzüne baktı. "Eğer Daşa'dan gerçekleri saklama planını mahvetmemi istemiyorsan; etrafında bulunan, sana vurabilecek olan insanlardan uzak dur."</p>

  <p class="calibre11" style="text-align: justify;">"Sen nereden geliyorsun?" diye sordu. "Amerika'da bunlar olmuyor mu? Rusya'da aileler çocuklarına vurur ve çocukları bunu anlayışla karşılar. Ablalar kardeşlerini döver ve kardeşleri bunu kabullenir. Bu hep böyledir."</p>

  <p class="calibre11" style="text-align: justify;">"Anlıyorum," dedi Aleksandr. "Ama sen insanların sana vurmasına izin vermek için çok küçüksün. Bu, babanı cesaretlendiriyor. Onun yanında daha dikkatli olmalısın."</p>

  <p class="calibre11" style="text-align: justify;">Elleri yumuşak ve sıcaktı. Tatyana gözlerini hafifçe kapayarak tek bir şey düşündü. Dudakları hafif bir iniltiyle aralandı.</p>

  <p class="calibre11" style="text-align: justify;">"Bebeğim, bunu yapma," dedi Aleksandr onu sıkıca sararak.</p>

  <p class="calibre11" style="text-align: justify;">"Şura kendimi kaybettim," dedi Tatyana. "Ne yapacağımı bilmiyorum."</p>

  <p class="calibre11" style="text-align: justify;">Bir anda ellerini ondan çekti ve gözüyle işaret yaptı. Daşa onlara doğru geliyordu.</p>

  <p class="calibre11" style="text-align: justify;">Yanlarında durarak, "Kardeşimi görmeye geldim," dedi ve önce Aleksandr'a, sonra da Tatyana'ya baktı. "Hâlâ burada olduğunu bilmiyordum. Hemen gitmen gerektiğini söylemiştin."</p>

  <p class="calibre11" style="text-align: justify;">"Gitmem gerekiyordu," dedi Aleksandr ayağa kalkarak. Daşa'ya küçük bir öpücük verdi. "Seninle birkaç gün içinde görüşürüz. Tatya, sen de doktora git ve burnuna baktır. Kırılmadığından emin ol."</p>

  <p class="calibre11" style="text-align: justify;">Tatyana güçlükle başını salladı.</p>

  <p class="calibre11" style="text-align: justify;">Aleksandr gittikten sonra Daşa, Tatyana'nın yanına oturdu. "Ne istedi?"</p>

  <p class="calibre11" style="text-align: justify;">"Hiçbir şey. Benim iyi olup olmadığımı görmek istemiş." O sırada Tatyana'nın sabrı bir anda tükendi ve Daşa'ya her şeyi açıkça söylemek için ağzını açtı. "Daşa, sen benim ablamsın ve seni seviyorum. Yarın her şey düzelmiş olacak. Ama şu anda konuşmak istediğim en son kişi sensin. Benimle her konuşmak istediğinde, seni dinlemeye çalışıyorum. Yarın da öyle yapacağım. Fakat şu anda konuşmak istemiyorum. Oturup düşünmeye ihtiyacım var." Tatyana bir an duraksadı ve kibar bir şekilde, "Bu yüzden lütfen git Daşa," dedi.</p>

  <p class="calibre11" style="text-align: justify;">Daşa kımıldamadı. "Bak Tatya, gerçekten çok üzgünüm. Ama annemle babama onları söylememeliydin. Paşa konusunda ne kadar hassas olduklarını biliyorsun. Zaten kendilerini yeterince suçluyorlar."</p>

  <p class="calibre11" style="text-align: justify;">"Daşa, senin bahanelerini ve özürlerini duymak istemiyorum."</p>

  <p class="calibre11" style="text-align: justify;">"Sana ne oldu?" diye sordu Daşa. "Daha önce hiç kimseyle bu şekilde konuşmuyordun."</p>

  <p class="calibre11" style="text-align: justify;">"Lütfen Daşa beni yalnız bırak."</p>

  <p class="calibre11" style="text-align: justify;">Tatyana eski bir hırkaya sarınarak sabaha kadar çatıda oturdu. Bacakları ve yüzü buz gibi olmuştu.</p>

  <p class="calibre11" style="text-align: justify;">Aleksandr ile arasındaki yakınlık onu çok şaşırtmıştı. Çok fazla konuşmamalarına, Aleksandr'ın ona mesafeli davranmasına ve birbirlerine son söyledikleri sözler biraz acı olmasına rağmen; annesi ve babasıyla bir sorun yaşadığında onu Luga'da kurtaran adamın arkasında olacağını biliyordu. Bu inanç babasına bağıracak gücü bulmasına ve ona hakaret etmesine yardımcı olmuştu. Eğer Aleksandr'ı arkasında hissetmese, bunları söylemeye asla cesaret edemezdi.</p>

  <p class="calibre11" style="text-align: justify;">Tatyana onun arkasına gizlendiğinde kendini her zamankinden cesur hissetmiş; ne kanayan burnunu ne de ağrıyan kaburgalarını umursamıştı. Daşa'nın bile ona vurmasına izin vermeyeceğini biliyordu. Bunları düşününce içine büyük bir huzur doldu.</p>

  <p class="calibre11" style="text-align: justify;">Dimitri, ona karşı bir şeyler hissettiğini söylemesine rağmen beklediği gibi davranmış ve hiçbir şey yapmamıştı. Dimitri hakkındaki fikirlerinde en ufak bir değişiklik olmadı. Dimitri Rustu. Dimitri'yi özüne sadık olduğu için suçlayamazdı.</p>

  <p class="calibre11" style="text-align: justify;">Buna rağmen kendi, aslını inkâr etmek için elinden geleni yapıyordu: Tatyana, Aleksandr'a ait olduğunu biliyordu.</p>

  <p class="calibre11" style="text-align: justify;">Kalbini ondan kurtarabileceğini ve hayatına devam edebileceğini düşündü. Aleksandr da kendi yaşantısına geri dönebilirdi.</p>

  <p class="calibre11" style="text-align: justify;">Bu, kocaman bir yalandı.</p>

  <p class="calibre11" style="text-align: justify;">Bunu yapmak için ablasının duygularını da çiğneyip geçmesi gerekiyordu. Başını kaldırınca Jüpiter ile Venüs'ün aynı hizada olduğunu gördü.</p>

  <p class="kisim_adi" style="text-align: justify;">5</p>

  <p class="calibre11" style="text-align: justify;">Aleksandr kışlaya gittiğinde, Dimitri ranzasında yatıyordu.</p>

  <p class="calibre11" style="text-align: justify;">"Ne var ne yok?" dedi Aleksandr yorgun bir halde.</p>

  <p class="calibre11" style="text-align: justify;">"Bunu sen söyleyeceksin," dedi Dimitri.</p>

  <p class="calibre11" style="text-align: justify;">"Seninle az önce beraberdik. Ben uyumaya gidiyorum. Yarın sabah 5:00'te kalkacağım."</p>

  <p class="calibre11" style="text-align: justify;">"O halde asıl konuya geleyim," dedi Dimitri ranzadan inerek. "Benim hoşlandığım kızla oynadığın oyuna bir son vermeni istiyorum."</p>

  <p class="calibre11" style="text-align: justify;">"Sen neden bahsediyorsun?"</p>

  <p class="calibre11" style="text-align: justify;">"Ben hiçbir şeye tek başıma sahip olamayacak mıyım? Senin zaten güzel bir hayatın var, öyle değil mi? İstediğin her şeye sahipsin. Kızıl Ordu'da teğmensin. Emrin altında bir sürü adam var. Ben senin emrinde değilim."</p>

  <p class="calibre11" style="text-align: justify;">"Evet; ama benim emrimdesin asker," dedi Anatoli Marazov, Aleksandr'ın yanındaki ranzasından inerek. "Saat çok geç ve önümüzde yorucu günler var. Sesini yükseltmemelisin. Burada ayrıcalıklı olarak bulunuyorsun."</p>

  <p class="calibre11" style="text-align: justify;">Dimitri onu selamladı. Aleksandr ise yavaşça ayağa kalktı.</p>

  <p class="calibre11" style="text-align: justify;">Marazov, Dimitri'nin yanına giderek, "Buraya biraz rahatlamaya ve arkadaşını beklemeye geldiğini düşünmüştüm," dedi.</p>

  <p class="calibre11" style="text-align: justify;">"Bu teğmen ile benim aramda küçük bir mesele, efendim," dedi Dimitri.</p>

  <p class="calibre11" style="text-align: justify;">"Bu küçük bir mesele olabilir; ama beni uykumdan uyandırdın asker. Ben uykumdan uyandırılınca bu büyük bir olaya dönüştü. Şimdi biraz huzur istiyorum." Marazov üniformaları hâlâ üzerinde olan Dimitri'nin etrafında dolanarak, "Bu küçük mesele yarına kadar bekleyebilir mi?" diye sordu.</p>

  <p class="calibre11" style="text-align: justify;">Aleksandr hemen atıldı. "Teğmen, bize birkaç dakika izin verir misiniz?"</p>

  <p class="calibre11" style="text-align: justify;">Marazov gülmemeye çalışarak başını eğdi. "Eğer o kadar istiyorsanız, tamam teğmen."</p>

  <p class="calibre11" style="text-align: justify;">"Koridorda hallederiz."</p>

  <p class="calibre11" style="text-align: justify;">Koridora çıktılar ve Aleksandr arkasından kapıyı kapattı. "Dima sorun ne? Kumandanınla aranı bozma."</p>

  <p class="calibre11" style="text-align: justify;">"Kes şunu! Bana, ne zaman elindekilerle yetineceğini söyle." Dimitri aralarındaki mesafeyi koruyarak "Dünyada istediğin her kıza sahip olabilirsin. Neden benimkini istiyorsun?" diye sordu.</p>

  <p class="calibre11" style="text-align: justify;">Aleksandr ona aynı soruyu sormamak için kendini zor tuttu. "Neden bahsettiğin hakkında en ufak bir fikrim yok. Acı çektiği için ona yardım ettim."</p>

  <p class="calibre11" style="text-align: justify;">Dimitri devam etti. "Benim hayvandan farkım yok. Herkesin emirlerini dinliyor ve boklarını yiyorum. Bana insan muamelesi yapan tek kişi o."</p>

  <p class="calibre11" style="text-align: justify;">Bunu engelleyemezdi. Herkese aynı şekilde davranıyordu. Aleksandr, "Ama Dima, senin de kendine ait bir hayatın var. İstemediğin için yapmadığın şeyleri bir düşün. Herkesin Hitler'in eline düştüğü güneye gönderilmedin. Düşman Leningrad'a gelene kadar Marazov'un birliği burada kalacak. Sana yardıma olabilmek için bu işi hallettim," diyerek bir an duraksadı. "Çünkü senin arkadaşınım." Dimitri'ye doğru bir adım attı. "Sana yıllarca hep iyi davrandım. Arkadaşlığımıza ne oldu?"</p>

  <p class="calibre11" style="text-align: justify;">"Araya aşk karıştı," dedi Dimitri. "O, şu anda benim için daha önemli. Sırf onun için bu savaştan sağ kurtulmayı istiyorum."</p>

  <p class="calibre11" style="text-align: justify;">Aleksandr bir an için sessiz kaldı. "O halde onun için hayatta kal. Sana engel olan kim?"</p>

  <p class="calibre11" style="text-align: justify;">Dimitri, "Tatyana'nın içindeki aşk gerçek değil. Nasıl olabilir ki? Senin kim olduğunu bilmiyor," dedi. "Yoksa biliyor mu?"</p>

  <p class="calibre11" style="text-align: justify;">Aleksandr'ın kalbi sıkıştı. Yanlarındaki ampul kırılmıştı. Koridordaki de yanıp sönüyordu. Bazı odalardan gülme sesleri geliyordu ve su sesi duyuluyordu. Hiç konuşmadan durmaya devam ettiler. Dimitri geçmişinden mi bahsediyordu? Amerika'yı mı kastediyordu? Yüzüne baktı. "Elbette bilmiyor," diyebildi en sonunda. "Hiçbir şeyden haberi yok."</p>

  <p class="calibre11" style="text-align: justify;">"Çünkü bilirse, bu her şeyi tehlikeli bir hale sokar, öyle değil mi Aleksandr? Bizim için iyi olmaz."</p>

  <p class="calibre11" style="text-align: justify;">Aleksandr duvara yaslanmış olan Dimitri'nin üzerine yürüdü. "Dimitri beni deli etme. Sana hiçbir şey bilmediğini söyledim."</p>

  <p class="calibre11" style="text-align: justify;">"Ben kimseyi incitmek istemiyorum," dedi Dimitri alçak bir ses tonuyla. "Tek arzum Tatya konusunda şansımı denemek."</p>

  <p class="calibre11" style="text-align: justify;">Aleksandr dişlerini sıkarak arkasına döndü ve kışlasına gitti.</p>

  <p class="calibre11" style="text-align: justify;">Yatağında başını kollarının üzerine koyarak uzanan Marazov, "Aleksandr, Çemenko ile ilgilenmemi ister misin? Sana sorun mu çıkarıyor?" dedi.</p>

  <p class="calibre11" style="text-align: justify;">Aleksandr başını salladı. "Merak etme. Başa çıkabilirim."</p>

  <p class="calibre11" style="text-align: justify;">"Onu başka göreve verebiliriz."</p>

  <p class="calibre11" style="text-align: justify;">"Zaten dört kez görev değiştirdi."</p>

  <p class="calibre11" style="text-align: justify;">"Onu kimse istemediği için mi benim yanıma verdin?"</p>

  <p class="calibre11" style="text-align: justify;">"Sana değil; Kaşnikov'a teslim ettim."</p>

  <p class="calibre11" style="text-align: justify;">"Kaşnikov da benim emrimde."</p>

  <p class="calibre11" style="text-align: justify;">Marazov votkasından bir yudum aldıktan sonra Aleksandr'a uzattı. "Leningrad'ı elimizde tutabilmek için Hitler'in tanklarıyla mücadele etmeye gönderecek yeterince adamımız yok. Teslim olmak zorunda kalacağız, öyle değil mi?"</p>

  <p class="calibre11" style="text-align: justify;">"Yardım edersek öyle bir şey olmayacak," dedi Aleksandr. "Mecbur kalırsak, ellrimizde taşlarla sokaklarda savaşacağız."</p>

  <p class="calibre11" style="text-align: justify;">Marazov onu başıyla selamladı ve yastığına yattı. "Teğmen Belov, seni dışarıda pek görmedim. Geç saatlerde kulübe gelen kızlara inanamazsın," diyerek sırıttı.</p>

  <p class="calibre11" style="text-align: justify;">Aleksandr gülümseyerek başını salladı. "Benden geçti."</p>

  <p class="calibre11" style="text-align: justify;">Marazov şaşkınlık içinde başını yastıktan kaldırdı. "Ağzından çıkan kelimeleri anlayamıyorum teğmen. Seni duyuyorum. Sanırım Rusça konuşuyorsun; ama duyduğuma inanamıyorum. Sürekli sayıkladığın isim neydi?"</p>

  <p class="calibre11" style="text-align: justify;">Aleksandr cevap vermeyince, Marazov, "Dur bir dakika. Yoksa... Yoo olamaz!" diyerek gülmeye başladı. "Şimdi senin ne bok olduğunu anladım. Sana ne oldu? Ölüyor musun yoksa?"</p>

  <p class="calibre11" style="text-align: justify;">"Uyumadığım kesin," dedi Aleksandr.</p>

  <p class="calibre11" style="text-align: justify;">"Kimi kaldırabilirim. Bunu biriyle paylaşmam lazım."</p>

  <p class="calibre11" style="text-align: justify;">Altında yatan askere yastığını attı. "Grinkov, uyan. Anlatacaklarıma inanamayacaksın."</p>

  <p class="calibre11" style="text-align: justify;">Grinkov yastığı yere fırlatarak, "Git başımdan," dedi ve uyumaya devam etti.</p>

  <p class="calibre11" style="text-align: justify;">Aleksandr gülmeye başladı. "Seni başka bir yere sürmeden kes şunu."</p>

  <p class="calibre11" style="text-align: justify;">"Kim o?"</p>

  <p class="calibre11" style="text-align: justify;">"Neden bahsettiğini bilmiyorum," dedi Aleksandr yastıkla yüzünü örterek.</p>

  <p class="calibre11" style="text-align: justify;">"Uykunda sayıkladığın kız mı?"</p>

  <p class="calibre11" style="text-align: justify;">Aleksandr yüzündeki yastığı kaldırarak şaşkınlık içinde, "Ben sayıklamam," dedi.</p>

  <p class="calibre11" style="text-align: justify;">Grinkov duvara dönerek, "Lanet olsun!" dedi.</p>

  <p class="calibre11" style="text-align: justify;">"Bir kız ismi söylüyorsun. Şey... Aleksandr arkadaşlarından bunu saklayacak kadar kötüsün."</p>

  <p class="calibre11" style="text-align: justify;">"Çünkü sana güvenmiyorum," dedi Aleksandr.</p>

  <p class="calibre11" style="text-align: justify;">Marazov ellerini çırptı. "Onunla tanışmak istiyorum," dedi. "Bizim avare Aleksandr'ı yola getiren kızı çok merak ediyorum."</p>

  <p class="calibre11" style="text-align: justify;">Aleksandr daha sonra sıkıntı içinde uyumaya çalışırken, bu acıyı kolay kolay atlatamayacağını anladı. Sovyetler Birliği'nde öğrendiği birçok şey gibi buna da emin olmuştu. Ama onunla yaptığı konuşmadan sonra daha çok çaba gösterecekti. Artık her şey daha kolay olacaktı.</p>

  <p class="calibre11" style="text-align: justify;">Aleksandr karanlık yerine ışığı hak ettiğini biliyordu. Yine de onun zamanı henüz gelmemişti. Daha yıldız toplaması gerekiyordu.</p>

  <p class="kisim_adi" style="text-align: justify;">6</p>

  <p class="calibre11" style="text-align: justify;">Sabahleyin annesi Tatyana'ya yaptıkları için üzgün olup olmadığını sordu. Tatyana böyle bir şey hissetmediğini söyledi.</p>

  <p class="calibre11" style="text-align: justify;">Herkes evden çıktıktan sonra hastaneye gitmek için hazırlanmaya başladı. O sırada kapı çalındı ve açınca karşısında Aleksandr'ı buldu.</p>

  <p class="calibre11" style="text-align: justify;">Tatyana odasından çıkan ve şüpheli gözlerle onlara bakan Zanna Sarkova'yı işaret ederek, "Seni içeri alamam," dedi. Tatyana'nın içindeki endişe ve heyecan duyguları birbirine karışmıştı. Onu ne içeri alabilmiş; ne de kapıyı yüzüne kapatabilmişti.</p>

  <p class="calibre11" style="text-align: justify;">"Endişelenme," dedi Aleksandr içeri girerek. "Bütün adamlarım aşağıda beni bekliyor. Güneydoğudaki caddelerde barikat kuracağız." Bir an duraksadı. "Haberler kötü. Mga dün Almanların eline geçti."</p>

  <p class="calibre11" style="text-align: justify;">"Hayır olamaz." Tatyana, Aleksandr'ın trenler hakkında söylediklerini hatırladı. "Bu bizim için ne demek oluyor?"</p>

  <p class="calibre11" style="text-align: justify;">Aleksandr başını salladı. "Sonumuz demek. Sadece dünden sonra iyi olup olmadığını gözümle görmek istedim. İşe gitmeyeceğinden de emin olmak için geldim."</p>

  <p class="calibre11" style="text-align: justify;">"Gideceğim."</p>

  <p class="calibre11" style="text-align: justify;">"Tatya, hayır."</p>

  <p class="calibre11" style="text-align: justify;">"Şura gideceğim."</p>

  <p class="calibre11" style="text-align: justify;">"Hayır!" Sesini yükseltti.</p>

  <p class="calibre11" style="text-align: justify;">Tatyana, Aleksandr'ın omuzlarının üzerinden arkaya bakarak, "O kadının aileme senin buraya geldiğinden bahsedeceğine eminim," dedi.</p>

  <p class="calibre11" style="text-align: justify;">"Buraya dün gece unuttuğum kepimi almaya geldim. Bu sabah denetimde ceza aldım. Ona ihtiyacım var."</p>

  <p class="calibre11" style="text-align: justify;">Aleksandr yatak odalarına gidip kepini alırken, Tatyana kapıyı açık bıraktı.</p>

  <p class="calibre11" style="text-align: justify;">Aleksandr koridorda durarak, "Lütfen hastaneye gitme," dedi.</p>

  <p class="calibre11" style="text-align: justify;">"Aleksandr delireceğim. Bütün gün aynı şeyler. En azından hastaneye gidersem gerçek hastalıklar görürüm ve halime şükretmeme yardımcı olur."</p>

  <p class="calibre11" style="text-align: justify;">"Bütün gün üzerine basarsan bacağın asla iyileşmez. Alçının çıkmasına iki hafta kaldı. Ondan sonra git işe."</p>

  <p class="calibre11" style="text-align: justify;">"İki hafta daha evde oturamam. Zaten o zaman beni götürecekleri tek hastane tımarhane olur."</p>

  <p class="calibre11" style="text-align: justify;">"Keşke Kirov sınırda olmasaydı," dedi Aleksandr. "Oradaki işine dönebilirdin. Seni her gün almaya gelirdim." Bir an duraksadı. "Eskiden olduğu gibi. Hatırlıyor musun?"</p>

  <p class="calibre11" style="text-align: justify;">Hatırlıyor muydu?</p>

  <p class="calibre11" style="text-align: justify;">Tatyana'nın kalbi küt küt atıyordu. Ancak koridorda duran Sarkova onları izliyordu.</p>

  <p class="calibre11" style="text-align: justify;">Aleksandr, "Bu kadarı yeter," diyerek kapıyı kapattı.</p>

  <p class="calibre11" style="text-align: justify;">Tatyana ağzını açtı ve sonra tekrar kapattı. "Olmaz. Başımız daha çok derde girer," dedi ardından.</p>

  <p class="calibre11" style="text-align: justify;">Aleksandr iyice yanına yaklaştı.</p>

  <p class="calibre11" style="text-align: justify;">Tatyana geri çekildi.</p>

  <p class="calibre11" style="text-align: justify;">Aleksandr bir adım daha attı. "Burnun nasıl?"</p>

  <p class="calibre11" style="text-align: justify;">"İyi. Kırık değil."</p>

  <p class="calibre11" style="text-align: justify;">"Bunu nereden biliyorsun?" Daha da yaklaştı.</p>

  <p class="calibre11" style="text-align: justify;">Elleriyle onu itti. "Şura lütfen."</p>

  <p class="calibre11" style="text-align: justify;">Kapı çalınıyordu. "Taneçka iyi misin?"</p>

  <p class="calibre11" style="text-align: justify;">"Teşekkür, iyiyim," diye bağırdı Tatyana.</p>

  <p class="calibre11" style="text-align: justify;">Kapının tokmağı çevrildi ve Sarkova içeri girdi. "Size yiyecek bir şeyler hazırlamamı ister misiniz?"</p>

  <p class="calibre11" style="text-align: justify;">"Hayır teşekkürler Sarkova," dedi Tatyana ciddi bir yüz ifadesiyle.</p>

  <p class="calibre11" style="text-align: justify;">Sarkova, Aleksandr'a baktı ve Tatyana gülmemek için kendini zor tuttu.</p>

  <p class="calibre11" style="text-align: justify;">"Biz de şimdi çıkıyorduk," dedi.</p>

  <p class="calibre11" style="text-align: justify;">"Nereye gidiyorsunuz?"</p>

  <p class="calibre11" style="text-align: justify;">"Ben işe..."</p>

  <p class="calibre11" style="text-align: justify;">Aleksandr, "Hayır gitmiyorsun," diye fısıldadı.</p>

  <p class="calibre11" style="text-align: justify;">"Teğmen Belov ise barikat kurmaya."</p>

  <p class="calibre11" style="text-align: justify;">Aleksandr, Zanna'ya döndü. "Barikat, Sarkova," dedi ona yaklaşarak. "Ne olduğunu biliyor musunuz? Üç metre uzunluğu, dört metre genişliği olan ve yirmi kilometre boyunca uzanan yapılar."</p>

  <p class="calibre11" style="text-align: justify;">Sarkova bir adım geri çekildi.</p>

  <p class="calibre11" style="text-align: justify;">"Ayrıca her barikatta sekiz makineli tüfek dayanağı, on tank, on üç havan topu ve kırk altı makineli tüfek noktası var."</p>

  <p class="calibre11" style="text-align: justify;">"Vay canına!"</p>

  <p class="calibre11" style="text-align: justify;">"Sevdiğimiz şehri böyle koruyoruz," dedi Aleksandr kapıyı kapatarak.</p>

  <p class="calibre11" style="text-align: justify;">Arkasında duran Tatyana başını salladı. Yüzünde bir mutluluk ifadesi belirmişti. "Şimdi oldu." Çantasını aldı. "Haydi gidelim barikat yapımcısı."</p>

  <p class="calibre11" style="text-align: justify;">Çıkarak kapıyı kilitlediler ve Sarkova'yı ortak kullandıkları mutfakta çayını yudumlarken bıraktılar.</p>

  <p class="calibre11" style="text-align: justify;">Aleksandr merdivenlerden inmesine yardımcı olurken elini tuttu. Tatyana geri çekmeye çalışarak, "Aleksandr-" dedi.</p>

  <p class="calibre11" style="text-align: justify;">"Hiçbir şey söyleme." Aleksandr onu kendine çekti.</p>

  <p class="calibre11" style="text-align: justify;">Tatyana içinde bir ateş yandığını hissetti. "Bak," dedi. "Vera'ya, bana hastane kantininde bir iş vermesini söyleyeyim. Sen de öğle yemeği için gelirsin. Sana servis yaparım."</p>

  <p class="calibre11" style="text-align: justify;">Aleksandr başını salladı. "Her ne kadar senin elinden yemek yemekten çok mutlu olsam da, doğu tarafında olacağız. Öğle yemeği için buraya dönemem."</p>

  <p class="calibre11" style="text-align: justify;">"Şura beni bırak. Apartmanımdayız..."</p>

  <p class="calibre11" style="text-align: justify;">Elini sıkıca tuttu. Tatyana bir şey olduğunu hissederek, "Sorun ne?" diye sordu.</p>

  <p class="calibre11" style="text-align: justify;">Aleksandr tereddüt etti ve çikolata rengi gözlerinde hüzün belirdi. "Tatya, seninle konuşmam gerekiyor." Derin bir iç geçirdi. "Seninle Dimitri hakkında konuşmam lazım."</p>

  <p class="calibre11" style="text-align: justify;">"Konu ne?"</p>

  <p class="calibre11" style="text-align: justify;">"Şu anda söyleyemem. Uzun bir zamana ve yalnız kalmaya ihtiyacımız var. Bu gece St. İshak'a gel."</p>

  <p class="calibre11" style="text-align: justify;">Tatyana kalbinin yerinden fırlayacakmış gibi attığını hissetti. "St. Isaac! Aleksandr ben üç blok ötedeki hastaneye zor yürüyorum. St. İshak'a nasıl geleceğim?" Ama Tatyana bir bacağının üzerinde sürünmek zorunda kalsa da oraya gidebileceğini biliyordu.</p>

  <p class="calibre11" style="text-align: justify;">"Biliyorum. Senin bu kadar yolu hiçbir yardım almadan yürümeni istemem. Sokaklar güvenli; ama sen...." Yüzünü okşadı. "Seni oraya getirebilecek bir arkadaşın var mı?" diye sordu." Anton dışında. Bir kız arkadaş. Güvenebileceğin ve seni kilisenin yakınında bırakabilecek bir arkadaş. Bir bloğu da tek başına yürürsün."</p>

  <p class="calibre11" style="text-align: justify;">Tatyana sessiz kaldı. "Peki eve nasıl döneceğim?"</p>

  <p class="calibre11" style="text-align: justify;">Aleksandr onu kendine iyice çekerek gülümsedi. "Her zamanki gibi seni ben götüreceğim."</p>

  <p class="calibre11" style="text-align: justify;">Tatyana, üniformasının düğmelerine baktı.</p>

  <p class="calibre11" style="text-align: justify;">"Tatya, bir dakika olsun yalnız kalmaya ihtiyacımız var," dedi Aleksandr. "Bunu sen de biliyorsun."</p>

  <p class="calibre11" style="text-align: justify;">Biliyordu. "Bu doğru değil."</p>

  <p class="calibre11" style="text-align: justify;">"Bu gerçek olan tek şey."</p>

  <p class="calibre11" style="text-align: justify;">"Pekâlâ. Haydi git."</p>

  <p class="calibre11" style="text-align: justify;">"Gelecek misin?"</p>

  <p class="calibre11" style="text-align: justify;">"Çalışacağım. Şimdi git."</p>

  <p class="calibre11" style="text-align: justify;">"Yanına..."</p>

  <p class="calibre11" style="text-align: justify;">Konuşmasını tamamlayamadan Tatyana başını kaldırdı ve öpüşmeye başladılar. "Neler hissettiğim konusunda bir fikrin var mı?" diye fısıldadı Aleksandr saçlarını okşayarak.</p>

  <p class="calibre11" style="text-align: justify;">"Hayır," dedi Tatyana ona tutunarak. "Ama kendi hislerimin farkındayım."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">O gece bir mucize oldu. Tatyana'nın kuzeni Marina'nın telefonu çalışıyordu. Tatyana ziyaretine gelmesi için Marina'ya yalvardı ve akşam sekiz sularında Marina geldi. Tatyana durup durup ona sarılıyordu. "Marinka sen, cennette Tanrının olduğunun en büyük kanıtısın. Sana çok ihtiyacım vardı," dedi. "Nerelerdeydin?"</p>

  <p class="calibre11" style="text-align: justify;">"Tanrının olmadığını biliyorsun. Nerede miydim?" dedi Marina gülerek. "Beni boş ver. Sen nerelerdeydin? Luga'ya gittiğini duydum." Bir an duraksadı. "Paşa için üzgünüm." Biraz neşelenerek, "Neden kendini erkek çocuğuna benzettin?"</p>

  <p class="calibre11" style="text-align: justify;">"Sana anlatacak çok şeyim var."</p>

  <p class="calibre11" style="text-align: justify;">"Belli." Marina masaya oturdu. "Yiyecek bir şey var mı? Kurt gibi açım."</p>

  <p class="calibre11" style="text-align: justify;">Marina geniş kalçalı, küçük göğüslü, siyah gözlü, kısa saçlı ve yüzünde doğum lekeleri olan bir kızdı. On dokuz yaşındaydı ve Leningrad Üniversitesinde ikinci yılıydı. Marina Tatyana için yakın bir arkadaş ve sırdaştı. Marina, Tatyana ve Paşa, Luga ve Novgorod civarında bir sürü yaz geçirmişti. Aralarındaki yaş farkı ancak bir yıl önce belirginleşmişti. Tatyana artık Marina'nın arkadaş grubuna dahil değildi.</p>

  <p class="calibre11" style="text-align: justify;">Tatyana, Marina'ya, biraz ekmek, peynir ve çay vererek, "Marina, çabuk ye; çünkü bir yere yürümem lazım, tamam mı? Bu elbisenin içinde çok güzel görünüyorsun. Yazın nasıl geçti?"</p>

  <p class="calibre11" style="text-align: justify;">"Yürüyüşe çıkamayız. Sen yürüyemezsin. Haline bir baksana." Annesiyle babası diğer odada Daşa ile birlikte radyo dinliyordu. Tatyana ile Marina yalnızdı ve aileden hiç kimse dünden beri onunla konuşmuyordu. Marina ağzındaki lokmayı çiğnerken Tatyana'ya baktı. "Saçlarından başlayalım. Onlara ne oldu? Neden eteğin bu kadar uzun?"</p>

  <p class="calibre11" style="text-align: justify;">"Saçlarımı kestim. Uzun eteği de alçımı saklasın diye giydim. Haydi kalk. Gitmemiz gerekiyor." Tatyana Marina'nın kolundan çekti. Telaş içindeydi. Aleksandr ona saat 22:00'den sonra gelmesini söylemişti. Şu anda saat 21:00'di ve hâlâ evdeydiler. Marina'nın yardımını alabilmek için ona her şeyi anlatmalı mıydı? Tekrar kolundan çekti. "Haydi gidelim. Bu kadar yemek yeter."</p>

  <p class="calibre11" style="text-align: justify;">"Nasıl yürüyeceksin? Topallıyorsun. Ayrıca niçin çıkmamız gerekiyor? Alçıdan ne zaman kurtulacaksın?"</p>

  <p class="calibre11" style="text-align: justify;">"O halde topallayarak giderim. Alçı ömür boyu kalacakmış gibi. Nasıl görünüyorum?"</p>

  <p class="calibre11" style="text-align: justify;">Marina yemeği bıraktı ve Tatyana'ya baktı. "Sen az önce ne dedin?"</p>

  <p class="calibre11" style="text-align: justify;">"Haydi gidelim dedim."</p>

  <p class="calibre11" style="text-align: justify;">"Pekâlâ," dedi Marina ayağa kalkıp ağzını silerek. "Neler oluyor?"</p>

  <p class="calibre11" style="text-align: justify;">"Hiçbir şey. Neden sordun?"</p>

  <p class="calibre11" style="text-align: justify;">"Tatyana Metanova! Yolunda gitmeyen bir şeyler olduğunun farkındayım."</p>

  <p class="calibre11" style="text-align: justify;">"Sen neden bahsediyorsun?"</p>

  <p class="calibre11" style="text-align: justify;">"Tatya seni on yedi yıldan beri tanıyorum ve bana hiç nasıl göründüğünü sormadın."</p>

  <p class="calibre11" style="text-align: justify;">"Belki telefonun çalışsaydı, sorardım. Bana cevap yetiştirmeye devam etmeyeceksen gidebilir miyiz?"</p>

  <p class="calibre11" style="text-align: justify;">"Saçların çok kısa, eteğin çok uzun, bluzun beyaz ve dar. Neler oluyor?"</p>

  <p class="calibre11" style="text-align: justify;">Tatyana en sonunda Marina'yı dışarı çıkarmayı başardı. Yavaşça Greçeski'den geçerek Insurrection meydanına geldiler. Nevski Prospekt'ten bir tramvaya binerek Amirallik dairesinin olduğu yere gittiler. Tatyana, Marina'nın koluna girerek yürüyordu. Yürürken konuşmakta zorlanıyordu. Yürümek enerjisinin çoğunu almıştı.</p>

  <p class="calibre11" style="text-align: justify;">"Tatya, neden hareket eden bir trenden atladın? Bacağını o zaman mı kırdın?"</p>

  <p class="calibre11" style="text-align: justify;">"Hayır o zaman kırmadım," dedi Tatyana. "O trenden atlamak zorundaydım."</p>

  <p class="calibre11" style="text-align: justify;">"Üzerine bir ton tuğlanın düşmesi de bir zorunluluk yüzünden mi oldu?" diye sordu Marina. "Bacağın o sırada mı kırıldı?"</p>

  <p class="calibre11" style="text-align: justify;">"Evet. Artık keser misin şu konuyu?"</p>

  <p class="calibre11" style="text-align: justify;">Marina gülümsedi. "Paşa için çok üzgünüm Taneçka," dedi daha sakin bir ses tonuyla. "O çok iyi bir çocuktu."</p>

  <p class="calibre11" style="text-align: justify;">"Evet," dedi Tatyana. "Onu bulabilmeyi çok isterdim."</p>

  <p class="calibre11" style="text-align: justify;">"Biliyorum." Marina duraksadı. "Güzel bir yaz geçirmedim. Savaş başladığından beri seni göremiyorum."</p>

  <p class="calibre11" style="text-align: justify;">Tatyana başını salladı. "Az kalsın görecektin. Savaşın başladığı gün sana gelecektim."</p>

  <p class="calibre11" style="text-align: justify;">"Neden gelmedin?"</p>

  <p class="calibre11" style="text-align: justify;">Tatyana, Marina'ya her şeyi -duygularını, vicdan azabını, korkularını ve yaşadığı kafa karışıklılığını anlatmak istedi. Ama bunun yerine Aleksandr ile Daşa'nın ve Dimitri ile onun arasındaki ilişkiden; Luga'da yaşadıklarından ve Aleksandr'ın onu bulmasından bahsetti. Gerçekler dışında her şeyi söylemişti.</p>

  <p class="calibre11" style="text-align: justify;">Tatyana, Daşa'ya söylediği yalanları ortaya çıkaracak diye kendinden bile korkuyordu. Ağzında bakla ıslanmayan Marina'ya nasıl güvenebilirdi? Tatyana ona hiçbir şey anlatmadı ve gerçekleri sevdiği bütün insanlardan saklamak zorunda kaldığını fark etti. Bu nasıl olurdu? Amirallik dairesinin önüne geldiler ve banklardan birine oturdular. Etrafındaki herkese yalan söylemek zorunda kalıyordu. Ailesinden hiç kimseye özel bir konuda güvenemiyordu. Bu onlara saygısızlıktı.</p>

  <p class="calibre11" style="text-align: justify;">Amirallik binası, Palace köprüsü ile St. İshak'ın arasındaki Neva nehrinin kıyısındaydı. Aleksandr'a pek uzak sayılmazdı. Biraz uğraşsa, nefesini bile duyabilirdi. Gülümsedi. Uzun karaağaçlar ve etraftaki banklar Yaz Bahçesi'ndekilere benziyordu. Tek fark, Yaz Bahçesinde Aleksandr ile oturmuş olmalarıydı.</p>

  <p class="calibre11" style="text-align: justify;">"Tatya, burada olmamızın bir sebebi var mı?" diye sordu Marina.</p>

  <p class="calibre11" style="text-align: justify;">"Hayır Marina," dedi Tatyana. "Sadece oturup sohbet ediyoruz." Bir saatinin olmasını çok isterdi. Acaba saat kaç olmuştu?</p>

  <p class="calibre11" style="text-align: justify;">"Bu parka çok sık gelirim," dedi Marina. "Hatta bir keresinde seni de getirmiştim. Hatırlıyor musun?"</p>

  <p class="calibre11" style="text-align: justify;">Bir anda kızaran Tatyana, "Evet... hatırlıyorum," dedi.</p>

  <p class="calibre11" style="text-align: justify;">Marina, "Hayatım boyunca yaşadığım güzel anlar oldu. Şu anda çok uzak görünmüyorlar. Sence aynı günleri tekrar yaşayabilecek miyiz?" dedi.</p>

  <p class="calibre11" style="text-align: justify;">"Elbette Marinka," dedi Tatyana. "Ben o günlerin hesabını yapıyorum. Bugüne kadar pek bir şey yaşayamadım çünkü." Kuzenine bakarak gülümsedi.</p>

  <p class="calibre11" style="text-align: justify;">Marina gülmeye başladı. "Dima ile birlikteyken bile mi?"</p>

  <p class="calibre11" style="text-align: justify;">"Elbette hayır," dedi ve başka bir şey söylemedi.</p>

  <p class="calibre11" style="text-align: justify;">Marina kolunu Tatyana'nın omuzuna attı. "Üzülme Tatya. Bu şehirden bir şekilde kurtulacaksın."</p>

  <p class="calibre11" style="text-align: justify;">Tatyana başını salladı. "Hayır. Tren kalmadı Marinka. Mga düşman elinde."</p>

  <p class="calibre11" style="text-align: justify;">Marina sessiz kaldı. "Babamdan üç gündür haber alamıyoruz," dedi. "Izhorsk'ta savaşıyordu. Mga'ya yakın öyle değil mi?"</p>

  <p class="calibre11" style="text-align: justify;">"Evet," dedi Tatyana üzgün bir halde.</p>

  <p class="calibre11" style="text-align: justify;">Marina, Tatyana'ya yaklaştı. "Bu şehirden kimsenin kaçabileceğini sanmıyorum," dedi. "Annem çok hasta. Babam...."</p>

  <p class="calibre11" style="text-align: justify;">"Biliyorum," dedi Tatyana kuzenin bacağını okşayarak. "Bunu atlatacağız Marina. Sadece güçlü olmamız gerekiyor."</p>

  <p class="calibre11" style="text-align: justify;">Marina başını sallayıp mutsuz düşüncelerinden kurtularak, "Evet. Özellikle de senin," dedi. "Beni buraya niçin getirdiğini söyleyecek misin?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Tatya..."</p>

  <p class="calibre11" style="text-align: justify;">"Söyleyecek bir şeyim yok."</p>

  <p class="calibre11" style="text-align: justify;">Marina, Tatyana'nın kolunu gıdıkladı. "Tatya, bana Dimitri'den bahset."</p>

  <p class="calibre11" style="text-align: justify;">"Anlatacak bir şey yok."</p>

  <p class="calibre11" style="text-align: justify;">Marina kıkırdamaya başladı. "Askerlerle çıkan kızlara inanamıyorum!" Meraklı gözlerle Tatyana'ya baktı. "Onunla geç saatlerde buluşmuyorsun, öyle değil mi?"</p>

  <p class="calibre11" style="text-align: justify;">"Hayır!" diye bağırdı Tatyana. "Dima ile sadece arkadaşız."</p>

  <p class="calibre11" style="text-align: justify;">"Eminim. Askerlerle arkadaş olmanın yolu yoktur Tatya."</p>

  <p class="calibre11" style="text-align: justify;">Merak içinde bakma sırası Tatyana'daydı. "Sen neden söz ediyorsun?"</p>

  <p class="calibre11" style="text-align: justify;">"Geçen yıl bir askerle çıkmıştım, hatırlıyor musun? Yaşadığı hayattan vazgeçemedi ve onu unutmamı istedi. Ama bu yaz çok iyi biriyle çıkıyorum. Askere çağırıldı ve Fomosovo'ya gönderildi." Bir an duraksadı. "O zamandan beri haber alamadım."</p>

  <p class="calibre11" style="text-align: justify;">"Ne demek istiyorsun?" dedi Tatyana. "Askerlerle neden anlaşamıyorsun. Savaş yüzünden mi hayatlarınız uyuşmuyor?"</p>

  <p class="calibre11" style="text-align: justify;">"Hayır Tatya, kadınlar yüzünden."</p>

  <p class="calibre11" style="text-align: justify;">"Kadınlar mı?" diye sordu.</p>

  <p class="calibre11" style="text-align: justify;">"Kadınlar, hoş vakit geçirilecek bir gecelik kızlar. Barlara, kulüplere ve kışlalara bu tür kadınlar çok sık gider. Garnizondaki askerlere asılırlar ve onlar da karşılık verir. Hepsi aynı şeyi yapar. Sigara içmek gibi bir şey. Her buldukları fırsatta o kadınlara koşarlar." Marina başını salladı. "Dimitri'yi onlardan nasıl uzak tutuyorsun, bilmiyorum. Kolay kadın, zor kadın, senin gibi genç kızlar... Onlar için hiç fark etmez."</p>

  <p class="calibre11" style="text-align: justify;">Tatyana endişeli bir ses tonuyla, "Marinka. Sen neler diyorsun? Böyle şeyler Leningrad'da değil; Amerika'da olur."</p>

  <p class="calibre11" style="text-align: justify;">Marina gülmeye başladı. "Tatya, seni seviyorum," dedi omzuna kolunu atarak. "Gerçekten. Sen çok..."</p>

  <p class="calibre11" style="text-align: justify;">"Aleksandr yapmaz," dedi titreyerek.</p>

  <p class="calibre11" style="text-align: justify;">"Kim? Daşa'nın sevgilisi mi? Bunu bir de Daşa'ya sor," dedi gülerek. "Onunla nasıl tanıştığını sanıyorsun?"</p>

  <p class="calibre11" style="text-align: justify;">"Daşa, Aleksandr ile Sadko'da tanıştı. "Sen...."</p>

  <p class="calibre11" style="text-align: justify;">"Daşa'ya sor Tatya."</p>

  <p class="calibre11" style="text-align: justify;">"Sen ne dediğini bilmiyorsun!" Tatyana onu aradığına pişman olmuştu.</p>

  <p class="calibre11" style="text-align: justify;">Tatyana sessiz kalınca, Marina devam etti "Demek istediğim, Dimitri gibi askerlerle birlikteyken dikkatli olman. Belli şeyler beklerler. Bu bekledikleri şeyleri de ne pahasına olursa olsun alırlar. Anlıyor musun?"</p>

  <p class="calibre11" style="text-align: justify;">Tatyana hiçbir şey söylemedi. Bu konu nereden açılmıştı?</p>

  <p class="calibre11" style="text-align: justify;">"Anton İglenko ile hâlâ arkadaş mısın? O iyi bir çocuk ve senden gerçekten hoşlanıyor."</p>

  <p class="calibre11" style="text-align: justify;">"Marina!" Tatyana başını salladı. "Anton ile sadece arkadaşız." Ellerini kucağına koydu ve derin derin nefes almaya başladı. "Aynca benden hoşlanmıyor."</p>

  <p class="calibre11" style="text-align: justify;">Marina gülümseyerek Tatyana'nın saçlarıyla oynadı. "Çok şirinsin Tatya. Ayrıca bir o kadar da körsün. Mişa'yı hatırlıyor musun? Sana ne kadar âşıktı."</p>

  <p class="calibre11" style="text-align: justify;">"Kim?" Tatyana hatırlamaya çalıştı. "Luga'daki Miş mi?"</p>

  <p class="calibre11" style="text-align: justify;">Marina başını salladı. "Üç yaz boyunca bot gezintisi yaptınız. Paşa onu senden uzaklaştıramamıştı."</p>

  <p class="calibre11" style="text-align: justify;">"Sen delisin." Tatyana ile Mişa birlikte ağaca çıkarlardı. Paşa gibi ona da çember hareketini öğretmişti.</p>

  <p class="calibre11" style="text-align: justify;">Marina, "Tatya, Daşa ile bu konuları hiç konuştun mu?" diye sordu.</p>

  <p class="calibre11" style="text-align: justify;">"Hayır!" diye bağırdı Tatyana ayağa kalkmaya çalışarak. Vücuduna kör bir bıçak batıyormuş gibi hissediyordu.</p>

  <p class="calibre11" style="text-align: justify;">Marina kalkmasına yardım etti. "Sana konuşmanı tavsiye ederim. O senin ablan. Sana yardım etmeli. Ama Dimitri konusunda dikkatli ol Tatya. Onun kullanıp attığı kızlardan biri olmak istemezsin sanınm."</p>

  <p class="calibre11" style="text-align: justify;">Tatyana, Aleksandr'ı düşündü. Onun bu yönü hakkında hiçbir şey bilmiyordu. Çadırında yaralı bir halde yatarken göğsünü öptüğünü hatırladı. Başını salladı. Aleksandr, Marina'nın bahsettiği askerlerden biri olamazdı.</p>

  <p class="calibre11" style="text-align: justify;">Tatyana daha sonra Dimitri'nin, Aleksandr'ın hovardalıkları hakkında yaptığı yorumu hatırladı. Kendini çok kötü hissetti. "Haydi eve gidelim," dedi ve yavaşça Nevski'deki tramvay istasyonuna doğru yürümeye başladılar. Tatyana, Marina'ya onunla eve dönmek zorunda olmadığını söyledi. "Başımın çaresine bakarım. İnsurrection meydanından eve kadar yürüyebilirim. Gerçekten. Evine giden otobüs neredeyse gelir. Benim için endişelenme."</p>

  <p class="calibre11" style="text-align: justify;">Marina, Tatyana'yı gecenin bu saatinde şehrin ortasında yalnız bırakamayacağını söyledi. Tatyana korkacak bir şey olmadığını düşündü. "Aleksandr, savaş başladıktan sonra şehirde işlenen cinayetlerin azaldığını söyledi. Neredeyse hiç olmuyormuş."</p>

  <p class="calibre11" style="text-align: justify;">"Pekâlâ, eğer Aleksandr söylediyse...." dedi Marina, Tatyana'nın yüzüne bakarak. "İyi misin?"</p>

  <p class="calibre11" style="text-align: justify;">"Çok iyiyim. Haydi git," dedi ve Marina'nın yüzündeki isteksizliği fark etti. Bir süre yüzünü inceledi ve sonra elini uzatarak ona dokundu. "Evde kim var Marina?" diye sordu. "Kimin yanına gidiyorsun?"</p>

  <p class="calibre11" style="text-align: justify;">"Kimse yok," dedi Marina. "Annem hastanede. Babam da savaşa gitti. Koridorun sonunda Lublin ailesi..."</p>

  <p class="calibre11" style="text-align: justify;">"Marinka," dedi Tatyana. "Tek başına kalma. Bizim yanımıza gel. Artık kendi odamız var. Deda ile Babuşka gitti. Yalnız kalmayı sevmezsin. Bize gel. Daşa ve benimle birlikte yatarsın."</p>

  <p class="calibre11" style="text-align: justify;">"Gerçekten mi?" dedi Marina.</p>

  <p class="calibre11" style="text-align: justify;">Tatina başını salladı. "Evet."</p>

  <p class="calibre11" style="text-align: justify;">"Tatya, bunu ailene sordun mu?"</p>

  <p class="calibre11" style="text-align: justify;">"Sormama gerek yok. Sen eşyalarını toplayıp gel. Annen babamın kardeşi. Buna karşı çıkmaz. Gel, olur mu?"</p>

  <p class="calibre11" style="text-align: justify;">Marina, Tatyana'ya sarılarak, "Teşekkürler," diye fısıldadı. "Annem ve babam yokken kendimi çok yalnız hissediyorum."</p>

  <p class="calibre11" style="text-align: justify;">Tatyana, Marina'nın sırtını okşayarak, "Biliyorum. Bak otobüsün geldi!"</p>

  <p class="calibre11" style="text-align: justify;">Marina, Tatyana'ya el sallayarak otobüsünü yakalamak için yolun karşısına geçti. Tatyana'da banka oturdu ve eve dönmek için tramvayı bekledi.</p>

  <p class="calibre11" style="text-align: justify;">Midesi bulanıyordu.</p>

  <p class="calibre11" style="text-align: justify;">Tramvayı geldi ve kapılar açıldı. Şoför ona baktı ve Tatyana başını sallayınca gitti.</p>

  <p class="calibre11" style="text-align: justify;">Onu görmeden nasıl dönerdi? Onsuz yapamıyordu.</p>

  <p class="calibre11" style="text-align: justify;">Tatyana ayağa kalkarak Amirallik dairesinin bahçesinden geçti ve St. İshak'a doğru yürüdü.</p>

  <p class="calibre11" style="text-align: justify;">İki asker ona doğru geliyordu. Önünde durarak tüfeklerini kaldırıma dayadılar ve ona nereye gittiğini sordular. Açıklama yaptı.</p>

  <p class="calibre11" style="text-align: justify;">Askerlerden biri St. İshak'ın gecenin bu saatinde kapalı olduğunu söyledi. Bunu bildiğini; ancak Teğmen Belov'un yanına gittiğini belirtti. Onu tanıdıkları için ciddi yüz ifadeleri bir anda yumuşadı. Askerlerden biri "Viktor, sana subay okuluna gitmemiz gerektiğini söylemiştim; ama dinlemedin," dedi.</p>

  <p class="calibre11" style="text-align: justify;">"Bunun daha yorucu olacağını düşünmüştüm ve..." Tatyana'ya bakarak sözünü yarım bıraktı. "Sen kimsin?"</p>

  <p class="calibre11" style="text-align: justify;">"Krasnodar'daki kuzeniyim."</p>

  <p class="calibre11" style="text-align: justify;">"Kuzen demek," dedi Viktor. "Pekâlâ. Bizimle gel. Seni ona götüreceğiz. Ayağındaki bu alçıyla rasathaneye nasıl çıkacaksın, bilmiyorum. Yaklaşık iki yüz basamak var."</p>

  <p class="calibre11" style="text-align: justify;">"Hallederim," dedi Tatyana.</p>

  <p class="calibre11" style="text-align: justify;">Nevski ile St. İshak arasında sadece bir kilometre olmasına rağmen, önceden bu yol hiç bu kadar uzun gelmemişti. Kiliseye geldiklerinde bacağı zonkluyordu. Tatyana, Neva nehrinin kıyısındaki kilisenin bahçesinde Bronz Atlının heykelini gördü. Bu heykel, Çariçe Katerina tarafından Büyük Peter'e övgü olarak yapılmıştı. Bu gece ne siyah at; ne de üzerindeki binici göze çarpıyordu. Tek görünen, heykeli Almanlardan korumak için konulan kum torbalarıydı.</p>

  <p class="calibre11" style="text-align: justify;">Viktor, "Yarın bütün şehirde sokağa çıkma yasağı uygulanacak. Akşam gezintileri bitiyor. Bu yüzden kuzenin Teğmen Belov ile bol bol görüş," dedi.</p>

  <p class="calibre11" style="text-align: justify;">Onu granit koridordan içeri soktular. Koministlerin burayı kutsal bir yerden bilim müzesine dönüştürmek için yerleştirdiği sarkacın sesini duydu.</p>

  <p class="calibre11" style="text-align: justify;">Merdivenin başında duran görevli, Tatyana'nın temiz olup olmadığını sordu.</p>

  <p class="calibre11" style="text-align: justify;">"Sanırım temiz. Üzerinde bomba yok."</p>

  <p class="calibre11" style="text-align: justify;">"Üzerini aradınız mı?"</p>

  <p class="calibre11" style="text-align: justify;">"Bir bakalım," dedi Victor. Ellerini kaburgalarının üzerinde gezdirdi. Tatyana gerilmişti. Kapkaranlık bir binada üç askerle yalnızdı ve yukarıda olan Aleksandr onu duyamayacak kadar uzaktı. Viktor'un elleri kalçalarına indiğinde, bunun anlamsız bir korku olduğunu düşündü. Onu sıkıştırınca içindeki korku bir anda arttı. "Belki biriniz ona burada olduğumu haber verebilir," dedi geri çekilmeye çalışarak. Derin bir nefes aldı. "Hemen gitmem gerekiyor. Ona geçerken uğradığımı söyleyin."</p>

  <p class="calibre11" style="text-align: justify;">Merdivenden gelen bir ses, "Onu bırakın," dedi. Aleksandr elinde tüfeğiyle kapıda belirdi. Tatyana rahat bir nefes aldı.</p>

  <p class="calibre11" style="text-align: justify;">Viktor onu hemen bıraktı. "Bir şey yapmadık teğmen. Sadece üzerinde silah olup olmadığını kontrol ediyorduk. Sizin kuzeniniz olduğunu..."</p>

  <p class="calibre11" style="text-align: justify;">"Asker!" Aleksandr, Viktor'un yanına yaklaştı. "Kızıl Ordu'da bile bazı standartlarımız var. Bu standartlar genç bir kızı tehdit etmeye izin vermiyor. Eğer disiplin cezası almak istemiyorsan, seni bir daha bunu yaparken yakalamama izin verme." Elini Tatyana'nın sırtına koyarak askerlere dönerek, "Siz ikiniz görevli olduğunuz sokağa gidin. Sen de Petrenko ve Kapov'dan izin çıkana kadar burada nöbet tutmaya devam et."</p>

  <p class="calibre11" style="text-align: justify;">"Peki efendim," dedi üç asker aynı anda. Asker kapıdaki yerini aldı.</p>

  <p class="calibre11" style="text-align: justify;">Aleksandr gülmemeye çalışıyordu. Onu merdivene yönelterek, "Biraz yüksek, dedi. Haydi gel." Kimsenin onları görmediği kolonun arkasına geçince Aleksandr'ın yüzünde bir tebessüm belirdi. "Tatya, beni görmeye gelmene çok sevindim."</p>

  <p class="calibre11" style="text-align: justify;">İçini bir anda sıcaklık kaplayan Tatyana derin bir nefes alarak, "Ben de," dedi.</p>

  <p class="calibre11" style="text-align: justify;">"Seni korkuttular mı? Aslında zararsızdırlar; ama ürkmüş gibi görünüyorsun."</p>

  <p class="calibre11" style="text-align: justify;">"Madem o kadar zararsızdılar, niçin aşağıya indin?"</p>

  <p class="calibre11" style="text-align: justify;">"Senin ve onların sesini duydum. Zararsızlar; ama sesin korkmuş gibi geliyordu." Yüzüne bakıyordu.</p>

  <p class="calibre11" style="text-align: justify;">"Ne var?" dedi Tatyana utangaç bir tavırla.</p>

  <p class="calibre11" style="text-align: justify;">"Hiçbir şey." Aleksandr önünde çömeldi. "Haydi. Boynuma tutun. Bunu nasıl yapacağını hatırlıyor musun?"</p>

  <p class="calibre11" style="text-align: justify;">"Beni iki yüz basamak boyunca sırtında mı taşıyacaksın?"</p>

  <p class="calibre11" style="text-align: justify;">"Sen benim için bu kadar yol geldikten sonra bu yaptığım az bile. Tüfeğimi tutabilir misin?"</p>

  <p class="calibre11" style="text-align: justify;">Aleksandr sırtında Tatyana ile parmaklıklara tutuna tutuna yukarı çıktı. Tatyana fark etmemesini dileyerek, üniformasının sırt kısmını öptü.</p>

  <p class="calibre11" style="text-align: justify;">Aleksandr onu camlarla çevrili olan ve içinde beş kolon bulunan bir yere getirdi. Manzara çok güzeldi. Onu yere indirdikten sonra elinden tüfeğini aldı ve duvara dayadı. "Manzarayı daha iyi görmek için balkona çıkmamız lazım. Senin için uygun mu?" dedi gülümseyerek. "Çok yüksekteyiz. Korkmazsın öyle değil mi?"</p>

  <p class="calibre11" style="text-align: justify;">"Yüksekten korkmam," dedi Tatyana yüzüne bakarak.</p>

  <p class="calibre11" style="text-align: justify;">Dar balkona çıktılar. Kenarında parmaklıklar vardı. Tatyana, Leningrad savaşa hazırlanıyor olmasa, buradan görünen manzaranın harika olabileceğini düşündü. Bütün ışıklar sönmüştü ve karanlıktan motorlu beyaz balonları bile fark edemiyordu. Hava tertemizdi.</p>

  <p class="calibre11" style="text-align: justify;">"Ne düşünüyorsun? Burada olmak hoşuna gitti mi?" dedi Aleksandr yanına gelerek. Tatyana istemesine rağmen kımıldayamadı. Aleksandr ile parmaklıklar arasında sıkışıp kalmıştı.</p>

  <p class="calibre11" style="text-align: justify;">Ona bakmaktan ve kalbini görmesinden korkarak gözlerini karanlığa çevirdi. "Burada bütün gece tek başına ne yapıyorsun?"</p>

  <p class="calibre11" style="text-align: justify;">"Hiçbir şey. Yerde oturuyor; sigara içiyor ve düşünüyorum."</p>

  <p class="calibre11" style="text-align: justify;">Aleksandr elini beline doladı ve onu kendine çekti. Nefesini ensesin'de hissediyordu. "Tatya..."</p>

  <p class="calibre11" style="text-align: justify;">Bu, büyük bir arzuydu. Bütün sinir uçlarını ortadan kaldıran bir bomba gibiydi.</p>

  <p class="calibre11" style="text-align: justify;">Sıradan bir arzu değildi.</p>

  <p class="calibre11" style="text-align: justify;">Aleksandr için yanıp tutuşuyordu.</p>

  <p class="calibre11" style="text-align: justify;">Tatyana kenara çekilmeye çalıştı; ama Aleksandr onu sımsıkı tuttu. Tek istediği yere uzanmaktı. Bunun nedeni neydi? Niçin ona her dokunduğunda yatma ihtiyacı hissediyordu? "Şura bekle!" dedi ve gözlerini kapatarak, "Hiç uçak görmüyorum," diye mırıldadı.</p>

  <p class="calibre11" style="text-align: justify;">"Ben de öyle."</p>

  <p class="calibre11" style="text-align: justify;">"Geliyorlar mı?" diye sordu.</p>

  <p class="calibre11" style="text-align: justify;">"Evet. Radyoda ilk kez doğruyu söylediler. Düşman kapıda." Ensesini öpmeye başladı.</p>

  <p class="calibre11" style="text-align: justify;">"Sence kurtulma şansımız var mı?"</p>

  <p class="calibre11" style="text-align: justify;">"Hayır. Bu şehirde kapana sıkıştın." Ensesinde hissettiği öpücükleri ve sıcak nefesi bütün vücudunun ürpermesine neden oldu.</p>

  <p class="calibre11" style="text-align: justify;">"Bu iş nasıl olacak?"</p>

  <p class="calibre11" style="text-align: justify;">Cevap vermedi.</p>

  <p class="calibre11" style="text-align: justify;">"Bana konuşmak istediğini söylemiştin," dedi Tatyana.</p>

  <p class="calibre11" style="text-align: justify;">"Konuşmak mı?" dedi Aleksandr onu kendine çekerek</p>

  <p class="calibre11" style="text-align: justify;">"Evet, benimle..." Bir an hatırlayamadı. "Dimitri hakkında mı konuşacaktın?"</p>

  <p class="calibre11" style="text-align: justify;">Bluzunün yakasını açtı ve omuzlarını öpmeye başladı. "Bluzun çok güzelmiş," diye fısıldadı.</p>

  <p class="calibre11" style="text-align: justify;">"Şura, lütfen dur."</p>

  <p class="calibre11" style="text-align: justify;">"Hayır," dedi. "Duramam." Derin bir iç geçirdi "Bu nefes almayı bırakmam gibi bir şey olur."</p>

  <p class="calibre11" style="text-align: justify;">Aleksandr elini göğsünün üzerine koydu. Dokunuşuyla kaburgaları ağrıyan Tatyana istemeden olsa inildedi. Onu daha sıkı sararak kendine doğru çevirdi ve boynundan öperek, "Hiç ses çıkarmamalısın. Her şey aşağıdan duyuluyor. Seni duymalarına izin veremezsin," dedi</p>

  <p class="calibre11" style="text-align: justify;">"O halde ellerini üzerimden çek," dedi Tatyana. "Ya da ağzımı kapat."</p>

  <p class="calibre11" style="text-align: justify;">"Pekâlâ, ağzını kapatacağım," dedi öpmeye devam ederek</p>

  <p class="calibre11" style="text-align: justify;">Tatyana üç saniye sonra kendini ölecekmiş gibi hissetti. "Şura," diye inildedi elini çekerek. "Durman lazım. Nasıl duracağız?" Midesindeki ağrı şiddetlenmişti.</p>

  <p class="calibre11" style="text-align: justify;">"Durmayacağız."</p>

  <p class="calibre11" style="text-align: justify;">"Duracağız."</p>

  <p class="calibre11" style="text-align: justify;">"Hayır," dedi dudaklarından öperek.</p>

  <p class="calibre11" style="text-align: justify;">"Demek istediğim... Bundan nasıl kurtulacağız? Günlerimi hep seni düşünmekle geçiremem. Nasıl kurtulacağız bundan?"</p>

  <p class="calibre11" style="text-align: justify;">Aleksandr kendini geri çekti. "Hayatım boyunca en çok istediğim şey, sana nasıl kurtulacağımızı göstermek Tatya." Elleriyle onu kendine çekti.</p>

  <p class="calibre11" style="text-align: justify;">Tatyana, Marina'nın sözlerini hatırladı. <i class="calibre2">Bir asker için sadece sıradan bir eğlencesin.</i> Tatyana kendi doğrularını, ona karşı hissettiği güveni ve içgüdülerini hiçe sayarak Aleksandr'ı itti.</p>

  <p class="calibre11" style="text-align: justify;">"Sorun ne?" diye sordu. "Ne oldu?"</p>

  <p class="calibre11" style="text-align: justify;">Tatyana cesaretini toplamak için kendisiyle savaştı. Doğru kelimeleri bulmaya çalışıyor; ona bu soruyu sormaktan ve cevabını duymaktan korkuyor; üzüleceğinden ya da kızacağından endişeleniyordu. Bunları hak etmiyordu. En sonunda ona karşı olan güveni ağır bastı ve kuzeni Marina'ya söyledikleri için kızdı. Yine de bu kelimeler yüzünden midesine giren ağrı geçmemişti.</p>

  <p class="calibre11" style="text-align: justify;">Tatyana, Aleksandr'ı bir yükün altına sokmak istemiyordu. Zaten başında yeterince dert vardı. Bir yandan da ona dokunmasına izin veremiyordu. Ellerini yavaşça sırtında gezdirirken, "Sorun ne?" diye fısıldadı. "Tatya, anlat bana. Ne oldu?"</p>

  <p class="calibre11" style="text-align: justify;">"Dur," dedi. "Şura, devam etme, tamam mı?" Yanından uzaklaştı.</p>

  <p class="calibre11" style="text-align: justify;">Aleksandr arkasından gelmedi. Birkaç metre yürüdükten sonra yere oturdu ve dizlerini kendine doğru çekti.</p>

  <p class="calibre11" style="text-align: justify;">"Benimle Dimitri hakkında konuşacaktın," dedi.</p>

  <p class="calibre11" style="text-align: justify;">"Konuşmayacağım," dedi Aleksandr ayakta durup kollarını kavuşturarak. "Önce bana seni rahatsız eden şeyi söyle."</p>

  <p class="calibre11" style="text-align: justify;">Tatyana başını salladı. Onunla bu konuyu konuşamazdı. "Ben gerçekten iyiyim," diyerek gülümsedi. Düzgün bir şekilde gülümsemeyi becermiş miydi?</p>

  <p class="calibre11" style="text-align: justify;">"Önemli bir şey değil."</p>

  <p class="calibre11" style="text-align: justify;">"Yine de bana söylemelisin."</p>

  <p class="calibre11" style="text-align: justify;">Başını öne eğerek kahverengi eteğine ve alçıdan çıkan ayak parmaklarına baktı. Derin bir nefes aldıktan sonra, "Şura, bu benim için çok zor," dedi.</p>

  <p class="calibre11" style="text-align: justify;">"Biliyorum," diyerek olduğu yerde çömeldi ve kollarını dizine dayadı.</p>

  <p class="calibre11" style="text-align: justify;">"Bunu sana nasıl söyleyeceğimi bilmiyorum," dedi başını kaldırmadan.</p>

  <p class="calibre11" style="text-align: justify;">"Her zamanki gibi ağzını aç ve benimle konuş," dedi.</p>

  <p class="calibre11" style="text-align: justify;">Tatyana cesaretini toplayamadı. "Aleksandr çözmemiz gereken daha bir sürü sorun..." Tatyana yüzüne bakmayı başardı. Merak içinde onu izliyordu. "Birlikte geçirdiğimiz dakikaları bu şekilde harcadığıma inanamıyorum..." Duraksadı. "Ama..." Aleksandr hiçbir şey söylemedi. "Ben...?" Bu çok aptalcaydı. Bu konuda ne biliyordu? Derin bir iç geçirdi. "Bu gece yanına gelmem için bana kim yardım etti biliyor musun? Kuzenim Marina."</p>

  <p class="calibre11" style="text-align: justify;">Aleksandr hiç gülümsemeden başını salladı. "Güzel. Bunun bizimle ne ilgisi var? O kızla tanışacak mıyım?"</p>

  <p class="calibre11" style="text-align: justify;">"Bana söylediklerini anlatırsam, onunla tanışmayı istemeyebilirsin...." diyerek durdu. "Askerler hakkında." Bakışlarını kaldırdı. Aleksandr'ın üzgün ifadesinin yerini bir anda suçluluk duygusu almıştı.</p>

  <p class="calibre11" style="text-align: justify;">Görmek istediği bu değildi. "Bana ilginç şeyler söyledi."</p>

  <p class="calibre11" style="text-align: justify;">"Buna eminim."</p>

  <p class="calibre11" style="text-align: justify;">"Senden bahsetmiyordu..."</p>

  <p class="calibre11" style="text-align: justify;">"Bu iyi."</p>

  <p class="calibre11" style="text-align: justify;">"Beni Dimitri konusunda uyarmaya çalışıyordu; ama bütün askerlerin kızlarla gönül eğlendirmek için beraber olduğunu söyledi." Tatyana konuşmayı kesti. Bu kadarını söylemesi bile büyük cesaret işiydi.</p>

  <p class="calibre11" style="text-align: justify;">Aleksandr yavaşça Tatyana'nın yanına yaklaştı. Ona dokunmadı ve yanına oturarak, "Bana sorun var mı?" dedi.</p>

  <p class="calibre11" style="text-align: justify;">"Soru sormamı mı istiyorsun?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"O halde sormam."</p>

  <p class="calibre11" style="text-align: justify;">"Cevaplamam demedim. Sadece istemediğimi söyledim."</p>

  <p class="calibre11" style="text-align: justify;">Tatyana, Aleksandr'ın yüzüne bakabilmeyi isterdi. O suçluluk duygusunu tekrar görmek istemiyordu. Birlikte geçirdikleri yazdan, Kirov'dan, Luga'dan ve yaşadıkları nefes kesici dakikalardan sonra Marina'nın Aleksandr hakkında yanılmadığını mı görecekti? Tatyana hiçbir şey soramadı. Ama yalan üzerine hiçbir şey kurulmazdı. Sormadan nasıl dururdu?</p>

  <p class="calibre11" style="text-align: justify;">Aleksandr son derece yumuşak ve sabırlı bir tavırla, "Sorun ne?" dedi. Tatyana alçak bir ses tonuyla, "Şura, ben senin için gönül eğlendirdiğin kızlardan biri miyim? Tek farkım beni daha zor elde etmiş olman mı? Tuzağına düşürdüğün çetin cevizlerden biri miyim?" diye sordu ve gözlerine baktı.</p>

  <p class="calibre11" style="text-align: justify;">Aleksandr onu kollarıyla sıkıca sardı. Saçlarından öperek, "Seninle ne yapacağım bilmiyorum," diye fısıldadı. Hafifçe geri çekilerek yüzünü okşadı. Gözlerinin içi parlıyordu. "Tatişya, sen neden bahsediyorsun?" dedi. "Hastanedeki geceyi unuttun mu? Seninle eğlence için mi birlikteydim? Eğer istesem o gece ya da ondan sonraki geceler sana sahip olamaz mıydım?" Yüzüne bakarak daha alçak bir ses tonuyla ekledi. "Ayrıca sen bana bunu yapmam için fırsat verdin. Durmamızı söyleyenin ben olduğunu unuttun mu?"</p>

  <p class="calibre11" style="text-align: justify;">Tatyana gözlerini kapadı.</p>

  <p class="calibre11" style="text-align: justify;">Aleksandr yüzünü ellerinin içine aldı. "Haydi aç gözlerini ve bına bak. Bana bak Tatya."</p>

  <p class="calibre11" style="text-align: justify;">Ürkek gözlerini araladı ve Aleksandr büyük bir şefkatle ona baktı. "Tatya, lütfen. Sen benim gönül eğlendirdiğim bir kız değilsin. Bunun ne kadar zor olduğunu ve neler hissettiğini biliyorum. Doğru olmadığım bildiğin şeyleri bir an için bile olsa düşünüp kendini üzmeni istemiyorum." Şehvetle dudaklarından öptü. "Seni öptüğüm zaman dudaklarımdaki şeyi hissetmiyor musun? Sana ne diyorlar? Ellerim sana ne söylüyor?"</p>

  <p class="calibre11" style="text-align: justify;">Tatyana gözlerini kapatarak inildedi. Onun yanındayken kendini niçin bu kadar savunmasız hissediyordu? Ona inanıyor ve o gece yapmadığı şeyi şimdi burada, yerde yaşamak istiyordu. Gözlerini açtığında Aleksandr'ın ona bakarak gülümsediğini gördü. "Belki de asıl sorman gereken seninle niçin gönül eğlendirmek için beraber olmadığım."</p>

  <p class="calibre11" style="text-align: justify;">Tatyana'nın elleri titriyordu. "Pekâlâ," dedi. "Niçin?"</p>

  <p class="calibre11" style="text-align: justify;">Aleksandr gülmeye başladı.</p>

  <p class="calibre11" style="text-align: justify;">Tatyana boğazındaki gıcığı temizledi. "Marina bana başka ne söyledi, biliyor musun?"</p>

  <p class="calibre11" style="text-align: justify;">"Ah şu Marina," dedi Aleksandr derin bir iç geçirerek. "Başka ne söyledi?"</p>

  <p class="calibre11" style="text-align: justify;">"Marina bana, bütün askerlerin garnizonuna kadınların geldiğini ve hiçbirini geri çevirmediklerini anlattı."</p>

  <p class="calibre11" style="text-align: justify;">Aleksandr başını sallayarak, "Şu Marina çok kötüymüş. Haziranda, o pazar günü otobüsten inip onu görmeye gitmemen iyi olmuş."</p>

  <p class="calibre11" style="text-align: justify;">"Bence de," dedi Tatyana otobüste yaşadıkları o günü hatırlayarak.</p>

  <p class="calibre11" style="text-align: justify;">Aleksandr'ın yüzünde de bir tebessüm belirdi.</p>

  <p class="calibre11" style="text-align: justify;">Neler düşünüyordu? Ne yapıyordu? Tatyana kendi kendine kızarak kafasını salladı.</p>

  <p class="calibre11" style="text-align: justify;">"Şimdi beni dinle. Bunları sana söylemek istedim; ama...." Aleksandr derin bir nefes aldı. "Orduya girdiğim ilk gün, buradaki disiplin yüzünden kadınlarla rahat ilişki kuramayacağımı gördüm." Omuz silkti. "Bir de Sovyetler Birliğinde yaşamanın getirdiği gerçekler var. Kadınların ya da erkeklerin gideceği bir otel yok. Doğruyu mu duymak istiyorsun? İşte bu. Benden bu yüzden korkmanı istemiyorum. Hafta sonlarına gelince, o söylenenler doğru. Bira içmeye gittiğimizde etrafımızda her türden genç kadın oluyordu ve bizimle yatmak için can atıyorlardı." Aleksandr durdu.</p>

  <p class="calibre11" style="text-align: justify;">"Peki sen onlarla yattın mı?" Tatyana nefesini tuttu.</p>

  <p class="calibre11" style="text-align: justify;">"Bir ya da iki kez," dedi Aleksandr. Yüzüne bakmadı. "Lütfen bunun için üzülme."</p>

  <p class="calibre11" style="text-align: justify;">"Üzgün değilim," dedi Tatyana. Sadece şaşkınlık içindeydi.</p>

  <p class="calibre11" style="text-align: justify;">"Hepimiz gençlik heyecanları yaşıyoruz. Artık o hayattan kendimi tamamen sıyırdım."</p>

  <p class="calibre11" style="text-align: justify;">"Ya Daşa?"</p>

  <p class="calibre11" style="text-align: justify;">"Ona ne olmuş?" diye sordu Aleksandr bitkin bir halde.</p>

  <p class="calibre11" style="text-align: justify;">"Daşa....?" Tatyana gerisini getiremedi.</p>

  <p class="calibre11" style="text-align: justify;">"Tatyana lütfen," dedi Aleksandr başını sallayarak. "Bunları düşünme. Ne tür bir kız olduğunu git Daşa'ya sor. Bunu söyleyecek olan ben değilim."</p>

  <p class="calibre11" style="text-align: justify;">"Aleksandr, ama Daşa'nın kendine göre bir ahlak yapısı vardır. O da bir kalp taşıyor."</p>

  <p class="calibre11" style="text-align: justify;">"Hayır," dedi Aleksandr. "O sana sahip."</p>

  <p class="calibre11" style="text-align: justify;">Tatyana derin bir of çekti. Aleksandr ile ablası hakkında konuşmak onun için çok zordu. Aleksandr ile önemsiz kızlar hakkında konuşmayı bile daha rahat kaldırıyordu. Ona şu anda yaşadıklarını sormak istedi; ama kelimeler ağzından çıkamadı. Hastanedeki geceyi hiç yaşamamış olmayı ve vücudunun onun yanında verdiği tepkileri tatmamayı isterdi.</p>

  <p class="calibre11" style="text-align: justify;">Aleksandr bacaklarını okşadı. "Kızgın olduğunu hissedebiliyorum." Sonra hemen ekledi. "Tatya, sana yalvarıyorum. Aramızda böyle aptalca sorunların olmasına izin verme."</p>

  <p class="calibre11" style="text-align: justify;">"Pekâlâ," dedi pişmanlık içinde.</p>

  <p class="calibre11" style="text-align: justify;">"Bizimle ilgisi olmayan saçma sapan şeylerin aramızı açmasına izin verme. Zaten bizi birbirimizden uzaklaştıran yeterince şey var."</p>

  <p class="calibre11" style="text-align: justify;">"Peki Aleksandr."</p>

  <p class="calibre11" style="text-align: justify;">"Her şeyi unut Tatyana. Neden korkuyorsun?"</p>

  <p class="calibre11" style="text-align: justify;">"Senin hakkında yanılmaktan," diye fısıldadı.</p>

  <p class="calibre11" style="text-align: justify;">"Tatya, hepiniz birden benim hakkımda nasıl yanılabilirsiniz?" Aleksandr öfke içinde yumruğunu sıktı. "Sırf senin için o eve geldiğimi anlamıyor musun? Yalnızlığımı göremiyor musun?" diye sordu.</p>

  <p class="calibre11" style="text-align: justify;">"Ben de öyle," dedi Tatyana ve parmaklıklara yaslandı. "Şura, yarım yamalak gerçeklerle ve yaptığın imalarla yaşıyorum. Hiçbir zaman baş başa konuşmak ya da yalnız kalmak için zamanımız olmuyor."</p>

  <p class="calibre11" style="text-align: justify;">"Biraz mahremiyet," dedi Aleksandr İngilizce.</p>

  <p class="calibre11" style="text-align: justify;">"Ne?" O kelimeyi bilmiyordu. Eve gidince hemen sözlüğe bakacaktı. "Peki şimdi ne yapıyorsun? Daşa'nın dışında..."</p>

  <p class="calibre11" style="text-align: justify;">"Tatyana," dedi Aleksandr. "Endişelendiğin herşeyi hayatımdan çıkardım. Neden biliyor musun? Çünkü seninle karşılaştığım gün, eğer bu ilişki devam ederse senin gibi iyi bir kızın bana bu soruları soracağını ve benim utançtan yüzüne bakamayacağımı düşündüm. Göz göre göre sana yalan söylemek zorunda kalacaktım." Yüzüne bakıyordu. Doğruyu söylediği gözlerinden okunuyordu.</p>

  <p class="calibre11" style="text-align: justify;">Tatyana ona bakarak derin bir nefes aldı ve gülümsedi. Bu rahatlamayla midesindeki ağrı hafiflemişti. Yanına gelip ona sarılmasını istedi. "Senden şüphelendiğim için özür dilerim. Bu, yaşımdan kaynaklanıyor."</p>

  <p class="calibre11" style="text-align: justify;">"Konuşacak ve açıklama yapacak birkaç dakika bulamamak ne kötü bir şey!" dedi Aleksandr.</p>

  <p class="calibre11" style="text-align: justify;">Tatyana otobüste, Kirov'da, Luga'da ve Yaz Bahçesinde böyle bir fırsattan olduğunu düşündü.</p>

  <p class="calibre11" style="text-align: justify;">"Özür dilerim Şura," dedi elini tutarak. "Seni üzmek istemedim."</p>

  <p class="calibre11" style="text-align: justify;">"Tatya, eğer bir daha mahremiyet anımız olursa, benden asla şüphe etmeyeceksin."</p>

  <p class="calibre11" style="text-align: justify;">"Bu, <i class="calibre2">mahremiyet</i> dediğin ne?"</p>

  <p class="calibre11" style="text-align: justify;">Aleksandr üzgün bir şekilde gülümsedi. "Bütün insanlardan uzak olmak ve baş başa kalmak. Bu altı kişinin yaşadığı iki odada mümkün değil."</p>

  <p class="calibre11" style="text-align: justify;">Tatyana kızardı. Öyleyse, bu onunla tanıştığından beri aradığı kelimeydi. "Rusçada buna karşılık gelen bir kelime yok."</p>

  <p class="calibre11" style="text-align: justify;">"Biliyorum," dedi.</p>

  <p class="calibre11" style="text-align: justify;">"Peki bunun karşılığı bir kelime var mı?"</p>

  <p class="calibre11" style="text-align: justify;">"Evet," dedi Aleksandr. "Mahremiyet."</p>

  <p class="calibre11" style="text-align: justify;">Tatyana sessiz kaldı.</p>

  <p class="calibre11" style="text-align: justify;">Aleksandr ona yaklaştı ve gözlerinin içine bakarak, "Tatya, bir daha ne zaman baş başa kalacağız?" diye sordu.</p>

  <p class="calibre11" style="text-align: justify;">"Şu anda baş başayız," dedi.</p>

  <p class="calibre11" style="text-align: justify;">"Seni bir daha ne zaman öpebileceğim?"</p>

  <p class="calibre11" style="text-align: justify;">"Şimdi öp," diye fısıldadı.</p>

  <p class="calibre11" style="text-align: justify;">Fakat Aleksandr bunu yapmadı ve korku içinde gülümsedi. "Bunun hiçbir zaman olmama ihtimali de var, biliyor musun? Almanlar burada. Bunun ne demek olduğunun farkında mısın? Senin bildiğin hayat bitti."</p>

  <p class="calibre11" style="text-align: justify;">"Bu yazı saymıyor musun?" diye sordu. "22 Haziran'dan beri hiçbir şey eskisi gibi değil."</p>

  <p class="calibre11" style="text-align: justify;">"Doğru," dedi. "Ama bugüne kadar kendimizi koruyabiliyorduk. Artık savaş başladı. Özgürlüğümüzü savunmak için Leningrad'ı savaş alanına çevireceğiz. Ve bunun sonunda kim bilir kaç tanemiz hayatta kalacak? Kaçımız özgürlüğüne kavuşacak?"</p>

  <p class="calibre11" style="text-align: justify;">"Bu yüzden de her bulduğun fırsatta, yanında Dimitri'yi sürüklemek zorunda kalsan bile bize geliyorsun?" diye sordu Tatyana.</p>

  <p class="calibre11" style="text-align: justify;">Aleksandr derin bir nefes alarak, "Her seferinde yüzünü son kez görüyor olmaktan korkuyorum," dedi.</p>

  <p class="calibre11" style="text-align: justify;">Tatyana yutkundu. "Neden her gelişinde onu da getiriyorsun?" diye sordu. "Ona, beni rahat bırakmasını söyleyemez misin? Beni dinlemiyor. Onunla ne yapacağım?"</p>

  <p class="calibre11" style="text-align: justify;">Aleksandr cevap vermeyince Tatyana bakışlarını yakalamaya çalıştı. "Bana Dimitri'den bahset Şura," dedi yavaşça. "Ona ne borçlusun?"</p>

  <p class="calibre11" style="text-align: justify;">Aleksandr sigaralarına baktı.</p>

  <p class="calibre11" style="text-align: justify;">Tatyana üzgün bir halde, "Ona beni mi borçlusun?" diye sordu.</p>

  <p class="calibre11" style="text-align: justify;">"Tatyana, Dimitri benim kim olduğumu biliyor," dedi Aleksandr.</p>

  <p class="calibre11" style="text-align: justify;">"Dur," dedi çok alçak bir sesle.</p>

  <p class="calibre11" style="text-align: justify;">"Sana anlatsam inanmayacaksın," dedi. "Eğer sana bir kez açıklarsam, bizim için geriye dönüş olmaz."</p>

  <p class="calibre11" style="text-align: justify;">"Zaten şu anda da yok," dedi Tatyana.</p>

  <p class="calibre11" style="text-align: justify;">"Onunla ne yapacağımı bilmiyorum."</p>

  <p class="calibre11" style="text-align: justify;">"Ben sana yardımcı olurum. Anlat bana."</p>

  <p class="calibre11" style="text-align: justify;">Aleksandr, Tatyana'nın karşısındaki duvara yaslanarak bacaklarını ona uzattı. Tatyana'nın sırtı hâlâ parmaklıklara dayalıydı. Ona yakın olmak istemediğini fark etti. Tatyana ayakkabılarından birini çıkararak ayağını botunun yanına uzattı.</p>

  <p class="calibre11" style="text-align: justify;">Aleksandr kesilmeye giden bir hayvan gibi çaresiz bir halde söze başladı. "Annem tutuklandığında, NKVD beni aramaya geldi. Anneme hoşça kal bile diyemedim." Aleksandr başını çevirdi. "Tahmin edebileceğin gibi annem hakkında konuşmaktan hoşlanmıyorum. On dört yaşındayken, Moskova'da babamla komünist partinin toplantılarına giderken kapitalizm yanlısı propaganda yapmakla suçlandım. Bu yüzden de on yedi yaşında Leningrad'da tutuklanarak Kresti'de, siyasi suçluların konduğu hapishaneye girdim. Beni üç saat boyunca kameraya aldılar. Sorgulama zahmetine bile girmediler. Daha önemli suçlar işleyenleri sorguya çekiyorlardı. On yıl hapis cezası aldım. Vladivostok'a gönderdiler. Düşünebiliyor musun?"</p>

  <p class="calibre11" style="text-align: justify;">"Hayır," dedi Tatyana.</p>

  <p class="calibre11" style="text-align: justify;">"Vladivostok'a giden trene kaç kişi bindik biliyor musun? Bin kişi. Adamlardan biri 'Hapishaneden daha yeni çıkmıştım; başıma bu geldi,' dedi. Gittiğimiz mahkûm kampında tam seksen bin kişi olduğunu söyledi. Bir kampta seksen bin kişi Tatya! Ona inanmadım. Daha on yedi yaşıma yeni girmiştim." Aleksandr ona baktı. "Senin şu anki yaşındaydım." Tekrar devam etti. "Ne yapabilirdim? Gençliğimin on yılını hapishanede çürütemezdim, öyle değil mi?"</p>

  <p class="calibre11" style="text-align: justify;">"Evet," dedi Tatyana.</p>

  <p class="calibre11" style="text-align: justify;">"Her zaman iyi bir hayat yaşamam gerektiğine inandım. Annem ve babam bana güvendi. Ben de kendime inandım..." Sözünü yarım bıraktı. "Yaşayacağım hayatın içinde hapishaneye yer yoktu. Ne hırsızlık yapmış; ne pencere kırmış ne de yaşlı kadınları soymuştum. Bu yüzden hapishaneye girmeyecektim. Volga nehrinin üzerinden geçiyorduk ve köprünün nehre yüksekliği otuz metreydi. Hemen kaçmazsam Vladivostok'a gitmek zorunda kalacağımı düşündüm ve nehre atladım. Umudumu hiç kaybetmemiştim." Aleksandr gülmeye başladı. "Treni durdurmadılar bile. Atlayınca öldüğümü düşündüler."</p>

  <p class="calibre11" style="text-align: justify;">"Kiminle karşı karşıya olduklarının farkında değillermiş," dedi Tatyana. Ona sarılmak istedi; ama uzağındaydı. "Atladığın zaman ilk kez mi yüzme bildiğinin farkına vardın?" diyerek gülümsedi.</p>

  <p class="calibre11" style="text-align: justify;">Aleksandr da gülümseyerek karşılık verdi. Botlarının ucu Tatyana'nın ayak parmaklarına değiyordu. "Biraz yüzme biliyordum."</p>

  <p class="calibre11" style="text-align: justify;">"Üzerinde bir şey var mıydı?"</p>

  <p class="calibre11" style="text-align: justify;">"Hiçbir şey."</p>

  <p class="calibre11" style="text-align: justify;">"Para ya da kâğıt da mı yoktu?"</p>

  <p class="calibre11" style="text-align: justify;">"Hayır." Tatyana, Aleksandr'ın ona başka bir şeyler de söylemek istediğini hissetti; ama kaldığı yerden devam etti. "1936 yazıydı. Kaçtıktan sonra balıkçı tekneleriyle, yürüyerek ve at arabalarının arkasında Volga'nın güneyine doğru gittim. Kazan'dan Lenin'in doğduğu ilginç şehir Ulyanovsk'a kadar gittim. Sonra da Karadeniz'in kıyısındaki Krasnodar'a geçtim. Ardından Gürcistan'ın güneyine ve sonra da Türkiye'ye gidecektim."</p>

  <p class="calibre11" style="text-align: justify;">"Ama hiç paran yoktu."</p>

  <p class="calibre11" style="text-align: justify;">"Evet yoktu," dedi Aleksandr. "Ama yol boyunca biraz kazandım. Ayrıca Türkiye'ye vardığım zaman İngilizcemin işe yarayacağını düşündüm. Fakat Krasnodar'da kader engel oldu." Yüzüne baktı. "Her zamanki gibi sert bir kış oluyordu ve yanlarında kaldığım Belov ailesi..."</p>

  <p class="calibre11" style="text-align: justify;">"Belov ailesi mi?" diye haykırdı Tatyana.</p>

  <p class="calibre11" style="text-align: justify;">Aleksandr başını salladı. "Güzel bir çiftçi ailesiydi. Anne, baba, dört erkek ve bir kız çocuk." Boğazındaki gıcığı temizledi. "Ben ve Belyi Yar köyündeki üç yüz altmış kişi tifüs hastalığına yakalandık. Köyün onda sekizi öldü ve bunlar arasında Belov ailesinin kızları da vardı. Krasnodar'dan yerel bir konsey geldi ve hastalık yayılmasın diye köyü yaktı. Bütün elbiselerim kül oldu ve karantinaya alındım. Orada ya ölecek ya da düzelecektim. Kısa bir süre sonra iyileştim. Sovyetler Birliği konsey başkanı benim için yeni evraklar çıkarmaya geldi. Hiç tereddüt etmeden Aleksandr Belov olduğumu söyledim. Bütün köyü yaktıkları için Aleksandr Belov olmadığımı kanıtlayamadılar."</p>

  <p class="calibre11" style="text-align: justify;">Tatyana hiçbir şey söylemedi.</p>

  <p class="calibre11" style="text-align: justify;">"Sonra bana yeni bir pasaport ve kimlik verdiler. Krasnodar'da doğan ve on yedi yaşında öksüz kalan Aleksandr Nikolayeviç Belov'dum." Başını çevirdi.</p>

  <p class="calibre11" style="text-align: justify;">"Amerikan ismin neydi?" diye sordu Tatyana.</p>

  <p class="calibre11" style="text-align: justify;">"Anthony Alexander Barrington."</p>

  <p class="calibre11" style="text-align: justify;">"Anthony!" diye çığlık attı.</p>

  <p class="calibre11" style="text-align: justify;">Aleksandr başını salladı. "Anthony, büyükbabamın ismiydi. Ben Aleksandr'ı kullandım." Bir sigara çıkardı. "İçsem rahatsız olur musun?"</p>

  <p class="calibre11" style="text-align: justify;">Tatyana başını salladı.</p>

  <p class="calibre11" style="text-align: justify;">"Sonra Leningrad'a döndüm ve Belov ailesinin akrabalarının yanına gittim. Leningrad'a dönmem şarttı..." Aleksandr bir an tereddüt etti. "Neden olduğunu da anlatacağım. Halam Mira Belov ve ailesiyle kaldım. Vyborg bölgesinde yaşıyorlardı. Yeğenlerini on yıldır görmedikleri için gitmem iyi oldu. Ben onlar için bir yabancı gibiydim." Gülümsedi. "Ama kalmama izin verdiler. Orada okula gittim ve Dimitri ile o sırada tanıştım."</p>

  <p class="calibre11" style="text-align: justify;">"Aleksandr o genç yaşında yaşadıklarına inanamıyorum," dedi Tatyana.</p>

  <p class="calibre11" style="text-align: justify;">"Daha bitmedi. Dimitri okulda oynadığım çocuklardan biriydi. Zayıf, popüler ve komik olmayan bir çocuktu. Savaş oyunu oynadığımızda, hapishaneye giren hep o olurdu. Ona Dimitri POW Çernenko derdik. Sovyetler Birliği'nin sırf onun için 1929 Cenova Anlaşmasını imzalaması gerektiğini söylerdik; çünkü her oyunda ya hapishaneye girer, ya yaralanır ya da ölürdü. Fakat her seferinde kimseden yardım almadan kurtulmayı başarırdı."</p>

  <p class="calibre11" style="text-align: justify;">"Lütfen devam et."</p>

  <p class="calibre11" style="text-align: justify;">"Ondan sonra babasının Şpalerka hapishanesinde gardiyan olduğunu öğrendim," diyerek sustu.</p>

  <p class="calibre11" style="text-align: justify;">Tatyana'nın nefesi kesilmişti. "Annenle baban hâlâ yaşıyor muydu?"</p>

  <p class="calibre11" style="text-align: justify;">"Bilmiyordum," dedi Aleksandr. "Bu yüzden Dimitri ile yakın arkadaş oldum. Belki o annemle babamı bulmama yardımcı olabilirdi. Hayattalarsa, benim için endişelenip acı çektiklerine emindim. Özellikle de annem. Onunla çok yakındık."</p>

  <p class="calibre11" style="text-align: justify;">Tatyana'nın gözleri doldu. "Peki ya baban?"</p>

  <p class="calibre11" style="text-align: justify;">Aleksandr omuz silkti. "O benim babamdı. Son yıllarda biraz çatışmalar yaşamıştık. Ne diyebilirim ki? Her şeyi bildiğini sanıyordu. Ben de kendi doğrularımı savunuyordum. Bu yüzden de tartışıyorduk."</p>

  <p class="calibre11" style="text-align: justify;">Tatyana gözünü kırpmadan Aleksandr'ı izliyordu. "Shura seni çok sevmiş olmalılar," dedi yutkunarak.</p>

  <p class="calibre11" style="text-align: justify;">"Evet," dedi Aleksandr derin bir nefes alarak. "Bir zamanlar beni çok sevmişlerdi."</p>

  <p class="calibre11" style="text-align: justify;">Tatyana, Aleksandr için çok üzüldü.</p>

  <p class="calibre11" style="text-align: justify;">"Zamanla Dimitri'nin güvenini kazandım ve gün geçtikçe daha iyi arkadaş olduk. Dima, birçok insan arasından dost olarak onu seçtiğim için çok mutluydu."</p>

  <p class="calibre11" style="text-align: justify;">"Şura," dedi Tatyana ve ona doğru sürünerek gidip boynuna sarıldı. "Dimitri'ye güvenmek zorundaydın."</p>

  <p class="calibre11" style="text-align: justify;">Tek koluyla o da Tatyana'ya sarıldı. Diğer elinde de sigara vardı.</p>

  <p class="calibre11" style="text-align: justify;">Evet. Ona kim olduğumu anlatmak zorunda kaldım. Ona güvenmekten başka çarem yoktu. Ya ailemi ölüme terk edecek; ya da ona inanacaktım."</p>

  <p class="calibre11" style="text-align: justify;">"Dimitri'ye güvendin," dedi Tatyana kuşkulu bir şekilde.</p>

  <p class="calibre11" style="text-align: justify;">"Evet." Aleksandr büyük ellerine bakarak, adeta hayatının cevabını onların üzerinde aradı. "Ona güvenmek istemedim. İyi bir komünist olan babam kimseye güvenmemem gerektiğini söylerdi. O kadar kolay olmasa da, bunu çok iyi öğrendim. Ama hayat zordu ve en azından güvenebileceğim tek bir insan olsun istedim. Sadece bir kişi. Dimitri'nin yardımına gerçekten çok ihtiyacım vardı. Ayrıca onun arkadaşıydım. Kendi kendime, annemle babamı görmeme yardım ettiği taktirde, ölene kadar onun arkadaşı olacağıma söz verdim. Bunu ona da söyledim. 'Dima, ölene kadar arkadaşın olarak kalacağım ve sana elimden geldiği kadar yardım edeceğim,' dedim." Aleksandr bir sigara yaktı. Tatyana'nın göğsündeki ağrı artmıştı.</p>

  <p class="calibre11" style="text-align: justify;">"Dimitri'nin babası artık annemi görmek için çok geç olduğunu söyledi." Aleksandr'ın sesi titriyordu. "Bana, ona olanları anlattı. Ama babam hâlâ yaşıyordu. Yaklaşık bir yıldır hapishanedeydi. Çernenko Dimitri ile beni Şpalerka hapishanesine soktu. İçeride ben, Dimitri, onun babası ve bir gardiyan vardı. Babamla yalnız kalamamıştık."</p>

  <p class="calibre11" style="text-align: justify;">Tatyana, Aleksandr'ın elini tuttu. "Nasıldı?"</p>

  <p class="calibre11" style="text-align: justify;">Aleksandr karşıya baktı. "Düşündüğünden de fazlası vardı; ama bir o kadar da kısa sürdü."</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Küçük, gri boyalı bir hücrede Alexander babasına, Harold Barrington ise oğluna baktı. Yatağından kalkmamıştı.</i></p>

  <p class="calibre11" style="text-align: justify;"><i class="calibre2">Dimitri küçük hücrenin ortasında, Alexander'ın yanında duruyordu. Babasıyla gardiyan da arkalarındaydı. Tavandan tek bir ampul sarkıyordu.</i></p>

  <p class="calibre11" style="text-align: justify;"><i class="calibre2">Dimitri, Harold'a, "Sadece bir dakika kalabileceğiz efendim. Anlıyor musunuz?" dedi.</i></p>

  <p class="calibre11" style="text-align: justify;"><i class="calibre2">"Pekâlâ," dedi Harold gözyaşlarını engellemeye çalışarak. "Beni görmeye geldiğiniz için teşekkürler. İki Rus erkeği görmek beni mutlu etti. Adın ne oğlum?" diye sordu Dimitri'ye.</i></p>

  <p class="calibre11" style="text-align: justify;"><i class="calibre2">"Dimitri Çemenko."</i></p>

  <p class="calibre11" style="text-align: justify;"><i class="calibre2">"Peki senin adın ne oğlum?" Vücudu tir tir titreyen Harold, Alexander'a baktı.</i></p>

  <p class="calibre11" style="text-align: justify;"><i class="calibre2">"Aleksandr Belov."</i></p>

  <p class="calibre11" style="text-align: justify;"><i class="calibre2">Harold başını salladı.</i></p>

  <p class="calibre11" style="text-align: justify;"><i class="calibre2">Gardiyan, "Tamam bu kadar gevezelik yeter. Haydi gidelim," dedi.</i></p>

  <p class="calibre11" style="text-align: justify;"><i class="calibre2">Dimitri, "Bir dakika! Onun, topluma karşı işlediği suça rağmen asla unutulmayacağını bilmesini istiyoruz," dedi.</i></p>

  <p class="calibre11" style="text-align: justify;"><i class="calibre2">Alexander babasına baktı ve hiçbir şey söylemedi.</i></p>

  <p class="calibre11" style="text-align: justify;"><i class="calibre2">"Topluma karşı işlediği suç yüzünden zaten unutulmayacak," dedi gardiyan.</i></p>

  <p class="calibre11" style="text-align: justify;"><i class="calibre2">Harold dudaklarını ısırdı ve yüzleri ona dönük olan Dimitri ile Alexander'a baktı.</i></p>

  <p class="calibre11" style="text-align: justify;"><i class="calibre2">Harold, "Popov, onlarla tokalaşabilir miyim?" diye gardiyana sordu.</i></p>

  <p class="calibre11" style="text-align: justify;"><i class="calibre2">Gardiyan omuz silkerek ona doğru yaklaştı. "Bunu yaparken izleyeceğim. Çabuk ol."</i></p>

  <p class="calibre11" style="text-align: justify;"><i class="calibre2">Alexander, "Efendim, daha önce hiç İngilizce kelime duymadım. Bana İngilizce bir şeyler söyler misiniz?" dedi.</i></p>

  <p class="calibre11" style="text-align: justify;"><i class="calibre2">Harold, Dimitri'nin yanına gelerek elini sıktı ve İngilizce, “Teşekkürler," dedi.</i></p>

  <p class="calibre11" style="text-align: justify;"><i class="calibre2">Sonra Alexander'ın yanına geldi ve ellerini sıkıca tuttu. Alexander hafifçe başını salladı ve babasının sakin kalabilmesini umut etti.</i></p>

  <p class="calibre11" style="text-align: justify;"><i class="calibre2">Harold İngilizce, "Senin için ölümü göze alırım oğlum!" dedi.</i></p>

  <p class="calibre11" style="text-align: justify;"><i class="calibre2">Alexander tek kelime edemedi.</i></p>

  <p class="calibre11" style="text-align: justify;"><i class="calibre2">Harold, Alexander'ın elini bıraktıktan sonra geri çekildi ve ağlamamak için kendini zor tuttu.</i></p>

  <p class="calibre11" style="text-align: justify;"><i class="calibre2">"Bu kadar yeter," dedi gardiyan. "Daha fazla zamanım..."</i></p>

  <p class="calibre11" style="text-align: justify;"><i class="calibre2">"Eğer söylediğin doğruları duymaya cesaretin varsa, aptalları tuzağa düşürmek için bir oyun çevir....." dedi Harold İngilizce. Gözünden yaşlar süzüldü. "Ya da hayata verdiğin şeylere bak. Oğlum! Hiçbir zaman başını öne eğme ve kendi silahlarınla savaş." Harold geri çekildi ve oğluna küçük bir işaret yaptı.</i></p>

  <p class="calibre11" style="text-align: justify;"><i class="calibre2">"Haydi gidelim," diye bağırdı gardiyan.</i></p>

  <p class="calibre11" style="text-align: justify;"><i class="calibre2">Alexander ağzını oynatarak, İngilizce kelimelerle, "Seni seviyorum baba," dedi.</i></p>

  <p class="calibre11" style="text-align: justify;"><i class="calibre2">Sonra hücreden çıktılar.</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana ağlıyordu. Aleksandr kolunu omzuna atarak, "Tatya..." dedi ve yüzünü sildi. "Sakin kalmak için kendimi sıkarken, yan taraftaki dişlerimden biri kırıldı. Görüyor musun? Artık bana bu konuda bir şey sorma. Babamı ölmeden önce son bir kez görebilme şansı yakaladım ve Dimitri olmasaydı bunu asla yapamazdım." Derin bir nefes alarak kolunu çekti.</p>

  <p class="calibre11" style="text-align: justify;">Tatyana yanına yaklaşarak, "Aleksandr, sen baban için inanılmaz bir şey yapmışsın," dedi. Dudakları titriyordu. "Onun huzur içinde ölmesine yardımcı olmuşsun." Utana sıkıla; ama bir o kadar da duygu yoğunluğu içinde Aleksandr'ın elini tutarak öptü. Yüzü kıpkırmızı olmuştu. Boğazındaki gıcığı temizleyerek elini bıraktı ve gözlerine baktı.</p>

  <p class="calibre11" style="text-align: justify;">"Tatya," dedi duygusal bir şekilde. "Sen kimsin?"</p>

  <p class="calibre11" style="text-align: justify;">"Tatyana," diye cevapladı. Sonra da elini ona verdi ve hiç konuşmadan oturdular.</p>

  <p class="calibre11" style="text-align: justify;">"Dahası da var."</p>

  <p class="calibre11" style="text-align: justify;">Tatyana başını salladı. "Geri kalanını biliyorum." Tatyana, Aleksandr'ın sigara paketini aldı ve içinden bir tane çıkardı. Her şeyi anlamak için küçük bir gerçeğe ihtiyacı vardı. Aleksandr ona, Dimitri'ye önceden hiç sahip olmadığı bir şey verdiğini söyleyince gerisini de öğrenmiş oldu. Bu arkadaşlık, dostluk, kardeşlik değildi. Tatyana, sigarayı Aleksandr'ın ağzına koyup çakmağına uzanırken ellerinin titrediğini fark etti. Sigarasını yaktıktan sonra yanağından öptü.</p>

  <p class="calibre11" style="text-align: justify;">"Teşekkürler," dedi Aleksandr ve konuşmaya devam etmeden önce sigarasının yarısını içti. Sonra onu öperek, "Sigara içen birinin nefesinden rahatsız olur musun?" diye sordu.</p>

  <p class="calibre11" style="text-align: justify;">"Nefesin nasıl olursa olsun içime çekerim Şura," dedi Tatyana bir kez daha kızararak. Sonra konuşmaya başladı. "Bırak gerisini ben anlatayım. Dimitri ile birlikte üniversiteye gittiniz. Sonra da orduya girdiniz. Subay okuluna da birlikte yazıldınız. Fakat Dimitri başarılı olamadı." Başını önüne eğdi. "İlk başta sorun yoktu. Hâlâ yakın arkadaştınız. Onun için her şeyi yapacağını biliyordu." Bir an duraksadı. "Ondan sonra istemeye başladı," dedi gözlerinin içine bakarak.</p>

  <p class="calibre11" style="text-align: justify;">"Her şeyi biliyorsun," dedi Aleksandr.</p>

  <p class="calibre11" style="text-align: justify;">"Senden ne istiyor Şura?"</p>

  <p class="calibre11" style="text-align: justify;">"Sen söyle."</p>

  <p class="calibre11" style="text-align: justify;">Birbirlerine bakmadılar.</p>

  <p class="calibre11" style="text-align: justify;">"Onu buraya aldırmanı ve ihtimas uygulatmanı istiyor."</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Peki başka?"</p>

  <p class="calibre11" style="text-align: justify;">Aleksandr birkaç dakika sessiz kaldı. Bu sessizlik o kadar uzun sürdü ki; Tatyana sorusunu unutmuş olabileceğini düşündü. Sabırla bekledi. Aleksandr en sonunda, "En çok kızlar konusunda istekleri oldu. Herkese yetecek kadar kız olduğunu düşünebilirsin; ama Dimitri benim birlikte olduğum kızları istemeye başladı. Ne zaman bir kız bulsam, aynı şey oluyordu. Ben de kendimi geri çekiyordum."</p>

  <p class="calibre11" style="text-align: justify;">Tatyana gözlerine baktı. "Aleksandr bana şunu söyle. Dimitri, senin hoşlandığın kızlarla mı beraber olmak istiyor?"</p>

  <p class="calibre11" style="text-align: justify;">"Ne demek istiyorsun?"</p>

  <p class="calibre11" style="text-align: justify;">"Beraber olduğun sıradan kızları elinden almaya çalışmıyor. Senin birinden hoşlandığını görünce bunu istiyor. Öyle değil mi?"</p>

  <p class="calibre11" style="text-align: justify;">Aleksandr düşüncelere daldı. "Sanırım öyle."</p>

  <p class="calibre11" style="text-align: justify;">Tatyana, "Bu yüzden de sana benden uzaklaşmanı söylediğinde, bunu yaptın," dedi.</p>

  <p class="calibre11" style="text-align: justify;">"Yanılıyorsun. Ona farklı bir yüzümü gösterdim. Eğer senden hoşlanmadığımı görürse, seni rahat bırakacaktı. Maalesef bu planım ters tepti."</p>

  <p class="calibre11" style="text-align: justify;">Tatyana başını salladı ve ağlamaya başladı. "Evet Şura taktığın maske işe yaramadı. Beni rahat bırakmayacak."</p>

  <p class="calibre11" style="text-align: justify;">"Lütfen." Aleksandr onu kollarının arasına aldı. "Sana bunun çok büyük bir sorun olduğunu söyledim. Senden uzak durmam lazım; çünkü Dimitri sana âşık."</p>

  <p class="calibre11" style="text-align: justify;">Tatyana birkaç dakika Aleksandr'ın yüzünü inceledi ve ona yaslandı. "Şura," dedi alçak bir ses tonuyla. "Sana şimdi bir şey söyleyeceğim, tamam mı? Beni dinliyor musun?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Nefesini tutma," dedi gülümseyerek. "Sence ne söyleyeceğim?"</p>

  <p class="calibre11" style="text-align: justify;">"Bilmiyorum. Şu anda tahmin yürütemeyecek kadar kötüyüm. Belki de uzaklardaki teyzenin yanında yaşayan bir çocuğun vardır."</p>

  <p class="calibre11" style="text-align: justify;">Tatyana gülmeye başladı. "Hayır." Bir an duraksadı. "Hazır mısın?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana, "Dimitri bana âşık değil," dedi.</p>

  <p class="calibre11" style="text-align: justify;">Aleksandr geri çekildi.</p>

  <p class="calibre11" style="text-align: justify;">Tatyana başını salladı. "Hem de biraz olsun bir şey hissetmiyor. Bana inan."</p>

  <p class="calibre11" style="text-align: justify;">"Nereden biliyorsun?"</p>

  <p class="calibre11" style="text-align: justify;">"Biliyorum."</p>

  <p class="calibre11" style="text-align: justify;">"Peki senden ne istiyor?"</p>

  <p class="calibre11" style="text-align: justify;">"Benimle alıp veremediği bir şey yok. Dimitri'nin tek istediği şey güç. Bu onun için önemli olan tek şey. Güç, onun hayatının aşkı."</p>

  <p class="calibre11" style="text-align: justify;">"Senin üzerinde sahip olduğu güç mü?"</p>

  <p class="calibre11" style="text-align: justify;">"Hayır Aleksandr! Senin üzerinde sahip olduğu güç. Beni araç olarak kullanıyor."</p>

  <p class="calibre11" style="text-align: justify;">Ona kuşku dolu gözlerle bakınca, Tatyana devam etti. "Dimitri hiçbir şeye sahip değil. Senin her şeyin var. Tek istediği senden üstün olmak. Onun bütün hayatı bunun üzerine kurulu." Başını salladı. "Ona acıyorum."</p>

  <p class="calibre11" style="text-align: justify;">"Ona acıyorsun demek!" diye bağırdı Aleksandr. "Sen kimin tarafını tutuyorsun?"</p>

  <p class="calibre11" style="text-align: justify;">Tatyana bir süre konuşmadı. "Şura, bir kendine bir de Dimitri'ye bak. Dimitri'nin sana ihtiyacı var. Senin sayende karnını doyuruyor ve uyuyacak yer buluyor. Sen güçlenirsen, o da güçlenir. Bunu biliyor ve üzerine gelip istemeye devam ediyor. Sen ne kadar çok şeye sahip olursan, senden o kadar nefret ediyor. Sen her terfi aldığında, yeni bir madalyaya sahip olduğunda, bir kızla çıktığında ve mutlu bir şekilde güldügünde, bu onu sinir ediyor. Bu yüzden de sen güçlendikçe istekleri artıyor."</p>

  <p class="calibre11" style="text-align: justify;">"Günün birinde benden veremeyeceğim bir şey isteyecek," dedi Aleksandr. "Peki o zaman ne olacak?"</p>

  <p class="calibre11" style="text-align: justify;">"Senin elindeki en değerli şeyi almak onu huzura kavuşturacaktır."</p>

  <p class="calibre11" style="text-align: justify;">"Ama benim de ölümüme sebep olacak," diyerek başını salladı. "Onun isteklerine cevap vermezsem, garnizondaki NKVD generaline Amerika'daki geçmişim hakkında söyleyeceği en ufak bir şey kendimi mahkemede bulmama sebep olur."</p>

  <p class="calibre11" style="text-align: justify;">Tatyana üzgün bir halde başını salladı. "Biliyorum. Belki senden daha fazla şeye sahip olsaydı, dahasını istemezdi."</p>

  <p class="calibre11" style="text-align: justify;">"Yanılıyorsun Tatya. Dimitri konusunda içimde kötü bir his var. Benden her geçen gün daha fazlasını isteyeceğini hissediyorum," dedi Aleksandr. "Elimdeki her şeyi alana kadar."</p>

  <p class="calibre11" style="text-align: justify;">"Yanılıyorsun Şura. Dimitri senden her şeyi alamaz. O kadar güçlü değil." Ondan bir şeyler isteyebilirdi; ama karşısında kimin olduğundan habersizdi. Gözlerini Aleksandr'a dikti.</p>

  <p class="calibre11" style="text-align: justify;">Aleksandr da ona baktı. "Sence Dimitri'nin benden en çok istediği şey ne?"</p>

  <p class="calibre11" style="text-align: justify;">"Senin en çok istediğin şey."</p>

  <p class="calibre11" style="text-align: justify;">"Ama Tatya benim en çok istediğim sensin."</p>

  <p class="calibre11" style="text-align: justify;">Tatyana yüzüne baktı. "Evet Şura," dedi. "O da bunun farkında. Başta da söylediğim gibi Dimitri bana âşık falan değil. Tek istediği seni kırmak."</p>

  <p class="calibre11" style="text-align: justify;">Aleksandr bu ağustos gecesinin sessizliğine eşlik etti.</p>

  <p class="calibre11" style="text-align: justify;">Tatyana, "Cesur ve umursamaz yüz ifaden nerede? Bunu dene, inan geri çekilecek. Ona benim yanımda en çok istediği şeyin ne olduğunu sor."</p>

  <p class="calibre11" style="text-align: justify;">Aleksandr kıpırdamadı ve tek kelime etmedi.</p>

  <p class="calibre11" style="text-align: justify;">"Benim yanımda." Neden bu kadar sessizdi. "Şura." Titrediğini hissetti.</p>

  <p class="calibre11" style="text-align: justify;">"Tatya, yeter. Seninle bu konuda daha fazla konuşamam."</p>

  <p class="calibre11" style="text-align: justify;">Ellerini koyacak yer bulamıyordu. "Aramızda bütün bu olanlar... Daşa'ya rağmen bulduğun her fırsatta yanıma geliyorsun."</p>

  <p class="calibre11" style="text-align: justify;">"Sana söyledim. Seni görmeden yapamıyorum."</p>

  <p class="calibre11" style="text-align: justify;">Tatyana üzgün bir şekilde: "Birbirimizi unutmamız lazım, Şura. Olayların bu şekilde geliştiğine inanamıyorum."</p>

  <p class="calibre11" style="text-align: justify;">"İnanamıyor musun?" dedi Aleksandr gülümseyerek. "İki ay önce o banka oturmuş olman kaderini belirledi."</p>

  <p class="calibre11" style="text-align: justify;">Haklıydı. Tatyana tam otobüse bineceği sırada vazgeçmiş ve dondurma almaya karar vermişti. "Peki seni oraya iten ne oldu?"</p>

  <p class="calibre11" style="text-align: justify;">"O bankın yanından geçmem tamamen tesadüftü," dedi. "Elimizden geleni yapmamıza, uzak durmaya çalışmamıza rağmen olmadı. Kader araya girdi ve üzerine o tuğlalar düştü. Ben de seni altından kurtardım. Seni bulmam da kaderdi."</p>

  <p class="calibre11" style="text-align: justify;">Tatyana içini çekti. "Doğru," dedi yumuşak bir şekilde. "Hayatımı sana borçlu olduğumu asla unutamam." Tekrar ona baktı. "Sana ait olduğumu da unutamam."</p>

  <p class="calibre11" style="text-align: justify;">"Bu sözü duymak hoşuma gitti," dedi Aleksandr ona sıkıca sarılarak.</p>

  <p class="calibre11" style="text-align: justify;">"Kendini geri çek Şura," diye fısıldadı Tatyana. "Geri çekil ve silahlarını kuşan. Beni ondan kurtar." Bir an duraksadı. "Tek ihtiyacı olan benimle ilgilenmediğini görmek. Buna inanırsa beni rahat bırakır. Göreceksin. Uzaklaşır ve sınıra gider. Önce şu savaşı atlatmamız gerekiyor. Ondan sonra gerisini düşünürüz. Bunu yapacak mısın?"</p>

  <p class="calibre11" style="text-align: justify;">"Elimden geleni yapmaya çalışacağım."</p>

  <p class="calibre11" style="text-align: justify;">"Gelmeyi kesecek misin?" diye sordu Tatyana.</p>

  <p class="calibre11" style="text-align: justify;">"Hayır," dedi Aleksandr. "O kadar geri çekilemem. Sen benden uzak durursun, olur biter."</p>

  <p class="calibre11" style="text-align: justify;">"Pekâlâ," dedi.</p>

  <p class="calibre11" style="text-align: justify;">"Sana soğuk davranacağım için beni şimdiden affet. Bu konuda sana güvenebilir miyim?"</p>

  <p class="calibre11" style="text-align: justify;">Tatyana başını sallayarak ona dayadı. "Bana güven Aleksandr Barrington. Sana asla ihanet etmeyeceğim."</p>

  <p class="calibre11" style="text-align: justify;">"Peki ben yokmuşum gibi mi davranacaksın?" diye sordu.</p>

  <p class="calibre11" style="text-align: justify;">"Sadece Daşa'nın önünde," dedi. "Ve Dimitri'nin."</p>

  <p class="calibre11" style="text-align: justify;">Aleksandr yüzünde bir gülümsemeyle, "Hastanede Tanrı bizi durdurduğu için minnettar değil misin?" diye sordu.</p>

  <p class="calibre11" style="text-align: justify;">Tatyana da gülümseyerek cevap verdi. "Hayır." Kollarını kavuşturdu. Birbirlerine baktılar ve avuçlarını birleştirdiler. "Bak," dedi Tatyana alçak bir ses tonuyla. "Parmakların senin eklem yerlerine ancak geliyor."</p>

  <p class="calibre11" style="text-align: justify;">"Bakıyorum," diye fısıldadı ve parmaklarını geçirip elini öyle çok sıktı ki; Tatyana inildedi ve sonra kıpkırmızı oldu.</p>

  <p class="calibre11" style="text-align: justify;">Aleksandr yüzünü ona yaklaştırarak burnunun kenarından öptü. "Sana hiç çillerini çok sevdiğimi söylemiş miydim?" diye mırıldandı. "Baştan çıkarıcılar."</p>

  <p class="calibre11" style="text-align: justify;">Tatyana da mırıldandı. Öpüşürlerken parmakları hâlâ birbirine kenetliydi.</p>

  <p class="calibre11" style="text-align: justify;">"Tatişya, harika dudakların var," dedi Aleksandr. Durarak geri çekildi. "Sahip olduğun özelliklerin farkında değilsin. Bu senin en güzel özelliklerinden biri..."</p>

  <p class="calibre11" style="text-align: justify;">"Ne demek istediğini anlamıyorum...."Aklı başından gitmişti. "Şura, nasıl bu koskoca dünyada gidecek tek bir yerimiz olmaz?"</p>

  <p class="calibre11" style="text-align: justify;">"Komünist yaşam böyle işte," dedi Aleksandr.</p>

  <p class="calibre11" style="text-align: justify;">Birbirlerine iyice yaklaştılar.</p>

  <p class="calibre11" style="text-align: justify;">"Seni deli adam," dedi. "Bu hale geleceğinizi bile bile Kirov'da benimle niçin kavga ettin?"</p>

  <p class="calibre11" style="text-align: justify;">"Kaderime karşı olan öfkemi kusuyordum," dedi Aleksandr. "Şimdiye kadar yaptığım en kötü şeydi. Yenilgiyi reddettim."</p>

  <p class="calibre11" style="text-align: justify;">Tatyana, ona <i class="calibre2">seni seviyorum</i>, demek istedi; ama yapamadı. <i class="calibre2">Seni Seviyorum.</i> Başını önüne eğdi. "Çok genç bir kalbim var...." dedi.</p>

  <p class="calibre11" style="text-align: justify;">Aleksandr ellerini sıkıca tuttu. "Tatya, kalbin küçücük," diye fısıldadı. Sırtını okşadı ve göğüslerinin arasına bir öpücük kondurdu. "Onu delip geçmek zorunda kalmamayı isterdim."</p>

  <p class="calibre11" style="text-align: justify;">Bir anda geri çekildi ve ayağa kalktı. Tatyana da merdivenlerden bir ses geldiğini duydu. Çavuş Petrenko kafasını balkona doğru uzatarak, nöbet değişim saatinin geldiğini söyledi.</p>

  <p class="calibre11" style="text-align: justify;">Aleksandr, Tatyana'yı aşağıya kadar sırtında taşıdı. Sonra da Tatyana koluna girdi ve onunla birlikte topallıya topallıya beşinci kısıma kadar gitti. Saat 2:00'ydi. Sabah 6:00'da kalkacak olmalarına rağmen bir türlü vedalaşıp yatmaya gidemiyorlardı. Nevski Prospekt'te onu kollarında taşıdı. Tatyana da tüfeğini tutuyordu. Sonra onu sırtına aldı.</p>

  <p class="calibre11" style="text-align: justify;">Kapkaranlık olan Leningrad'da yürürken yapayalnızdılar.</p>

  <p class="kisim_adi" style="text-align: justify;">7</p>

  <p class="calibre11" style="text-align: justify;">Tatyana ertesi akşam işten geldikten sonra annesini odada hıçkıra hıçkıra ağlarken, Daşa'yı ise koridorda gözyaşı döküp çay içerken buldu. Metanov ailesi Novgorod kumandanından, 13 Temmuz 1941 günü Pavel Metanov'u ve yüzlerce genç gönüllüyü taşıyan trenin Almanlar tarafından bombalandığını bildiren bir telgraf almıştı. Kurtulan yoktu.</p>

  <p class="calibre11" style="text-align: justify;">Evin içinde gidip gelen Tatyana, bu bombalamanın, Paşa'yı aramayı gitmesinden bir hafta önce olduğunu düşündü. Kardeşinin treninin bombalandığı gün ne yapmıştı? O sırada çalışıyor muydu? Yoksa tramvayda mıydı? O sırada kardeşi hiç aklına gelmiş miydi? Burada olmadığını o andan sonra hissetmiş ve onu düşünmüştü. Onu kaybetmişlerdi ve bundan haberleri bile olmamıştı. Daha da kötüsü, haftalarca, günlerce ve gecelerce her şeyin yolunda olduğunu düşünmeleriydi. Onun için yas tutacakları yerde, planlar yapmışlar; işe gitmişler; hayal kurmuşlar ve âşık olmuşlardı. Onun öldüğünden bihaberdiler.</p>

  <p class="calibre11" style="text-align: justify;">Bunu nasıl anlayamamışlardı?</p>

  <p class="calibre11" style="text-align: justify;">Bir işaret gelmemiş miydi? Kampa isteksiz gitmesi, hazırlanan valiz ve hiç haber alamamak bir işaret olmamış mıydı?</p>

  <p class="calibre11" style="text-align: justify;">Artık bunu öğrenmişlerdi. Bir dahaki sefere bunların bir işaret olduğunu anlayacak ve en baştan yas tutacaklardı.</p>

  <p class="calibre11" style="text-align: justify;">Onu yanlarında daha uzun süre tutabilirler miydi? Ona, bırakmamacasına sımsıkı sarılabilirler miydi? Parkta daha fazla oynayabilirler miydi? Askere çağırılana kadar bir ay beklemeye ve yüzünü biraz olsun daha fazla görebilmeye değmez miydi?</p>

  <p class="calibre11" style="text-align: justify;">Evet. Değerdi.</p>

  <p class="calibre11" style="text-align: justify;">Babası sarhoş bir halde kendini koltuğa atmıştı. Annesi ise bir yandan yerleri siliyor; bir yandan da hüngür hüngür ağlamaya devam ediyordu. Daşa mutfaktaydı ve yemek pişirirken bir yandan da gözünden yaşlar süzülüyordu. Tatyana gelecek günleri düşünerek endişeye kapıldı. Hiçbir şey, ikiz kardeşinin yokluğunun verdiği acıyla eşdeğer olamazdı.</p>

  <p class="calibre11" style="text-align: justify;">Yemeği hazırlarlarken Tatyana, Daşa'ya "Daş, bir ay önce bana Paşa'nın yaşayıp yaşamadığını hakkında ne düşündüğümü sormuştun..." dedi.</p>

  <p class="calibre11" style="text-align: justify;">"Sanki söyleyeceğin şey benim için çok önemliymiş gibi," diye bağırdı Daşa.</p>

  <p class="calibre11" style="text-align: justify;">"Neden sordun?" dedi Tatyana şaşkınlık içinde.</p>

  <p class="calibre11" style="text-align: justify;">"Bana rahatlatıcı bir cevap vereceğini düşündüm. Bak, bu konuda konuşmak istemiyorum. Sen etkilenmemiş olabilirsin; ama biz hepimiz şoktayız."</p>

  <p class="calibre11" style="text-align: justify;">Aleksandr yemeğe geldiğinde, Tatyana ona telgraftan bahsedince şaşkınlık içinde kaşlarını kaldırdı.</p>

  <p class="calibre11" style="text-align: justify;">Daşa'nın yaptığı jambonlu lahanadan Aleksandr ve Tatyana dışında hiç kimse yemedi. Onlar Paşa'nın öldüğünü Luga'da oldukları günden beri biliyorlardı.</p>

  <p class="calibre11" style="text-align: justify;">Babası koltukta yatmaya devam etti. Annesi ise radyodaki saat sesinin tıkırtısını dinliyordu.</p>

  <p class="calibre11" style="text-align: justify;">Daşa çayı koymaya gidince, Tatyana ve Aleksandr yalnız kaldı. Aleksandr hiçbir şey söylemedi ve sadece Tatyana'nın yüzüne baktı. Bir dakikalığına da olsa göz göze geldiler.</p>

  <p class="calibre11" style="text-align: justify;">"Cesaret Aleksandr!" diye fısıldadı Tatyana.</p>

  <p class="calibre11" style="text-align: justify;">"Cesaret Tatyana!"</p>

  <p class="calibre11" style="text-align: justify;">Tatyana odadan çıkarak çatıya gitti ve bombaları beklemeye başladı. Yaz bitmişti ve kış çok uzak değildi.</p>
</body>
</html>
