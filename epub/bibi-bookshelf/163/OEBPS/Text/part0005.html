<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="kisim_adi" style="text-align: center;">BİLİNMEZ GELGİTLER</p>

  <p class="kisim_adi" style="text-align: center;">1</p>

  <p class="calibre11" style="text-align: justify;">Tatyana ertesi sabah uyandığında beynindeki ilk görüntü Aleksandr'ın yüzü oldu. Tatyana giderken ona, "Doğum günün kutlu olsun," diyen ablasıyla hiç konuşmadı ve hatta yüzüne bile bakmamaya çalıştı.</p>

  <p class="calibre11" style="text-align: justify;">"Evet Taneçka, doğum günün kutlu olsun," dedi annesi aceleyle çıkarken. "Kapıyı kilitlemeyi unutma."</p>

  <p class="calibre11" style="text-align: justify;">Babası onu saçlarından öperek, "Bugün erkek kardeşin de on yedi yaşına girdi," dedi.</p>

  <p class="calibre11" style="text-align: justify;">"Biliyorum baba."</p>

  <p class="calibre11" style="text-align: justify;">Babası, Leningrad su dağıtım şebekesinde çalışıyordu. Annesi ise Nevski Hastanesinde üniforma dikiyordu. Daşa, bir dişçinin asistanıydı. İki yıl önce üniversiteyi bıraktığından beri onunla birlikte çalışıyordu. Aralarında bir aşk ilişkisi olmuştu; ama bu ilişki bitmesine rağmen Daşa işini sevdiği için oradan ayrılmadı. Tatyana'nın departman amiri, güneyde nefret edilen Almanları yenmek için siper kazmaya gönüllü olanları sormuştu.</p>

  <p class="calibre11" style="text-align: justify;">Bugün Almanlardan nefret ediliyordu. Oysa dün çok değer veriliyordu. Peki yarın ne olacaktı?</p>

  <p class="calibre11" style="text-align: justify;">Tatyana dün Aleksandr ile tanıştı.</p>

  <p class="calibre11" style="text-align: justify;">Krasenko konuşmaya devam etti. Leningrad'ın kuzeyindeki takviye güçler Finlandiya ile olan eski sınır boyunca arttırılacaktı. Kızıl Ordu, Finlandiyalıların Karelia'yı geri almak isteyeceğinden şüpheleniyordu. Tatyana bir anda heyecanlandı. Karelia, Finlandiya. Aleksandr dün buralardan bahsetmişti. Aleksandr... Tatyana'nın içi yine burkuldu.</p>

  <p class="calibre11" style="text-align: justify;">Kadınlar, Krasenko'yu dinledi; ama hiç kimse kazı yapmak için gönüllü olmadı. İş yerinde Tatyana'dan sonraki görevi yapan Tamara adlı kadın dışında. Hemen öne atılarak, "Kaybedecek neyim var?" demişti. Tatyana, Tamara'nın yaptığı işin hep çok sıkıcı olduğunu düşünmüştü.</p>

  <p class="calibre11" style="text-align: justify;">Bugün öğle yemeğinden önce koruyucu gözlük, saçlarını kapatmak için maske ve kahverengi bir işçi tulumu aldı. Öğle yemeğinden sonra artık çatal kaşık paketleme işini bırakmıştı. Önüne silindir şeklinde metal kurşunlar geliyordu. Tatyana'nın işi ise bunları büyük tahta kasalara yerleştirmekti.</p>

  <p class="calibre11" style="text-align: justify;">Tatyana saat 17:00'de tulumunu, maskesini ve gözlüklerini çıkararak yüzünü yıkadı. Sonra da saçlarını topuz yaparak binadan çıktı. Prospekt Stachek'teki ünlü Kirov duvarının yanından yürüyerek otobüs durağına gitmek için üç blok geçti.</p>

  <p class="calibre11" style="text-align: justify;">Aleksandr durakta onu bekliyordu.</p>

  <p class="calibre11" style="text-align: justify;">Tatyana'nın yüzü onu gördüğü anda elinde olmadan aydınlanıverdi. Elini göğsüne koyarak bir an durdu. Fakat Aleksandr ona bakınca kıpkırmızı olmuş, boğazına takılan düğümü yutkunarak atlatmaya çalışmış ve ona doğru yürümeye devam etmişti. Subayın kepinin elinde olduğunu fark etti. Yüzünü daha iyi yıkamış olmayı diledi.</p>

  <p class="calibre11" style="text-align: justify;">Kafasında birçok kelime vardı; fakat o anda en doğrusunu yaparak kısa bir cümle kurmayı başardı. "Burada ne işin var?" dedi utangaç bir şekilde.</p>

  <p class="calibre11" style="text-align: justify;">"Almanya ile savaşa girdik," dedi Aleksandr. "Oyun oynayacak zamanım yok."</p>

  <p class="calibre11" style="text-align: justify;">Tatyana, lafları havada kalmasın diye bir şeyler söylemek istedi ama ağzından yalnızca, "Yaaa!" sözü çıktı.</p>

  <p class="calibre11" style="text-align: justify;">"Doğum günün kutlu olsun."</p>

  <p class="calibre11" style="text-align: justify;">"Teşekkürler."</p>

  <p class="calibre11" style="text-align: justify;">"Bu gece için özel bir planın var mı?"</p>

  <p class="calibre11" style="text-align: justify;">"Bilmiyorum. Bugün pazartesi olduğu için herkes yorgundur. Yemek yer, bir şeyler içeriz." Derin bir nefes aldı. Başka bir hayatta olsa, onu doğum gününü kutlamak için yemeğe davet ederdi; ama içinde bulundukları ortamda bunu yapması mümkün değildi.</p>

  <p class="calibre11" style="text-align: justify;">Öylece beklediler. Etrafları asık yüzlü insanlarla doluydu. Tatyana ise kendini iyi hissediyordu. Onlar gibi burada tek başına otobüs bekliyor olsaydı, yine de aynı şeyleri mi hissederdi?</p>

  <p class="calibre11" style="text-align: justify;">Hayatımın geri kalan kısmında onlar gibi mi olacağım?</p>

  <p class="calibre11" style="text-align: justify;">Sonra savaşta olduklarını düşündü. Hayatının geri kalan kısmı nasıl olacaktı?</p>

  <p class="calibre11" style="text-align: justify;">"Burada olacağımı nasıl tahmin ettin?"</p>

  <p class="calibre11" style="text-align: justify;">"Baban dün gece Kirov'da çalıştığını söyledi. Otobüs bekleyeceğini düşünerek şansımı denemek istedim."</p>

  <p class="calibre11" style="text-align: justify;">"Neden?" dedi canlı bir şekilde. "Toplu taşıma araçlarının olduğu yerlerde şansımız mı var?"</p>

  <p class="calibre11" style="text-align: justify;">Aleksandr gülümsedi. "Bunu söylerken Sovyetler Birliğindeki halkı mı; yoksa ikimizi mi kastediyorsun?"</p>

  <p class="calibre11" style="text-align: justify;">Tatyana kıpkırmızı oldu.</p>

  <p class="calibre11" style="text-align: justify;">Yirmi numaralı otobüs geldiğinde içerdeki yirmi dört kişilik yere otuz altı kişi doluşunca, Tatyana ile Aleksandr beklemeye karar verdiler.</p>

  <p class="calibre11" style="text-align: justify;">"Hadi yürüyelim," dedi en sonunda.</p>

  <p class="calibre11" style="text-align: justify;">"Nereye yürüyeceğiz?"</p>

  <p class="calibre11" style="text-align: justify;">"Eve. Seninle konuşmak istediğim bir şey var."</p>

  <p class="calibre11" style="text-align: justify;">Tatyana ona şüphe içinde baktı. "Ev buradan sekiz kilometre uzakta," diyerek ayaklarına baktı.</p>

  <p class="calibre11" style="text-align: justify;">"Bugün ayakkabıların rahat mı?" dedi gülümseyerek.</p>

  <p class="calibre11" style="text-align: justify;">"Evet, düşündüğün için teşekkürler," dedi ve küçük bir kız çocuğu gibi davrandığı için kendi kendine kızdı.</p>

  <p class="calibre11" style="text-align: justify;">"Bak sana ne diyeceğim," diye öneride bulundu. "Neden Gonorova Ulitsa'ya kadar yürüyüp, oradan bir numaralı otobüse binmiyoruz? Bir blok yürüyebilir misin? Buradaki herkes otobüs ya da troleybüs bekliyor. Böyle yapmak yerine tramvaya binebiliriz."</p>

  <p class="calibre11" style="text-align: justify;">Tatyana söylediklerini düşündü. "Tramvayın beni evime yakın bir yerde bırakacağını sanmıyorum."</p>

  <p class="calibre11" style="text-align: justify;">"Haklısın. Varşova istasyonunda inip seni evine kadar götürecek olan on altı numaralı tramvaya; ya da beni kışlaya seni ise Rus Müzesine götürecek olan iki numaralı tramvaya binersin." Bir an duraksadı. "Ya da yürürüz."</p>

  <p class="calibre11" style="text-align: justify;">"Sekiz kilometre yürüyemem," dedi Tatyana. "Ayakkabılarım ne kadar rahat olursa olsun. Hadi tramvaya gidelim." Bilmediği bir istasyonda inip onu eve götürecek başka bir tramvaya binmeyeceğini en baştan biliyordu.</p>

  <p class="calibre11" style="text-align: justify;">Tramvayı yirmi dakika bekledikten sonra, Tatyana on altı numaralı tramvaya kadar birkaç kilometre yürümeyi kabul etti.</p>

  <p class="calibre11" style="text-align: justify;">Tatyana kendi tramvayına binmek istemedi. Onun da başka tramvayla gitmemesini umut ediyordu. Mavi kanal boyunca yürümeyi düşündü. Bunu ona nasıl söyleyecekti? Ona sorması gereken başka şeyler de vardı. Her zaman daha küstah olmayı istemişti. Konuşmadan önce hep uygun kelimeleri bulmaya çalışıyordu. Daşa'nın ise hiç böyle bir sorunu olmamıştı. O aklına gelen ilk şeyi pat diye söylerdi.</p>

  <p class="calibre11" style="text-align: justify;">Tatyana içinden gelen sese daha çok güvenmesi gerektiğini biliyordu. Bu, yeterince yüksek bir sesti.</p>

  <p class="calibre11" style="text-align: justify;">Tatyana, Aleksandr'a Daşa hakkında bir şeyler sormak istedi.</p>

  <p class="calibre11" style="text-align: justify;">Fakat söze Aleksandr başladı. "Bunu sana nasıl söyleyeceğimi bilemiyorum. Benim küstahın teki olduğumu düşünebilirsin. Ama..."</p>

  <p class="calibre11" style="text-align: justify;">"Eğer senin küstah olduğunu düşünürsem, gerçekten öylesin demektir," dedi Tatyana.</p>

  <p class="calibre11" style="text-align: justify;">Aleksandr sessiz kaldı.</p>

  <p class="calibre11" style="text-align: justify;">"Neyse, sen devam et."</p>

  <p class="calibre11" style="text-align: justify;">"Tatyana, babana, kardeşini Tolmaçevo'dan almasını söylemelisin."</p>

  <p class="calibre11" style="text-align: justify;">Bunları dinlerken caddenin karşısındaki Varşova tren istasyonunu görmüş; Varşova, Lublin ve Swietokryst'de olmayı hayal etmişti. Sonra birden araya Paşa ve Tolmaçevo girdi.</p>

  <p class="calibre11" style="text-align: justify;">Tatyana bunu beklemiyordu. Başka bir şey istemişti. Oysa Aleksandr, hiç tanımadığı Paşa'dan bahsetmeyi yeğlemişti.</p>

  <p class="calibre11" style="text-align: justify;">"Neden?" diye sordu Tatyana.</p>

  <p class="calibre11" style="text-align: justify;">"Çünkü tehlike var," diyerek bir an duraksadı. "Tolmaçevo Almanların eline düşebilir."</p>

  <p class="calibre11" style="text-align: justify;">"Sen neden bahsediyorsun?" Anlamamıştı. Ayrıca bu işine de gelmiyordu. Anlamamayı tercih ederdi. Üzülmek istemiyordu. Aleksandr'ın kendi iradesiyle onu görmeye gelmesine çok sevinmişti. Oysa şimdi yanında, Paşa, Tolmaçevo ve Almanlar, kelimelerini aynı cümle içinde kullanan bir yabancı var gibiydi. Kirov'a onu uyarmaya mı gelmişti? Ne için?</p>

  <p class="calibre11" style="text-align: justify;">"Ne yapabilirim?" diye sordu.</p>

  <p class="calibre11" style="text-align: justify;">"Babanla, Paşa'yı Tolmaçevo'dan alma konusunu konuş. Onu neden gönderdi?" dedi. "Güvende olması için mi?" Aleksandr'ın yüzünde garip bir ifade belirdi. Tatyana gözlerini kırpmadan açıklama bekledi; ama Aleksandr başka bir şey söylemedi.</p>

  <p class="calibre11" style="text-align: justify;">Tatyana boğazındaki gıcığı temizledi. "Orada erkekler için kamplar var. Bu yüzden gönderdi."</p>

  <p class="calibre11" style="text-align: justify;">Aleksandr başını salladı. "Biliyorum. Leningrad'da yaşayan birçok insan dün oğullarını oraya gönderdi."</p>

  <p class="calibre11" style="text-align: justify;">"Aleksandr, Almanlar Crimea'da," dedi Tatyana. "Molotov bunu kendisi söyledi. Onun yaptığı konuşmayı duymadın mı?"</p>

  <p class="calibre11" style="text-align: justify;">"Evet, Crimea'dalar. Ama Avrupa ile iki bin kilometrelik bir sınırımız var. Hitler'in ordusu bu sınırın her tarafını kuşattılar." Bir an duraksadı. Tatyana da hiçbir şey söylemedi. "Paşa için en güvenli yer Leningrad. Gerçekten."</p>

  <p class="calibre11" style="text-align: justify;">Tatyana şüpheciydi. "Nasıl bu kadar emin olabiliyorsun?" Bir anda heyecanlandı. "Neden radyo sürekli Kızıl Ordu'nun dünyadaki en güçlü ordu olduğunu söyleyip duruyor? Tanklarımız, uçaklarımız, toplarımız, silahlanınız var. Radyo senden farklı şeyler söylüyor Aleksandr." Bunları azarlar gibi söylemişti.</p>

  <p class="calibre11" style="text-align: justify;">Aleksandr başını salladı. "Tatya, Tatya, Tatya."</p>

  <p class="calibre11" style="text-align: justify;">"Ne, ne, ne?" dedi ve Aleksandr'ın ciddi bir yüz ifadesi takınmış olmasına rağmen güldüğünü gördü. Bu onun da ciddiyetini bozup gülümsemesine sebep olmuştu.</p>

  <p class="calibre11" style="text-align: justify;">"Tatya, Leningrad, kuzeyine <i class="calibre2">yirmi</i> kilometre uzaklıkta olan sınır komşusu Finlandiya ile hep kötü ilişkiler içinde oldu ve bu sırada güneyi unuttu. Asıl tehlike ise orada."</p>

  <p class="calibre11" style="text-align: justify;">"Eğer bütün tehlike oradaysa, niçin Dimitri'yi sakin olarak nitelendirdiğin Finlandiya'ya gönderiyorsun?"</p>

  <p class="calibre11" style="text-align: justify;">Aleksandr hiçbir şey söylemedi. "Keşif için," dedi en sonunda. Tatyana, bazı şeyleri söylemediğini hissetti. "Demek istediğim," diye söze devam etti. "Bütün takviye birliklerimiz kuzeyde. Fakat güney ve güneybatıda tek bir tümen, alay ya da askeri birlik yok. Ne demek istediğimi anlıyor musun?"</p>

  <p class="calibre11" style="text-align: justify;">"Hayır!" dedi kendini yenilgiye uğramış hissederek.</p>

  <p class="calibre11" style="text-align: justify;">"Babanla Paşa hakkında konuş!"</p>

  <p class="calibre11" style="text-align: justify;">Sessiz sokaklarda yan yana yürürken hiçbir şey konuşmadılar. Güneş vardı ve yaprak kıpırdamıyordu. Tatyana ve Aleksandr ağır ağır hareket ediyor; her bloğun sonunda duruyor; kaldırıma ve trafik işaretlerine bakıyordu. Tatyana bu anın bitmemesini istiyordu. Peki Aleksandr ne düşünüyordu?</p>

  <p class="calibre11" style="text-align: justify;">"Dinle," dedi Aleksandr. "Dün hakkında konuşmak istiyorum... O talihsizlik için üzgünüm. Ne yapabilirdim? Ablan ve ben... Onun senin ablan olduğunu bilmiyordum. Sadko'da tanıştık..."</p>

  <p class="calibre11" style="text-align: justify;">"Biliyorum. Açıklama yapmak zorunda değilsin," diyerek araya girdi Tatyana. Anlayacağını anlamıştı.</p>

  <p class="calibre11" style="text-align: justify;">"Yine de söyleyeceğim. Eğer seni... üzdüysem özür dilerim," dedi.</p>

  <p class="calibre11" style="text-align: justify;">"Hayır. Her şey yolunda. Bana senden bahsetmesi gerekirdi. O ve sen..." Tatyana bir an duraksadı ve bunun bir sorun olmadığını söylemek istedi; fakat kelimeler boğazında düğümlendi. "Peki Dimitri nasıl? İyi mi? Karelia'dan ne zaman geliyor?" Bunu onu kızdırmak için mi söylemişti? Tatyana buna pek emin değildi. Sadece konuyu değiştirmek istemişti.</p>

  <p class="calibre11" style="text-align: justify;">"Bilmiyorum. Görevi bittiği zaman. Birkaç gün içinde gelir herhalde."</p>

  <p class="calibre11" style="text-align: justify;">"Ben yoruldum. Tramvaya binebilir miyiz?"</p>

  <p class="calibre11" style="text-align: justify;">"Elbette," dedi Aleksandr. "On altı numarayı bekleyelim."</p>

  <p class="calibre11" style="text-align: justify;">Tramvaya binince Aleksandr tekrar konuşmaya başladı. "Tatyana, ablan ile ben ciddi değildik. Ona bunu..."</p>

  <p class="calibre11" style="text-align: justify;">"Hayır!" diye haykırdı. Önlerinde oturan iki adam meraklı gözlerle onlara döndü. "Hayır," diye tekrarladı daha alçak bir ses tonuyla. "Aleksandr, bu imkânsız." Ellerini yüzüne götürdü ve sonra tekrar indirdi. "O benim ablam. Anlıyor musun?"</p>

  <p class="calibre11" style="text-align: justify;"><i class="calibre2">Ben ailemin tek çocuğuydum.</i> Söyledikleri göğsünde çınladı.</p>

  <p class="calibre11" style="text-align: justify;">Tatyana daha yumuşak bir ses tonuyla, "O benim tek kız kardeşim," diyerek durdu. "Ayrıca senin hakkında ciddi düşünüyor." Daha fazla şey söylemesine gerek var mıydı? Gerek olmadığını düşünüyordu; ama yüzündeki memnuniyetsizlik yüzünden konuşmaya devam etti. "Başka erkekler olacak; ama başka kız kardeşim olmayacak."</p>

  <p class="calibre11" style="text-align: justify;">Aleksandr'ın tek söylediği şey, "Ben erkek değilim," oldu.</p>

  <p class="calibre11" style="text-align: justify;">"O halde adamlar olacak," dedi Tatyana. Bu onun için çok zordu.</p>

  <p class="calibre11" style="text-align: justify;">"Sana, başka adamların olacağını düşündüren şey ne?"</p>

  <p class="calibre11" style="text-align: justify;">Tatyana ısrarla devam etti. "Çünkü siz dünyanın yarısını kaplamışsınız. Ama benim tek kız kardeşim olduğu bir gerçek."</p>

  <p class="calibre11" style="text-align: justify;">Aleksandr bir şey söylemeyince devam etti. "Daşa'dan hoşlanıyorsun, öyle değil mi?"</p>

  <p class="calibre11" style="text-align: justify;">Yavaşça, "Elbette, ama..." dedi.</p>

  <p class="calibre11" style="text-align: justify;">"Pekâlâ," diye sözünü kesti Tatyana. "Konu kapanmıştır. Daha fazla konuşmaya gerek yok." Derin bir nefes aldı.</p>

  <p class="calibre11" style="text-align: justify;">"Evet," dedi Aleksandr iç geçirerek. "Sanırım kapandı."</p>

  <p class="calibre11" style="text-align: justify;">"Oldu o zaman." Pencereden dışarı baktı.</p>

  <p class="calibre11" style="text-align: justify;">Tatyana nasıl bir hayat sürmek istediğini düşündüğü zamanlar, hemen büyük bir saygınlığı olan büyükbabasını aklına getirdi. Büyükbabası her mesleği yapabilirdi; ama matematik öğretmeni olmayı seçmişti. Tatyana, büyükbabasının öğretmenlik yüzünden mi soyut konulara ilgi duyduğunu; yoksa karakteristik özellikleri sayesinde mi matematik öğretmeni olduğunu bilmiyordu. Ama ne olursa olsun onu takdir ediyordu. Ona büyüdüğü zaman ne olacağını sorduklarında, "Büyükbabam gibi olmak istiyorum," diyordu.</p>

  <p class="calibre11" style="text-align: justify;">Tatyana, Deda'nın böyle bir durumda ne yapacağını biliyordu. O asla ablasının kalbini çiğneyip geçmezdi.</p>

  <p class="calibre11" style="text-align: justify;">Tramvay Insurrection Meydanını geçti. Aleksandr beşinci kısımdan birkaç durak önce, Greçeski Hastanesinin yakınında inmeyi önermişti. "Ben bu hastanede doğmuşum," dedi Tatyana parmağıyla işaret ederek.</p>

  <p class="calibre11" style="text-align: justify;">"Peki Tatya, söyle bakalım, Dimitri'den hoşlanıyor musun?"</p>

  <p class="calibre11" style="text-align: justify;">Tatyana cevap verene kadar bir dakika geçti.</p>

  <p class="calibre11" style="text-align: justify;">Nasıl bir yanıt vermesini bekliyordu? Dimitri için ajanlık mı yapıyor; yoksa kendi adına mı soruyordu? Ne diyecekti? Eğer Dimitri için soruyorsa, Tatyana hayır diyerek onu incitecekti. Bunu yapmayı hiç istemiyordu.</p>

  <p class="calibre11" style="text-align: justify;">Eğer Aleksandr, kendi için soruyorsa, Dimitri'den hoşlandığını söyleyerek Aleksandr'ı üzecekti. Bunu da hiç istemiyordu. Kızlar böyle durumlarda ne derdi? Oyun oynamazlar mıydı? Ayart, kendine çek ve rol yap.</p>

  <p class="calibre11" style="text-align: justify;">Aleksandr, Daşa'ya aitti. Daşa'nın kardeşi olarak ona dürüst davranması şart mıydı?</p>

  <p class="calibre11" style="text-align: justify;">İlle de bir cevap bekliyor muydu?</p>

  <p class="calibre11" style="text-align: justify;">Evet bekliyordu.</p>

  <p class="calibre11" style="text-align: justify;">"Hayır," dedi en sonunda. Tatyana Aleksandr'ın duygularını incitmemeyi tercih etmişti.</p>

  <p class="calibre11" style="text-align: justify;">Yüzündeki ifadeden istediği cevabı vermiş olduğunu anladı.</p>

  <p class="calibre11" style="text-align: justify;">"Ama Daşa ona bir şans vermem gerektiğini söylüyor. Sen ne düşünüyorsun?"</p>

  <p class="calibre11" style="text-align: justify;">"Ben aynı fikirde değilim," dedi hemen.</p>

  <p class="calibre11" style="text-align: justify;">Greçeski Prospekt'in köşesinde durdular. Apartmanlarının karşısındaki kilisenin ışıkları uzaktan görünüyordu. Tatyana onun gitmesini hiç istemiyordu. Gelmiş, ona imkânsız bir şey teklif etmiş ve reddedilmişti. Onu bir daha hiç görememekten korktu. Bir daha böyle yalnız kalamamaktan...</p>

  <p class="calibre11" style="text-align: justify;">Onun hemen gitmesine izin veremezdi. "Aleksandr," dedi yüzüne bakarak. "Annenle baban hâlâ Krasnodar'da mı?"</p>

  <p class="calibre11" style="text-align: justify;">"Hayır, orada değiller," dedi.</p>

  <p class="calibre11" style="text-align: justify;">Başını çevirmedi ve bir an göz göze geldiler. "Tatya, çok istememe rağmen anlatamadığım bir sürü şey var."</p>

  <p class="calibre11" style="text-align: justify;">"O halde anlat," dedi Tatyana nefesini tutarak.</p>

  <p class="calibre11" style="text-align: justify;">"Şu anda Kızıl Ordu'da neler olduğunu bir düşün. Karışıklık, hazırsızlık, düzensizlik. Bunları dört yıl öncesine kadar görmek mümkün değildi. Anlıyor musun?"</p>

  <p class="calibre11" style="text-align: justify;">Tatyana sessiz kaldı. "Anlamıyorum. Bunun ailenle ne ilgisi var?"</p>

  <p class="calibre11" style="text-align: justify;">Aleksandr ona bir adım yaklaşarak güneşten korudu. "Ailem öldü. Annem 1936'da, babam 1937'de." Ses tonunu biraz daha alçalttı. "NKVD* polisi tarafından vuruldular," dedi fısıldayarak. "Şimdi gitmem lazım, tamam mı?"</p>

  <p class="dipnot" style="text-align: justify;"><i class="calibre2">*NKVD: Eski Sovyet Devletinin güvenliğinden sorumlu içişleri halk komiserliği.</i></p>

  <p class="calibre11" style="text-align: justify;">Tatyana'nın yüzündeki şaşkınlık ifadesi onu durdurmuş olacak ki; kolunu okşadı ve gülümseyerek, "Üzülme. Bazen olaylar umut ettiğimiz şekilde gelişmiyor, öyle değil mi? Ne kadar plan yapsak; ya da umut etsek de faydasız. Doğru değil mi?"</p>

  <p class="calibre11" style="text-align: justify;">"Evet," dedi Tatyana bakışlarını yere çevirerek. Nedense bunu sadece ailesi için söylemediğini düşünüyordu. "Aleksandr..."</p>

  <p class="calibre11" style="text-align: justify;">"Gitmem lazım," diyerek sözünü kesti. "Daha sonra görüşürüz."</p>

  <p class="calibre11" style="text-align: justify;">Tek istediği <i class="calibre2">ne zaman</i> diye sormaktı; ama sadece "Peki," diyebildi.</p>

  <p class="calibre11" style="text-align: justify;">Tatyana apartmana girmek istemiyordu. Yeniden tramvayda, otobüs durağında ya da dükkânda olmayı istiyordu. O olmadan eve gitmek en son istediği şeydi.</p>

  <p class="calibre11" style="text-align: justify;">Tatyana apartmana geldiğinde, aptallaşmış bir halde merdiven sahanlığında durdu.</p>

  <p class="calibre11" style="text-align: justify;">Sonra da kalbinde büyük bir ağırlıkla merdivenleri çıkmaya başladı.</p>

  <p class="kisim_adi" style="text-align: justify;">2</p>

  <p class="calibre11" style="text-align: justify;">Ailesi, savaş hakkında konuşuyordu. Doğum günü yemeği yoktu; ama masaya bol bol içki konmuştu. Herkes yüksek sesle tartışıyordu. Leningrad'a ne olacaktı? Tatyana içeri girerken, babası ile büyükbabası, Hitler'i çok iyi tanıyormuş gibi, yaptığı girişimleri savunmadıklarını söylüyordu. Annesi ise Stalin'in niçin halkla konuşmadığını merak ediyordu. Daşa ise işe devam edip etmeyeceğini soruyordu.</p>

  <p class="calibre11" style="text-align: justify;">"Neden çalışmayacakmışsın?" diye bağırdı babası. "Tatya'ya bak. Daha on yedi yaşında olmasına rağmen, çalışıp çalışmayacağını sormuyor."</p>

  <p class="calibre11" style="text-align: justify;">Daşa dahil herkes üzgün bir şekilde Tatyana'ya baktı.</p>

  <p class="calibre11" style="text-align: justify;">Tatyana çantasını bıraktı. "Bugün on yedi oldum baba."</p>

  <p class="calibre11" style="text-align: justify;">"Ah, evet!" diye haykırdı babası. "Tabi ya. Bugün çok yoğun geçti. Haydi Paşa'nın sağlığı için kadeh kaldıralım." Bir an duraksadı. "Ve Tatya'ya."</p>

  <p class="calibre11" style="text-align: justify;">Paşa onlarla birlikte olmadığı için oda nedense daha küçük görünmüştü.</p>

  <p class="calibre11" style="text-align: justify;">Tatyana duvara yaslanarak erkek kardeşi ve Tolmaçevo'dan ne zaman bahsedebileceğini düşündü. Daşa dışında duvara yaslandığını fark eden olmadı. Ablası oturduğu koltuktan ona bakarak, "Neden gidip tavuk çorbası almıyorsun? Ocağın üzerinde," dedi. Tatyana da bunun iyi bir fikir olduğunu düşündü. Mutfağa gidip kendine iki kepçe tavuk çorbası koydu ve çorbanın soğumasını beklerken pencerenin kenarına oturarak bahçeyi seyretti. Hiçbir yemeği sıcak yiyemiyordu.</p>

  <p class="calibre11" style="text-align: justify;">Tatyana odaya dönerken, annesinin babasını, "Bu savaş kışa kadar sürmeyecek. O zamana her şey bitmiş olacak," diyerek teselli ettiğini duydu.</p>

  <p class="calibre11" style="text-align: justify;">Babası sessiz bir halde gömleğini düzeltti. "Napolyon da haziranda ordularıyla birlikte Sovyetler Birliğine geldi."</p>

  <p class="calibre11" style="text-align: justify;">"Napolyon!" dedi annesi. "Napolyon'un bununla ne ilgisi var, Georgi Vasilieviç? N'olur böyle yapma."</p>

  <p class="calibre11" style="text-align: justify;">Tatyana, Tolmaçevo hakkında konuşmak için ağzını açtı; ancak bunu söylemeden önce Almanların durumu hakkındaki bilgileri nereden edindiğini açıklamak zorunda kalabileceğini düşündü.</p>

  <p class="calibre11" style="text-align: justify;">Bu yüzden de çenesini tuttu.</p>

  <p class="calibre11" style="text-align: justify;">Annesinin yanında oturan babası boş bardağına baktı. "Haydi Paşa için bir kez daha kadeh kaldıralım."</p>

  <p class="calibre11" style="text-align: justify;">"Haydi Luga'ya gidelim," diye haykırdı annesi. "Yazlığımıza gidelim ve bu şehirden kurtulalım."</p>

  <p class="calibre11" style="text-align: justify;">Tatyana bu sözlerin karşısında nasıl susabilirdi? Öksürerek dikkati üzerine çekti. "Belki de Paşa'yı kamptan alsak daha iyi olur," dedi.</p>

  <p class="calibre11" style="text-align: justify;">Babası, annesi, Daşa ve Babuşka şaşkın bir halde Tatyana'ya baktı. Konuşması hepsini şaşırtmıştı ve onun yanında böyle ciddi konulardan bahsettikleri için pişman olmuşlardı.</p>

  <p class="calibre11" style="text-align: justify;">Annesi ağlamaya başladı. "Onu buraya getirmeliydik. Bugün onun doğum günü ve orada yalnız."</p>

  <p class="calibre11" style="text-align: justify;">Tatyana bugünün kendi doğum günü de olduğunu düşündü. Gidip banyo yapmak için ayağa kalktı.</p>

  <p class="calibre11" style="text-align: justify;">"Nereye gidiyorsun?" diye sordu babası.</p>

  <p class="calibre11" style="text-align: justify;">"Yıkamaya."</p>

  <p class="calibre11" style="text-align: justify;">"Neyi yıkamaya?" dedi annesi. "Tabakları mutfağa götürürsün, değil mi?"</p>

  <p class="calibre11" style="text-align: justify;">"Kendimi yıkamaya," dedi Tatyana ve masadaki kirli tabakları topladı.</p>

  <p class="calibre11" style="text-align: justify;">Daşa dışarı çıktı ve Tatyana nereye gittiğini sormadı. Aleksandr'ı görmeye gittiğinden şüphelenmişti. Kendine acımayacaktı. Üzülecek bir şey varsa kaderin kalbinde yarattığı duygulardı. İçinde bir acıma duygusunun doğmasına izin vermeyecekti.</p>

  <p class="calibre11" style="text-align: justify;">Tatyana, Çehov'un onu her zaman neşelendiren hikâyelerini okumak için kendini zorladı. Yedi hikâyesini okuduktan sonra uykusu geldi. En son okuduğu hikâyede ise kendinden büyük bir adamla bankta oturan kızdan bahsediyordu.</p>

  <p class="calibre11" style="text-align: justify;">Babası ve büyükbabasının hâlâ savaş hakkında konuştuğunu duydu. Deda birçok insanın bu olayı bir trajedi olarak görmediğini söyledi. Savaş düşüncesi kötüydü; ama onlara özgürlük getiremez miydi? Bu yeni dehşet iyi günlerin başlangıcı olamaz mıydı? Rusya'nın sırtından Bolşeviklerin yükünü alarak yeni ve normal bir hayatın başlamasına vesile olamaz mıydı?</p>

  <p class="calibre11" style="text-align: justify;">Tatyana babasının sesini duydu. "Hiçbir şey Rusya'nın sırtındaki Bolşevik yükünü kaldıramaz. Normal bir hayata sahip olmamız imkânsız."</p>

  <p class="calibre11" style="text-align: justify;">Tatyana babasının çok karamsar olduğunu düşündü. İçtiği votka yüzünden daha da aksileşmişti.</p>

  <p class="calibre11" style="text-align: justify;">Bir şey onlara yeni bir yaşama başlama şansı vermeliydi. Ama ne? Keşke bunun cevabını bilseydi. Uykuya daldı.</p>

  <p class="calibre11" style="text-align: justify;">Saal l:45'te şimdiye kadar hiç duymadığı bir sesle uyandı. Bir siren sesi geliyordu. Çığlık atmaya başlayınca babası geldi ve endişelenmemesini, bunun sadece uçak sireni olduğunu söyledi. Kalkması gerekip gerekmediğini ve bunun Almanların attığı bombalar olup olmadığını sordu.</p>

  <p class="calibre11" style="text-align: justify;">"Uyumaya devam et Taneçka," dedi babası. Fakat bu sirenler çalarken ve Daşa evde yokken bunu nasıl yapabilirdi? Siren sesi birkaç dakika sonra kesildi; ama Daşa hâlâ gelmemişti.</p>

  <p class="kisim_adi" style="text-align: justify;">3</p>

  <p class="calibre11" style="text-align: justify;">Ertesi sabah Kirov'da yapılan toplantıda, Tatyana'ya, savaş başladığı için mesainin 19:00'a kadar süreceği söylendi. Bu bir dahaki emre, yani savaş bitene kadar böyle devam edecekti. Krasenko işçilere Moskova'daki parti sekreteriyle birlikte Leningrad'ın savunmak için KV-1 adlı büyük tanklardan yapmaya karar verdiklerini söyledi. Krasenko, Leningrad'ın bu tanklar, toplar ve cephaneyle korunacağını söyledi. Stalin, Leningrad'ı savunmak için güney sınırındaki silahları göndermemişti.</p>

  <p class="calibre11" style="text-align: justify;">Leningrad kendi ürettiği silahlarla idare etmek zorundaydı.</p>

  <p class="calibre11" style="text-align: justify;">O toplantıdan sonra bir sürü insan sınıra gitmek için gönüllü olunca, Tatyana fabrikanın kapanacağından korktu. Ama o kadar şanslı değillerdi. O ve Zina adındaki orta yaşlı bir kadın tekrar işlerinin başına döndü.</p>

  <p class="calibre11" style="text-align: justify;">Aynı gün, ilerleyen saatlerde çivi çakma tabancası kırıldı ve Tatyana sandığın çivilerini çekiç ile çakmak zorunda kaldı. Saat 19:00 olduğunda sırtı ve kolu son derece ağrıyordu.</p>

  <p class="calibre11" style="text-align: justify;">Tatyana ile Zina, Kirov duvarının yanından yürüdüler. Tatyana otobüs durağına gelmeden Aleksandr'ı gördü. Siyah saçları kalabalığın arasından göze çarpıyordu.</p>

  <p class="calibre11" style="text-align: justify;">"Benim gitmem lazım," dedi Tatyana nefesini tutup adımlarını hızlandırarak. "Yarın görüşürüz."</p>

  <p class="calibre11" style="text-align: justify;">Zina, arkasından bir şeyler mırıldandı.</p>

  <p class="calibre11" style="text-align: justify;">"Merhaba," dedi ciddi bir ses tonuyla. "Burada ne işin var?" İlgisizmiş gibi rol yapamayacak kadar yorgundu. Gülümsedi.</p>

  <p class="calibre11" style="text-align: justify;">"Seni eve götürmeye geldim. Doğum günün iyi geçti mi? Ailenle konuştun mu?"</p>

  <p class="calibre11" style="text-align: justify;">"Hayır," dedi Tatyana.</p>

  <p class="calibre11" style="text-align: justify;">"İki soruma da mı?"</p>

  <p class="calibre11" style="text-align: justify;">"Onlarla konuşmadım Aleksandr," dedi Tatyana doğum günü meselesini geçiştirerek. "Belki onlarla Daşa konuşabilir. O benden daha cesur."</p>

  <p class="calibre11" style="text-align: justify;">"Öyle mi?"</p>

  <p class="calibre11" style="text-align: justify;">"Evet, fazlasıyla," dedi Tatyana. "Ben korkak bir tavuğum."</p>

  <p class="calibre11" style="text-align: justify;">"Onunla Paşa hakkında konuşmaya çalıştım. O senden bile daha ilgisiz davrandı."</p>

  <p class="calibre11" style="text-align: justify;">Aleksandr omuz silkti. "Bak, orası benim bölgem değil. Ben sadece elimden geleni yapmaya çalışıyorum." Sırada bekleyen insanlara baktı. "Bu otobüse binmemiz imkânsız. Yürümek ister misin?"</p>

  <p class="calibre11" style="text-align: justify;">"Tramvaya kadar yürüyeceksek, olur," dedi. "Bugün hareket edecek halim yok. Çok yorgunum." Bir an duraksayarak atkuyruğunu düzeltti. "Çok mu bekledin?"</p>

  <p class="calibre11" style="text-align: justify;">"İki saat," deyince Tatyana kendini eskisi kadar yorgun hissetmedi. Aleksandr'a şaşkınlık içinde bakıyordu.</p>

  <p class="calibre11" style="text-align: justify;">"İki saattir bekliyor musun?" Aslında <i class="calibre2">iki saattir benim için mi bekliyorsun,</i> diye sormak istemişti. "Mesai 19:00'a kadar uzatıldı. Seni bu kadar beklettiğim için özür dilerim," dedi yumuşak bir ses tonuyla.</p>

  <p class="calibre11" style="text-align: justify;">Kalabalığın arasından sıyrılıp yolun karşısına geçtiler ve Ulitsa Govorova'ya doğru yürümeye başladılar.</p>

  <p class="calibre11" style="text-align: justify;">Tatyana, Aleksandr'ın tüfeğini işaret ederek, "Bunu niçin taşıyorsun?" diye sordu. "Görevde misin?"</p>

  <p class="calibre11" style="text-align: justify;">"22:00'ye kadar serbestim," dedi. "Ama tüfeğimi her zaman yanımda taşımamı emrettiler."</p>

  <p class="calibre11" style="text-align: justify;">"Düşman henüz buraya gelmedi, öyle değil mi?"</p>

  <p class="calibre11" style="text-align: justify;">"Henüz değil," dedi.</p>

  <p class="calibre11" style="text-align: justify;">"Tüfek ağır mı?"</p>

  <p class="calibre11" style="text-align: justify;">"Hayır." Sessiz kalarak gülümsedi. "Taşımak ister misin?"</p>

  <p class="calibre11" style="text-align: justify;">"Evet," dedi. "Bir deneyeyim. Daha önce hiç tüfek taşımadım." Tüfeği eline alınca ne kadar ağır olduğunu ve iki eliyle zor tuttuğunu şaşkınlık içinde fark etti. Biraz taşıdıktan sonra tekrar Aleksandr'a verdi. "Bunu nasıl yaptığını anlayamıyorum," dedi. "Hem tüfeğini, hem de başka şeyleri aynı anda taşıyorsun."</p>

  <p class="calibre11" style="text-align: justify;">"Onu sadece taşımakla kalmıyorum Tatya. Ateş etmek için de kullanıyorum. İleriye koşuyor; yere düşüyor ve ellerimden destek alarak sırtımdaki diğer yüklerle ayağa kalkıyorum."</p>

  <p class="calibre11" style="text-align: justify;">"Bunu nasıl becerdiğini aklım almıyor." O da fiziksel yönden bu kadar güçlü olmayı isterdi. Böylece Paşa onu savaşta asla yenemezdi.</p>

  <p class="calibre11" style="text-align: justify;">Tramvay geldi ve bindiler. İçi kalabalıktı. Tatyana ondan daha büyük olan bir kadına yerini verdi. Aleksandr ise oturmaya yeltenmiyordu bile. Bir eliyle tutunuyor; diğer eliyle de tüfeğini kontrol ediyordu. Tatyana da bazı yerleri paslanmış olan metal çubuğa tutundu.</p>

  <p class="calibre11" style="text-align: justify;">Tramvay her fren yapışında Aleksandr'ın üzerine düşüyor ve bunun için sürekli özür diliyordu. Aleksandr'ın vücudu Kirov duvarı kadar sertti.</p>

  <p class="calibre11" style="text-align: justify;">Tatyana onunla yalnız kalıp ailesi hakkında soru sormak istiyordu. Tabi bunu tramvayda yapamazdı. Ailesi hakkında iyi bir şey biliyor muydu? Tatyana ondan mümkün olduğunca uzaklaşmaya çalışırken, ona ailesi hakkında bir şeyler anlatıp yakınlaşmayı isteyecek miydi?</p>

  <p class="calibre11" style="text-align: justify;">Tatyana, Vosnesenski Prospekt'e gidene kadar hiç konuşmadı. Oradan da Rus Müzesi'ne giden iki numaralı tramvaya bindiler.</p>

  <p class="calibre11" style="text-align: justify;">"Ben artık gideyim," dedi Tatyana tramvaydan indiklerinde.</p>

  <p class="calibre11" style="text-align: justify;">"Biraz oturmak ister misin?" diye sordu Aleksandr. "İtalyan bahçelerindeki banklardan birinde biraz dinlenebiliriz. İster misin?"</p>

  <p class="calibre11" style="text-align: justify;">"Peki," dedi Tatyana ve yanında yürürken mutluluğunu gizlemeye çalıştı.</p>

  <p class="calibre11" style="text-align: justify;">Oturduktan sonra, Tatyana, kafasının bir şeyle meşgul olduğunu ve bunu bir türlü söyleyemediğini fark etti. Bunun Daşa hakkında olmamasını diliyordu. Bu konuyu kapatmadık mı, diye düşündü. O hâlâ kapatmamıştı; ama Aleksandr ondan daha büyük olduğu için bunu rahatlıkla yapabilirdi.</p>

  <p class="calibre11" style="text-align: justify;">"Aleksandr, oradaki bina ne?" diye sordu caddenin karşı tarafını işaret ederek.</p>

  <p class="calibre11" style="text-align: justify;">"Avrupa Oteli," dedi Aleksandr. "O ve Astoria, Leningrad'daki en iyi otellerdir."</p>

  <p class="calibre11" style="text-align: justify;">"Şato gibi görünüyor. Orada kimler kalıyor?"</p>

  <p class="calibre11" style="text-align: justify;">"Yabancılar."</p>

  <p class="calibre11" style="text-align: justify;">"Babam birkaç yıl önce iş için Polonya'ya gitmişti. Döndüğünde, kaldığı Varşova Otelinde Krakow'dan gelen Polonyalıların olduğunu söylemişti! İnanabiliyor musun? Ona bir hafta boyunca inanmadık. Polonyalı bir insan Varşova'daki bir otelde nasıl kalabilir?" Kıkır kıkır gülmeye başladı. "Bu benim oradaki Avrupa Otelinde kalmam gibi bir şey," dedi Tatyana.</p>

  <p class="calibre11" style="text-align: justify;">Aleksandr gülümseyerek ona baktı, "Bazı insanlar kendi ülkelerinde de olsa sevdikleri yerlere gider."</p>

  <p class="calibre11" style="text-align: justify;">"Eminim," dedi Tatyana. "Polonya'da olduğu gibi." Yutkunarak boğazındaki gıcığı temizledi. "Aleksandr... Annen ve baban için çok üzgünüm." Hafifçe omzuna dokundu. "Lütfen bana ne olduğunu anlat."</p>

  <p class="calibre11" style="text-align: justify;">Rahat bir nefes alarak, "Baban haklıydı," dedi. "Ben Krasnodar'dan gelmedim."</p>

  <p class="calibre11" style="text-align: justify;">"Gerçekten mi? Nerelisin peki?"</p>

  <p class="calibre11" style="text-align: justify;">"Barrington adında bir kasaba duydun mu?"</p>

  <p class="calibre11" style="text-align: justify;">"Hayır. Nerede?"</p>

  <p class="calibre11" style="text-align: justify;">"Massachusetts."</p>

  <p class="calibre11" style="text-align: justify;">Yanlış anladığını düşündü. Gözleri fal taşı gibi açıldı. "Massachusetts mi?" dedi. "Amerika'daki gibi mi?"</p>

  <p class="calibre11" style="text-align: justify;">"Evet. Amerika'daki gibi."</p>

  <p class="calibre11" style="text-align: justify;">"Sen Amerika, Massachusetts'li misin?" dedi Tatyana şaşkın halde. "Evet."</p>

  <p class="calibre11" style="text-align: justify;">Tatyana bir iki dakika konuşamadı. Kalbi küt küt atıyor; kulakları çınlıyordu. Çenesini tutmaya çalıştı.</p>

  <p class="calibre11" style="text-align: justify;">"Benimle dalga geçiyorsun," dedi en sonunda dayanamayarak. "O kadar saf değilim."</p>

  <p class="calibre11" style="text-align: justify;">Aleksandr başını salladı. "Dalga geçmiyorum."</p>

  <p class="calibre11" style="text-align: justify;">"Sana neden inanmadığımı biliyor musun?"</p>

  <p class="calibre11" style="text-align: justify;">"Evet," dedi Aleksandr. "Buraya neden geldiğimi merak ediyorsun."</p>

  <p class="calibre11" style="text-align: justify;">"Tam üstüne bastın."</p>

  <p class="calibre11" style="text-align: justify;">"Buradaki ortak yaşam şartları bizim için büyük bir hayal kırıklığı oldu," dedi Aleksandr. "Buraya büyük bir umutla geldik ve duş bile olmadığını gördük."</p>

  <p class="calibre11" style="text-align: justify;">"Duş mu?"</p>

  <p class="calibre11" style="text-align: justify;">"Boş ver. Sıcak su neredeydi? Kaldığımız otelde bile banyo yapamadık. Sizin sıcak suyunuz var mı?"</p>

  <p class="calibre11" style="text-align: justify;">"Elbette yok. Ocakta su kaynatıp, banyodaki soğuk suyla karıştırıyoruz. Her cumartesi, Leningrad'da yaşayan diğer insanlar gibi hamama gidiyoruz."</p>

  <p class="calibre11" style="text-align: justify;">Aleksandr başını salladı. "Leningrad, Moskova, Kiev ve bütün Sovyetler Birliği'nde yaşayan insanlar gibi."</p>

  <p class="calibre11" style="text-align: justify;">"Biz şanslıyız. Büyük şehirlerde musluktan su akıyor. Kasabalarda bu da yok. Deda bana Molotov'dan bahsetmişti."</p>

  <p class="calibre11" style="text-align: justify;">"Doğru söylemiş," dedi Aleksandr başını sallayarak. "Ama Moskova'da bile tuvaletler çok sık temizlenmiyor ve koku banyoya yayılıyor. Ailem ve ben buna bir şekilde uyum sağladık. Odun ateşinde yemek pişirdik ve Ingalls ailesi olduğumuzu düşündük."</p>

  <p class="calibre11" style="text-align: justify;">"Kim?"</p>

  <p class="calibre11" style="text-align: justify;">"Ingalls ailesi 1800'lü yılların sonunda Batı Amerika'da yaşamış. Kendimizi bu sosyalist ütopyanın içinde bulduk. Bir keresinde babama şakayla karışık, bunun Massachusetts'deki hayattan daha iyi olduğunu söyledim. O da, bir ülkede mücadele etmeden sosyalizmin kurulamayacağını söyledi. Bir süre buna gerçekten inandığını düşündüm."</p>

  <p class="calibre11" style="text-align: justify;">"Ne zaman geldiniz?"</p>

  <p class="calibre11" style="text-align: justify;">"1930'da. 1929'daki ekonomik krizden hemen sonra." Aleksandr şaşkın yüz ifadesine bakarak derin bir nefes aldı. "Üzülme. On bir yaşındaydım. İlk başta Barrington'dan ayrılmayı hiç istemedim."</p>

  <p class="calibre11" style="text-align: justify;">"İnanmıyorum," dedi Tatyana.</p>

  <p class="calibre11" style="text-align: justify;">"Küçük, ilkel bir ocağın üzerinde gaz yağı ile yemek pişirmek, karanlıkta yaşamak ve etraftaki pis koku bizi sandığımızdan daha çok etkiledi. Annem içkiye başladı. Zaten herkes içiyordu."</p>

  <p class="calibre11" style="text-align: justify;">"Evet," dedi Tatyana. Babası da içiyordu.</p>

  <p class="calibre11" style="text-align: justify;">"Bir keresinde sarhoş olduğunda, Moskova'daki apartmanda ortak kullandığımız tuvalet doluydu. Annem diğer Avrupalılar gibi parktaki tuvaletlere de gitmezdi. Annem için odanın ortasına bir çukur açtık." İkisinin de tüyleri diken diken olmuştu. Yavaşça Aleksandr'ın omzuna bir kez daha dokundu. Kıpırdamağını ve etrafta hiç kimse olmadığını görünce ince parmaklarıyla üniformasını iyice kavradı.</p>

  <p class="calibre11" style="text-align: justify;">"Cumartesi günleri," diye devam etti Aleksandr. "Sizin yaptığınız gibi, biz de babamla birlikte hamama gider; içeriye girmek için iki saat kuyruk beklerdik. Annem ise cuma günleri tek başına giderdi. Hep bir kızı olmasını dilerdim. Böylece yalnız kalmaz ve benden şikâyet edip durmazdı."</p>

  <p class="calibre11" style="text-align: justify;">"Senden şikâyetçi miydi?"</p>

  <p class="calibre11" style="text-align: justify;">"Oldukça fazla. İlk başta sorun çıkarmıyordum; ama yıllar geçtikçe hayatımı bu hale soktukları için onları suçlamaya başladım. O sırada Moskova'da yaşıyorduk. Yetmiş kişiydik ve belli idealleri olan çocuk sahibi ailelerle bir arada yaşıyorduk. Sizin gibi, kattaki üç banyo ve mutfağı ortaklaşa kullanıyorduk."</p>

  <p class="calibre11" style="text-align: justify;">"Yaaa," dedi Tatyana.</p>

  <p class="calibre11" style="text-align: justify;">"Kulağa nasıl geliyor?"</p>

  <p class="calibre11" style="text-align: justify;">Bir an düşündü. "Biz bir katta yirmi beş kişi kalıyoruz. Ama... Ne diyebilirim ki? Luga'daki yazlığımızı daha çok seviyorum." Ona baktı. "Domatesler taze ve sabahları havası tertemiz oluyor."</p>

  <p class="calibre11" style="text-align: justify;">"Evet!" diye bağırdı Aleksandr. Sanki sihirli kelimeyi söylemişti: temiz.</p>

  <p class="calibre11" style="text-align: justify;">"Ayrıca sürekli başka insanların tepesinde olmayı sevmiyorum. Biraz..." Doğru kelimeyi bulamadı.</p>

  <p class="calibre11" style="text-align: justify;">Aleksandr bacaklarını uzattı ve ona döndü.</p>

  <p class="calibre11" style="text-align: justify;">"Ne demek istediğimi anlıyor musun?" dedi Tatyana.</p>

  <p class="calibre11" style="text-align: justify;">Başını salladı. "Evet Tatya."</p>

  <p class="calibre11" style="text-align: justify;">"O halde Almanlar bize saldırdığı için sevinmeli miyiz?"</p>

  <p class="calibre11" style="text-align: justify;">"Bu şeytanla kötü ruhu değiştirmek gibi bir şey."</p>

  <p class="calibre11" style="text-align: justify;">Tatyana başını sallayarak, "Böyle konuştuğunu duymasınlar." Ama Tatyana'nın içinde büyük bir merak vardı. "Hangisi şeytan?"</p>

  <p class="calibre11" style="text-align: justify;">"Stalin. O daha akıllı."</p>

  <p class="calibre11" style="text-align: justify;">"Sen ve büyükbabam," dedi Tatyana.</p>

  <p class="calibre11" style="text-align: justify;">"Büyükbaban da benimle aynı fikirde mi?" dedi Aleksandr gülümseyerek.</p>

  <p class="calibre11" style="text-align: justify;">Hayır, dedi. "Sen büyükbabamla aynı fikirdesin."</p>

  <p class="calibre11" style="text-align: justify;">"Tatya bir an olsun dalga geçmeyi bırak. Hitler, bazı insanlar, özellikle de Ukrayna'dakiler tarafından biliniyor olabilir; ama bu düşüncelerin bir anda nasıl değiştireceğini göreceksin. Avusturya, Çekoslovakya ve Polonya'da yaptıkları yıkımları hatırla. Yine de savaş bittikten sonra Sovyetler Birliğinin eski haline döneceğini düşünüyorum." Aleksandr doğru kelimeleri bulmaya çalıştı. "Ailen seni hiç korumak zorunda kaldı mı?"</p>

  <p class="calibre11" style="text-align: justify;">Tatyana parmaklarını omuzuna bastırarak, "Bunu gerektirecek pek bir şey yaşamadık." Bu konuda konuşmak istemiyordu. Biraz ürkmüştü. "Bir keresinde babamın işyerinde birinin tutuklandığını duydum. Apartmanda yaşayan bir adamla kızı da birkaç yıl önce gizlice kaçtı. Onların yerine de Sarkov ailesi geldi." Cümlelerini düşünerek kuruyordu. Babası Sarkov ailesinin NVKD ajanı olduğunu düşünüyordu. "Evet, bir şekilde korundum."</p>

  <p class="calibre11" style="text-align: justify;">"Ben hiç korunmadım," dedi Aleksandr bir sigara ve çakmak çıkararak. "Hem de hiç. Bu yüzden hep, buraya büyük umutlarla gelen ve doğduklarından beri belirli şeyleri savunan ailemi düşünmek zorunda kaldım." Çakmağı yaktı. "Sigara içmemden rahatsız olur musun?"</p>

  <p class="calibre11" style="text-align: justify;">"Hayır," dedi Tatyana onu seyrederek. Yüzü çok hoşuna gidiyordu. "Nasıl bir şeydi?" diye sordu. "Baban gibi ülkesini terk eden bir Amerikalı için orası o kadar da güzel bir yer olmamalı."</p>

  <p class="calibre11" style="text-align: justify;">Aleksandr sigarasını bitirene kadar hiç konuşmadı. "Sana tam olarak nasıl olduğunu anlatayım: Amerika'da, yirminci yüzyılda komünizm zenginler arasında çok modaydı."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Alexander on yaşına girince, babası Harold Barrington gençlerin kurduğu 'Amerikalıların Genç Öncüleri' adlı komünist gruba üye olmasını istemişti. Harold, grupta çok az üye olduğunu ve desteğe ihtiyaç duyduklarını söylemişti. Aleksandr bunu kabul etmemiş; zaten Cub Scouts'a üye olduğunu vurgulamıştı. Barrington Massachusetts'in batısındaki küçük bir kasabaydı ve adını Benjamin Franklin'den beri orada yaşayan Barrington ailesinden almıştı. Aleksandr'ın ataları Devrim Savaşına katılmıştı. Barrington ailesinden on dokuzuncu yüzyılda dört belediye başkanı çıkmış; Aleksandr'ın büyükleri görev yapıp İç savaşta ölmüştü.</p>

  <p class="calibre11" style="text-align: justify;">Alexander'ın babası, Barrington ailesinde farklı bir iz bırakmak istiyordu. Kendi yolunda gitmeyi amaçlıyordu. Alexander'ın annesi Gina on sekiz yaşında İtalya'dan Amerika'ya gelmiş ve adını Jane olarak değiştirdikten sonra on dokuz yaşında Harold Barrington ile evlenmişti. O da kendi yolunu çizmek için ailesini İtalya'da bırakmıştı.</p>

  <p class="calibre11" style="text-align: justify;">Jnne ve Harold önce köktenciydi. Sonra sosyal demokrat, ardından da komünist oldular. Onların bu düşüncelerini anlayışla karşılayacak bir ülkede yaşamış ve tüm kalpleriyle komünizmi savunmuşlardı. Modern bir kadın olan Jane Barrington çocuk sahibi olmak istememiş; aile planlama derneği kurucusu Margaret Sanger da böyle bir zorunluluğu olmadığını söylemişti.</p>

  <p class="calibre11" style="text-align: justify;">Jane, Harold ile on bir yıl geçirdikten sonra çocuk doğurmaya karar vermişti. Beş yıl boyunca sürekli çocuk düşürmüş ve 1919 yılında, kendisi otuz beş, Harold ise otuz yedi yaşındayken, Alexander'ı dünyaya getirmişti.</p>

  <p class="calibre11" style="text-align: justify;">Alexander, İngilizceyi anlamaya başladığı günden itibaren komünizm doktrinleriyle büyümüştü. Şöminenin ve battaniyelerin olduğu Amerika'daki konforlu evlerinde, anlamını bilmediği "işçi sınıfı, eşitlik, bildirge, Leninizm," kelimelerini söylemeye başlamıştı.</p>

  <p class="calibre11" style="text-align: justify;">On bir yaşına bastığında, ailesi kullandıkları kelimeleri değiştirdi. Harold Barrington Boston caddelerinde katıldığı gösteriler yüzünden tutuklanmış ve Amerika Düşünce Özgürlüğü derneğine başvurarak gönüllü olarak Sovyetler Birliğine gitmek istediğini söylemişti. Bunu yaparken Amerikan vatandaşlığından çıkmayı ve Sovyetler Birliğine giderek insanlarla tek bir vücut olmayı kabul etmişti. Orada sosyal sınıflar, işsizlik, önyargı ve din yoktu. Dini inanışın olmaması Barrington ailesinin pek hoşuna gitmemişti; ama onlar entelektilel insanlardı ve komünizmi savunurken Tanrı'yı kalplerinde taşıyabilirlerdi.</p>

  <p class="calibre11" style="text-align: justify;">Harold ve Jane Barrington, pasaportlarını teslim ettiler. Moskova'ya ilk geldiklerinde krallar gibi karşılandılar. Banyolardan gelen kötü kokuyu ve sabunsuzluğu bir tek Alexander çekiyor gibiydi. Ayağında yırtık pırtık terliklerle dolaşıyor; babasının çalıştığı restoranda yemek artıklarını yiyebilmek için kirli tabakların mutfağa götürülmesini bekliyordu. Bira kokusundan sıkılan Alexander babasıyla restorana gitmeyi bıraktı. Onunla zaman geçiremeyecek olması umurunda bile değildi.</p>

  <p class="calibre11" style="text-align: justify;">Kaldıkları otelde, İngiltere, İtalya ve Belçika'dan gelen diğer insanlarla birlikte özel bir ilgi gördüler.</p>

  <p class="calibre11" style="text-align: justify;">Harold ve Jane, yeni pasaportlarını alarak Amerika ile ilişkisini tamamen kesti. Alexander daha küçük olduğu için pasaportunu on altı yaşına kadar alamayacak ve zorunlu askerlik görevi için başvuru yapmak zorunda kalacaktı.</p>

  <p class="calibre11" style="text-align: justify;">Alexander okula giderek Rusça öğrendi ve birçok arkadaş edindi. Tam yeni hayatına uyum sağlamaya başlamışken, 1935'te Barrington ailesine bedava kaldıkları otelden çıkmaları söylendi. Sovyet hükümeti onlara daha fazla bakamayacaktı. Asıl sorun da Moskova'da kiralık oda bulamamış olmalarıydı. Ortak kullanılan apartmanlarda tek bir oda bile yoktu. Leningrad'a taşındılar ve haftalarca bütün emlakçıları gezdikten sonra Nevanın güneyindeki bir apartmanda iki oda buldular. Harold, İzhorsk fabrikasında iş buldu. Jane ise daha fazla içmeye başladı. Aiexander ise kendini okuluna verdi.</p>

  <p class="calibre11" style="text-align: justify;">1936'nın Mayıs aynıda Alexander on yedi yaşına girince bunların hepsi bitti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;"><i class="calibre2">Jane ve Harold Barrington hiç beklenmedik; ama bir o kadar da sıradan bir şekilde tutuklandı. Jane bir gün markete gitti ve eve geri dönmedi.</i></p>

  <p class="calibre11" style="text-align: justify;"><i class="calibre2">Harold'ın bütün istediği bu konuyu Alexander'a açıklayabilmekti. Fakat pek fazla konuşamadılar ve oğlunu iki gece hiç göremedi.</i></p>

  <p class="calibre11" style="text-align: justify;"><i class="calibre2">Karısının ortadan kaybolmasından dört gün sonra, sabahın 3:00'ünde Harold'ın kapısı çalındı.</i></p>

  <p class="calibre11" style="text-align: justify;"><i class="calibre2">Tabi Harold içişlerinden sorumlu yetkililerin Alexander için geldiğini bilmiyordu.</i></p>

  <p class="ceviri" style="text-align: justify;">* * *</p>

  <p class="calibre11" style="text-align: justify;"><i class="calibre2">Jane'i sorguya çeken Leonid Slonko adında bir adamdı. "Ne kadar komik şeyler söylüyorsunuz Bayan Barrington," dedi adam. "Bunları söyleyeceğinizi nereden bilirdim?"</i></p>

  <p class="calibre11" style="text-align: justify;"><i class="calibre2">"Beni daha önce hiç görmediniz," dedi Jane.</i></p>

  <p class="calibre11" style="text-align: justify;"><i class="calibre2">"Sizin gibi binlercesiyle karşılaştım."</i></p>

  <p class="calibre11" style="text-align: justify;"><i class="calibre2">Gerçekten de Amerika'dan gelen binlerce insan var mı, diye sormak istedi.</i></p>

  <p class="calibre11" style="text-align: justify;"><i class="calibre2">Slonko sanki içini okumuş gibi, "Evet binlerce," dedi tekrar. "Hepsi bizi daha iyi bir duruma getirmek ve özgür bir kapitalist hayat sürmek için geldi. Bilirsiniz, komünizm özveri gerektirir. Kapitalist ruhunuzu bir kenara bırakıp Sovyetler Birliği'nde yaşayan kadınlar gibi davranmalısınız."</i></p>

  <p class="calibre11" style="text-align: justify;"><i class="calibre2">"Ben kapitalist ruhumdan kurtuldum," dedi Jane. "Evimi, işimi, arkadaşlarımı, bütün hayatımı bıraktım, içimdeki inançla buraya geldim ve yeni bir hayata başladım. Sizin yapmanız gereken tek şey beni ele vermemekti."</i></p>

  <p class="calibre11" style="text-align: justify;"><i class="calibre2">"Bunu nasıl yapacaktık? Sizi besleyerek mi? Giydirerek mi? Size iş bularak mı? Kalacak yer sağlayarak mı?"</i></p>

  <p class="calibre11" style="text-align: justify;"><i class="calibre2">"Ohalde ne için buradayım?" diye sordu.</i></p>

  <p class="calibre11" style="text-align: justify;"><i class="calibre2">"Çünkü siz bize ihanet ettiniz," dedi Slonko. "Buradaki vatandaşları herkese yararlı olacakları bir şekilde yetiştirmeye çalışırken, sizin yanlış fikirlerinize göz yumamazdık. Biz yoksulluğu ortadan kaldırmak için uğraşıyoruz."</i></p>

  <p class="calibre11" style="text-align: justify;"><i class="calibre2">Slonko konuşmaya devam etti. "Size bir şey soracağım Bayan Barrington, birkaç hafta önce ülkemize gelmek için Moskova'daki Amerika büyükelçiliğini aradığınızda, demokrasiyi kötüleyerek Amerika'ya olan bağlılığınızı bir kenara bıraktığınızı unuttunuz mu? Siz artık bir Amerikan vatandaşı değilsiniz. Ölmeniz ya da yaşamanız umurlarında değil." Slonko gülmeye başladı. "Hepiniz ne kadar aptalsınız. Buraya ülkenizi, geleneklerinizi ve size iğrenç gelen yaşam tarzını kötüleyerek geliyorsunuz. Başınız ilk derde girdiğinde kimi arıyorsunuz?" Slonko masaya vurdu. "Emin olun Bayan Barrington, şu anda Amerikan hükümeti için hiçbir öneminiz yok. Kim olduğunuzu unuttular bile. Eşinizin, oğlunuzun ve sizin dosyanız Amerika Adalet Bakanlığı tarafından mühürlenerek rafa kaldırıldı. Artık bizimsiniz."</i></p>

  <p class="calibre11" style="text-align: justify;"><i class="calibre2">Bu doğruydu. Jane, tutuklanmasından iki hafta önce Moskova'daki Amerika Büyükelçiliği'ne gitmişti. Alexander ile trene bindiğinde takip edilmiş olmalıydı. Amerikan Büyükelçiliği'nde de çok soğuk karşılanmış; kimse onunla ilgilenmemişti.</i></p>

  <p class="calibre11" style="text-align: justify;"><i class="calibre2">"Takip mi edildim?" diye sordu Slonko'ya.</i></p>

  <p class="calibre11" style="text-align: justify;"><i class="calibre2">"Ne düşünüyorsun?" dedi. "Bize ne kadar menfaatçi olduğunu gösterdin. Seni takip ettik; çünkü sana güvenmedik. Şimdi Sovyetler Birliği mahkemesinde vatan hainliğini içeren 58. Kanun gereğince yargılanacaksın. Başına neler geleceğini biliyorsundur."</i></p>

  <p class="calibre11" style="text-align: justify;"><i class="calibre2">"Evet," dedi. "Sadece bir an önce olup bitmesini istiyorum."</i></p>

  <p class="calibre11" style="text-align: justify;"><i class="calibre2">"Bu neyi değiştirecek?" Slonko iriyarı ve yaşlı bir adamdı; ama hâlâ yetenekli ve güçlü görünüyordu. "Sovyet hükümetini nasıl gördüğünü şimdi daha iyi anlıyorsundur. Doğduğun ülkeyi terk ettin ve ailenle buraya geldin. Siz Massachusettsli Barrington ailesi, hayatınızı değiştirmeye karar verene kadar bir şekilde idare ediyordunuz. Buraya geldiniz iye tamam dedik. Hepinizin ajan olduğunu düşündük. Kin beslediğimiz için değil; tedbiri elden bırakmamak için sizi takip ettik. Sizi izledik ve sonra kendi ayaklarınız üzerinde durmanızı istedik. Kendi kendinize bakabileceğinizin garantisini verdik; ama bunun için sizin sadakatinize ihtiyacımız vardı. Stalin bundan başka bir şey istemez.</i></p>

  <p class="calibre11" style="text-align: justify;"><i class="calibre2">Büyükelçiliğe gittiniz; çünkü Amerika gibi bizim hakkımızdaki fikirleriniz de değişti. Onlar da sizi tanımadığını söyledi. Biz de sizi istemediğimizi söylüyoruz. Peki şimdi ne yapacaksınız? Nereye gideceksiniz? Onlar sizi tanımıyor. Biz ise istemiyoruz. Bize güvenilir olmadığınızı gösterdiniz. Şimdi ne olacak?"</i></p>

  <p class="calibre11" style="text-align: justify;"><i class="calibre2">"Ölüm cezası," dedi Jane. "Ama yalvarırım oğluma dokunmayın." Başını öne eğdi. "O genç bir delikanlı. O Amerikan vatandaşlığını hiçbir zaman reddetmedi."</i></p>

  <p class="calibre11" style="text-align: justify;"><i class="calibre2">"Kızıl Ordu'ya kaydolup Sovyet vatandaşı olduğu gün ülkesini reddetti."</i></p>

  <p class="calibre11" style="text-align: justify;"><i class="calibre2">"Ama Amerika'da onun dosyası yok. O Amerika'dayken hiç komünistlere katılmadı. Bu olaylarla ilgisi yok. Size yalvarırım..."</i></p>

  <p class="calibre11" style="text-align: justify;"><i class="calibre2">"O aranızda en tehlikeli olanınız," dedi Slonko.</i></p>

  <p class="calibre11" style="text-align: justify;"><i class="calibre2">Jane kocasını bir kez Slonko'nun başkanlık ettiği mahkemede gördü. Hızlı bir duruşmadan sonra yüzü duvara çevrildi.</i></p>

  <p class="calibre11" style="text-align: justify;"><i class="calibre2">Harold Barrington tutuklanana kadar, hayallerine veda edecek olmaktan çok, oğlunu düşünüyordu.</i></p>

  <p class="calibre11" style="text-align: justify;"><i class="calibre2">Önceden de hapishaneye girmişti ve tutuklu olmak onun için zor bir durum değildi. Düşünceleri yüzünden hapishaneye girmek onun için büyük bir onurdu ve bunu Amerika 'da yaşamıştı. "Massachusetts'deki en iyi hapishanelerden birinde yattım," derdi hep." "İngiltere'de kimse inançları için benim kadar mücadele etmemiştir."</i></p>

  <p class="calibre11" style="text-align: justify;"><i class="calibre2">Sovyetler Birliği, çorba pişen mutfaklardan ibaret olmuştu. Komünizm herkesin beklediği gibi, Rusya'daki kadar iyi işlemiyordu. Harold Amerika'da bile daha iyi yürüyeceğini düşündü. Orası komünizmin yeriydi. Harold tekrar evine dönmek istedi.</i></p>

  <p class="calibre11" style="text-align: justify;"><i class="calibre2">Ev.</i></p>

  <p class="calibre11" style="text-align: justify;"><i class="calibre2">Orayı hâlâ evi olarak gördüğüne inanamıyordu.</i></p>

  <p class="calibre11" style="text-align: justify;"><i class="calibre2">Sovyetler Birliği güzeldi; ama onun evi değildi. Sovyetli komünistlerde bunun farkındaydı. İnanmak istemese de ülkesinde onu koruyorlardı. Şimdi ise insanların düşmanıydı. Bunu anlayabiliyordu.</i></p>

  <p class="calibre11" style="text-align: justify;"><i class="calibre2">Harold, Amerika ile dalga geçmişti. Yanlış ahlak kurallarını eleştirmiş; halkı birey olarak ele alan anlayışlarından nefret etmiş ve demokrasiyi aptallık olarak görmüştü. Oysa şimdi Sovyetler Birliği'ndeki bir hücrede oturuyor ve ne pahasına olursa olsun oğlunu Amerika'ya geri göndermeyi istiyordu.</i></p>

  <p class="calibre11" style="text-align: justify;"><i class="calibre2">Sovyetler Birliği Alexander'ı kurtaramamıştı. Bunu ancak Amerika yapabilirdi.</i></p>

  <p class="calibre11" style="text-align: justify;"><i class="calibre2">Harold, oğluma ne yaptım, diye düşündü. Geride onun için ne bıraktım? Harold artık komünizmin ne olduğunu hatırlayamıyordu. Tek anımsadığı, 1927'de Connecticut'daki mahkemede ülkesine hakaret ederken Alexander'ın hayranlık dolu bakışlarla onu izlediğiydi.</i></p>

  <p class="calibre11" style="text-align: justify;"><i class="calibre2">Alexander dediğim kim? Bunu ben bilmiyorsam, o nasıl bilebilir? Ben yolumu çizdim; ama o kendisini istemeyen bir ülkede bunu nasıl başaracak?</i></p>

  <p class="calibre11" style="text-align: justify;"><i class="calibre2">Harold, soruşturmalar, inkârlar, itirazlar ve karışıklıklarla geçen koca bir yıl boyunca oğlunu ölmeden önce son bir kez görebilmekten başka bir şey istemedi. Slonko'yu vicdanlı olmaya çağırdı.</i></p>

  <p class="calibre11" style="text-align: justify;"><i class="calibre2">"Bana vicdandan bahsetme," dedi Slonko. "Çünkü vicdanım yok. Komünizmde böyle bir şey söz konusu değildir. Disiplin, azim ve bağlılık önemlidir. "</i></p>

  <p class="calibre11" style="text-align: justify;"><i class="calibre2">"Bu bağlılık değil, taş kalplilik," dedi Harold.</i></p>

  <p class="calibre11" style="text-align: justify;"><i class="calibre2">"Oğlun ziyaretine gelmeyecek," dedi Slonko. "Çünkü öldü."</i></p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana hiç konuşmadan Aleksandr'ın yanında oturdu ve kolunu okşadı. "Çok üzgünüm!" diye fısıldadı ve yüzüne dokunmak istemesine rağmen bunu yapamadı. "Aleksandr beni duyuyor musun? Çok üzüldüm."</p>

  <p class="calibre11" style="text-align: justify;">"Duyuyorum. Boş ver Tatya," diyerek ayağa kalktı. "Ailem gitti; ama ben hâlâ buradayım. Bu da önemli."</p>

  <p class="calibre11" style="text-align: justify;">Tatyana banktan kıpırdayamadı. "Aleksandr dur. Barrington soyadını bırakıp nasıl Belov soyadını aldın? Babana ne oldu? Aileni bir daha görebildin mi?"</p>

  <p class="calibre11" style="text-align: justify;">Aleksandr saatine baktı. "Seninleyken zamana ne oluyor?" diye mırıldandı. "Hemen gitmem lazım. Başka bir gün devam ederiz." Elini uzatarak kalkmasına yardım etti. "Daha sonra konuşuruz."</p>

  <p class="calibre11" style="text-align: justify;">Kalbi yerinden fırlayacak gibi oldu. Bu durumda yine mi görüşeceklerdi? Yavaşça parktan çıktılar. "Daşa'ya bunlardan bahsettin mi?" diye sordu Tatyana.</p>

  <p class="calibre11" style="text-align: justify;">"Hayır Tatyana," dedi yüzüne bakmadan.</p>

  <p class="calibre11" style="text-align: justify;">Yanında yavaşça yürüyordu. "Bana söylediğin için çok sevindim," dedi en sonunda.</p>

  <p class="calibre11" style="text-align: justify;">"Ben de öyle," dedi Aleksandr.</p>

  <p class="calibre11" style="text-align: justify;">"Bana geri kalanını da anlatacağına söz veriyor musun?"</p>

  <p class="calibre11" style="text-align: justify;">"Bir gün bu sözü yerine getireceğim," dedi gülümseyerek.</p>

  <p class="calibre11" style="text-align: justify;">"Amerikalı olduğuna inanamıyorum Aleksandr. Bu benim için bir ilk." Bunu söyleyince kıpkırmızı oldu.</p>

  <p class="calibre11" style="text-align: justify;">Aleksandr eğildi ve yavaşça yanağından öptü. Dudakları sıcaktı ve sakalı gıdıklamıştı. "Eve giderken dikkatli ol," dedi Aleksandr. Kalbi küt küt atan Tatyana başını salladı ve içinde umutsuzlukla gidişini izledi.</p>

  <p class="calibre11" style="text-align: justify;">Eğer arkasını dönüp onu görürse ne olacaktı? Orada durup onu izlerken çok aptal görünüyor olmalıydı. Başka bir şey düşünmesine fırsat kalmadan Aleksandr arkasını döndü. Bir anda yakalanınca hareket etmeye çalıştı ve bacakları birbirine dolandı. Aleksandr onu selamladı. Ona baktığını görünce kim bilir neler düşünmüştü. Birazcık kurnaz olmayı çok isterdi. Elini kaldırarak ona el salladı.</p>

  <p class="kisim_adi" style="text-align: justify;">4</p>

  <p class="calibre11" style="text-align: justify;">Eve döndüğünde Daşa çatı katındaydı. Her binanın çatı katı temizlenmiş ve Alman uçaklarını izlemek için nöbet tutulmaya başlanmıştı.</p>

  <p class="calibre11" style="text-align: justify;">Daşa çatı katında oturarak sigara içiyor ve İglenko ailesindeki iki erkek kardeş Anton ve Kirili ile konuşuyordu. Yanlarında su kovaları ve kum çuvalları vardı. Tatyana ablasının yanına oturmak istedi; ama yapamadı.</p>

  <p class="calibre11" style="text-align: justify;">Daşa ayağa kalkarak, "Benim nöbetim bitti. Sen burada bekler misin?" diye sordu.</p>

  <p class="calibre11" style="text-align: justify;">Elbette Daşa. Anton beni korur." Anton, Tatyana'nın en yakın arkadaşıydı.</p>

  <p class="calibre11" style="text-align: justify;">Daşa kardeşinin saçlarını okşadı. "Burada çok fazla kalma. Yorgun musun? Çok geç geldin. Kirov'un senin için çok uzak olduğunu söylemiştik. Neden babamla birlikte çalışmıyorsun? On beş dakikada evde olursun."</p>

  <p class="calibre11" style="text-align: justify;">"Merak etme Daş. Ben iyiyim." Bunu kanıtlamak için gülümsedi.</p>

  <p class="calibre11" style="text-align: justify;">Daşa gittikten sonra, Anton İglenko, Tatyana'yı içinde bulunduğu ruh halinden çıkarmaya çalıştı; ama Tatyana konuşmak istemiyordu. Sadece, bir dakika, bir saat, bir yıl düşünmek istiyordu. Hissettiklerini kafasında tartması gerekiyordu.</p>

  <p class="calibre11" style="text-align: justify;">En sonunda ona acıdı ve coğrafya oyununu oynamaya razı oldu. Elleriyle gözlerini kapadı ve Anton onu olduğu yerde döndürdükten sonra birden durdurunca Finlandiya yönünü göstermek zorunda kaldı. Krasnodar tarafında. Ural dağları neredeydi? Amerika ne taraftaydı? Sonra Tatyana, Anton'u döndürdü.</p>

  <p class="calibre11" style="text-align: justify;">Bildikleri bütün yerleri saydılar ve oyun bittiğinde doğru cevaplarını hesapladılar. Tatyana kazanmıştı ve bu durumda hoplayıp zıplaması gerekiyordu.</p>

  <p class="calibre11" style="text-align: justify;">Ama o gece hiç sevinemedi ve durgun bir şekilde öylece oturdu. Tek düşündüğü Aleksandr ve Amerika'ydı.</p>

  <p class="calibre11" style="text-align: justify;">Anton, "Böyle üzgün bakma. Bu çok heyecan verici bir şey," dedi.</p>

  <p class="calibre11" style="text-align: justify;">"Öyle mi?" diye sordu.</p>

  <p class="calibre11" style="text-align: justify;">"Tabi öyle. İki yıl içinde orduya katılacağım. Petka dün gitti."</p>

  <p class="calibre11" style="text-align: justify;">"Nereye gitti?"</p>

  <p class="calibre11" style="text-align: justify;">"Sınıra," diyerek güldü. "Belki farkında değilsin; ama savaş başladı Tatyana."</p>

  <p class="calibre11" style="text-align: justify;">"Biliyorum," dedi Tatyana titreyerek. "Volodya'dan haber aldınız mı?" Volodya Paşa ile birlikte Tolmaçevo'ya gitmişti.</p>

  <p class="calibre11" style="text-align: justify;">"Hayır. Krill ve ben de oraya gitmeyi isterdik. Krill on yedi yaşına girmek için sabırsızlanıyor. Ordunun onu on yedi yaşında alacağını düşünüyor."</p>

  <p class="calibre11" style="text-align: justify;">"Evet alır," dedi Tatyana ayağa kalkarak.</p>

  <p class="calibre11" style="text-align: justify;">"Tatya, seni on yedi yaşında alacak biri var mı?" diyerek güldü Anton.</p>

  <p class="calibre11" style="text-align: justify;">"Sanmıyorum Anton," dedi. "Yarın görüşürüz. Annene isterse ona çikolata verebileceğimi söyle. Söyle yarın akşam gelsin."</p>

  <p class="calibre11" style="text-align: justify;">Tatyana aşağıya indi. Büyükannesi ve büyükbabası koltuğun üzerinde bir şeyler okuyordu. Yavaşça yanlarına sokuldu.</p>

  <p class="calibre11" style="text-align: justify;">"Sorun ne tatlım?" diye sordu büyükbabası. "Korkma."</p>

  <p class="calibre11" style="text-align: justify;">"Deda, ben korkmuyorum," dedi Tatyana. "Sadece kafam çok karışık." Konuşacak hiç kimsesinin olmadığını düşündü.</p>

  <p class="calibre11" style="text-align: justify;">"Savaş yüzünden mi?"</p>

  <p class="calibre11" style="text-align: justify;">Tatyana bir an düşündü. Onlara anlatamazdı. Bunun yerine, "Deda, bana hep önünde uzun bir hayat var, sabırlı ol, derdin. Hâlâ böyle mi düşünüyorsun?" diye sordu.</p>

  <p class="calibre11" style="text-align: justify;">Büyükbabası hemen cevap vermedi; ama o anlamıştı. "Deda," dedi yalvarırcasına.</p>

  <p class="calibre11" style="text-align: justify;">"Tatya," diyerek ona sarıldı. Büyükannesi de dizini okşuyordu. "Bu dünyada çok şey değişti."</p>

  <p class="calibre11" style="text-align: justify;">"Öyle görünüyor," dedi Tatyana.</p>

  <p class="calibre11" style="text-align: justify;">"Belki de biraz daha az sabırlı olmalısın."</p>

  <p class="calibre11" style="text-align: justify;">"Ben de öyle düşünmüştüm," diyerek başını salladı. "Sanırım sabretmek pek avantajlı değil."</p>

  <p class="calibre11" style="text-align: justify;">"Ama ahlakını kaybetme," dedi Deda. "Doğru bildiğin yoldan çıkma. Kendini tanımak için sorman gereken üç soruyu hatırla."</p>

  <p class="calibre11" style="text-align: justify;">Deda'nın bunu ona hatırlatmamasını isterdi. Bu gece kendine o üç soruyu sormak içinden gelmiyordu. "Deda, bu ailede doğru yolu bulmayı sana bıraktık," dedi gülümseyerek. "Bize bir şey kalmadı."</p>

  <p class="calibre11" style="text-align: justify;">Büyükbabası gri saçlarını sallayarak, "Tatya zaten geriye kalan sadece bu," dedi.</p>

  <p class="calibre11" style="text-align: justify;">Tatyana yatağında sessizce uzanarak Aleksandr'ı düşündü. Ona hayatını anlatmakla, kendiyle birlikte bir bataklığa sürüklediğini düşündü. Tatyana onu dinlerken nefes almayı kesmiş ve ağzı bir karış açık kalmıştı. Aleksandr hayatıyla ilgili bu yükü biriyle paylaşmak istemişti.</p>

  <p class="calibre11" style="text-align: justify;">Ona ihtiyaç duymuştu.</p>

  <p class="calibre11" style="text-align: justify;">Tatyana buna hazır olmayı diledi.</p>

  <p class="calibre11" style="text-align: justify;">Daşa'yı düşünemedi bile.</p>

  <p class="kisim_adi" style="text-align: justify;">5</p>

  <p class="calibre11" style="text-align: justify;">Tatyana, çarşamba sabahı Kirov'a giderken itfaiye binasına ek yangın söndürücüler konduğunu gördü. Leningrad'da bu kadar çok mu yangın bekleniyordu? Alman bombaları şehri yakıp kül mü edecekti? Bunu hayal bile edemedi. Bu Amerika gibi gözünde canlandıramadığı bir şeydi.</p>

  <p class="calibre11" style="text-align: justify;">Uzaktan, muhteşem Smolni Kilisesi ve Monasteri tanınmaz bir hal alıyordu. İşçiler buraları kamufle etmek için etrafını tel örgülerle sarmıştı. Bu teller yeşil, kahverengi ve griye boyanıyordu. Oysa bir zamanlar bu binaların ne kadar büyüleyici bir görüntüsü vardı.</p>

  <p class="calibre11" style="text-align: justify;">Tatyana işten çıkmadan önce ellerini ve yüzünü parlayana kadar yıkadı. Sonra da dolabının yanındaki aynanın karşına geçerek saçlarını güzelce taradı ve salık bıraktı. Sabah vücudunu saran çiçekli bir etek ve kısa kollu, beyaz düğmeli mavi bir bluz giymişti. Kendine aynada bakınca on iki mi on üç yaşında mı göründüğüne karar veremedi. Kimin küçük kardeşiydi? Tabi ki Daşa'nın. Dışarı çıkmadan önce Aleksandr'ın onu bekliyor olmasını diledi.</p>

  <p class="calibre11" style="text-align: justify;">Hızla otobüs durağına yürüdü ve Aleksandr'ın elinde kepiyle onu beklediğini gördü.</p>

  <p class="calibre11" style="text-align: justify;">"Saçların çok güzel Tatya," dedi gülümseyerek.</p>

  <p class="calibre11" style="text-align: justify;">"Teşekkürler," dedi. "Keşke petrol ve gaz yağı kokuyor olmasaydım."</p>

  <p class="calibre11" style="text-align: justify;">"Vay canına," dedi gözlerini fal taşı gibi açarak. "Yine bomba mı yapıyorsunuz?"</p>

  <p class="calibre11" style="text-align: justify;">Tatyana gülmeye başladı.</p>

  <p class="calibre11" style="text-align: justify;">Önce otobüs bekleyen kalabalığa, ardından da birbirlerine baktılar ve aynı anda, "Tramvay mı?" diyerek onaylarcasına başlarını salladıktan sonra caddenin karşına geçtiler.</p>

  <p class="calibre11" style="text-align: justify;">"En azından hâlâ çalışıyoruz," dedi Tatyana neşe içinde. "Pravda, Amerika'da son zamanlarda iş sıkıntısı çekildiğini yazdı. Sovyetler Birliği'nde işsizlik yok, Aleksandr."</p>

  <p class="calibre11" style="text-align: justify;">"Evet," dedi Aleksandr ona yaklaşarak. "Sovyetler Birliği'nde ve Dartmoor hapishanesinde işsizlik olmamasının sebebi aynı."</p>

  <p class="calibre11" style="text-align: justify;">Tatyana gülümsedi ve ona anarşist demek istedi; ama yapmadı.</p>

  <p class="calibre11" style="text-align: justify;">Tramvayı beklerlerken Aleksandr, "Sana bir şey aldım," dedi. Ona kahverengi bir kâğıtla sarılmış paketi uzatarak, "Biliyorum, doğum günün pazartesiydi; ama bugüne kadar fırsatım olmadı..."</p>

  <p class="calibre11" style="text-align: justify;">"Bu ne?" Şaşkın bir halde elindeki paketi aldı. Boğazına bir şey düğümlendi.</p>

  <p class="calibre11" style="text-align: justify;">Sesini alçaltarak, "Amerika'da bir âdetimiz vardır. Sana doğum günü hediyesi verildiğinde açıp bakar ve teşekkür edersin."</p>

  <p class="calibre11" style="text-align: justify;">Tatyana elindeki pakete baktı. "Teşekkürler." Hediye almak alışık olduğu bir şey değüdi. Kâğıda sarılmış hediyeyi duymamıştı bile.</p>

  <p class="calibre11" style="text-align: justify;">"Hayır. Önce aç. Ondan sonra teşekkür et."</p>

  <p class="calibre11" style="text-align: justify;">Gülümsedi. "Ne yapacağım? Kâğıdı mı çıkaracağım?"</p>

  <p class="calibre11" style="text-align: justify;">"Evet. Yırt."</p>

  <p class="calibre11" style="text-align: justify;">"Peki sonra ne yapacağım?"</p>

  <p class="calibre11" style="text-align: justify;">"Fırlat gitsin."</p>

  <p class="calibre11" style="text-align: justify;">"Hediyeyle birlikte mi; yoksa sadece kâğıdı mı?"</p>

  <p class="calibre11" style="text-align: justify;">Yavaşça, "Sadece kâğıdı," dedi.</p>

  <p class="calibre11" style="text-align: justify;">"Ama çok güzel paketlemişsin. Niye atayım ki?"</p>

  <p class="calibre11" style="text-align: justify;">"O sadece bir kâğıt."</p>

  <p class="calibre11" style="text-align: justify;">"O halde niçin paketledin?"</p>

  <p class="calibre11" style="text-align: justify;">"Lütfen hediyemi açar mısın?" dedi Aleksandr.</p>

  <p class="calibre11" style="text-align: justify;">Tatyana büyük merak içinde kâğıdı yırtarak paketi açtı. İçinden Aleksandr Puşkin'in <i class="calibre2">Bronz Atlı ve Diğer Şiirler</i> adlı kitabı çıktı. Bunun dışında iki küçük kitap daha vardı; ama Tatyana bunlardan birinin yazarı olan Stuart Mill'in adını daha önce hiç duymamıştı. Kitabın adı <i class="calibre2">Özgürlük Üzerineydi</i> ve İngilizceydi. Diğer kitap da İngilizce-Rusça sözlüktü.</p>

  <p class="calibre11" style="text-align: justify;">"İngilizce-Rusça mı?" dedi Tatyana gülümseyerek. "Bu bana sandığın kadar yardımcı olamayacak. Ben hiç İngilizce konuşamıyorum. Bunu buraya geldiğinde kendine mi almıştın?"</p>

  <p class="calibre11" style="text-align: justify;">"Evet," dedi. "O olmadan Mill'in kitabını okuyamazsın."</p>

  <p class="calibre11" style="text-align: justify;">"Hepsi için çok teşekkür ederim," dedi.</p>

  <p class="calibre11" style="text-align: justify;"><i class="calibre2">"Bronz Atlı</i> kitabı annemindi," dedi Aleksandr. "Bunu bana tutuklanmadan birkaç hafta önce vermişti."</p>

  <p class="calibre11" style="text-align: justify;">Tatyana ne diyeceğini bilemedi. "Puşkin'i severim," dedi yavaşça.</p>

  <p class="calibre11" style="text-align: justify;">"Ben de öyle düşündüm. Bütün Ruslar onu sever."</p>

  <p class="calibre11" style="text-align: justify;">"Şair Maikov'un Puşkin hakkında ne yazdığını biliyor musun?"</p>

  <p class="calibre11" style="text-align: justify;">"Hayır," dedi Aleksandr.</p>

  <p class="calibre11" style="text-align: justify;">Bakışları karşısında bir an afallayan Tatyana o satırları hatırlamaya çalıştı. "Dedi ki...dur hatırlayacağım...<i class="calibre2">İzlenimlerini bu dünyada edinmiş gibi görünmüyor...sanki ölümün etrafında dolaşıyor gibi....Dünyadaki bütün şeyler-duygular, acı, tutku-cennetteki güzelliklere dönüşmüş gibi."</i></p>

  <p class="calibre11" style="text-align: justify;">"Dünyadaki bütün şeyler-duygular, acı, tutku-cennetteki güzelliklere dönüşmüş gibi," diye tekrar etti Aleksandr.</p>

  <p class="calibre11" style="text-align: justify;">Tatyana kıpkırmızı oldu ve başını öne eğdi. Tramvay nerede kalmıştı? "Sen hiç Puşkin'in kitabını okudun mu?" diye sordu ince bir ses tonuyla.</p>

  <p class="calibre11" style="text-align: justify;">"Evet," dedi Aleksandr ve elinde tuttuğu paket kâğıdını fırlattı. "Bronz Atlı benim en sevdiğim şiirdir."</p>

  <p class="calibre11" style="text-align: justify;">"Benim de!" diye haykırdı Tatyana. <i class="calibre2">"Bazen anılarımız, içindeki korkuları taptaze korur. Sevgili okuyucular size anlatacağım bu hikâyenin çok kederli olduğunu baştan söylemeliyim."</i></p>

  <p class="calibre11" style="text-align: justify;">"Tatya, Puşkin'in sözlerini gerçek bir Rus gibi tekrarladın."</p>

  <p class="calibre11" style="text-align: justify;">"Ben zaten gerçek bir Rusum."</p>

  <p class="calibre11" style="text-align: justify;">Tramvay geldi.</p>

  <p class="calibre11" style="text-align: justify;">Aleksandr Rus Müzesi'ne geldiklerinde, "Biraz yürümek ister misin?" diye sordu.</p>

  <p class="calibre11" style="text-align: justify;">Tatyana ne kadar istese de hayır diyemedi.</p>

  <p class="calibre11" style="text-align: justify;">Ne kadar istese de.</p>

  <p class="calibre11" style="text-align: justify;">Mars Bahçesine doğru yürümeye başladılar.</p>

  <p class="calibre11" style="text-align: justify;">"Hiç çalıştın mı?" diye sordu Tatyana. "Dimitri, Karelia'da görev yapıyor. Senin böyle bir şey yapman gerekmiyor mu?"</p>

  <p class="calibre11" style="text-align: justify;">"Ben geride duruyorum," dedi Aleksandr sırıtarak. "Buradaki askerlere poker oynamayı öğretiyorum."</p>

  <p class="calibre11" style="text-align: justify;">"Poker mi?"</p>

  <p class="calibre11" style="text-align: justify;">"Bu Amerika'ya özgü bir kâğıt oyunu. Belki bir gün sana da nasıl oynandığını öğretirim. Ayrıca acemi askerlere ve gönüllülere eğitim vermekle görevliyim. 7:00'den 18:00'e kadar çalışıyorum. Her akşam 22:00 ile gece yarısı arasında nöbet tutuyorum."</p>

  <p class="calibre11" style="text-align: justify;">Tatyana biliyordu. Daşa bu saatlerde onu görmeye gidiyor olmalıydı.</p>

  <p class="calibre11" style="text-align: justify;">Aleksandr hemen devam etti. "Bunun karşılığında hafta sonları boşum. Bunun ne kadar süreceğini bilmiyorum. Pek fazla olmayacağını düşünüyorum. Leningrad garnizonuyla birlikte şehri korumak için buradayım. Bu benim görevim. Sınırda askerimiz kalmayınca, ben gönderileceğim."</p>

  <p class="calibre11" style="text-align: justify;">Peki ya seni de kaybedersek ne yapacağız, diye düşündü. "Nereye gidiyoruz?"</p>

  <p class="calibre11" style="text-align: justify;">"Yaz Bahçesi Letniy Sad'e. Ama dur." Aleksandr kışlanın yakınında durdu. Caddenin karşısında banklar vardı. "Sen burada biraz otur. Ben de gidip akşam yemeği için yiyecek bir şeyler alayım."</p>

  <p class="calibre11" style="text-align: justify;">"Akşam yemeği mi?"</p>

  <p class="calibre11" style="text-align: justify;">"Evet, doğum günün şerefine. Akşam yemeğiyle onu kutlayacağız." Ona et ve ekmek getireceğini söyledi. "Belki biraz havyar bile bulabilirim," diyerek gülümsedi. "Gerçek bir Rus olarak havyarı seviyorsundur, öyle değil mi Tatya?"</p>

  <p class="calibre11" style="text-align: justify;">"Hımmm," dedi. "Ya kibritler ne olacak?" Mümkün olduğunca alaycı bir tavırla konuşmaya çalışmış; ama bundan hoşlanıp hoşlanmayacağına emin olamamıştı. "Kibrite ihtiyacım olmayacak mı?" Dükkânda yaptıkları alışverişi hatırlamıştı.</p>

  <p class="calibre11" style="text-align: justify;">"Eğer bir şey yakmak istersen, bunu Mars Bahçesinde hiç sönmeyen ateşte yaparız. Geçen pazar oradan geçtik. Hatırlıyor musun?"</p>

  <p class="calibre11" style="text-align: justify;">Hatırladı. "O Bolşevik ateşine dokunamam," dedi bir adım geri çekilerek. "Bu kutsal şeylere saygısızlık olur."</p>

  <p class="calibre11" style="text-align: justify;">Aleksandr gülmeye başladı. "Bazı geceler o ateşin üzerinde şiş kebap yapıyoruz. Bu da saygısızlık mı? Ayrıca ben Tanrının varlığına inanmıyorum."</p>

  <p class="calibre11" style="text-align: justify;">Tatyana ona kısa bir bakış fırlattı. Onunla dalga mı geçiyordu? "Doğru. Tanrı yok."</p>

  <p class="calibre11" style="text-align: justify;">"Elbette," dedi. "Komünist Rusya'dayız. Hepimiz ateistiz."</p>

  <p class="calibre11" style="text-align: justify;">Tatyana'nın aklına bir fıkra geldi. "Adamın biri diğerine 'Bu yıl patates mahsulü nasıl?' diye sorar. Adam 'Çok iyi. Tanrı'nın yardımıyla patatesler onun ayaklarına kadar uzayacak.' Soruyu soran adam 'Sen ne diyorsun? Partimiz Tanrı'nın olmadığını söylüyor,' der. Diğer adam ise 'Zaten patates de yok,' diye yanıtlar."</p>

  <p class="calibre11" style="text-align: justify;">Aleksandr gülmeye başladı. "Patates konusunda haklısın. Gerçekten yok. Haydi işimize bakalım," dedi. "Beni bankta bekle. Hemen geleceğim."</p>

  <p class="calibre11" style="text-align: justify;">Caddenin karşısına geçti ve banklardan birine oturdu. Saçlarını düzeltti ve elini çantasının içine sokarak ona getirdiği kitapları elledi.</p>

  <p class="calibre11" style="text-align: justify;">Ne yapıyordu? Yorgun olduğu için hiçbir şey düşünemiyordu? Burada Aleksandr ile birlikte olmamalıydı.</p>

  <p class="calibre11" style="text-align: justify;">Aleksandr'ın yanında Daşa olmalıydı. Tatyana bunun doğru olduğuna emindi; çünkü Daşa ona nerede olduğunu sorsa cevap veremeyecekti. Tatyana ayağa kalkarak yürümeye başladı ve tam o sırada Aleksandr'ın seslendiğini duydu. "Tatya!"</p>

  <p class="calibre11" style="text-align: justify;">Elinde iki torbayla nefes nefese bir halde yanına geldi. "Nereye gidiyorsun?"</p>

  <p class="calibre11" style="text-align: justify;">Bir şey söylemesine gerek yoktu. Her şey yüzünden anlaşılıyordu.</p>

  <p class="calibre11" style="text-align: justify;">"Tatya," dedi Aleksandr dostane bir şekilde. "Söz veriyorum yemek yedikten sonra seni evine göndereceğim. Buna izin ver, olur mu?" Bir eliyle torbaları tutarken diğer eliyle de saçlarını okşadı. "Bu senin doğum günün için. Haydi gel."</p>

  <p class="calibre11" style="text-align: justify;">Gidemeyeceğini biliyordu. Aleksandr da bunun farkında mıydı? Bu daha da kötü olurdu. İçindeki karmaşık duygulardan haberdar mıydı?</p>

  <p class="calibre11" style="text-align: justify;">Mars bahçesinden geçerek, Yaz bahçesine doğru yürüdüler. Neredeyse akşam 21:00 olmasına rağmen, güneş Neva nehrinin üzerinde parlıyordu.</p>

  <p class="calibre11" style="text-align: justify;">Yaz Bahçesi onlar için yanlış yerdi.</p>

  <p class="calibre11" style="text-align: justify;">Aleksandr ve Tatyana, patikadan, Yunan heykellerinin, uzun ağaçların ve sarmaş dolaş sevgililerin önünden yürürken tek bir boş bank bile bulmadı.</p>

  <p class="calibre11" style="text-align: justify;">Tatyana yürürken başını öne eğmişti.</p>

  <p class="calibre11" style="text-align: justify;">En sonunda Satürn heykelinin yanında bir yer buldular. Satürn'ün ağzı açık olduğu ve bir çocuk çiğnediği için, Tatyana buranın oturmak için pek de ideal bir yer olmadığını düşündü.</p>

  <p class="calibre11" style="text-align: justify;">Aleksandr, biraz votka, jambon ve beyaz ekmek getirmişti. Torbada biraz havyarla çikolata da vardı. Tatyana biraz açtı. Aleksandr ona bütün havyarı yiyebileceğini söyledi. İlk önce itiraz etti; ama sonra pek fazla uzatmadı. Getirdiği küçük kaşıkla havyarın yansından fazlasını yedikten sonra, geri kalanını ona uzattı. "Lütfen gerisini sen ye. Israr ediyorum."</p>

  <p class="calibre11" style="text-align: justify;">Votkayı şişeden içli ve istemeden içi ürperdi. Votkadan nefret ediyordu; ama Aleksandr'ın, onun bir bebek olduğunu düşünmesini islemiyordu. Aleksandr Tatya'nın haline güldü ve şişeyi elinden kaparak bir yudum da kendisi aldı. "İçmek zorunda değilsin. Bunu doğum gününü kutlamak için getirdim. Ama bardak almayı unutmuşum."</p>

  <p class="calibre11" style="text-align: justify;">Aleksandr bütün banka yayılmıştı ve Tatyana'ya çok yakın oturuyordu. Tatyana nefes alsa, vücudu ona değecek gibiydi. İçinde yangınlar olduğu için konuşmakta zorlanıyordu.</p>

  <p class="calibre11" style="text-align: justify;">"Tatya," dedi Aleksandr nazik bir şekilde. "Yemek güzel mi?"</p>

  <p class="calibre11" style="text-align: justify;">"Evet güzel." Boğazındaki gıcığı temizledikten sonra, "Yani çok güzel demek istedim. Teşekkürler."</p>

  <p class="calibre11" style="text-align: justify;">"Biraz daha votka ister misin?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Onun alaycı bakışlarını görmezden gelmeye çalışırken, Aleksandr, "Hiç sarhoş olacak kadar çok votka içtin mi?" diye sordu.</p>

  <p class="calibre11" style="text-align: justify;">"Şey," dedi başını kaldırmadan. "İki yaşındayken yarım litre votkayı dikmişim. Sonra da hastaneye kaldırılmışım."</p>

  <p class="calibre11" style="text-align: justify;">"İki mi? O zamandan beri hiç içmedin mi?" Bacağı yanlışlıkla Tatyana'nınkine değdi.</p>

  <p class="calibre11" style="text-align: justify;">Tatyana kıpkırmızı oldu. "Hayır, içmedim." Bacağını çekti ve Almanlardan bahsederek konuyu değiştirdi. Aleksandr iç geçirerek garnizonda olanlardan bahsetmişti. Aleksandr konuşurken, Tatyana da yüzünü inceleme fırsatı buldu. Kirli sakallarını fark ederek, hiç tam olarak tıraş olup olmadığını sormak istemiş; fakat fazla ileri gideceğini düşünerek vazgeçmişti. En çok sakal, ağzının çevresinde vardı ve bu dudaklarını daha da belirginleştiriyordu. Ona dişleri hakkında da soru sormak istedi; ama yapmadı. Gözlerinde yumuşak ve ışıl ışıl bakışı bırakmasını söylemeyi düşündü.</p>

  <p class="calibre11" style="text-align: justify;">Ona gülümseyerek karşılık verdi.</p>

  <p class="calibre11" style="text-align: justify;">"Peki... hâlâ İngilizce konuşuyor musun, Aleksandr?"</p>

  <p class="calibre11" style="text-align: justify;">"Evet konuşuyorum. Ama pek pratik yapamıyorum. En son annem ve babam..." Sözünü yarım bıraktı.</p>

  <p class="calibre11" style="text-align: justify;">"Özür dilerim. Bunu demek... Ben sadece bana İngilizce kelimeler öğretip öğretemeyeceğini öğrenmek istedim."</p>

  <p class="calibre11" style="text-align: justify;">Aleksandr'ın gözleri o kadar çok parlamıştı ki; Tatyana vücudundaki bütün kanın yanaklarına gittiğini hissetti. "Tatya, sana hangi kelimeleri öğretmemi istersin?"</p>

  <p class="calibre11" style="text-align: justify;">Kekelemekten korktuğu için cevap veremedi. "Votka'nın anlamı ne?"</p>

  <p class="calibre11" style="text-align: justify;">"Bu kolay. İngilizcesi Vodka," diyerek güldü.</p>

  <p class="calibre11" style="text-align: justify;">Aleksandr çok güzel gülüyordu. İçten kahkahası kalbinin derinliklerinden geliyordu. Votka şişesini alarak kapağını açtı. "Neye içmemiz gerekiyor?" diye sordu şişeyi kaldırarak. "Doğum günün olduğuna göre senin şerefine içelim. Umarım seneye de güzel bir doğum günü geçirirsin."</p>

  <p class="calibre11" style="text-align: justify;">"Teşekkürler. Bunun şerefine bir yudum içerim," dedi elindeki şişeyi alarak. "Doğum günümü Paşa ile birlikte geçirmeye alışmıştım."</p>

  <p class="calibre11" style="text-align: justify;">Aleksandr ona cevap vermeden votkayı aldı ve Satürn'e baktı. "Başka bir heykelin yanına otursak daha iyi olurdu, öyle değil mi?" diye sordu. "Satürn'ün kendi çocuğunu yediğini görürken, yemekler boğazımıza düğümleniyor."</p>

  <p class="calibre11" style="text-align: justify;">Tatyana bir parça çikolata alarak, "Nerede oturmak isterdin?" diye sordu.</p>

  <p class="calibre11" style="text-align: justify;">"Bilmiyorum. Belki de oradaki Mark Antony heykelinin yanında." Etrafına bakındı. "Bir Afrodit heykeli..."</p>

  <p class="calibre11" style="text-align: justify;">"Gidebilir miyiz?" dedi Tatyana aniden ayağa kalkarak. "Bu yediklerimi eritmek için yürümem gerekiyor." Burada ne işi vardı?</p>

  <p class="calibre11" style="text-align: justify;">Tatyana, parktan çıkıp nehre doğru yaklaşırlarken, Aleksandr dışında bir isimle çağrılıp çağırılmadığını sormak istedi. Uygunsuz bir soru olacağını düşünerek vazgeçti. Güzel bir akşamda yaptıkları bu yürüyüşle yetinmeli ve Aleksandr'a nasıl bir isimle çağırılmaktan hoşlanacağını sormamalıydı.</p>

  <p class="calibre11" style="text-align: justify;">Aleksandr bir süre sonra, "Oturmak ister misin?" diye sordu.</p>

  <p class="calibre11" style="text-align: justify;">"Ben iyiyim," dedi Tatyana. "Tabi sen oturmak istiyorsan, bilemem."</p>

  <p class="calibre11" style="text-align: justify;">"Evet, haydi oturalım."</p>

  <p class="calibre11" style="text-align: justify;">Neva nehrine bakan banklardan birine oturdular. Nehrin karşı tarafındaki Peter ve Paul Kilisesi ışıl ışıl parlıyordu. Aleksandr bacaklarını açarak bankın yarısını kaplamış; kolunu da arkasına atmıştı. Tatyana olduğu yerde hiç kıpırdamadan durmuş ve bacağına değmemeye dikkat etmişti.</p>

  <p class="calibre11" style="text-align: justify;">Aleksandr'ın hareketleri çok rahattı. Yürüyor, oturuyor, dinleniyor ve on yedi yaşındaki bir kızın üzerinde yarattığı etkiden habersiz gibi görünüyordu. Vücudunun, yüzünün, boyunun ve gücünün ona kendiliğinden verildiğini düşünüyor gibiydi. Bunları elde etmek için çaba harcamamıştı. Bu ödül gibi bir şeydi. Tatyana her gün saçlarını tararken de onlar hakkında aynı şeyi düşünürdü. Onları ne seviyor; ne de nefret ediyordu. Kendini beğenmiş olmadığı gibi; alçakgönüllü de değildi.</p>

  <p class="calibre11" style="text-align: justify;">Aleksandr her hareketiyle kendine güvenini belli ediyordu.</p>

  <p class="calibre11" style="text-align: justify;">Tatyana nefes almayı unutmuştu. Derin bir nefes alarak başını Neva'ya çevirdi.</p>

  <p class="calibre11" style="text-align: justify;">"Bu nehri izlemeyi seviyorum," dedi Aleksandr. "Özellikle de aydınlık gecelerde. Amerika'da böyle bir şey yok."</p>

  <p class="calibre11" style="text-align: justify;">Belki Alaska'da vardır?"</p>

  <p class="calibre11" style="text-align: justify;">"Belki," dedi. "Ama bu parlayan nehir, etrafındaki şehir, sol taraftaki Leningrad Üniversitesinin arkasında batan güneş...." Başını sallayarak sustu. Konuşmadan öylece oturdular.</p>

  <p class="calibre11" style="text-align: justify;">"Puşkin bunu 'Bronz Atlı'nın içine nasıl koymuş?" diye sordu Aleksandr. <i class="calibre2">"Karanlığın yayılmasına izin verelim...cennetin altın ışığı..."</i> Birden durdu. "Gerisini hatırlamıyorum."</p>

  <p class="calibre11" style="text-align: justify;">Tatyana 'Bronz Atlı'yı ezbere biliyordu. <i class="calibre2">"Alacakaranlık yeni geçiyor; ama gece yarısına yarım saat var."</i></p>

  <p class="calibre11" style="text-align: justify;">Aleksandr hâlâ nehri izleyen Tatyana'ya bakmak için başını çevirdi.</p>

  <p class="calibre11" style="text-align: justify;">"Tatya... bütün bu çiller nasıl oldu?" diye sordu.</p>

  <p class="calibre11" style="text-align: justify;">"Çok sinir bozucu olduklarının farkındayım. Güneşten oldu," diye cevap verdi. Kıpkırmızı oldu ve eliyle yüzüne dokunarak, bütün burnunu ve gözlerinin altını saran çilleri çıkarmak istedi. Aleksandr'ın gözlerinden ve kendi kalp atışından korkan Tatyana, içinden ona bakmamasını diliyordu.</p>

  <p class="calibre11" style="text-align: justify;">"Peki ya sarı saçların?" diye devam etti. "Onlar da güneşten mi?" Tatyana bir anda kolunun bankın arkasında olduğunu fark etti. İstese elini birkaç santimetre oynatarak saçlarına dokunabilirdi; ama yapmadı.</p>

  <p class="calibre11" style="text-align: justify;">"Beyaz geceler çok güzel oluyor, öyle değil mi?" dedi gözlerini ondan ayırmadan.</p>

  <p class="calibre11" style="text-align: justify;">"Leningrad'da bu geceler kışın daha iyi oluyor."</p>

  <p class="calibre11" style="text-align: justify;">"Evet, burada kış daha eğlenceli."</p>

  <p class="calibre11" style="text-align: justify;">"Bazen kışları, Neva nehri donduğunda, buz üzerinde kaymaya giderdik. Karanlıkta bile, kuzeyden gelen ışıkların yardımıyla kayardık."</p>

  <p class="calibre11" style="text-align: justify;">"Sen ve kim?"</p>

  <p class="calibre11" style="text-align: justify;">"Paşa, ben ve arkadaşlarımız. Bazen Daşa ile gelirdik. Ama o bizden çok büyük. Onunla pek fazla dolaşmam." Neden Daşa'nın çok büyük olduğundan bahsetmişti? Bir şeyler anlatmaya mı çalışıyordu? Tatyana kendi kendine çenesini tutması gerektiğini söyledi.</p>

  <p class="calibre11" style="text-align: justify;">"Onu çok seviyor olmalısın," dedi Aleksandr.</p>

  <p class="calibre11" style="text-align: justify;">Bununla ne demek istemişti? Hiç anlamamıştı.</p>

  <p class="calibre11" style="text-align: justify;">"Onunla, Paşayla olduğun kadar yakın mısın?" diye sordu.</p>

  <p class="calibre11" style="text-align: justify;">"Daha farklı. Paşa ve ben..." Tatyana sözünü yarım bıraktı. Paşa ile aynı tabaktan yemek yemişlerdi. "Ablamla aynı yatakta yatıyoruz. Bana asla evlenemeyeceğimi; çünkü kocamla aynı yatakta yatmak istemediğini söylüyor."</p>

  <p class="calibre11" style="text-align: justify;">Bakışları birbirine kilitlendi. Tatyana başını çeviremedi. Güneş ışığı altında, kızaran yüzünü görmemesini umut ediyordu.</p>

  <p class="calibre11" style="text-align: justify;">"Evlenmek için çok küçüksün," dedi Aleksandr.</p>

  <p class="calibre11" style="text-align: justify;">"Biliyorum," dedi Tatyana ve her zaman olduğun gibi yaşı konusunda savunmaya geçerek, "Ama çok küçük değilim," dedi.</p>

  <p class="calibre11" style="text-align: justify;">Ne için çok küçüğüm, diye merak etti Tatyana. O sırada Aleksandr da, "Peki ne için çok küçük değilsin?" diye sordu.</p>

  <p class="calibre11" style="text-align: justify;">Gözlerindeki ifade ona fazla gelmişti. Nevanın karşısında, Yaz Bahçesi'nde birden çok ağır gelmişti.</p>

  <p class="calibre11" style="text-align: justify;">Ne diyeceğini bilemedi. Daşa olsa ne derdi? Bir yetişkin nasıl cevap verirdi?</p>

  <p class="calibre11" style="text-align: justify;">"Gönüllüler arasına katılamayacak kadar küçük değilim," dedi en sonunda. "Belki katılırım ve sen de beni eğitirsin." Gülmeye başladı ve sonra bir anda utandı.</p>

  <p class="calibre11" style="text-align: justify;">Aleksandr ciddi bir yüz ifadesiyle, "Gönüllü olmak için bile çok küçüksün. Seni..." diyerek cümlesini yarım bıraktı. Tatyana ses tonundaki tereddüte bir anlam veremedi Üst dudağının tam ortasında bir dikiş izi vardı.</p>

  <p class="calibre11" style="text-align: justify;">Tatyana, Aleksandr'ın dudağına daha fazla bakamadı. Nehrin karşısında, güneş altında oturmaya devam ettiler. Sonra bir anda banktan fırlayarak, "Eve gitsem iyi olacak. Geç kaldım," dedi.</p>

  <p class="calibre11" style="text-align: justify;">"Pekâlâ," dedi Aleksandr yavaşça ayağa kalkarak. "Güzel bir akşamdı."</p>

  <p class="calibre11" style="text-align: justify;">"Evet," dedi yüzüne bakmadan. Nehrin kenarında yürümeye başladılar.</p>

  <p class="calibre11" style="text-align: justify;">"Aleksandr, Amerika'yı özlüyor musun?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Elinde olsa geri döner miydin?"</p>

  <p class="calibre11" style="text-align: justify;">"Sanırım," dedi.</p>

  <p class="calibre11" style="text-align: justify;">"Bunu yapabilir miydin?"</p>

  <p class="calibre11" style="text-align: justify;">Yüzüne baktı. "Oraya nasıl gidebilirim? Buna kim izin verir? Amerikan soyadım hakkında suçlama var."</p>

  <p class="calibre11" style="text-align: justify;">Tatyana elini tutmak, ona dokunmak ve onu biraz olsun rahatlatmak istedi. "Bana Amerika'dan bahset," dedi. "Hiç okyanus gördün mü?"</p>

  <p class="calibre11" style="text-align: justify;">"Evet Atlantik Okyanusunu gördüm. Oldukça güzel."</p>

  <p class="calibre11" style="text-align: justify;">"Tuzlu mu?"</p>

  <p class="calibre11" style="text-align: justify;">"Evet. Ayrıca soğuk ve derin. Üzerinde denizanaları ve beyaz gemiler var."</p>

  <p class="calibre11" style="text-align: justify;">"Ben de bir kez denizanası gördüm. Atlantik ne renkte?"</p>

  <p class="calibre11" style="text-align: justify;">"Yeşil."</p>

  <p class="calibre11" style="text-align: justify;">"Ağaçlar gibi mi?"</p>

  <p class="calibre11" style="text-align: justify;">Etrafına, Neva'ya, ağaçlara ve ona baktı. "Gözlerinin yeşiline benziyor."</p>

  <p class="calibre11" style="text-align: justify;">"Koyu yeşil mi?" İçindeki duygular göğsünde büyük bir baskı yapıyor ve nefes almasını zorlaştırıyordu. Bütün hayatı boyunca nefes aldığını fakat o anda bunu yapmak zorunda olmadığını düşündü.</p>

  <p class="calibre11" style="text-align: justify;">Aleksandr tekrar Yaz Bahçesinden yürümeyi teklif etti.</p>

  <p class="calibre11" style="text-align: justify;">Tatyana kabul etti; fakat sonra sarmaş dolaş olan sevgilileri hatırladı. "Belki de oradan gitmesek daha iyi olur. Daha kısa bir yol var mı?"</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">Uzun ağaçların gölgesi yola vuruyordu ve güneş arkalarında kalmıştı.</p>

  <p class="calibre11" style="text-align: justify;">Kapıdan geçtiler ve heykeller arasındaki dar yoldan yürüdüler.</p>

  <p class="calibre11" style="text-align: justify;">"Park, geceleri farklı görünüyor," dedi Tatyana.</p>

  <p class="calibre11" style="text-align: justify;">"Buraya gece hiç gelmedin mi?"</p>

  <p class="calibre11" style="text-align: justify;">"Hayır," diye itiraf etti ve hemen, "Ama geceleri başka yerlere gittim. Bir keresinde..." diye ekledi.</p>

  <p class="calibre11" style="text-align: justify;">Aleksandr ona doğru eğildi. "Tatya, sana bir şey söyleyeyim mi?"</p>

  <p class="calibre11" style="text-align: justify;">"Ne?" dedi ona yaklaşarak.</p>

  <p class="calibre11" style="text-align: justify;">"Geceleri dışarı çıkmaman daha çok hoşuma gider."</p>

  <p class="calibre11" style="text-align: justify;">Hiçbir şey söylemeden önüne baktı.</p>

  <p class="calibre11" style="text-align: justify;">Yanından yürüyebilmek için asker adımlarını küçültüyordu. Ilık bir geceydi. Çıplak kolları, asker gömleğine iki kez sürtmüştü.</p>

  <p class="calibre11" style="text-align: justify;">"Bu en iyi zaman Tatyana," dedi Aleksandr. "Neden öyle olduğunu bilmek ister misin?"</p>

  <p class="calibre11" style="text-align: justify;">"Lütfen söyleme."</p>

  <p class="calibre11" style="text-align: justify;">"Bir daha asla böyle bir an olmayacak. Bu kadar sade ve karışıklıktan uzak bir an olmayacak."</p>

  <p class="calibre11" style="text-align: justify;">"Bu anın karışık olmadığını mı söylüyorsun?" Tatyana başını salladı.</p>

  <p class="calibre11" style="text-align: justify;">"Elbette," dedi Aleksandr. "Biz, Leningrad'ın alacakaranlığında yürüyüş yapan iki arkadaşız."</p>

  <p class="calibre11" style="text-align: justify;">Fontanga köprüsünde durdular. "22:00'de görevim var," dedi. "Yoksa seni eve götürürdüm."</p>

  <p class="calibre11" style="text-align: justify;">"Yok, ben kendim giderim. Merak etme. Yemek için teşekkürler."</p>

  <p class="calibre11" style="text-align: justify;">Aleksandr'ın yüzüne bakmak imkânsızdı. Kısa boyu, kurtarıcısı olmuştu. Tatyana üniformasının düğmelerine baktı. Onlardan korkmuyordu.</p>

  <p class="calibre11" style="text-align: justify;">Aleksandr boğazındaki gıcığı temizledi. "Söyle bakalım, seni Tatyana ve Tatya dışında nasıl çağırıyorlar?"</p>

  <p class="calibre11" style="text-align: justify;">Kalbi yerinden fırlayacak gibi oldu. "Kim?"</p>

  <p class="calibre11" style="text-align: justify;">Aleksandr bir süre hiçbir şey söylemedi.</p>

  <p class="calibre11" style="text-align: justify;">Tatyana arkasına dönerek ondan uzaklaştı ve beş metre ileri gidince yüzüne baktı. Tek istediği o harika yüzünü izleyebilmekti. "Bazen bana Tatya diyorlar."</p>

  <p class="calibre11" style="text-align: justify;">Aleksandr gülümsedi.</p>

  <p class="calibre11" style="text-align: justify;">Sessizlik anları Tatyana için tam bir işkenceydi. O zamanlarda ne yapacaktı?</p>

  <p class="calibre11" style="text-align: justify;">"Çok güzelsin Tatya," dedi Aleksandr.</p>

  <p class="calibre11" style="text-align: justify;">"Sus," dedi onun duymayacağı bir şekilde.</p>

  <p class="calibre11" style="text-align: justify;">Arkasından, "Eğer istersen sen de bana Şura diyebilirsin," diye bağırdı.</p>

  <p class="calibre11" style="text-align: justify;">Şura! Bu harika bir sevgi sözcüğüydü. Ona Şura demekten büyük mutluluk duyacağını söylemek istedi. "Sana kim Şura diyor?"</p>

  <p class="calibre11" style="text-align: justify;">"Hiç kimse," dedi Alleksandr.</p>

  <p class="calibre11" style="text-align: justify;">Tatyana eve adeta uçarak gitti. Parlak kırmızı kanatlarıyla Leningrad'ın lacivert gökyüzünde havalanmıştı. Eve yaklaşınca, kalbindeki suçluluk hissi ağır bastı ve kanatlar ortadan kaybolunca yere inmek zorunda kaldı. Saçlarını topladı ve kitapların çantanın en dibinde durduğundan emin oldu. Ancak birkaç dakika yukarıya çıkamadı ve yumruklarıyla göğsünü bastırarak apartman duvarına yaslandı.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Daşa, Dimitri ile birlikte yemek masasında oturuyordu.</p>

  <p class="calibre11" style="text-align: justify;">"Üç saattir seni bekliyoruz," dedi Daşa. "Neredeydin?"</p>

  <p class="calibre11" style="text-align: justify;">Tatyana, kokusundan Leningrad'da Aleksandr ile dolaştığını anlayıp anlamadıklarını merak etti. Çıplak kollarına yasemin, sıcak güneş, votka, havyar ve çikolata kokusu sinmiş miydi? Burnunda çoğalan çilleri görmüş müydüler? Kuzey kesiminin ışıkları altında dolaşıyordum. Yürüyor ve yüzümü kuzeyin güneşiyle ısıtıyordum. Acılı gözlerinden bunu anlayabilir miydiler?</p>

  <p class="calibre11" style="text-align: justify;">"Sizi beklettiğim için özür dilerim. Bugünlerde geç saatlere kadar çalışıyoruz."</p>

  <p class="calibre11" style="text-align: justify;">"Aç mısın?" diye sordu Daşa. "Babuşka, pirzola ve patates yaptı. Açlıktan ölmüş olmalısın. Biraz ye."</p>

  <p class="calibre11" style="text-align: justify;">"Aç değilim. Çok yorgunum. Dima, kusuruma bakmazsın, değil mi?" diyerek banyoya gitti.</p>

  <p class="calibre11" style="text-align: justify;">Dimitri iki saat daha oturdu. Büyükannesiyle büyükbabası saat 23:00'te odalarını geri isteyince, Dimitri, Daşa ve Tatyana çatı katına çıkarak geç saatlere kadar sohbet etti. Tatyana çok fazla konuşamadı. Dimitri dost canlısıydı ve hoş sohbetti. İki gün boyunca hendek kazdığı için elinde oluşan yaraları kızlara gösterdi. Tatyana ona baktığını ve göz teması olduğunda gülümsediğini fak etti.</p>

  <p class="calibre11" style="text-align: justify;">"Aleksandr ile çok samimi misin Dimitri?" diye sordu Daşa.</p>

  <p class="calibre11" style="text-align: justify;">"Evet. Aleksandr ile uzun zamandır tanışıyoruz," dedi Dimitri. "Arkadaş gibiyiz."</p>

  <p class="calibre11" style="text-align: justify;">Tatyana, Dimitri'nin söylediklerini idrak etmeye çalışıyordu.</p>

  <p class="calibre11" style="text-align: justify;">Tatyana o gece duvara dönüp, beyaz pikeyle ince kahverengi battaniyeyi üzerine çekerek dua etti. Tanrım, eğer oralarda bir yerdeysen lütfen bana şimdiye kadar göstermeyi bilmediğim bu duyguları nasıl saklayacağımı öğret.</p>

  <p class="kisim_adi" style="text-align: justify;">6</p>

  <p class="calibre11" style="text-align: justify;">Tatyana perşembe günü işteyken sürekli Aleksandr'ı düşündü. İş çıkışında onu bekliyordu. Bu gece niçin geldiğini sormadı ve o da hiçbir açıklama yapmadı. Ne hediyesi ne de soracak sorusu vardı. Öylece gelmişti. Çok az konuştular. Sadece kolları bir kez birbirine değdi ve tramvay istasyona yaklaştığında, Tatyana üzerine düşünce, Aleksandr belinden tutarak ona yardım etti.</p>

  <p class="calibre11" style="text-align: justify;">"Daşa bu gece beni eve davet etti," dedi Tatyana'ya.</p>

  <p class="calibre11" style="text-align: justify;">"Yaaa," dedi Tatyana. "Güzel. Ailem seni bir kez daha görmekten mutluluk duyacak. Bu sabah keyifleri yerindeydi. Annem dün Paşa ile telefonda konuştu. Anladığımız kadarıyla rahatı yerinde..." Birden konuşmayı kesti ve devam edemeyecek kadar üzgün olduğunu anladı.</p>

  <p class="calibre11" style="text-align: justify;">Mümkün olduğunca yavaş bir şekilde on altı numaralı tramvaya yürüdüler ve Grechesky hastanesinin önünde durana kadar kolları birbirine değer bir halde gittiler.</p>

  <p class="calibre11" style="text-align: justify;">"Görüşmek üzere teğmen." <i class="calibre2">Şura</i> demek istedi; ama yapamadı.</p>

  <p class="calibre11" style="text-align: justify;">"Görüşürüz Tatya," dedi Aleksandr.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">O gece ilk kez dördü buluşup dışarıya çıktılar. Dondurma ve bira aldılar. Daşa Aleksandr'ın koluna yapışmıştı. Tatyana ise Dimitri ile arasındaki mesafeyi koruyor; Daşa'nın Aleksandr'a sarıldığını izlememek için de elinden geleni yapıyordu. Ablasının ona dokunduğunu görmekten bu kadar acı duyacağını hiç tahmin etmemişti. Bunları, onun görmediği bir yerde yapmalarını tercih ederdi.</p>

  <p class="calibre11" style="text-align: justify;">Aleksandr, her askerin koluna takmaktan zevk alacağı Daşa ile birlikte halinden çok memnun görünüyordu. Tatyana'ya çok ender bakıyordu. Daşa ve Aleksandr beraberken nasıl görünüyordu? Uyumlu muydular? Birbirlerine, Aleksandr ve ondan daha mı çok yakışıyorlardı? Bunlara cevap bulamadı. Aleksandr ile birlikteyken nasıl göründüklerini bilmiyordu. Sadece onun yanındayken kendini nasıl hissettiğinden emindi.</p>

  <p class="calibre11" style="text-align: justify;">"Tatya!" Dimitri onunla konuşuyordu.</p>

  <p class="calibre11" style="text-align: justify;">"Kusura bakma Dima, ne dedin?" Neden sesini yükseltmişti?</p>

  <p class="calibre11" style="text-align: justify;">"Tatya, diyordum ki; Aleksandr'ın beni silah koruma bölümünden alıp başka bir yere vermesi gerektiğini düşünmüyor musun? Belki onunla birlikte motorlu araçların olduğu yerde çalışabilirim."</p>

  <p class="calibre11" style="text-align: justify;">"Olabilir. Bu mümkün mü peki? Yani bunun için tank ya da başka bir araç kullanmayı bilmen gerekmiyor mu?"</p>

  <p class="calibre11" style="text-align: justify;">Aleksandr gülümsedi. Dimitri ise hiçbir şey söylemedi.</p>

  <p class="calibre11" style="text-align: justify;">"Tatya!" dedi Daşa. "Motorlu araçlar bölümünde ne yapılması gerektiğini sen nereden bileceksin? Kes sesini. Alex, fırtınalar mı koparacaksın; yoksa düşmanın üzerine hücum mu edeceksin?" diyerek güldü.</p>

  <p class="calibre11" style="text-align: justify;">"Öyle bir şey yok," dedi Dimitri. "Aleksandr bir şeyin güvenli olduğunu görmek için önce beni gönderiyor; sonra kendi gidiyor. Böylece yeni bir madalya alıyor. Öyle değil mi Aleksandr?"</p>

  <p class="calibre11" style="text-align: justify;">"Buna benzer bir şey Dima," dedi Aleksandr yanından yürüyerek. "Buna rağmen bazı zamanlar tek başıma gittiğimde seni yanıma alıyorum."</p>

  <p class="calibre11" style="text-align: justify;">Tatyana pek dinlemiyordu. Neden Daşa ona bu kadar yakındı? Tek başına giderken Dimitri'yi nasıl yanına alabiliyordu? Bunun anlamı neydi?</p>

  <p class="calibre11" style="text-align: justify;">"Tanya!" dedi Dimitri. "Tatya, beni dinliyor musun?"</p>

  <p class="calibre11" style="text-align: justify;">"Elbette," dedi. Neden sesini yükseltmeye devam ediyordu?</p>

  <p class="calibre11" style="text-align: justify;">"Aklın başka yerde gibi."</p>

  <p class="calibre11" style="text-align: justify;">"Yoo, hayır. Ne güzel bir gece, öyle değil mi?"</p>

  <p class="calibre11" style="text-align: justify;">"Koluma girmek ister misin? Yere yığılacak gibi görünüyorsun?"</p>

  <p class="calibre11" style="text-align: justify;">Daşa Tatyana'ya bir bakış fırlattıktan sonra, "Ona iyi bak. Her an bayılabilir," dedi.</p>

  <p class="calibre11" style="text-align: justify;">Tatyana o gece yatağa yattığında battaniyeyi başına çekti ve Daşa yanına uzanıp, "Tatya, uyuyor musun?" diye fısıldayarak onu dürttüğünde uyuyormuş numarası yaptı. Tatyana Daşa ile konuşmak istemiyordu. Tek dileği sesli bir şekilde onun adını söyleyebilmekti. <i class="calibre2">Şura.</i></p>

  <p class="kisim_adi" style="text-align: justify;">7</p>

  <p class="calibre11" style="text-align: justify;">Tatyana cuma günü işe gittiğinde Kirov'daki çoğu insanın olmadığını gördü. Sadece onun gibi gençler ve çok yaşlılar vardı. Kalan birkaç adam ya altmış yaşın üzerinde, ya da yönetim pozisyonundaydı.</p>

  <p class="calibre11" style="text-align: justify;">Savaşın ilk beş gününde sınırdan çok az haber geldi. Radyoda daha çok Sovyetler Birliği'nin zaferlerinden bahsedildiği için, Alman ordusunun gücüne, Leningrad'daki tehlikeye ve şehrin boşaltılmasına hiç değinilmiyordu. Tatyana ateş makinesine petrol doldururken, radyo hep açık duruyordu.</p>

  <p class="calibre11" style="text-align: justify;">Bütün gün saniyede bir önünden geçen metal topların sesini dinliyordu.</p>

  <p class="calibre11" style="text-align: justify;">Tatyana'nın tek düşündüğü şey saatin bir an önce 19:00 olmasıydı.</p>

  <p class="calibre11" style="text-align: justify;">Öğle yemeğindeyken, radyoda, istihkakın gelecek hafta başlayabileceğini duydu. Yine öğle arasında Krasenko, çalışanlarına pazartesiden itibaren orduyla ilgili egzersizlere başlayacaklarını ve mesainin 20:00'ye kadar uzayabileceğini söyledi.</p>

  <p class="calibre11" style="text-align: justify;">Tatyana çıkmadan önce, petrol kokusunu geçirebilmek için ellerini on kez yıkadı. Zina ile birlikte hızlı bir şekilde fabrikadan çıkıp Kirov duvarına doğru yürürken, birine içindeki çelişkili duygulardan ve acıdan bahsetmek istedi.</p>

  <p class="calibre11" style="text-align: justify;">Fakat sonra Aleksandr'ın kepini çıkararak onu beklediğini gördü ve her şeyi unuttu. Kendini tutmalı ve koşmaya kalkmamalıydı. Caddenin karşısına geçtiler ve Ulitsa Gonorova'ya doğru yürüdüler.</p>

  <p class="calibre11" style="text-align: justify;">"Haydi biraz yürüyelim." Tatyana bu kadar yoğun bir günün ardından bunu söylediğine inanamıyordu. Ama umurunda değüdi. Hafta sonu onunla bir dakika bile geçiremeyeceğini biliyordu.</p>

  <p class="calibre11" style="text-align: justify;">"Biraz derken ne kadarı kastediyorsun?"</p>

  <p class="calibre11" style="text-align: justify;">Derin bir nefes aldı. "Haydi bütün yolu yürüyelim."</p>

  <p class="calibre11" style="text-align: justify;">Yavaşça, neredeyse bomboş olan sokaklarda yürümeye başladılar. Demiryolu ile tarlalar sağlarında, Kirov'un endüstriyel binaları ise sollarında kalıyordu. Hava sireni ve uçak yoktu. Güneş pırıl pırıl parlıyordu ve başka insanlara rastlamamışlardı.</p>

  <p class="calibre11" style="text-align: justify;">"Aleksandr, Dima neden senin gibi bir subay değil?"</p>

  <p class="calibre11" style="text-align: justify;">Aleksandr birkaç dakika sessiz kaldı. "Subay olmayı istiyordu. Subay okuluna birlikte yazıldık."</p>

  <p class="calibre11" style="text-align: justify;">Tatyana bunu bilmiyordu. Dimitri'nin ona bundan hiç bahsetmediğini söyledi.</p>

  <p class="calibre11" style="text-align: justify;">"Söyleyemezdi. Bu işe beraber girdik ve yine beraber devam edeceğimizi düşündük. Ama ne yazık ki Dimitri başaramadı."</p>

  <p class="calibre11" style="text-align: justify;">"Ne oldu?"</p>

  <p class="calibre11" style="text-align: justify;">"Hiçbir şey. Suyun altında nefesini tutarak yeterince kalamadı; tatbikat için yapılan silah ateşi karşısında sakinliğini koruyamayarak sinirlendi; yani birçok yönden başarısız oldu. O çok iyi bir asker," dedi Aleksandr. "Ama subaylık için uygun değil."</p>

  <p class="calibre11" style="text-align: justify;">"Senin gibi değil," dedi Tatyana.</p>

  <p class="calibre11" style="text-align: justify;">Aleksandr neşe içinde ona baktı ve başını salladı. "Ben kızgın bir savaşçıyım."</p>

  <p class="calibre11" style="text-align: justify;">Tramvay tam önlerinde durdu. İsteksizce bindiler.</p>

  <p class="calibre11" style="text-align: justify;">"Dimitri bu konuda ne düşünüyor?"</p>

  <p class="calibre11" style="text-align: justify;">Tramvay hareket edince çarpışmışlardı ve Tatyana bu kez ondan kaçmamıştı. Bunun bir kez olması için sabırsızlanıyordu. Tramvay her hareket ettiğinde Aleksandr'ın olduğu tarafa eğiliyordu. O da olduğu yerde dimdik duruyor ve her seferinde Tatyana'nın belini tutuyordu. Elini bir süre ondan çekmedi. Anlatmaya devam etmesini istiyordu; ama Tatyana, o elini çekene kadar tek kelime edemedi.</p>

  <p class="calibre11" style="text-align: justify;">Elini çekti. "Hangi konuda? Subay olmadığı için mi?"</p>

  <p class="calibre11" style="text-align: justify;">"Hayır. Senin hakkında."</p>

  <p class="calibre11" style="text-align: justify;">"Sen nasıl düşünürsen, öyle."</p>

  <p class="calibre11" style="text-align: justify;">Tramvay durdu. Aleksandr dengede durmasına yardım etmek için Tatyana'nın kolunu tuttu. Sonra da konuşmaya devam etti. "Sanırım Dimitri benim için her şeyin daha kolay olduğunu düşünüyor."</p>

  <p class="calibre11" style="text-align: justify;">"Ne gibi?" diye sordu Tatyana.</p>

  <p class="calibre11" style="text-align: justify;">"Bilmiyorum. Genel şeyler. Ordu, atış menzili..." diyerek durdu.</p>

  <p class="calibre11" style="text-align: justify;">Tatyana yüzüne bakarak bekledi. Ne söyleyecekti? Aleksandr için kolay olan başka ne vardı?</p>

  <p class="calibre11" style="text-align: justify;">"Sen hiçbir şeyi kolay elde etmiyorsun," dedi Tatyana en sonunda. "Senin hayatın hepimizden zor."</p>

  <p class="calibre11" style="text-align: justify;">"Ve bu zor hayat daha yeni başlıyor," dedi. Ancak yeniden konuşmaya başladığında, Tatyana çok ılımlı olduğunu fark etti. "Dimitri ve benim uzun bir geçmişimiz var. Eğer Dima'yı biraz tanıyorsam, sana benim hakkımda inanmak istemeyeceğin şeyler söyleyecektir. Şimdiye kadar söylememiş olmasına şaşırıyorum doğrusu."</p>

  <p class="calibre11" style="text-align: justify;">"Doğru şeyler mi; yoksa tamamen yalan şeyler mi?"</p>

  <p class="calibre11" style="text-align: justify;">"Buna cevap veremem," dedi Aleksandr. "Bazıları doğru; bazıları ise yalan olacaktır. Dimitri seni çılgına çevirmek için doğrularla yalanları birbirine karıştıracaktır."</p>

  <p class="calibre11" style="text-align: justify;">"Peki bunu nasıl anlayacağım?"</p>

  <p class="calibre11" style="text-align: justify;">"Anlayamayacaksın. Hepsi kulağına doğruymuş gibi gelecek," diyerek yüzüne baktı. "Eğer doğruyu öğrenmek istersen bana sor. Ben sana anlatırım."</p>

  <p class="calibre11" style="text-align: justify;">"Sorduğum zaman bana her konuda doğruyu söyler misin?" dedi.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Tatyana nefesini tuttu; çünkü kalbi bir an için durmuştu. Dilinin ucuna gelen soruyu sormamak için dudağını ısırdığında kalbi atmamıştı. <i class="calibre2">Beni seviyor musun?</i> diye sormak istedi. Kendine tokat atmak ve bu imkânsız soruyu düşünmeyi engellemek istedi; ama yapamadı. Bir soru mu istemişti? Kapalı dudaklarının, sessizliğinin ve nefes almasını zorlaştıran kalp atışlarının arkasındaki soru buydu.</p>

  <p class="calibre11" style="text-align: justify;">"Bana bir şey mi soracaksın Tatya?" dedi.</p>

  <p class="calibre11" style="text-align: justify;">"Hayır," dedi önündeki kadının gri saçlarına bakarak.</p>

  <p class="calibre11" style="text-align: justify;">Obvodnoy kanalında inerlerken, "İşte geldik," dedi Aleksandr. Her zamanki gibi ikinci tramvaya binmemişlerdi. Eve gitmek için beş kilometre yürüdüler.</p>

  <p class="calibre11" style="text-align: justify;">Önce demir parmaklıklı bir girişten, ardından da kapıdan geçtiler. Giriş ve kapı bir binaya ait gibi görünmüyordu. Sanki zamanında yapılmış ve öylece bırakılmış gibiydiler. Aleksandr eliyle işaret ederek, "Bu giriş ve bu kapılar, hepsi şimdi ya da yarın yatağının yanındaki duvara bir bardak dayayarak seni dinleyebilirler..."</p>

  <p class="calibre11" style="text-align: justify;">"Dalga geçtiğini biliyorum. Duvarın diğer tarafında büyükannem ve büyükbabam yatıyor. Onların casus olduğunu söyleyemeyeceksin, öyle değil mi?"</p>

  <p class="calibre11" style="text-align: justify;">"Böyle bir şey demedim." Bir an duraksadı. "Demek istediğim... hiç kimseye güvenilmez. Hiç kimse güvende değil."</p>

  <p class="calibre11" style="text-align: justify;">"Hiç kimse mi?" diye dalga geçercesine sordu Tatyana. "Sen bile mi?"</p>

  <p class="calibre11" style="text-align: justify;">"Özellikle de ben."</p>

  <p class="calibre11" style="text-align: justify;">"Güvenilmeyecek biri misin; yoksa güvende mi değilsin?" dedi gülümseyerek.</p>

  <p class="calibre11" style="text-align: justify;">Gülümseyerek karşılık verdi. "Güvende değilim."</p>

  <p class="calibre11" style="text-align: justify;">"Ama Kızıl Ordu'da subaysın!"</p>

  <p class="calibre11" style="text-align: justify;">"Bunu bir de Kızıl Ordu'da 1937 ve 1938 yıllarında görev yapan subaylara söyle. Hepsi öldürüldü. Bu yüzden de hiç kimse bu savaşın sorumluluğunu almak istemiyor."</p>

  <p class="calibre11" style="text-align: justify;">Yavaşça yanına yaklaştı ve en sonunda, "Ben güvende miyim?" diye sordu.</p>

  <p class="calibre11" style="text-align: justify;">Kulağına yaklaşarak, "Tatyana, her zaman, her yerde takip ediliyoruz. Bir gün, biri aniden önüne çıkabilir ve masa başında oturan bir adam sana Aleksandr Belov ile yürüyüş yaparken hakkında neler öğrendiğini sorabilir."</p>

  <p class="calibre11" style="text-align: justify;">"Bana çok fazla şey anlattın Aleksandr Belov," dedi Tatyana. "Madem ki senin hakkında sorguya çekileceğimi biliyordun, bunu niçin yaptın?"</p>

  <p class="calibre11" style="text-align: justify;">"Birine güvenme ihtiyacı hissettim."</p>

  <p class="calibre11" style="text-align: justify;">"Neden bunları Daşa'ya anlatarak onun hayatını riske atmadın?"</p>

  <p class="calibre11" style="text-align: justify;">Aleksandr cevap vermeden önce düşündü. "Çünkü sana güvenmeye ihtiyaç duydum."</p>

  <p class="calibre11" style="text-align: justify;">"Bana güvenebilirsin," dedi Tatyana neşeli bir şekilde. "Ama bana bir iyilik yap ve daha fazla şey anlatma, tamam mı?"</p>

  <p class="calibre11" style="text-align: justify;">"Artık çok geç," dedi.</p>

  <p class="calibre11" style="text-align: justify;">"Akıbetimizin belli olduğunu mu söylüyorsun?" dedi gülerek.</p>

  <p class="calibre11" style="text-align: justify;">"Evet," dedi. "Sana dondurma alayım mı?"</p>

  <p class="calibre11" style="text-align: justify;">"Lütfen." Yüzü parlamıştı.</p>

  <p class="calibre11" style="text-align: justify;">"Karamelli, öyle değil mi?"</p>

  <p class="calibre11" style="text-align: justify;">"Her zamanki gibi."</p>

  <p class="calibre11" style="text-align: justify;">Dondurmasını yerken bankta oturdular. Bitirdikten sonra da oturmaya devam ettiler ve Aleksandr saatine bakıp ayağa kalkana kadar konuştular.</p>

  <p class="calibre11" style="text-align: justify;">Saat 22:00'ye yaklaşıyordu. Apartmanlarına birkaç blok uzaklıktaki Greçeski köşesinde durdular.</p>

  <p class="calibre11" style="text-align: justify;">"Bu gece gelecek misin?" diye sordu Tatyana derin bir iç geçirerek. "Daşa gelebileceğini söyledi."</p>

  <p class="calibre11" style="text-align: justify;">"Evet," dedi iç çekerek. "Dimitri ile birlikte geleceğiz."</p>

  <p class="calibre11" style="text-align: justify;">Tatyana hiçbir şey söylemedi. Öylece durup bakıştılar.</p>

  <p class="calibre11" style="text-align: justify;">Aleksandr çok yakınında olduğu için kokusunu duyabiliyordu. Ağzını açmış; başını öne eğmiş ve kaşlarını çatmıştı. Tatyana ise, gergin bir şekilde, umutsuz bir bekleyiş içindeydi. Çirkin kahverengi botlarından nefret ediyor ve kırmızı sandaletlerini giymiş olmayı umut ediyordu. Sonra onların Daşa'nın olduğunu ve kendinin güzel ayakkabıları olmadığını hatırlayarak, çıplak ayaklı olmayı yeğliyordu. Tatyana bir adım geri çekildi.</p>

  <p class="calibre11" style="text-align: justify;">Aleksandr da bir adım geri geldi. "Haydi git," dedi. "Bu gece görüşürüz."</p>

  <p class="calibre11" style="text-align: justify;">Tatyana yürürken, Aleksandr'ın onu izlediğini hissetti. Arkasına dönünce, uzaktan ona baktığını gördü.</p>

  <p class="kisim_adi" style="text-align: justify;">8</p>

  <p class="calibre11" style="text-align: justify;">Aleksandr ve Dimitri 23:00'ten sonra geldiler. Dışarısı hâlâ aydınlıktı. Daşa daha eve girmemişti. Patronu insanların altın dişlerini çıkarmak için ona fazla mesai yaptırıyordu. İnsanlar kriz zamanlarında altın dişi tercih ederdi; çünkü altın değer kaybetmezdi. Daşa geç saatlere kadar çalışmaktan nefret ediyor; Leningrad'daki yaz aylarının eskisi gibi ılık olmasını ve sokakların aşk yaşayan gençlerle dolmasını istiyordu.</p>

  <p class="calibre11" style="text-align: justify;">Tatyana, Dimitri ve Aleksandr mutfağın içinde ayakta durarak lavaboya damlayan su sesini dinliyordu. Dimitri, önce Tatyana'ya, sonra da Aleksandr'a bakarak, "Sizin neyiniz var?" diye sordu.</p>

  <p class="calibre11" style="text-align: justify;">"Yorgunum," dedi Tatyana. Bu sadece kendisini kurtarabileceği bir yalandı.</p>

  <p class="calibre11" style="text-align: justify;">"Ben de açım," dedi Aleksandr, Tatyana'ya bakarak.</p>

  <p class="calibre11" style="text-align: justify;">"Tatya, haydi yürüyüşe çıkalım."</p>

  <p class="calibre11" style="text-align: justify;">"Olmaz Dima."</p>

  <p class="calibre11" style="text-align: justify;">"Aleksandr burada kalıp Daşa'yı bekler," dedi Dimitri gülerek. "Bize ihtiyaçları yok. Yalnız kalmak hoşlarına gider. Öyle değil mi Aleksandr?"</p>

  <p class="calibre11" style="text-align: justify;">"Burada pek öyle bir şansları yok," dedi Tatyana. Tanrıya şükür.</p>

  <p class="calibre11" style="text-align: justify;">Aleksandr cama yaklaştı ve bahçeye baktı.</p>

  <p class="calibre11" style="text-align: justify;">"Gerçekten gelemem," diye itiraz etti Tatyana. "Ben..."</p>

  <p class="calibre11" style="text-align: justify;">Dimitri, Tatyana'yı kolundan tuttu. "Haydi Taneçka. Yemeğini yedin, öyle değil mi? Haydi gidelim. Söz veriyorum, geç kalmayacağız."</p>

  <p class="calibre11" style="text-align: justify;">Tatyana, Aleksandr'ın geniş omuzlarını gördü.</p>

  <p class="calibre11" style="text-align: justify;">Ona Şura demek istedi. "Aleksandr, gelirken sana bir şey getirmemizi ister misin?" diye sordu.</p>

  <p class="calibre11" style="text-align: justify;">"Hayır Tatya," dedi ona bakarak. Mutsuzluk dolu bakışlarını bir süre sonra yatıştırdı.</p>

  <p class="calibre11" style="text-align: justify;">"Neden içeri gitmiyorsun? Babuşka pirzola yaptı. Git biraz ye."</p>

  <p class="calibre11" style="text-align: justify;">Dimitri Tatyana'yı hole çıkarmıştı bile. Koridorda, yerde sessizce oturan Slavin'e doğru yürüdüler. Kazasız belasız atlatacaklarmış gibi göründü; ama Tatyana tam yanından geçerken ayak bileğini yakaladı.</p>

  <p class="calibre11" style="text-align: justify;">Dimitri sert bir şekilde eline basınca, Slavin bir çığlık kopardı ve elini çekerek, "Evde kal Taneçka. Dışarı çıkmak için çok geç bir saat! Evde kal!" Ona küfreden ve tekrar eline basan Dimitri'ye hiç bakmadı.</p>

  <p class="calibre11" style="text-align: justify;">Dimitri sokağa çıktıklarında dondurma isteyip istemediğini sordu. İstemeyerek de olsa, "Peki. Bir külah vanilyalı dondurma," dedi. Yürürlerken mutsuz bir şekilde dondurmasını yedi. Ilık bir geceydi ve aklında sadece bir şey vardı.</p>

  <p class="calibre11" style="text-align: justify;">"Ne düşünüyorsun?"</p>

  <p class="calibre11" style="text-align: justify;">"Savaşı," diyerek yalan attı. "Ya sen?"</p>

  <p class="calibre11" style="text-align: justify;">"Seni," dedi. "Şimdiye kadar senin gibi biriyle karşılaşmadım Tatya. Sen tanıştığım kızlardan çok farklısın."</p>

  <p class="calibre11" style="text-align: justify;">Dondurmasına odaklanan Tatyana mırıldanarak teşekkür etti.</p>

  <p class="calibre11" style="text-align: justify;">"Umanın Aleksandr içeri girerek bir şeyler yer," dedi Tatyana. "Daşa'nın gelmesi bir saati bulur."</p>

  <p class="calibre11" style="text-align: justify;">"Tatya," dedi Dimitri. "Aleksandr hakkında mı konuşmak istiyorsun?" Tatyana, Dimitri'nin ses tonundaki soğukluğu fark etmişti.</p>

  <p class="calibre11" style="text-align: justify;">"Elbette hayır," dedi hemen. "Sadece konuşacak bir şey bulmak istedim." Hemen konuyu değiştirdi. "Bugün neler yaptın?"</p>

  <p class="calibre11" style="text-align: justify;">"Hendek kazdım. Kuzey sınırı neredeyse bitti. Gelecek hafta Finlandiyalıların saldırısına hazır olacağız," dedi sırıtarak. "Tatya, eminim, benim neden Aleksandr gibi bir subay olmadığımı merak ediyorsun, öyle değil mi?"</p>

  <p class="calibre11" style="text-align: justify;">Tatyana hiçbir şey söylemedi.</p>

  <p class="calibre11" style="text-align: justify;">"Neden bana bu konuda hiçbir şey sormadın?"</p>

  <p class="calibre11" style="text-align: justify;">"Bilmiyorum." Kalp atışları hızlanmıştı.</p>

  <p class="calibre11" style="text-align: justify;">"Sanki biliyor gibisin."</p>

  <p class="calibre11" style="text-align: justify;">"Bilmek mi? Hayır." Elindeki dondurmayı fırlatıp eve koşmak istedi.</p>

  <p class="calibre11" style="text-align: justify;">"Aleksandr ile benim hakkımda konuştun mu?"</p>

  <p class="calibre11" style="text-align: justify;">"Hayır," dedi.</p>

  <p class="calibre11" style="text-align: justify;">"Nasıl olur da, o bir subayken benim asker olmamın sebebini sormazsın?"</p>

  <p class="calibre11" style="text-align: justify;">Tatyana'nın buna verecek cevabı yoktu. Bu çok aptalcaydı. Yalan söylemekten nefret ediyordu. Tek kelime etmeden gözlerini kaçırmak da çok zordu. Doğrudan yalan mı atmalıydı? Dili buna pek alışık değildi.</p>

  <p class="calibre11" style="text-align: justify;">"Alex ve ben beraber subaylık yapabilmek için her şeyi denedik Asıl planımız buydu."</p>

  <p class="calibre11" style="text-align: justify;">"Ne planı?"</p>

  <p class="calibre11" style="text-align: justify;">Dimitri cevap vermeyince Tatyana'nın sorusu havada kaldı. Sonra da kafasını meşgul etmeye başladı.</p>

  <p class="calibre11" style="text-align: justify;">Elleri titremeye başladı.</p>

  <p class="calibre11" style="text-align: justify;">Gece Dimitri ile yalnız kalmak istemiyordu.</p>

  <p class="calibre11" style="text-align: justify;">Kendini güvende hissetmiyordu.</p>

  <p class="calibre11" style="text-align: justify;">Tauride Park'ın köşesine geldiler. Güneşin hâlâ batmamış olmasına ve otuz derece sıcağa rağmen, parka ağaçların gölgesi vuruyordu.</p>

  <p class="calibre11" style="text-align: justify;">"Bahçede biraz yürümek ister misin?"</p>

  <p class="calibre11" style="text-align: justify;">"Saat kaç?"</p>

  <p class="calibre11" style="text-align: justify;">"Bilmiyorum."</p>

  <p class="calibre11" style="text-align: justify;">"Eve gitmem gerekiyor," dedi Tatyana.</p>

  <p class="calibre11" style="text-align: justify;">"Böyle bir zorunluluğun yok."</p>

  <p class="calibre11" style="text-align: justify;">"Var Dimitri. Ailem geç saatlere kadar dışarıda olmama alışık değil. Merak ederler."</p>

  <p class="calibre11" style="text-align: justify;">"Merak etmezler. Beni seviyorlar." Biraz daha yanına yaklaştı. "Baban beni çok seviyor. Ayrıca ailen Paşa'yı düşünmekle o kadar meşgul ki; senin kaçta geldiğini görecek durumda değil."</p>

  <p class="calibre11" style="text-align: justify;">Tatyana durarak geri döndü. "Ben dönüyorum," diyerek yanından uzaklaştı.</p>

  <p class="calibre11" style="text-align: justify;">Dimitri kolunu yakaladı. "Tatya, benim yanımdan bu şekilde gitme." Kolunu bırakmıyordu. "Gel ve benimle birlikte şu ağaçların altındaki bankta otur."</p>

  <p class="calibre11" style="text-align: justify;">"Dimitri," dedi kıpırdamadan. "Seninle ağaçların altına gelmeyeceğim. Kolumu bırakır mısın?"</p>

  <p class="calibre11" style="text-align: justify;">"Benimle gel."</p>

  <p class="calibre11" style="text-align: justify;">"Hayır Dimitri. Şimdi bırak da gideyim."</p>

  <p class="calibre11" style="text-align: justify;">Ona doğru yaklaşarak sıkıca tuttu. Parmaklarını derisine geçirmişti. "Seni bırakmak istemiyorsam ne olacak Taneçka? O zaman ne yapacaksın?" Tatyana hiç kıpırdamadı. Dimitri diğer eliyle beline sarılarak onu kendine çekti. Tatyana korkusuzca gözlerinin içine bakarak, "Dima, ne yapıyorsun? Sen aklını mı kaçırdın?" dedi.</p>

  <p class="calibre11" style="text-align: justify;">"Evet," dedi ve öpmek için ona doğru eğildi. Tatyana çığlık atarak yüzünü çevirdi.</p>

  <p class="calibre11" style="text-align: justify;">"Hayır! Bırak gideyim Dimitri," dedi başını kaldırmadan.</p>

  <p class="calibre11" style="text-align: justify;">Bir anda onu bıraktı. "Özür dilerim," dedi titreyen bir sesle.</p>

  <p class="calibre11" style="text-align: justify;">"Hemen eve gitmem gerekiyor," dedi mümkün olduğunca hızlı yürüyerek. "Dima, sen benim için çok büyüksün."</p>

  <p class="calibre11" style="text-align: justify;">"Lütfen böyle deme. Sadece yirmi üç yaşındayım."</p>

  <p class="calibre11" style="text-align: justify;">"Demek istediğim bu değil. Ben senin için çok küçüğüm. Benim... daha az şey bekleyen birine ihtiyacım var."</p>

  <p class="calibre11" style="text-align: justify;">"Ne kadar az?"</p>

  <p class="calibre11" style="text-align: justify;">"Hiçbir şey beklemeyen birine."</p>

  <p class="calibre11" style="text-align: justify;">"Gerçekten çok üzgünüm Tatya," dedi. "Seni bu kadar korkutmak istemedim."</p>

  <p class="calibre11" style="text-align: justify;">"Sorun değil," dedi yüzüne bakmadan. "Ben sadece ağaçların altına giden kızlardan değilim." Yaz Bahçesini hatırladı ve bu sözün sadece Dimitri için geçerli olduğunu düşündü.</p>

  <p class="calibre11" style="text-align: justify;">"Bunu şimdi daha iyi biliyorum. Sanırım senden hoşlanmamın sebebi de bu. Sadece bazen sana nasıl davranacağımı bilemiyorum."</p>

  <p class="calibre11" style="text-align: justify;">"Saygılı ve sabırlı ol."</p>

  <p class="calibre11" style="text-align: justify;">"Peki, çok sabırlı olacağım." Dimitri ona doğru eğildi. "Çünkü seni bırakmaya hiç niyetim yok Taneçka."</p>

  <p class="calibre11" style="text-align: justify;">Tatyana adımlarını hızlandırdı.</p>

  <p class="calibre11" style="text-align: justify;">Dimitri aniden, "Umarım Daşa, Aleksandr'dan hoşlanıyordur," dedi.</p>

  <p class="calibre11" style="text-align: justify;">"Evet hoşlanıyor."</p>

  <p class="calibre11" style="text-align: justify;">"Çünkü Aleksandr ondan çok hoşlanıyor."</p>

  <p class="calibre11" style="text-align: justify;">"Öyle mi?" dedi Tatyana. "Nereden biliyorsun?"</p>

  <p class="calibre11" style="text-align: justify;">"Önceden yaptığı çapkınlık turlarına neredeyse tamamen son verdi. Tabi bunu Daşa'ya söyleme. Duyguları incinir."</p>

  <p class="calibre11" style="text-align: justify;">Tatyana, Dimitri'nin neden bahsettiğini bilmiyordu; ama diğer yandan da bunu açıklamasından korkuyordu.</p>

  <p class="calibre11" style="text-align: justify;">Eve gittiklerinde, Daşa ve Aleksandr koltukta oturmuş Zoşçenko'nun kısa hikayelerini okuyor ve kahkahalarla gülüyorlardı. Tatyana'nın tek söyleyebildiği, "O benim kitabım," oldu.</p>

  <p class="calibre11" style="text-align: justify;">Nedense Daşa bunu komik bulmuş; Aleksandr da gülümsemişti. Tatyana, Aleksandr'ın yanından geçerken bacaklarının titrediğini hissetti. Hemen kolundan tutmasaydı yere düşecekti. Sonra da hemen elini çekti.</p>

  <p class="calibre11" style="text-align: justify;">"Tatya kolundaki ne?" diye sordu Aleksandr.</p>

  <p class="calibre11" style="text-align: justify;">"Omu? Hiçbir şey," dedi. Yorgun olduğunu bahane etti ve iyi geceler dileyerek büyükannesiyle büyükbabasının odasına gidip radyo dinledi. Biraz Paşa hakkında konuştular ve Tatyana kendisini daha iyi hissetmeye başladı.</p>

  <p class="calibre11" style="text-align: justify;">Gecenin ilerleyen saatlerinde yüzü duvara dönük bir şekilde yatarken Daşa'nın, "Tatya," diye fısıldadığını duydu.</p>

  <p class="calibre11" style="text-align: justify;">Tatyana ablasına döndü. "Ne var? Çok yorgunum."</p>

  <p class="calibre11" style="text-align: justify;">Daşa omzunu öptü. "Tatya, artık eskisi gibi sık konuşmuyoruz. Paşa gittikten sonra hiç sohbet edemedik. Onu özlüyorsun, öyle değil mi? Yakında gelecek."</p>

  <p class="calibre11" style="text-align: justify;">"Onu özlüyorum. Sen de meşgulsün. Yarın konuşuruz Daşenka," dedi Tatyana.</p>

  <p class="calibre11" style="text-align: justify;">"Ben âşık oldum Tatya!" diye fısıldadı Daşa.</p>

  <p class="calibre11" style="text-align: justify;">Tatyana, "Senin adına sevindim," dedi ve tekrar duvara döndü.</p>

  <p class="calibre11" style="text-align: justify;">Daşa, Tatyana'nın saçlarını öptü. "Bunun gerçek bir aşk olduğunu düşünüyorum. Sonu ne olacak bilmiyorum!"</p>

  <p class="calibre11" style="text-align: justify;">"Uyumayı denedin mi?"</p>

  <p class="calibre11" style="text-align: justify;">"Tatya, başka bir şey düşünemiyorum. Beni deli ediyor. Bazen çok sıcak bazen ise çok soğuk. Bu gece iyi, rahat ve komikti; ama diğer günler... onu anlayamıyorum."</p>

  <p class="calibre11" style="text-align: justify;">Tatyana hiçbir şey söylemedi.</p>

  <p class="calibre11" style="text-align: justify;">Daşa devam etti. "Biliyorum, hemen çok fazla şey beklememeliyim. Buraya gelmesi bile bir mucize. Geçen pazar o kadar ısrar etmeme rağmen gelmedi."</p>

  <p class="calibre11" style="text-align: justify;">Tatyana, Aleksandr'ın buraya getirenin o olmadığını söylemek istedi; ama tabi ki yapamadı.</p>

  <p class="calibre11" style="text-align: justify;">"Ağzıyla kuş tutmasını istemiyorum. Ailemizi sevdiğini düşünüyorum. Krasnodar'dan geldiğini biliyor musun? Orduya katıldığından beri oraya hiç gitmemiş. Hiç kardeşi yok. Ailesi hakkında konuşmuyor. Nasıl desem... çok ketum. Kendi hakkında konuşmaktan pek hoşlanmıyor," diyerek durdu. "Ama buna rağmen benim hayatım hakkında sürekli soru soruyor."</p>

  <p class="calibre11" style="text-align: justify;">"Öyle mi?" diyebildi Tatyana.</p>

  <p class="calibre11" style="text-align: justify;">"Bana, savaşın olmamasını umut ettiğini söylüyor."</p>

  <p class="calibre11" style="text-align: justify;">"Bunu hepimiz istiyoruz," dedi Tatyana.</p>

  <p class="calibre11" style="text-align: justify;">"Ama bu insana umut veriyor, öyle değil mi? Savaş geçerse onunla daha iyi bir hayat geçirecekmişim gibi gözüküyor," dedi Daşa. "Tatya, Dimitri'den hoşlanıyor musun?"</p>

  <p class="calibre11" style="text-align: justify;">Tatyana ses tonunu kontrol edebilmek için büyük çaba harcadı. "Beğeniyorum."</p>

  <p class="calibre11" style="text-align: justify;">"O senden çok hoşlanıyor."</p>

  <p class="calibre11" style="text-align: justify;">"Hayır."</p>

  <p class="calibre11" style="text-align: justify;">"Evet. Bu tür şeylerden hiç anlamıyorsun."</p>

  <p class="calibre11" style="text-align: justify;">"Ben hoşlanmadığını düşünüyorum. Kendime göre sebeplerim var."</p>

  <p class="calibre11" style="text-align: justify;">"Benimle konuşmak istediğin bir şey var mı?"</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">Daşa usanmadan konuşmaya devam etti. "Tatya, bu kadar çekingen olmamalısın. On yedi yaşındasın. Biraz kendini bıraksan ne olur?"</p>

  <p class="calibre11" style="text-align: justify;">"Dimitri'ye mi?" dedi Tatyana. "Asla."</p>

  <p class="calibre11" style="text-align: justify;">Tatyana uykuya dalmadan dakikalar önce, savaştan çok kalp atışlarından korktuğunu fark etti.</p>

  <p class="kisim_adi" style="text-align: justify;">9</p>

  <p class="calibre11" style="text-align: justify;">Tatyana cumartesi günü Leningrad halk kütüphanesine giderek Rusça-İngilizce konuşma kılavuzu aldı. Okulda biraz öğrendiği için bu garip alfabe çok yabancı gelmiyordu. Çoğu gece bu tuhaf cümleleri sesli bir şekilde söyleyerek konuşmaya çalıştı. Bazı harflerin telaffuzu çok zordu. <i class="calibre2">Hava yarın yağmurlu ve gök gürültülü olacak</i> cümlesi ise tam bir işkenceydi.</p>

  <p class="calibre11" style="text-align: justify;">Aleksandr pazar günü geldiğinde, Leningrad'a düşen bombalarla patlamasın diye pencereleri bantladı. "Herkes pencereleri bantlamalı," dedi Aleksandr. "Yakında askerler bütün şehri dolaşarak pencerelerin bantlı olup olmadığına bakacak. Almanlar Leningrad'a girdiğinde, kırılan camların yerine yenisini bulamayız."</p>

  <p class="calibre11" style="text-align: justify;">Metanov ailesi büyük bir ilgiyle onu izledi. Annesi ne kadar uzun boylu olduğundan, işini çok iyi yaptığından, ellerinin düzgünlüğünden ve pencere pervazının üstünde duruşundan bahsediyordu. Bunu nereden öğrendiğini sordu. Daşa ise sabırsızca, "Anne o Kızıl Ordu'da!" dedi.</p>

  <p class="calibre11" style="text-align: justify;">"Size Kızıl Ordu'da pervaz üzerinde durmayı mı öğretiyorlar Aleksandr?" diye sordu Tatyana.</p>

  <p class="calibre11" style="text-align: justify;">"Kapa çeneni Tatya," dedi Daşa gülerek. Aleksandr da gülümsemiş; ama çenesini kapamasını söylememişti.</p>

  <p class="calibre11" style="text-align: justify;">Aleksandr pervazın kenarından inerken, annesi, "Penceremize yaptığın bu şekil ne?" diye sordu.</p>

  <p class="calibre11" style="text-align: justify;">Tatyana, Daşa, anneleri ve Babuşka penceredeki şekle baktı. Diğer taraftan görünmemek için yapılan çapraz çizgiler yerine, ortaya bir ağaç resmi çıkmıştı. Kalın gövdesi olan, bol yapraklı ve bir tarafa eğilmiş ağaç resmiydi.</p>

  <p class="calibre11" style="text-align: justify;">"Bu ne genç adam?" diye sordu Babuşka.</p>

  <p class="calibre11" style="text-align: justify;">"Anna Lvovna, bu bir palmiye ağacı," dedi Aleksandr.</p>

  <p class="calibre11" style="text-align: justify;">Daşa ona yaklaşarak, "Ne?" diye sordu. Neden hep bu kadar yakınındaydı.</p>

  <p class="calibre11" style="text-align: justify;">"Palmiye ağacı."</p>

  <p class="calibre11" style="text-align: justify;">Tatyana kapının yanında duruyor ve gözünü kırpmadan onu izliyordu.</p>

  <p class="calibre11" style="text-align: justify;">"Palmiye ağacı mı?" dedi Daşa meraklı gözlerle.</p>

  <p class="calibre11" style="text-align: justify;">"Tropik bir ağaç. Amerika ve Güney Pasifik'te yetişir."</p>

  <p class="calibre11" style="text-align: justify;">"Hımmm," dedi annesi. "Bunun penceremiz için garip bir seçim olduğunu düşünmüyor musun?"</p>

  <p class="calibre11" style="text-align: justify;">"Çapraz çizgilerden iyidir," dedi Tatyana.</p>

  <p class="calibre11" style="text-align: justify;">Aleksandr ona bakarak güldü ve Tatyana da aynı şekilde karşılık verdi.</p>

  <p class="calibre11" style="text-align: justify;">"Genç adam, benim pencerelerimi kapatırken bu tür şeyler yapma. Benim palmiye ağacına ihtiyacım yok."</p>

  <p class="calibre11" style="text-align: justify;">Sonra Aleksandr ile Daşa dışarı çıkarak, Tatyana'yı yorgun ailesiyle baş başa bıraktılar. Tatyana da kendi kendine İngilizce sözcükler söyleyerek saatlerini geçirdiği Leningrad kütüphanesine gitti. Bu dilde okumak, yazmak ve konuşmak çok zor gibi görünüyordu. Aleksandr'ı bir dahaki görüşünde ona İngilizce bir şeyler söylemesini isteyecekti. Sanki kesinmiş gibi Aleksandr'ı bir daha göreceği zamanı düşünüyordu. Belki de ona artık Kirov'a gelmemesini söyleyebilirdi. O gece yatağa yatıp yüzünü duvara döndüğünde, kendi kendine, bunu söyleyeceğine dair söz verdi. Sonra da yatağın altına uzanarak Aleksandr'ın verdiği <i class="calibre2">Bronz Atlı</i> adlı kitaba dokundu. Belki de bunu başka bir gün söylerdi. Ondan biraz İngilizce kelime öğrendikten sonra, savaş hakkında bilgi aldıktan sonra...</p>

  <p class="calibre11" style="text-align: justify;">Yine siren sesi geldi. Daşa bunun ardından geldi ve Tatyana'yı uyandırdı.</p>

  <p class="kisim_adi" style="text-align: justify;">10</p>

  <p class="calibre11" style="text-align: justify;">Pazartesi günü işe gittiğinde, Krasenko onu odasına çağırdı ve işinde iyi olmasına rağmen tank üretilen bölüme geçeceğini söyledi. Emir, Kirov fabrikasının bir ay içinde yüz seksen tank siparişi aldığı Moskova'dan gelmişti.</p>

  <p class="calibre11" style="text-align: justify;">"Alev makinesini kim yapacak?"</p>

  <p class="calibre11" style="text-align: justify;">"Kendi kendilerine olurlar," dedi Krasenko bir sigara yakarak. "Sen iyi bir kızsın Tatya. Git kantinde bir çorba iç."</p>

  <p class="calibre11" style="text-align: justify;">"Sizce beni gönüllü olarak alırlar mı?" diye sordu Tatyana.</p>

  <p class="calibre11" style="text-align: justify;">"Hayır!"</p>

  <p class="calibre11" style="text-align: justify;">"Duyduğuma göre Kirov'da çalışan on beş bin kişi, Luga sınırında hendek kazmaya gitmiş."</p>

  <p class="calibre11" style="text-align: justify;">"Gerçek olan tek şey, senin oraya gidemeyeceğin. Şimdi çık odadan."</p>

  <p class="calibre11" style="text-align: justify;">"Luga tehlike altında mı?" Paşa, Luga'nın yakınındaydı.</p>

  <p class="calibre11" style="text-align: justify;">"Hayır," dedi Krasenko. "Almanlar çok uzakta. Bu sadece bir tedbir. Haydi şimdi git."</p>

  <p class="calibre11" style="text-align: justify;">Tankların üretildiği yerde çok insan vardı ve görev paylaşımı olduğu için Tatyana'ya pek fazla iş düşmüyordu. Tatyana, tankların V-12 dizel motorundaki ateş bölümüne giden pistonları, silindirlerin içine yerleştiriyordu.</p>

  <p class="calibre11" style="text-align: justify;">Günün sonunda Tatyana sayesinde dizel motor yerine yerleşiyor; lastikler takılıyor ve gövde oluşturuluyordu. Ama içinde ne alet, ne panel, ne silah, ne mermi kutusu, ne cephane -yani bunu zırhlı bir arabadan ayıracak tek bir şey konmuyordu. Buna rağmen, Tatyana, bir ay boyunca ne alev makinesi ne de GP bombası yapmaktan, yarım yamalak bir tank oluşturmak kadar zevk almamıştı. Kendini KV-1'i tek başına yapmış gibi hissediyordu. Öğleden sonra gurur verici bir olay yaşadı. Krasenko ona, bu kadar güzel yapılan, böyle iyi silahlanan, etrafı kırk beş milimetre telle kaplanan ve seksen beş milimetre uzunluğunda bir silah konulan tankı, Almanların bile ele geçiremeyeceğini söyledi. Panzer IV tanklarının en iyisi olduğunu düşündüler. "Tatya, dizel motor üzerinde çok iyi bir iş başardın. Belki de büyüyünce makine mühendisi olmalısın," dedi Krasenko.</p>

  <p class="calibre11" style="text-align: justify;">Tatyana saat 20:00'de ellerini tertemiz yıkamış ve saçlarını güzelce taramış bir halde fabrikadan çıktı. On bir saatlik bir mesainin ardından böyle koşabildiğine inanamadı; ama bir yandan da Aleksandr'ın gelmemiş olmasından korktu.</p>

  <p class="calibre11" style="text-align: justify;">Ama gelmişti.</p>

  <p class="calibre11" style="text-align: justify;">Onu bekliyordu; ama yüzünde tebessüm yoktu.</p>

  <p class="calibre11" style="text-align: justify;">Nefes nefese kalan Tatyana soğukkanlılığını korumaya çalıştı. Cuma gününden beri onunla ilk kez baş başa kalıyordu. <i class="calibre2">Beni görmeye gelmene çok sevindim</i>, demek istedi. Hani <i class="calibre2">bir daha buraya gelme</i> diyecekti?</p>

  <p class="calibre11" style="text-align: justify;">Tatyana, birisinin ona adıyla seslendiğini duyunca arkasına baktı. Onunla tank yapımında çalışan, on altı yaşındaki İlya adlı çocuktu. Hiçbir şey söylemeyen Aleksandr'a baktıktan sonra "Otobüse mi bineceksin?" diye sordu.</p>

  <p class="calibre11" style="text-align: justify;">"Hayır İlya. Yarın görüşürüz." Tatyana, Aleksandr'a yolun karşısına geçmesini işaret etti.</p>

  <p class="calibre11" style="text-align: justify;">"O kimdi?" diye sordu Aleksandr.</p>

  <p class="calibre11" style="text-align: justify;">Tatyana şaşkın bir halde ona baktı. "Kim? Hım, sadece birlikte çalıştığım bir çocuk."</p>

  <p class="calibre11" style="text-align: justify;">"Seni rahatsız mı ediyor?"</p>

  <p class="calibre11" style="text-align: justify;">"Ne? Yooo, hayır." Aslında İlya onu biraz rahatsız ediyordu. "Yeni bir departmanda çalışmaya başladım. Luga sınırına göndermek için tank yapıyoruz," dedi gururla.</p>

  <p class="calibre11" style="text-align: justify;">Başını sallayarak, "Ne kadar sürede yapıyorsunuz?" diye sordu.</p>

  <p class="calibre11" style="text-align: justify;">"Benim bölümümde, her iki günde bir tane yapılıyor," dedi. "Bu iyi mi?"</p>

  <p class="calibre11" style="text-align: justify;">"Luga sınırına destek olabilmek için günde on tane yapmanız gerekiyor," dedi Aleksandr.</p>

  <p class="calibre11" style="text-align: justify;">Bir şey olduğunu düşünerek yüzüne baktı; ama nedenini anlayamadı. "Sen iyi misin?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">Biraz düşündükten sonra, "Sorun ne?" diye sordu.</p>

  <p class="calibre11" style="text-align: justify;">"Bir şey yok."</p>

  <p class="calibre11" style="text-align: justify;">Tramvay durağındaki insanlar sessizce bekliyor ve sigara içiyordu. Hiç kimse birbiriyle konuşmuyordu. "Eve kadar yürümek ister misin?" diye utanarak sordu Tatyana.</p>

  <p class="calibre11" style="text-align: justify;">Aleksandr başını salladı. "Bütün gün eğitim yaptık."</p>

  <p class="calibre11" style="text-align: justify;">Parmağıyla onu dürterek, alaycı bir şekilde, "Ben senin zaten orduda olduğunu düşünüyordum," dedi.</p>

  <p class="calibre11" style="text-align: justify;">"Evet. Eğitim diğerleri için yapıldı. Manevralar, silah eğitimi, siper." Nedense bitkin bir haldeydi. Önceden de sesinde yüklü olan anlamı bu kadar kolay anlıyor muydu? Yüzüne bu kadar yakın olmuş muydu?</p>

  <p class="calibre11" style="text-align: justify;">"Sorun ne?" diye sordu tekrar.</p>

  <p class="calibre11" style="text-align: justify;">"Bir şey yok," diye yineledi. Sonra kolunu tuttu ve kollarını sıvayarak morlukları ortaya çıkardı. "Sana Dimitri'den uzak durmanı söylemiştim."</p>

  <p class="calibre11" style="text-align: justify;">"Ben onunla beraber değilim," dedi Tatyana.</p>

  <p class="calibre11" style="text-align: justify;">Göz göze geldiler ve sonra Tatyana bakışlarını üniformasının düğmelerine çevirdi.</p>

  <p class="calibre11" style="text-align: justify;">"Aleksandr önemli bir şey değil," dedi. "Sadece onunla birlikte oturmam için beni zorladı."</p>

  <p class="calibre11" style="text-align: justify;">"Bir daha kolunu bu kadar sert tutarsa bana söyleyeceksin, duydun mu?" dedi Aleksandr kolunu bırakarak.</p>

  <p class="calibre11" style="text-align: justify;">Nazik parmaklarının onu bırakmasını hiç istememişti. "Dima iyi bir adam. Sadece farklı kızlara alışık," diyerek öksürdü. "Kim değil ki? Ben o işi hallederim. Eminim bu bir daha tekrarlanmayacak."</p>

  <p class="calibre11" style="text-align: justify;">"Ailenle Paşa hakkında konuşmaya da böyle söz vermiştin."</p>

  <p class="calibre11" style="text-align: justify;">Tatyana ilk başta hiçbir şey söylemedi. Sonra, "Aleksandr, bunun benim için zor olacağını söyledim. Yirmi dört yaşındaki ablama bile bunu yaptıramıyorsun. Neden sen denemiyorsun? Bir gece yemeğe gel; babamla votka iç ve bu konuyu gündeme getir. Nasıl tepki vereceklerini gör. Bana bunun nasıl yapıldığını göster. Çünkü ben beceremiyorum."</p>

  <p class="calibre11" style="text-align: justify;">"Kendi ailenle Paşa hakkında konuşamıyorsun; ama Dimitri'ye direnebiliyorsun, öyle mi?"</p>

  <p class="calibre11" style="text-align: justify;">"Evet doğru," dedi Tatyana ses tonunu yükselterek. Sonra da kavga ettiklerini düşünerek üzüldü. Neden tartışıyorlardı?</p>

  <p class="calibre11" style="text-align: justify;">Tramvayda oturmaları için yer vardı. Tatyana önündeki demire tutundu. Aleksandr ise kollarını kavuşturarak oturdu. Sessizdi ve yüzüne bakmıyordu. Hâlâ kafasına takılan bir şey vardı. Dimitri ile mi ilgiliydi? Hâlâ yakın oturuyorlar; bacağı bacağına, kolu koluna değiyordu. Bacağı mermerden yapılmış gibi kaskatıydı. Tatyana bacağını çekmedi. Zaten böyle bir şansı da yoktu. Ona adeta mıktanısla yapışmış gibiydi.</p>

  <p class="calibre11" style="text-align: justify;">Tatyana aralarındaki gerginliği azaltmak için savaş konusunu açtı. "Cephe şu anda nerede Aleksandr?"</p>

  <p class="calibre11" style="text-align: justify;">"Kuzeye doğru gidiyor."</p>

  <p class="calibre11" style="text-align: justify;">"Ama hâlâ uzaktalar, öyle değil mi?"</p>

  <p class="calibre11" style="text-align: justify;">Yüzüne bakmadı. "Ordumuz budalaca bir cesarete sahip," diye homurdandı. "Saçma manevralarımız, eğitimlerimiz, havalanmayan uçaklarımız ve kötü tanklarımız. Kiminle karşı karşıya olduğumuzun farkında değiliz."</p>

  <p class="calibre11" style="text-align: justify;">Yavaşça ona doğru eğildi. "Aleksandr, Dimitri savaşma konusunda niçin bu kadar isteksiz? Sonuç olarak Almanlan ülkemizden çıkarma söz konusu."</p>

  <p class="calibre11" style="text-align: justify;">"Almanlar umurunda değil. Onun düşündüğü tek bir şey var..." Sözünü yarım bıraktı.</p>

  <p class="calibre11" style="text-align: justify;">Tatyana konuşmasını bekledi.</p>

  <p class="calibre11" style="text-align: justify;">"Tatya, Dimitri hakkında bir şey öğreneceksin. O kendini kurtarmaktan başka bir şey düşünmez ve bunun kimse tarafından alınamayan hakkı olduğunu... kimse tarafından alınmayan ne demek?"</p>

  <p class="calibre11" style="text-align: justify;">Aleksandr gülümsedi. "Kimsenin dokunamayacağı bir hak."</p>

  <p class="calibre11" style="text-align: justify;">Tatyana bir an düşündü. "Bunu kim söylüyor? Bu tür haklarımız var mı? Bunlar devlet için geçerli değil mi?"</p>

  <p class="calibre11" style="text-align: justify;">"Kimin? Hangi ülkede?"</p>

  <p class="calibre11" style="text-align: justify;">"Burada." Ses tonunu alçalttı. "Sovyetler Birliğinde."</p>

  <p class="calibre11" style="text-align: justify;">"Hayır Tatya. Burada öyle bir hakkımız yok. Bu ülkede haklar sadece devlete aittir." Bir an duraksadı. "Dimitri ise sadece kendini korumaya bakar."</p>

  <p class="calibre11" style="text-align: justify;">"Kimse tarafından alınamayan. Bu kelimeyi daha önce hiç duymadım," dedi Tatyana düşünceler içinde.</p>

  <p class="calibre11" style="text-align: justify;">"Zaten duyamazsın," dedi yumuşak bir ses tonuyla. "Pazar günün nasıldı? Neler yaptın? Annen nasıl? Onu ne zaman görsem yere düşecekmiş gibi görünüyor."</p>

  <p class="calibre11" style="text-align: justify;">"Evet, annemin bugünlerde üzüldüğü çok şey var." Tatyana cama döndü. Bir daha Paşa hakkında konuşmak istemiyordu. "Dün ne yaptım biliyor musun? Birkaç İngilizce kelime öğrendim. Duymak ister misin?"</p>

  <p class="calibre11" style="text-align: justify;">"Evet çok isterim. Güzel kelimeler var mı?"</p>

  <p class="calibre11" style="text-align: justify;">Ne demek istediğini tam olarak anlamamasına rağmen kızardı.</p>

  <p class="calibre11" style="text-align: justify;">Tramvaydan inip Varşova istasyonunun önünden geçerken, Tatyana büyük bir kalabalık gördü. Çocuklu kadınlar ve bagajı olan yaşlı kadınlar karışık bir sıra oluşturmuşlardı.</p>

  <p class="calibre11" style="text-align: justify;">"Ne bekliyorlar?" diye sordu Tatyana.</p>

  <p class="calibre11" style="text-align: justify;">"Tren. Bunlar zeki olanlar. Şehri terk ediyorlar," dedi Aleksandr.</p>

  <p class="calibre11" style="text-align: justify;">"Terk etmek mi?"</p>

  <p class="calibre11" style="text-align: justify;">"Evet." Bir an duraksadı. "Tatya... sizin de yapmanız gereken bu."</p>

  <p class="calibre11" style="text-align: justify;">"Nereye gideceğiz?"</p>

  <p class="calibre11" style="text-align: justify;">"Herhangi bir yere. Buradan uzak olun yeter."</p>

  <p class="calibre11" style="text-align: justify;">Neden bir hafta önce bu şehirden gitmek için can atarken, bu şimdi idam cezası gibi geliyordu? Bu şehirden ayrılma değil; adeta bir sürgündü.</p>

  <p class="calibre11" style="text-align: justify;">"Duyduğuma göre Almanlar yaklaşıyor," dedi Aleksandr. "Hazırlıksızız; tankımız ve silahımız yok."</p>

  <p class="calibre11" style="text-align: justify;">"Endişelenme," dedi Tatyana laubali bir şekilde. "Yarın tankımız olacak."</p>

  <p class="calibre11" style="text-align: justify;">"Asker dışında hiçbir şeyimiz yok. Radyodaki mutluluk haberleri hiçbir şey ifade etmiyor."</p>

  <p class="calibre11" style="text-align: justify;">"Çok mutluluk verici haberler," dedi Tatina mutlu görünmeye çalışarak; fakat sonra kendini bıraktı.</p>

  <p class="calibre11" style="text-align: justify;">"Tatya?"</p>

  <p class="calibre11" style="text-align: justify;">"Efendim."</p>

  <p class="calibre11" style="text-align: justify;">"Beni dinliyor musun? Almanlar Leningrad'a yaklaşıyor. Bu tehlikeli. Gerçekten buradan gitmek zorundasınız."</p>

  <p class="calibre11" style="text-align: justify;">"Ama ailem kalmakta kararlı."</p>

  <p class="calibre11" style="text-align: justify;">"O halde yalnız git."</p>

  <p class="calibre11" style="text-align: justify;">"Aleksandr, sen ne diyorsun?" diye haykırarak güldü Tatyana. "Hayatım boyunca hiç tek başıma bir yere gitmedim! Markete bile zor gidiyorum. Nereye gideceğim? Ural dağlarına ya da insanları götürdükleri başka bir yere mi? Oraya gitmemi mi istiyorsun? Ya da senin geldiğin Amerika'ya gitmeliyim? Orada güvende olur muyum?" Tatyana kıkırdamaya başladı. Bu mantık dışıydı.</p>

  <p class="calibre11" style="text-align: justify;">"Benim ülkeme gidersen, güvende olacağın kesin," dedi Aleksandr.</p>

  <p class="ceviri" style="text-align: justify;">* * *</p>

  <p class="calibre11" style="text-align: justify;">Tatyana o gece eve geldikten sonra babasıyla şehri terk etme ve Paşa'nın durumu hakkında konuştu.</p>

  <p class="calibre11" style="text-align: justify;">Babası onu sigarasından üç nefes alana kadar ancak dinledi. Sonra ayağa kalktı ve sigarasını söndürerek, "Tanyuşa, bunları nereden duyuyorsun? Ben buradan hiçbir yere gitmem. Ayrıca Paşa güvende. Bunu biliyorum. Eğer için rahatlayacaksa, annen yarın onu arar ve iyi olduğunu öğrenir. Tamam mı?"</p>

  <p class="calibre11" style="text-align: justify;">Büyükbabası, "Tatya, bana, istersem Ural dağlarının yakınındaki Molotov Oblast'a gidebileceğimi söylediler. Orada kuzenim var."</p>

  <p class="calibre11" style="text-align: justify;">Büyükannesi kafasını sallayarak, "O, öleli on yıl oldu Vasili," dedi. "1931 yılındaki kıtlıkta ölmüştü."</p>

  <p class="calibre11" style="text-align: justify;">"Karısı hâlâ orada yaşıyor."</p>

  <p class="calibre11" style="text-align: justify;">"O 1928'de dizanteriden öldü."</p>

  <p class="calibre11" style="text-align: justify;">"O ikinci karısıydı. Birinci karısı Nayra Mikhailovna hâlâ orada yaşıyor."</p>

  <p class="calibre11" style="text-align: justify;">"Molotov'da değil. Hatırladın mı? O bizim kaldığımız'şu köyde..."</p>

  <p class="calibre11" style="text-align: justify;">"Kadın!" diye bağırdı büyükbabası. "Benimle gelmeyi istiyor musun; istemiyor musun?"</p>

  <p class="calibre11" style="text-align: justify;">"Ben seninle geleceğim büyükbaba," dedi Tatyana. "Molotov güzel bir yer mi?"</p>

  <p class="calibre11" style="text-align: justify;">"Ben de seninle geleceğim Vasili," dedi büyükannesi. "Ama Molotov'da tanıdıklarımız varmış gibi davranma. Chukhotka'yâ da gidebiliriz."</p>

  <p class="calibre11" style="text-align: justify;">Tatyana araya girdi. "Chukhotka Kuzey Kutbunun orada değil mi?"</p>

  <p class="calibre11" style="text-align: justify;">"Evet," dedi büyükbabası.</p>

  <p class="calibre11" style="text-align: justify;">"O halde ille de bir yere gitmemiz gerekiyorsa Chukhotka'ya gidelim," dedi Tatyana.</p>

  <p class="calibre11" style="text-align: justify;">"Chukhotka mı? Beni oraya gönderen kim?" dedi büyükbabası. "Sence orada matematik öğretmenliği yapabilir miyim.?"</p>

  <p class="calibre11" style="text-align: justify;">"Tatya bir aptal," dedi annesi.</p>

  <p class="calibre11" style="text-align: justify;">Tatyana sessiz kaldı. O büyükbabasının matematik öğretmesini düşünmüyordu. Aklında daha tuhaf şeyler vardı. O kadar garipli ki; onu yargılayan ailesinin önünde olmasa kahkahalarla gülebilirdi.</p>

  <p class="calibre11" style="text-align: justify;">"Kuzey kutbu hakkında ne düşünüyorsun Tatya?" dedi büyükbabası.</p>

  <p class="calibre11" style="text-align: justify;">"Hep saçma sapan şeyler düşünür," dedi Daşa araya girerek. "Tuhaf bir iç dünyası var."</p>

  <p class="calibre11" style="text-align: justify;">"Benim iç dünyam yok Daşa," dedi Tatyana. "Boğazın diğer tarafında ne var?"</p>

  <p class="calibre11" style="text-align: justify;">"Alaska," dedi büyükbabası. "Bunun ne ilgisi var?"</p>

  <p class="calibre11" style="text-align: justify;">"Evet Talya, artık çeneni kapar mısın?" dedi annesi.</p>

  <p class="calibre11" style="text-align: justify;">Diğer yandan, babası eve herkese ait karnelerle gelmişti. "Buna inanabiliyor musunuz?" dedi. "Herkes payına düşeni alacak. Ama bununla baş edebiliriz. Çok kötü değil." İşçiler günde sekiz yüz gram ekmek alacaktı. Ayrıca haftada bir kilo et ve yarım kilo tahıl verilecekti. Bu çok fazla yemek gibi görünüyordu.</p>

  <p class="calibre11" style="text-align: justify;">"Anne, Paşayı aramayı denedin mi?" diye sordu Tatyana.</p>

  <p class="calibre11" style="text-align: justify;">"Evet," dedi. "Ulitsa Zelyabova'daki şehirlerarası telefon bürosuna bile gittim; ama hat düşmedi. Yarın yine deneyeceğim."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Sınırdan gelen haber kötüydü. Leningrad'daki panolara gazete yerine asılmaya başlanan savaş bültenleri iç acıcı değildi. Radyoda Kızıl Ordu'nun yendiği; ancak Alman güçlerinin bazı topraklar kazandığı söyleniyordu.</p>

  <p class="calibre11" style="text-align: justify;">Tatyana, Kızıl Ordu yenerken, Almanların nasıl toprak aldığını merak etti.</p>

  <p class="calibre11" style="text-align: justify;">Büyükbabası birkaç gün sonra, Molotov'daki görevi süresince verilecek imkânların çok iyi olduğunu söyleyerek herkese onunla gitmeyi önerdi.</p>

  <p class="calibre11" style="text-align: justify;">"Ben Paşa olmadan gitmem," diye bağırdı annesi. Sonra da daha sakin bir ses tonuyla, "Ayrıca fabrikada Kızıl Ordu için üniforma yapıyorum. Savaş için bana ihtiyaç var," dedi. "Her şey yolunda. Savaş kısa bir süre sonra bitecek. Radyoda söylenenleri duydunuz. Kızıl Ordu kazanıyor. Ülkeyi düşmandan temizliyorlar."</p>

  <p class="calibre11" style="text-align: justify;">Büyükbabası başını salladı. "İrina Fedorovna, düşmanımızın dünyadaki en iyi silahlanmış ve eğitim görmüş orduya sahip olduğunu duymadın mı hiç? İngiltere on sekiz aydan beri onlarla savaşıyordu. İngiltere bile RAF ordusuna rağmen onlan yenemedi."</p>

  <p class="calibre11" style="text-align: justify;">Babası karısını korumak için araya girdi. "Ama baba, Naziler şu anda gerçek bir savaşa giriştiler. Sovyet sınırı çok güçlü. Almanlar bizim karşımızda zorlanacak."</p>

  <p class="calibre11" style="text-align: justify;">"Bence sırf bunu görmek için burada kalmayalım."</p>

  <p class="calibre11" style="text-align: justify;">Annesi, "Ben hiçbir yere gitmiyorum," diye tekrarladı.</p>

  <p class="calibre11" style="text-align: justify;">"Bu konuda annemin yanındayım," dedi Daşa.</p>

  <p class="calibre11" style="text-align: justify;">Tatyana buna emindi.</p>

  <p class="calibre11" style="text-align: justify;">Paşa artık yanlarında olmadığı için fikrini söylemedi.</p>

  <p class="calibre11" style="text-align: justify;">Uzun, dar odada oturdular. Annesiyle babası sigara içiyor; büyükannesi ve büyükbabası gri kafalarını sallıyor; Daşa ise dikiş dikiyordu.</p>

  <p class="calibre11" style="text-align: justify;">Tatyana içinden, o <i class="calibre2">O halde ben de gitmiyorum,</i> dedi.</p>

  <p class="calibre11" style="text-align: justify;">Buraya bağlanmıştı. Etrafına Aleksandr adında bir hendek kazmıştı ve hiçbir yere kıpırdayamıyordu. Tatyana o akşam, Aleksandr'ın onun geleceğini yönlerdiğini ve anlam veremediği şeyler hissetmesine yol açtığını fark etti. <i class="calibre2">Alacakaranlıkta yürüyen arkadaşlar.</i> Ondan hiçbir şey bekleyemezdi; ama yine de yorgun bir günün ardından geçirdikleri o bir saat nefesinin kesilmesine yol açmıştı ve onu mutlu etmişti.</p>

  <p class="calibre11" style="text-align: justify;">Tatyana eve gelince rahatlamak için ailesinin yanına gitmişti. Oysa şimdi yanlarından uzaklaşmak istiyordu. O gece onları izledi ve içinde bulundukları ruh halini hiç doğal bulmadı.</p>

  <p class="calibre11" style="text-align: justify;">"Anne, Paşa'yı aradın mı?"</p>

  <p class="calibre11" style="text-align: justify;">"Evet, telefonu bağladılar. Ama cevap veren olmadı," dedi annesi. "Kampta açan olmadı. Numarayı yanlış almış olabileceğimi düşünüyorum. Kampın olduğu Dohotino köyünü aradım; ama oradaki idare de cevap vermedi. Yarın tekrar deneyeceğim. Herkes telefon açmaya çalışıyor. Hatlar bozulmuş olmalı."</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Annesi tekrar tekrar denedi; ama ne Paşa'dan bir ses çıktı ne sınırdan iyi bir haber alınabildi. Şehri de terk etmediler.</p>

  <p class="calibre11" style="text-align: justify;">Aleksandr o gece evlerine gelmedi. Daşa geç saatlere kadar mesai yaptı. Dimitri ise Finlandiya yakınlarındaydı.</p>

  <p class="calibre11" style="text-align: justify;">Fakat Tatyana her gün işten sonra saçlarını tarayarak dışarı fırladı ve Aleksandr'ın gelmiş olmasını umut etti. Hep oradaydı. Buna rağmen ona hiç Yaz Bahçesine gitmeyi ya da ağaçların altındaki bir bankta oturmayı teklif etmedi.</p>

  <p class="calibre11" style="text-align: justify;">Yorgun ve yavaş adımlarla bir tramvaydan inip diğerine biniyor ve evlerinin üç blok ötesindeki Greçeski Prospekt'te ayrılıyorlardı.</p>

  <p class="calibre11" style="text-align: justify;">Yaptıkları yürüyüşlerde bazen Aleksandr'ın Amerika ve Moskova'daki hayatından; bazen de Tatyana'nın Luga'daki yaz tatillerinden bahsediyorlardı. Paşa hakkında endişeli oldukları için savaş konusuna çok az değiniyorlardı. Bazı zamanlarda Aleksandr Tatyana'ya İngilizce kelimeler öğretiyordu. Bazen şakalaşıyorlar; bazen de çok az konuşuyorlardı. Tatyana birkaç kez Obvodnoy kanalında yürürken Aleksandr'ın tüfeğini baston olarak kullanıp destek almıştı. Bir keresinde, "Suya düşme Tatya," dedi. "Çünkü yüzme bilmiyorum."</p>

  <p class="calibre11" style="text-align: justify;">"Gerçekten mi?" diye sordu duyduğuna inanamayarak.</p>

  <p class="calibre11" style="text-align: justify;">Tüfeği tutup dengede kalmasına yardımcı olarak gülümsedi. "Bunu denemeyelim, olur mu? Tüfeğimi kaybetmek istemiyorum," dedi.</p>

  <p class="calibre11" style="text-align: justify;">"Pekala," dedi Tatyana ve gülerek kanalın kenarına yaklaştı. "Ben çok iyi yüzerim. Tüfeğini de senin yerine kurtarabilirim. Görmek ister misin?"</p>

  <p class="calibre11" style="text-align: justify;">"Hayır, teşekkürler."</p>

  <p class="calibre11" style="text-align: justify;">Tatyana, bazen Aleksandr konuşurken yüzüne fazla daldığını ve ağzının açık kaldığını fark etti. Konuşurken nereye bakacağını bilmiyordu. Bakışlarını içi güzel karamel rengi gözlerinden ve sürekli açılıp kapanan ağzından alamıyordu. Önce gözlerine, sonra dudaklarına ve çenesine bakıyordu. Sanki hepsine bir anda bakmasa bir şey kaçıracakmış gibi hissediyordu.</p>

  <p class="calibre11" style="text-align: justify;">Aleksandr'ın hayatı hakkında konuşmak istemediği bazı şeyler vardı. Babasını en son ne zaman gördüğünü, nasıl Aleksandr Belov olduğunu ve onur madalyasını nasıl kazandığını söylemiyordu. Tatyana bunu umursamadı ve üzerine gitmedi. Ondan anlatma ihtiyacı duyduğu her şeyi öğrenecek ve geri kalanını duymak için sabırla bekleyecekti.</p>

  <p class="kisim_adi" style="text-align: justify;">11</p>

  <p class="calibre11" style="text-align: justify;">Tatyana cuma günü ona, "Günlerim çok yorucu geçiyor," dedi. Yüzünde on iki saat mesai yapmış olan birinin bitkin tebessümü vardı. "Bugün sana tam bir tank yaptım Aleksandr! Üzerinde kırmızı bir yıldız ve otuz altı sayısı var. Bir tankı nasıl çalıştıracağını biliyor musun?"</p>

  <p class="calibre11" style="text-align: justify;">"Bundan daha iyisini, yani onu nasıl kumanda edeceğimi biliyorum," dedi Aleksandr.</p>

  <p class="calibre11" style="text-align: justify;">"Ne farkı var?"</p>

  <p class="calibre11" style="text-align: justify;">"Emir vermekten ve öldürmekten başka bir işe yaramıyorum."</p>

  <p class="calibre11" style="text-align: justify;">Tatyana gülmedi. "Bunun neresi iyi?" dedi mırıldanarak. "Ekmek pişirilen departmana geçmek istiyorum. Bazı şanslı insanlar tank yerine ekmek yapıyor."</p>

  <p class="calibre11" style="text-align: justify;">"Ne kadar fazla olursa, o kadar iyi," dedi Aleksandr.</p>

  <p class="calibre11" style="text-align: justify;">"Tank mı?"</p>

  <p class="calibre11" style="text-align: justify;">"Ekmek."</p>

  <p class="calibre11" style="text-align: justify;">"Hepimize bir ödül vaat ettiler. Buna inanabiliyor musun? Eğer beklenilen sayıdan daha fazla tank yaparsak, bizi ödüllendirecekler!" diyerek kıkırdamaya başladı. "Savaşta kâr elde etmenin yolları. Birkaç ekstra ruble almak için daha yoğun çalışmayı kabul etmemiz çok garip."</p>

  <p class="calibre11" style="text-align: justify;">"Oyle Tatya," dedi Aleksandr. "Ama endişelenme, ekstra ruble almakk için fazla çalışmayı kabul etmesen bile seni işten çıkarmazlar."</p>

  <p class="calibre11" style="text-align: justify;">"Hep işin kötü tarafını düşünme," dedi gülümseyerek. "Kendini bir türlü güvende hissedememeni şimdi anlıyorum. Bu duygular Zinayı mahvetti. Bu baskıya dayanamayacağını düşünerek gönüllüler arasına katıldı."</p>

  <p class="calibre11" style="text-align: justify;">Aleksandr bir şeyler düşünüyordu. Kaldırım genişti; ama birbirlerine yakın yürüyorlar, kolları biribirine değiyordu. "Zina haklı," dedi en sonunda. "Hata yapma. Karl Ots'un hikâyesini duymuşsundur, öyle değil mi?"</p>

  <p class="calibre11" style="text-align: justify;">"Kimin?"</p>

  <p class="calibre11" style="text-align: justify;">"Önceden Kirov fabrikasında müdürdü. Karl Martoviç Ots. 1934'te Kirov'a düzenlenen suikastten sonra düzeni sağlamak ve işçilerini korumak için çalıştı."</p>

  <p class="calibre11" style="text-align: justify;">Tatyana babası ve büyükbabasından Sergie Kirov hakkında bir şeyler duymuştu. "Tutuklandı mı? Öldü mü?" dedi.</p>

  <p class="calibre11" style="text-align: justify;">Aleksandr başını salladı. "Her ikisi de. Günün birinde T-28 tankı kontrolden geçirildi ve bir cıvatanın eksik olduğu ortaya çıktı. Tank orduya gönderilmek üzereydi. Elbette bir skandal oldu ve sabotajcıları bulmak için araştırma başlatıldı." Aleksandr durup nefes aldı. Tatyana ise devam etmesini bekledi.</p>

  <p class="calibre11" style="text-align: justify;">"Sonra Ots onun sadece aptalca yanlışlık olduğunu anladı. Makine mühendislerinden biri cıvatayı takmayı unutmuştu. Bu yüzden de bunu kendi halletmek istedi."</p>

  <p class="calibre11" style="text-align: justify;">"Bırak tahmin edeyim," dedi Tatyana. "Başarısız oldu."</p>

  <p class="calibre11" style="text-align: justify;">"Bu kasırgayla karşılaşıp, onun sadece hafif bir rüzgâr olduğunu söylemek gibi."</p>

  <p class="calibre11" style="text-align: justify;">"Kasırga mı?" diye sordu Tatyana.</p>

  <p class="calibre11" style="text-align: justify;">Aleksandr devam etti. "Fabrikada çalışan yüzlerce insan ortadan kayboldu."</p>

  <p class="calibre11" style="text-align: justify;">Tatyana, "Ya Ots ne yaptı?" diye sordu.</p>

  <p class="calibre11" style="text-align: justify;">"Onunla birlikte, kitap koruma departmanının şefi, tank üretim biriminde çalışanlar, personel departmanı ve alet dükkânındakiler ortadan kayboldu. Bu kaçanlar hükümette, daha yüksek mevkilerde işe girdi. Mesela Novosibirk Partisinin sekreteri, Neva Partisi sekreterliğine geçti. Tabi Leningrad binbaşısını da unutmamak lazım. O da ortadan kayboldu."</p>

  <p class="calibre11" style="text-align: justify;">Işık yeşile, kırmızıya ve tekrar yeşile döndü. Tekrar yeşil olduğunda yolun karşısına geçtiler. Tatyana derin düşünceler içindeydi. En sonunda, "Yani cıvatalara dikkat etmemi mi söylüyorsun?" dedi.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Zina haklı. Bu kadar baskı fazla. Burada yoruldu. Tek istediği Minsk'deki kız kardeşinin yanına gitmek."</p>

  <p class="calibre11" style="text-align: justify;">Aleksandr gözlerini ovuşturdu ve kepini düzeltti. "Ona söyle Minsk'e gitmeyi aklından çıkarsın. Tanklara konsantre olun. Bir ayda kaç tane yapmanız gerekiyor?"</p>

  <p class="calibre11" style="text-align: justify;">"Yüz seksen. Çok yetersiz kalıyoruz."</p>

  <p class="calibre11" style="text-align: justify;">"Çok şey bekliyorlar."</p>

  <p class="calibre11" style="text-align: justify;">"Bir dakika," dedi Tatyana. Elini kolunun üzerine koymuş ve sonra bunu nasıl yaptığına şaşırarak geri çekmişti. "Neden Minsk'i unutması gerekiyor?"</p>

  <p class="calibre11" style="text-align: justify;">"Minsk on üç gün önce Almanların eline geçti," dedi Aleksandr ciddi bir şekilde.</p>

  <p class="calibre11" style="text-align: justify;">"Ne?"</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"On üç gün önce mi?" Başını salladı. "Aleksandr olamaz. Minsk'in birkaç kilometre ilerisinde..." Tatyana gerisini getiremedi.</p>

  <p class="calibre11" style="text-align: justify;">"Birkaç kilometre değil; oldukça fazla mesafe var," dedi onu rahatlatmaya çalışarak. "Yüzlerce kilometre."</p>

  <p class="calibre11" style="text-align: justify;">"Hayır Aleksandr!" dedi Tatyana bacaklarının tutmadığını hissederek. "O kadar çok yok. Neden bunu bana söylemedin?"</p>

  <p class="calibre11" style="text-align: justify;">"Tatya, bu ordunun elde ettiği bir bilgi. Sana elimden geldiği kadar haber vermeye çalışıyorum. Günün birinde radyoda gerçeğe benzer bir şeyler duyabilmenizi umut ediyorum. Onlar bu bilgileri vermediğine göre biraz daha anlatayım. Minsk, savaşın altıncı gününde işgal edildi. Stalin bile buna çok şaşırdı."</p>

  <p class="calibre11" style="text-align: justify;">"Neden geçen hafta bize seslenirken Bunları anlatmadı?"</p>

  <p class="calibre11" style="text-align: justify;">"Size kardeşlerim diye hitap ediyor, öyle değil mi? Sizin öfkeyle ayaklanmanızı ve savaşmanızı istiyor. Size Almanların ülkeyi ne kadar istila ettiğini söylese ne olurdu?"</p>

  <p class="calibre11" style="text-align: justify;">"Ne kadar istila ettiler?"</p>

  <p class="calibre11" style="text-align: justify;">Aleksandr cevap vermeyince, güçlükle, "Paşa nasıl?" diye sorabildi.</p>

  <p class="calibre11" style="text-align: justify;">"Tatya!" dedi yüksek bir sesle. "Benden ne istiyorsun anlamıyorum. Sana ilk günden beri onu Tolmaçevo'dan almanızı söylüyorum!"</p>

  <p class="calibre11" style="text-align: justify;">Tatyana başını çevirdi ve ağlamamak için kendini zor tuttu. Onun bu halini görmesini istemiyordu.</p>

  <p class="calibre11" style="text-align: justify;">"Daha Luga'ya girmediler," dedi Aleksandr alçak bir ses tonuyla. "Tolmaçevo'ya ulaşmadılar. Üzülmemeye çalış. Ama şunu bil ki; savaşın ilk gününde bin iki yüz uçak kaybettik."</p>

  <p class="calibre11" style="text-align: justify;">"Bin iki yüz uçağımız olduğunu bilmiyordum."</p>

  <p class="calibre11" style="text-align: justify;">"Vardı."</p>

  <p class="calibre11" style="text-align: justify;">"Peki ne yapacağız?"</p>

  <p class="calibre11" style="text-align: justify;">"Ne mi yapacağız?" dedi Aleksandr bakışlarını ona dikerek. "Sana söyledim Tatya. Leningrad'ı terk edin."</p>

  <p class="calibre11" style="text-align: justify;">"Ben de sana ailemin Paşa olmadan gitmeyeceğini söyledim."</p>

  <p class="calibre11" style="text-align: justify;">Aleksandr hiçbir şey söylemedi ve yürümeye devam ettiler.</p>

  <p class="calibre11" style="text-align: justify;">"Yorgun musun?" diye sordu. "Eve gitmeyi istiyor musun?"</p>

  <p class="calibre11" style="text-align: justify;">Yorgundu; ama eve gitmek istemiyordu.</p>

  <p class="calibre11" style="text-align: justify;">Tatyana cevap vermeyince, Aleksandr, "Palace köprüsüne yürümek ister misin? Sanırım nehrin kenarındaki dükkânda hâlâ dondurma satıyorlar," dedi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Tatyana ve Aleksandr dondurma aldıktan sonra Neva bentinden yürüyerek beyaz Kış Köşkünün önünden geçtiler. Tatyana tam o sırada caddenin karşısında bir adam görerek durdu.</p>

  <p class="calibre11" style="text-align: justify;">Uzun boylu, zayıf, orta yaşlı ve gri sakallı bir adam Hermitage Müzesinin önünde duruyordu ve yüzünde büyük bir üzüntü ifadesi vardı.</p>

  <p class="calibre11" style="text-align: justify;">Tatyana hemen tepki gösterdi. Bir adamın bu kadar üzgün görünmesinin sebebi ne olabilirdi? Ordu kamyonunun arka tarafında duruyor ve Kış Köşkünden tahta kasalar taşıyan genç adamları izliyordu. Adamın büyük üzüntü içinde baktığı şey bu kasalardı.</p>

  <p class="calibre11" style="text-align: justify;">"Bu adam kim?" diye sordu Tatyana. Yüz ifadesinden çok etkilenmişti.</p>

  <p class="calibre11" style="text-align: justify;">"Hermitage Müzesinin müdürü."</p>

  <p class="calibre11" style="text-align: justify;">"Neden kasalara böyle bakıyor?"</p>

  <p class="calibre11" style="text-align: justify;">"Bunlar hayatındaki tek tutkusu. Onları bir daha görüp göremeyeceğini bilmiyor," dedi Aleksandr.</p>

  <p class="calibre11" style="text-align: justify;">Tatyana gözlerini adama dikti. Yanına gidip onu teselli etmek istemişti. "Biraz daha inançlı olmalı, öyle değil mi?"</p>

  <p class="calibre11" style="text-align: justify;">"Sana katılıyorum Tatya," diyerek gülümsedi Aleksandr. "Biraz daha fazla umut taşımalı. Savaş bittikten sonra kasanın içindeki o eserleri yeniden görecek."</p>

  <p class="calibre11" style="text-align: justify;">"Bakışından anladığım kadarıyla, savaş biter bitmez onları almaya koşacak," dedi Tatyana. Dört gri zırhlı kamyon, müzenin önüne park etti. "Sence neler oluyor?"</p>

  <p class="calibre11" style="text-align: justify;">Aleksandr hiçbir şey söylemedi; ama daha fazla yaklaşmasını engelleyerek sadece izlemesini söyledi. Geniş yeşil kapılardan giren adamlar, ellerinde kasalarla tekrar dışarı çıktı. Kasalara matkapla delik açılmıştı.</p>

  <p class="calibre11" style="text-align: justify;">"Tablolar mı?"</p>

  <p class="calibre11" style="text-align: justify;">Aleksandr başını salladı.</p>

  <p class="calibre11" style="text-align: justify;">"Dört kamyon dolusu tablo mu?"</p>

  <p class="calibre11" style="text-align: justify;">"Bu daha hiçbir şey. Yükleyecekleri şeyler içeridekilerin sadece küçük bir bölümü."</p>

  <p class="calibre11" style="text-align: justify;">"Aleksandr, niçin Hermitage Müzesindeki tabloları alıyorlar?"</p>

  <p class="calibre11" style="text-align: justify;">"Çünkü savaş var."</p>

  <p class="calibre11" style="text-align: justify;">"Sanat eserlerini bu yüzden mi alıyorlar?" dedi Tatyana.</p>

  <p class="calibre11" style="text-align: justify;">"Evet."</p>

  <p class="calibre11" style="text-align: justify;">"Madem ki Hitler'in Leningrad'a geleceğinden bu kadar çok endişe ediyorlar; niçin insanları buradan uzaklaştırmıyorlar?"</p>

  <p class="calibre11" style="text-align: justify;">Aleksandr ona bakıp gülümseyince sorduğu soruyu bile unuttu. "Tatya, eğer insanlar giderse, Nazilerle kim savaşacak? Tablolar Leningrad için savaşamaz."</p>

  <p class="calibre11" style="text-align: justify;">"Ama biz savaş için eğitim almadık."</p>

  <p class="calibre11" style="text-align: justify;">"Ama biz aldık. Bu yüzden buradayım. Garnizonumuzda binlerce asker var. Şehri savunacak ve savaşacağız. Önce erleri göndereceğiz"</p>

  <p class="calibre11" style="text-align: justify;">"Dimitri'yi mi kastediyorsun?"</p>

  <p class="calibre11" style="text-align: justify;">"Evet onu. Elinde silahla sokaklara çıkacak. Eğer ölürse, senin yaptığına benzer tanklarla ben çıkacağım. Ben öldüğümde, bütün tanklar ve silahlar bittiğinde, eline bir taş vererek seni gönderecekler."</p>

  <p class="calibre11" style="text-align: justify;">"Peki ya ben ölünce ne olacak?" diye sordu Tatyana.</p>

  <p class="calibre11" style="text-align: justify;">"Sen en son kalesin. Sen öldüğünde Hitler Paris'te olduğu gibi Leningrad'da yürümeye başlayacak. Onu hatırlıyor musun?"</p>

  <p class="calibre11" style="text-align: justify;">"Bu haksızlık. Fransızlar savaşmadı," dedi Tatyana. O anda herhangi başka bir yerde olmayı istiyor; ama çaresiz Hermitage Müzesi'nin önündeki kamyonları izliyordu.</p>

  <p class="calibre11" style="text-align: justify;">"Onlar savaşmadı; ama sen savaşacaksın Tatya. Her sokak ve her bina için. Kaybettiğin zaman..."</p>

  <p class="calibre11" style="text-align: justify;">"Sanat kurtulacak."</p>

  <p class="calibre11" style="text-align: justify;">"Evet! Sanat kurtulacak," dedi Aleksandr duygusal bir şekilde. "Ve başka bir ressam senin hatıranı yaşatmak için harika bir resim yapacak. Elinde bir sopayla sana yaklaşmakta olan Alman tankına vuracaksın. Sonra da bu tablo Hermitage Müzesi'ne asılacak ve bir daha ki savaşta müze müdürü yine kasaların başında durarak ağlayacak."</p>

  <p class="calibre11" style="text-align: justify;">Tatyana adamların yeşil kapılardan içeri girişini ve birkaç dakika içinde kasalarla tekrar çıkışını izledi. "Bunu çok romantik bir şeymiş gibi söyledin," dedi Tatyana. "Leningrad için ölmenin de buna değeceğini söyler gibisin."</p>

  <p class="calibre11" style="text-align: justify;">"Değmez mi?"</p>

  <p class="calibre11" style="text-align: justify;">"Belki de bir Nazi olmak o kadar da kötü değil." Tatyana sağ kolunu oynattı. "Führer'i de selamlıyor olabilirdik. Ama şimdi Stalin'i selamlıyoruz." Kolunu eğerek selam verdi. "Özgür kalamayacağız ve hepimiz köle olacağız. Peki sonra ne olacak? Yemeğimiz ve kendi hayatımız olacak. Özgür bir hayat daha iyidir; ama bu tür bir hayatta, hiç yaşamamaktan iyidir, öyle değil mi?"</p>

  <p class="calibre11" style="text-align: justify;">Aleksandr cevap vermeden yüzüne bakınca Tatyana devam etti.</p>

  <p class="calibre11" style="text-align: justify;">"Başka ülkelere gidemeyiz. Bunu şu anda yapamayız. Yabancıların birbirini elli sent için öldürdüğü özgür ülkelerde ne işimiz var? Sovyet okullarında bize bunu öğretmediler mi?" Tatyana, Aleksandr'ın gözlerine baktı. "Belki de elimde taşla Bronz Atlı heykelinin önünde ölsem ve bir başkası bu sayede benim tadamadığım özgürlüğü yaşasa daha iyi olur."</p>

  <p class="calibre11" style="text-align: justify;">"Evet doğru," dedi Aleksandr hem ciddi hem de hassas bir tavırla. Sonra da elini Tatyana'nın sinesine koydu. Büyük eli açık olan yaka kısmını tamamen sarmıştı. Kalbi neredeyse yerinden fırlayacaktı.</p>

  <p class="calibre11" style="text-align: justify;">Tatyana çaresizlik içinde ona baktı ve kendine doğru eğilişini izledi. Fakat tam o sırada üniformalı bir adam frene basarak, "Siz ikiniz yürüsenize! Niye aval aval bakıyorsunuz? Bakacak ne var? Yeter artık yürüyün!" diye bağırdı.</p>

  <p class="calibre11" style="text-align: justify;">Aleksandr elini Tatyana'dan çekti ve arkasına dönerek adama baktı. Sonra da Kızıl Ordu subaylarının kurallara herkesten daha çok bağlı olduğunu söyledi.</p>

  <p class="calibre11" style="text-align: justify;">Birkaç dakika sonra vedalaşırken olanlar hakkında hiç konuşmadılar ve birbirlerine hiç bakmadılar.</p>

  <p class="calibre11" style="text-align: justify;">Evde, akşam yemeğinde soğuk patates ve soğan vardı. Tatyana yemeğini hemen yedi ve düşman uçaklarına bakmak için çatı katına çıktı. Ancak uçaklar gelip bütün şehri yerle bir etmiş olacak ki; tek görebildiği Aleksandr'ın gözleri, tek hissedebildiği ise hızla atan kalbinin üzerindeki eliydi.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">Son birkaç haftadır Tatyana'nın masumiyeti kaybolmuştu. Dürüstlüğünden eser kalmamıştı ve yalanlarla yaşamaya başlamıştı. Her gece yatakta ayağı Daşa'ya değdiğinde onu aldatıyordu; çünkü Aleksandr'a karşı bir şeyler hissediyordu.</p>

  <p class="calibre11" style="text-align: justify;">Ama Tatyana'nın Aleksandr'a karşı olan hisleri doğruydu.</p>

  <p class="calibre11" style="text-align: justify;">Ona karşı bir şeyler hissettiği su götürmez bir gerçekti.</p>

  <p class="calibre11" style="text-align: justify;">Tatyana beyaz gecelerde Leningrad'da yürüyüş yapıp eve geldiğinde ve alacakaranlık bastığında yüzünü duvara dönerek yatıyordu. Aleksandr gecesi ve gündüzü olmuş, ondan başka bir şey düşünemez hale gelmişti. Kısa bir süre sonra onu unutacağını ve hayatına kaldığı yerden devam edip herkesin yaptığı gibi bir başkasına âşık olacağını düşündü.</p>

  <p class="calibre11" style="text-align: justify;">Ama masumiyeti sonsuza kadar kaybolmuştu.</p>

  <p class="kisim_adi" style="text-align: justify;">12</p>

  <p class="calibre11" style="text-align: justify;">İki gün sonra, temmuz ayının ikinci pazar gününde, Aleksandr ve Dimitri sivil elbiselerini giyerek Daşa ile Tatyana'nın yanına geldi. Aleksandr'ın üzerinde siyah çizgili bir pantolon ve kısa kollu beyaz bir gömlek vardı. Tatyana onu daha önce hiç kısa kollu bir şeyle görmemişti. Kolları kaslı ve bronzdu. Yeni tıraş olmuştu. Akşam olduğunda, Aleksandr'ın sakalları biraz uzamış olurdu. Tatyana çok yakışıklı göründüğünü düşündü.</p>

  <p class="calibre11" style="text-align: justify;">"Kızlar nereye gitmek ister? Özel bir yere gidelim," dedi Dimitri. "Mesela Peterhof a."</p>

  <p class="calibre11" style="text-align: justify;">Yanlarına biraz yemek aldılar ve trene binmek için Varşova istasyonuna gittiler. Peterhof'a trenle bir saatte varılıyordu. Hep birlikte, Aleksandr ile Tatyana'nın her gün geçtiği Obvodnoy kanalının yanından geçtiler. Tatyana hiç konuşmadan yürüyordu. Aleksandr dar kaldırımdan inip Daşa ile birlikte yanından geçerken, kolu onunkine değmişti.</p>

  <p class="calibre11" style="text-align: justify;">Daşa trene binince, "Tatya, Dima ve Alex'e, Peterhof'a ne isim koyduğunu söyle."</p>

  <p class="calibre11" style="text-align: justify;">Tatyana daldığı düşüncelerden ayıldı. "Ne? Şey, Sovyetler Birliği'nin Versailles'i diyorum"</p>

  <p class="calibre11" style="text-align: justify;">"Tatyana küçükken kraliçe olmayı ve büyük bir sarayda yaşamayı isterdi, öyle değil mi Taneçka?" dedi Daşa.</p>

  <p class="calibre11" style="text-align: justify;">"Şey..."</p>

  <p class="calibre11" style="text-align: justify;">"Luga'daki çocuklar sana ne derdi?"</p>

  <p class="calibre11" style="text-align: justify;">"Hatırlamıyorum Daşa."</p>

  <p class="calibre11" style="text-align: justify;">"Seni komik bir isimle çağınyorlardı. Şey.....kraliçesi."</p>

  <p class="calibre11" style="text-align: justify;">Tatyana gözlerini ona dikmiş olan Aleksandra baktı.</p>

  <p class="calibre11" style="text-align: justify;">"Tatya, kraliçe olsan ilk yapacağın şey ne olurdu?" diye sordu Dimitri.</p>

  <p class="calibre11" style="text-align: justify;">"Monarşide huzuru sağlamak," dedi. "Sonra da kanunları çiğneyenlerin kafasını uçurmak."</p>

  <p class="calibre11" style="text-align: justify;">Herkes güldü. Dimitri, "Seni gerçekten çok özledim Tatya," dedi. Bunun üzerine Aleksandr gülmeyi kesti ve pencereden dışarı baktı. Birbirine bakan koltuklarda oturuyorlardı.</p>

  <p class="calibre11" style="text-align: justify;">Dimitri, Tatyana'nın topuzuna dokunarak, "Neden saçlarını hiç salık bırakmıyorsun? Bir keresinde salık gömüştüm. Çok güzeldi," dedi.</p>

  <p class="calibre11" style="text-align: justify;">Daşa hemen, "Dima, unut gitsin. Çok inatçıdır. Bunu ona defalarca söyledik. Toplayacaksan saçını niye bu kadar uzatırsın? Ama o hiç salık bırakmadı. Öyle değil mi Tatya?" dedi.</p>

  <p class="calibre11" style="text-align: justify;">Hayır Daşa, dedi Tatyana. O anda, Aleksandr'ın kızaran yüzünü görmemesi için, dönebileceği bir duvar olmasını çok isterdi.</p>

  <p class="calibre11" style="text-align: justify;">"Topuzunu aç Taneçka," dedi Dimitri. "Haydi."</p>

  <p class="calibre11" style="text-align: justify;">"Haydi Tatya," dedi Daşa.</p>

  <p class="calibre11" style="text-align: justify;">Tatyana yavaşça saçındaki lastiği çıkardı ve pencereye dönerek durağa kadar hiçbir şey söylemedi.</p>

  <p class="calibre11" style="text-align: justify;">Peterhof'a gelince planlanmış bir gezinti yapmadılar. Sarayın etrafında biraz dolaştıktan sonra Büyük Cascade havuzunun yanındaki ağaçların altında piknik yapacak bir yer buldular.</p>

  <p class="calibre11" style="text-align: justify;">Öğle yemeğinde katı yumurta, ekmek ve peynir yediler. Daşa votka bile almıştı. Aleksandr ve Dimtiri ile birlikte şişeden içerken, Tatyana tadına bile bakmadı. Sonra da Tatyana dışında herkes sigara içti.</p>

  <p class="calibre11" style="text-align: justify;">"Tatya," dedi Dimitri. "Ne sigara, ne de içki içiyorsun. Sen ne yaparsın?"</p>

  <p class="calibre11" style="text-align: justify;">"Çember hareketi!" dedi Daşa. "Öyle değil mi Tatya? Tatya, Luga'da bütün erkeklere çember hareketini öğretti."</p>

  <p class="calibre11" style="text-align: justify;">"Bütün erkeklere mi?" diye sordu Aleksandr.</p>

  <p class="calibre11" style="text-align: justify;">"Öyle mi?" dedi Dimitri. "Luga'da erkek var mıydı?"</p>

  <p class="calibre11" style="text-align: justify;">"Tatya'nın etrafında sinek gibi dolanıyorlardı."</p>

  <p class="calibre11" style="text-align: justify;">"Sen neden bahsediyorsun Daşa?" dedi Tatyana bir anda utanarak. Aleksandr ile göz göze gelmemek için büyük çaba harcadı.</p>

  <p class="calibre11" style="text-align: justify;">Daşa, Tatyana'nın bacağını çimdikledi. "Tatya, Dima'ya, erkeklerin nasıl peşinden koştuğunu anlat," dedi gülerek. "Ayılar için bal gibiydin."</p>

  <p class="calibre11" style="text-align: justify;">"Evet, anlat Tatya!" dedi Dimitri.</p>

  <p class="calibre11" style="text-align: justify;">Aleksandr tek kelime etmedi.</p>

  <p class="calibre11" style="text-align: justify;">Tatyana pancar gibi olmuştu. "Daşa, o zamanlar yedi yaşındaydım. Erkekli kızlı grubumuz vardı."</p>

  <p class="calibre11" style="text-align: justify;">"Evet. Hepsi de senin etrafında pervaneydi," dedi Daşa, Tatyana'nın gözlerinin içine bakarak. "Tatya çok sevimli bir çocuktu. Yusyuvarlak gözleri, çilleri ve sapsarı saçları vardı! Luga'nın güneşi gibiydi. Yaşlı kadınlar onu sevmeden duramazdı."</p>

  <p class="calibre11" style="text-align: justify;">"Sadece yaşlı kadınlar mı?" diye sordu Aleksandr.</p>

  <p class="calibre11" style="text-align: justify;">"Çember hareketi yap Tatya," dedi Dimitri elini sırtına koyarak. "Bize neler yapabildiğini göster."</p>

  <p class="calibre11" style="text-align: justify;">"Evet Tatya!" dedi Daşa. "Haydi. Bunun için çok uygun bir yer, öyle değil mi? Bu sarayın, havuzların, çimlerin, bahçelerin..."</p>

  <p class="calibre11" style="text-align: justify;">"Almanlar Minsk'te," dedi Tatyana ve battaniyenin üzerinde uzanan Aleksandr ile göz göze gelmemeye çalıştı. Bakışları çok samimiydi...</p>

  <p class="calibre11" style="text-align: justify;">Fakat bir o kadar da ulaşılmazdı.</p>

  <p class="calibre11" style="text-align: justify;">"Almanları unut," dedi Dimitri. "Burası aşk yeri."</p>

  <p class="calibre11" style="text-align: justify;">Tatyana'nın korktuğu da buydu.</p>

  <p class="calibre11" style="text-align: justify;">Aleksandr olduğu yerde doğrulup bağdaş kurarak, "Haydi Tatya," dedi. "Şu ünlü çember hareketini bir görelim." Sonra da bir sigara yaktı.</p>

  <p class="calibre11" style="text-align: justify;">Daşa onu teşvik etmeye çalıştı. "Sen çember hareketine asla hayır demezsin."</p>

  <p class="calibre11" style="text-align: justify;">Tatyana bugün hayır demek istiyordu.</p>

  <p class="calibre11" style="text-align: justify;">Derin bir iç geçirerek eski battaniyelerinin üzerinden kalktı. "Açıkçası nasıl bir hareket yapacağımı hiç düşünmedim."</p>

  <p class="calibre11" style="text-align: justify;">Tatyana'nın üzerinde pembe bir elbise vardı. Birkaç metre ileriye giderek, "Hazır mısınız?" diye sordu. Uzaktan da olsa Aleksandr'ın bakışlarıyla onu yediğini fark etti. Sağ ayağını öne atarak, "İzleyin," dedi. Önce sağ sonra da sol kolunun üzerinde durarak vücüdunu yay şekline soktu. Ardından da tam bir çember şeklini aldı ve herkesi unutarak çocukluğunu tekrar tekrar yaşadı.</p>

  <p class="calibre11" style="text-align: justify;">Yanlarına dönerken yüzü kıpkırmızıydı ve saçları dağılmıştı. Aleksandr'ın yüzüne bakınca, istediği her şeyi gördü.</p>

  <p class="calibre11" style="text-align: justify;">Daşa gülerek kendini Aleksandr'ın üzerine attı. "Ben size ne dedim? Onun gizli yetenekleri vardır."</p>

  <p class="calibre11" style="text-align: justify;">Tatyana yere baktı ve battaniyenin üzerine oturdu.</p>

  <p class="calibre11" style="text-align: justify;">Dimitri, Tatyana'nın sırtını okşayarak, "Tatya, başka ne hünerlerin var?" dedi.</p>

  <p class="calibre11" style="text-align: justify;">"Hepsi bu kadar," diyerek kestirip attı.</p>

  <p class="calibre11" style="text-align: justify;">Dimitri kısa bir süre sonra, "Daşa, Tatya, sizce aşk nedir?" diye sordu.</p>

  <p class="calibre11" style="text-align: justify;">"Ne?"</p>

  <p class="calibre11" style="text-align: justify;">"Aşkı nasıl tanımlarsınız? Sizin için ne ifade eder?"</p>

  <p class="calibre11" style="text-align: justify;">"Dima! Bundan kime ne?" Daşa Aleksandr'a bakarak gülümsedi.</p>

  <p class="calibre11" style="text-align: justify;">"Bu sadece bir soru Daşa." Dimitri biraz daha votka içti. "Burası güzel bir yer ve bu soru için harika bir pazar." Tatyana'ya bakarak gülümsedi.</p>

  <p class="calibre11" style="text-align: justify;">"Bilmiyorum. Aleksandr, bunu cevaplamalı mıyım?" diye sordu Daşa.</p>

  <p class="calibre11" style="text-align: justify;">Aleksandr omuz silkerek, "İstiyorsan cevapla," dedi.</p>

  <p class="calibre11" style="text-align: justify;">Tatyana bu battaniyenin dördü için çok küçük olduğunu düşündü. Büzülmüş bir halde oturuyordu. Sol tarafındaki Dima, yüzüstü uzanmıştı. Önündeki Daşa ise Aleksandr'a yaslanmıştı.</p>

  <p class="calibre11" style="text-align: justify;">"Pekâlâ... Aşk... bir düşünelim," dedi Daşa. "Bana yardım eder misin Tatya?"</p>

  <p class="calibre11" style="text-align: justify;">"Daşa bunu yapabileceğine eminim." Tatyana, Daşa'nın bu konuda çok tecrübeli olduğunu söylemek istemedi.</p>

  <p class="calibre11" style="text-align: justify;">Aleksandr'ı dirseğiyle dürterek, "Aşk, geç geldiği zaman özür dilemesidir," dedi. "Aşk, benden başka hiçbir kıza bakmamasıdır." Onu tekrar dürterek, "Nasıl?" diye sordu.</p>

  <p class="calibre11" style="text-align: justify;">"Çok iyi Daşa," dedi Aleksandr.</p>

  <p class="calibre11" style="text-align: justify;">Tatyana öksürdü.</p>

  <p class="calibre11" style="text-align: justify;">"Tatya! Ne oldu? Cevabım seni tatmin etmedi mi?" diye sordu Daşa.</p>

  <p class="calibre11" style="text-align: justify;">"Yok hayır. Çok iyiydi." Ama ses tonunda alaycı bir ifade vardı.</p>

  <p class="calibre11" style="text-align: justify;">"Ne var akıllı köpekler? Neyi söylemedim?"</p>

  <p class="calibre11" style="text-align: justify;">"Her şeyi söyledin Daş. Ama bana kalırsa, sen sevilmenin tarifini yaptın," diyerek duraksadı. Hiç kimse konuşmuyordu. "Aşk, onun sana değil; senin ona verdiğin bir şey değil midir? Bir fark var değil mi? Yoksa ben mi yanılıyorum?"</p>

  <p class="calibre11" style="text-align: justify;">"Yanılıyorsun," dedi Daşa gülerek. "Sen ne biliyorsun ki?"</p>

  <p class="calibre11" style="text-align: justify;">"Hiçbir şey," dedi Tatyana yüzüne bakmadan.</p>

  <p class="calibre11" style="text-align: justify;">"Taneçka, sence aşk nedir?" diye sordu Dimitri.</p>

  <p class="calibre11" style="text-align: justify;">Tatyana kendini köşeye sıkışmış hissetti.</p>

  <p class="calibre11" style="text-align: justify;">"Tatya, söyle haydi. Aşk senin için ne ifade ediyor?" diye tekrarladı Dimitri.</p>

  <p class="calibre11" style="text-align: justify;">"Evet, söyle Tatya," dedi Daşa. "Dimitri'ye aşk hakkındaki düşüncelerini söyle." Sonra da alaycı bir tavırla, "Tatya'ya göre aşk, bütün yaz yalnız kalarak kitap okumak. Aşk, geç saatlerde yatmak. Aşk, karamelli dondurma. En büyük aşkı da bu zaten. Tâtya dürüst ol, bütün yaz geç saatlerde yatsan ve gün boyunca dondurma yiyerek kitap okusan, çok mutlu olmaz mıydın?" diyerek güldü. "Aşk, büyükbabadır. O bir numara. Aşk bu harika saraydır. Aşk, bize komik fıkralar anlatarak hepimizi güldürmeye çalışmaktır. Aşk Paşa'dır. Aşk, çıplak çember hareketi yapmaktır!" Daşa çok eğleniyordu.</p>

  <p class="calibre11" style="text-align: justify;">"Çıplak çember hareketi mi?" diye sordu Aleksandr. Gözlerini Tatyana'ya dikmişti.</p>

  <p class="calibre11" style="text-align: justify;">"Bunları görebilir miyiz?" dedi Dimitri.</p>

  <p class="calibre11" style="text-align: justify;">"Tatya, bunu nasıl yaptığını görmeliler! İlmen nehrine beş kez çıplak girdi." Daşa'nın yüzünde büyük bir mutluluk ifadesi vardı. "Dur! İşte hatırladım! Sana İlmen nehrinin çember kraliçesi diyorlardı!"</p>

  <p class="calibre11" style="text-align: justify;">"Evet," dedi Tatyana sakin bir şekilde. "Ama İlmen nehrinin çıplak çember kraliçesi demiyorlardı."</p>

  <p class="calibre11" style="text-align: justify;">Aleksandr gülmemek için kendini zor tutuyordu.</p>

  <p class="calibre11" style="text-align: justify;">Daşa ve Dimitri ise gülmekten battaniyenin üzerinde yuvarlanıyordu.</p>

  <p class="calibre11" style="text-align: justify;">Tatyana kıpkırmızı olmuştu. Ablasına bir parça ekmek fırlatarak, "O zaman yedi yaşındaydım Daşka," dedi.</p>

  <p class="calibre11" style="text-align: justify;">"Şu anda yedi yaşındasın."</p>

  <p class="calibre11" style="text-align: justify;">"Kapa çeneni."</p>

  <p class="calibre11" style="text-align: justify;">Daşa, Tatyana'nın sırtına bindi ve onu gıdıklayarak, "Tatya, sen tanıdığım en komik kızsın," dedi. Yüzüne iyice yaklaşınca da, "Çillerine bak," diyerek onları öptü. "Çok fazlalaşmışlar; dışarıda çok yürüyor olmalısın. Kirov'dan eve yürüyerek gelmiyorsun, öyle değil mi?"</p>

  <p class="calibre11" style="text-align: justify;">"Hayır. Sırtımdan in. Çok ağırsın," dedi Tatyana. .</p>

  <p class="calibre11" style="text-align: justify;">"Sorumu cevaplamadın Tatya," dedi Dimitri.</p>

  <p class="calibre11" style="text-align: justify;">"Evet," dedi Aleksandr. "Bırakın da cevaplasın."</p>

  <p class="calibre11" style="text-align: justify;">Tatyana birkaç dakika sonra doğru düzgün nefes alabildi. En sonunda "Aşk...." diyerek durdu. Kalbi yerinden fırlayacakmış gibi çarparken ne diyeceğini bilemedi. Doğru olan neydi? Bunları söyleyebilir miydi? "Aşk, onun, ne zaman aç olduğunu bilmek ve karnını doyurmaktır," dedi Daşa'ya bakarak.</p>

  <p class="calibre11" style="text-align: justify;">"Ama sen yemek yapmayı bilmezsin," dedi Daşa. "Açlıktan ölmez mi?"</p>

  <p class="calibre11" style="text-align: justify;">Dimitri kıkır kıkır gülmeye başladı. "Peki azdığı zaman ne olacak? O zaman ne yapacaksın? Aşk, ne zaman azdığını bilmek ve doyurmak mıdır?"</p>

  <p class="calibre11" style="text-align: justify;">"Kapa çeneni Dimitri," dedi Aleksandr.</p>

  <p class="calibre11" style="text-align: justify;">"Dima çok duygusuzsun," dedi Daşa. "Sen hiç konuşma." Aleksandr'a dönerek gülümsedi ve merak içinde, "Şimdi sıra sende," dedi.</p>

  <p class="calibre11" style="text-align: justify;">Hareketsiz bir halde oturan Tatyana, Aleksandr'ın arkasındaki büyük saraya baktı ve çocukken Peterhof hakkında kurduğu düşleri hatırladı.</p>

  <p class="calibre11" style="text-align: justify;">"Aşk karşılığını görmektir," dedi Aleksandr.</p>

  <p class="calibre11" style="text-align: justify;">Alt dudağı titreyen Tatyana gözlerini harika yaz sarayından ayırmadı.</p>

  <p class="calibre11" style="text-align: justify;">Daşa gülümseyerek ona doğru eğildi. "Bu harika Aleksandr."</p>

  <p class="calibre11" style="text-align: justify;">Tatyana ancak battaniyeleri toplayıp trenin yanına doğru giderken, kimsenin Dimitri'ye aşkın anlamını sormadığını fark etti.</p>

  <p class="calibre10" style="text-align: justify;"> </p>

  <p class="calibre11" style="text-align: justify;">O gece duvara dönüp yattığında, Aleksandr hakkında duyduğu vicdan azabı içini kemirdi. Daşa'ya bu şekilde sırtını dönmek, kabul edilmeyecek bir şeyi sineye çekmek, bağışlanmayacak bir şeyi ise affetmek gibiydi. Bu aldatma, hayatı boyunca dönecek bir duvarı olduğu sürece devam edecek gibiydi.</p>

  <p class="calibre11" style="text-align: justify;">Tatyana her gece ablasına sırtını dönmesini gerektirecek bir hayatı nasıl yaşayacaktı? Ablası onu on yıl önce bir sepet alıp mantar toplamaya götürmüştü. Bıçak kullanmamışlardı ve Daşa ona, "Mantardan korkacak bir şey yok," demişti. Ablası ona beş yaşında ayakkabı bağcıklarını bağlamayı, altı yaşında bisiklete binmeyi ve yonca yemeyi öğretmişti. Her yaz ona bakmış, yaptığı bütün yaramazlıkları saklamış, ona yemek yapmış, saçlarını örmüş ve küçükken banyoya sokmuştu. Bir gece yakışıklı sevgililerinden biriyle onu dışarıya çıkarmış ve erkeklerle kadınlar arasındaki ilişkiyi göstermişti. Tatyana Nevski Prospekt'in duvarına yaslanmış ve erkekler ondan daha büyük olan kızları öperken, o dondurmasını yemişti. Daşa Tatyana'yı bir daha hiç yanına almadı ve o günden sonra onu daha çok korumaya başladı.</p>

  <p class="calibre11" style="text-align: justify;">Tatyana buna bir gün daha dayanamazdı.</p>

  <p class="calibre11" style="text-align: justify;">Aleksandr'a, Kirov'a gelmeyi kesmesini söylemeliydi.</p>

  <p class="calibre11" style="text-align: justify;">Tatyana'nın duyguları su götürmez bir gerçekti; ama bunu yapması gerekiyordu.</p>

  <p class="calibre11" style="text-align: justify;">Tatyana, Daşa'ya dönerek bukleleriyle oynadı.</p>

  <p class="calibre11" style="text-align: justify;">"Bu çok iyi geldi Taneçka," diye mırıldandı Daşa.</p>

  <p class="calibre11" style="text-align: justify;">"Daşa seni seviyorum," derken gözyaşları yastığına süzüldü.</p>

  <p class="calibre11" style="text-align: justify;">"Ben de seni. Haydi uyu."</p>

  <p class="calibre11" style="text-align: justify;">Bu sırada aklı doğruyla yanlış arasında gidip geliyordu ve içinden sürekli onun adını söylüyordu. Shu-rah, Shu-rah.</p>

  <p class="kisim_adi" style="text-align: justify;">13</p>

  <p class="calibre11" style="text-align: justify;">Pazartesi günü, Tatyana Kirov'a gelen Aleksandr'ı asık bir yüzle karşıladı. Daha selam bile vermeden, "Aleksandr, artık buraya gelmemelisin," dedi.</p>

  <p class="calibre11" style="text-align: justify;">Aleksandr'ın yüzündeki tebessüm de bir anda soldu ve sessizce karşısında durdu. Sonra da, "Haydi biraz yürüyelim," dedi.</p>

  <p class="calibre11" style="text-align: justify;">Gonorova'ya doğru yürüdüler.</p>

  <p class="calibre11" style="text-align: justify;">"Sorun ne?" Yere bakıyordu.</p>

  <p class="calibre11" style="text-align: justify;">"Aleksandr, bunu daha fazla sürdüremeyeceğim."</p>

  <p class="calibre11" style="text-align: justify;">Sessiz kaldı.</p>

  <p class="calibre11" style="text-align: justify;">"Yapamıyorum," dedi Tatyana. Yürümeleri iyi olmuştu; çünkü yüzüne bakmak zorunda kalmıyordu. "Bu benim için çok zor."</p>

  <p class="calibre11" style="text-align: justify;">"Neden?" diye sordu.</p>

  <p class="calibre11" style="text-align: justify;">"Neden?" Bu soru karşısında afalladı ve sessiz kaldı. Vereceği cevaplardan hiçbirini sesli bir şekilde söyleyememişti.</p>

  <p class="calibre11" style="text-align: justify;">"Biz sadece arkadaşız Tatya, öyle değil mi?" dedi Aleksandr sakin bir şekilde. "İyi arkadaşız. Buraya, yorgun olduğunu bildiğim için geliyorum. Yoğun bir gün geçiriyor; eve kadar uzun bir yol kat ediyor ve akşam da evde bir sürü iş yapıyorsun. Benimleyken gülümsediğin için geliyorum; çünkü senin mutlu olduğunu düşünüyorum. Yanılıyor muyum? Ben bu yüzden geliyorum. Sorun edilecek bir şey yok."</p>

  <p class="calibre11" style="text-align: justify;">"Aleksandr!" diye bağırdı. "Herkese rol yapıyoruz; ama bari bana dürüst ol." Derin bir nefes aldı. "Neden Daşa'ya beni her gün Kirov'dan aldığını söylemiyoruz? Neden her seferinde evimin üç blok gerisinde ayrılıyoruz?"</p>

  <p class="calibre11" style="text-align: justify;">"Daşa bunu anlamaz. Duyguları incinir," dedi sakin bir tavırla.</p>

  <p class="calibre11" style="text-align: justify;">"Elbette incinir. Doğrusu da bu zaten."</p>

  <p class="calibre11" style="text-align: justify;">"Ama Tatya bu Daşa'yı ilgilendirmez."</p>

  <p class="calibre11" style="text-align: justify;">Tatyana sakinliğini korumaya çalışsa da faydasızdı. "Aleksandr bu tamamen Daşa ile ilgili bir durum. Ona her gece yatakta yalan söyleyemem. Lütfen anla," dedi.</p>

  <p class="calibre11" style="text-align: justify;">Tramvay istasyonuna gelince Aleksandr tam karşısında durdu. "Tatya, bana bak."</p>

  <p class="calibre11" style="text-align: justify;">Başını çevirdi. "Hayır."</p>

  <p class="calibre11" style="text-align: justify;">Elinden tutarak, "Bana bak," dedi.</p>

  <p class="calibre11" style="text-align: justify;">Tatyana bakışlarını ona çevirdi. Elleri ona büyük huzur vermişti.</p>

  <p class="calibre11" style="text-align: justify;">"Tatyana yüzüme bak ve gelmemi istemediğini söyle."</p>

  <p class="calibre11" style="text-align: justify;">Ellerini çekmedi. Tatyana da buna yeltenmedi.</p>

  <p class="calibre11" style="text-align: justify;">"Dünden sonra artık buraya gelmemi istemiyor musun?" diye sordu tereddüt içinde.</p>

  <p class="calibre11" style="text-align: justify;">Tatyana konuşurken yüzüne bakamadı. "Özellikle de dünden sonra."</p>

  <p class="calibre11" style="text-align: justify;">"Tatya!" diye haykırdı birden. "Haydi ona söyleyelim!"</p>

  <p class="calibre11" style="text-align: justify;">"Ne?" Yanlış işittiğini düşündü.</p>

  <p class="calibre11" style="text-align: justify;">"Evet! Ona söyleyelim!"</p>

  <p class="calibre11" style="text-align: justify;">"Neyi söyleyelim?" dedi Tatyana. Korkudan dili tutulmuştu. Bir anda içi ürperdi. "Ona söyleyecek hiçbir şey yok."</p>

  <p class="calibre11" style="text-align: justify;">"Tatyana lütfen!" Aleksandr'ın gözlerinin içi parlıyordu. "Doğruyu söyleyelim ve bunun sonuçlarına katlanalım. En dürüstçe olan şeyi yapalım. O bunu hak ediyor. Onunla aramdaki ilişkiyi bitireceğim ve sonra..."</p>

  <p class="calibre11" style="text-align: justify;">"Hayır!" Ellerini çekmeye çalıştı. "Lütfen bunu yapma. Mahvolur. Başka insanları da düşünmeliyiz," dedi.</p>

  <p class="calibre11" style="text-align: justify;">"Ya biz ne olacağız?" Ellerini sıktı. "Tatya, sen ve ben ne yapacağız?" diye fısıldadı.</p>

  <p class="calibre11" style="text-align: justify;">"Aleksandr!" Sinirleri altüst olmuştu. "Lütfen...."</p>

  <p class="calibre11" style="text-align: justify;">"Asıl ben sana lütfen diyorum!" diye bağırdı. "Sen en doğru olan şeyi yapmadığın için, bu sorun beni öldürecek."</p>

  <p class="calibre11" style="text-align: justify;">"İnsanları incitmenin neresi doğru?"</p>

  <p class="calibre11" style="text-align: justify;">"Daşa bunu atlatacaktır."</p>

  <p class="calibre11" style="text-align: justify;">"Dimitri ne olacak?"</p>

  <p class="calibre11" style="text-align: justify;">Aleksandr cevap vermeyince Tatyana tekrarladı, "Dimitri ne olacak?"</p>

  <p class="calibre11" style="text-align: justify;">"Bırak o konuyu ben düşüneyim, tamam mı?"</p>

  <p class="calibre11" style="text-align: justify;">"Ayrıca yanılıyorsun. Daşa seni kolay kolay unutamaz. Hayatının aşkı olduğunu düşünüyor."</p>

  <p class="calibre11" style="text-align: justify;">"Yanılıyor. Daha beni tanımıyor bile."</p>

  <p class="calibre11" style="text-align: justify;">Tatyana daha fazla dinleyemedi ve ellerini geri çekti. "Konuşmayı kes."</p>

  <p class="calibre11" style="text-align: justify;">Aleksandr önünde durdu. "Ben Kızıl Ordu'da askerim; Amerika'da doktor değil. İngiltere'de bilim adamı da değilim. Sovyetler Birliğinde askerim. Binlerce farklı şekilde her an ölebilirim. Bu, birlikte geçirdiğimiz son dakikalar olabilir. Bu dakikaları benimle geçirmek istemiyor musun?"</p>

  <p class="calibre11" style="text-align: justify;">Bir anda şaşıran Tatyana, "Şu anda tek istediğim yatağa uzanmak..."</p>

  <p class="calibre11" style="text-align: justify;">"Tamam işte," dedi. "Yatağa benimle birlikte uzan."</p>

  <p class="calibre11" style="text-align: justify;">Tatyana başını salladı. "Gidecek hiçbir yerimiz yok....." diye fısıldadı.</p>

  <p class="calibre11" style="text-align: justify;">Aleksandr yanına yaklaştı ve titreyen bir ses tonuyla, "Bunu başaracağız Tatişya, sana söz veriyorum, bir şekilde..."</p>

  <p class="calibre11" style="text-align: justify;">"Hayır!" diye haykırdı.</p>

  <p class="calibre11" style="text-align: justify;">Aleksandr ellerini indirdi.</p>

  <p class="calibre11" style="text-align: justify;">"Yanlış anladın," dedi kekeleyerek. "Sadece yapacak bir şeyimiz olmadığını söyledim."</p>

  <p class="calibre11" style="text-align: justify;">Sonra bakışlarını da yere indirdi.</p>

  <p class="calibre11" style="text-align: justify;">"O benim ablam," dedi Tatyana. "Neden anlamıyorsun? Onun kalbini kırmayacağım."</p>

  <p class="calibre11" style="text-align: justify;">Aleksandr bir adım geri çekildi ve soğuk bir şekilde, "Doğru, zaten bana söylemiştin. Başka erkekler olacak; ama bir ablan daha olmayacak." Başka tek kelime etmeden arkasını döndü ve yürümeye başladı.</p>

  <p class="calibre11" style="text-align: justify;">Tatyana arkasından koştu. "Aleksandr, dur!"</p>

  <p class="calibre11" style="text-align: justify;">Yürümeye devam etti.</p>

  <p class="calibre11" style="text-align: justify;">Tatyana ona yetişemedi. "Lütfen bekle," diye bağırdı Ulitsa Govorova'da. Sarı binanın duvarına yaslanarak, "Nolur dön," diye fısıldadı.</p>

  <p class="calibre11" style="text-align: justify;">Aleksandr geri döndü. "Haydi gidelim," dedi soğuk bir şekilde. "Kışlaya dönmem gerekiyor."</p>

  <p class="calibre11" style="text-align: justify;">Tatyana ısrara davrandı. "Beni dinle. Eğer bu işe şimdi son verirsek bize yakın olan ve bizi seven insanlara bir şey söylemek zorunda kalmayacağız. Onları aldatmayacağız. Daşa..."</p>

  <p class="calibre11" style="text-align: justify;">"Tatyana!" O kadar hızlı bağırmıştı ki; Tatyana geri çekilirken tökezledi ve az kalsın kaldırımdan düşecekti. Aleksandr kolundan yakaladı. "Sen neden bahsediyorsun?" dedi. "Sence onlara bunu söylemeyerek aldatmış olmuyor muyuz?"</p>

  <p class="calibre11" style="text-align: justify;">"Yeter!"</p>

  <p class="calibre11" style="text-align: justify;">Aleksandr devam etti. "Herkes anlayacak diye yüzüme bakamadığın zaman, onları aldatmış olmuyor musun? O aptal işinden uçarak çıktığın zaman beni görünce yüzün aydınlanmıyor mu? saçlarını salıyorsun, dudakların titriyor. Bunlar aldatmaca değil mi?" Güçlükle nefes alıyordu.</p>

  <p class="calibre11" style="text-align: justify;">"Kes şunu!" dedi. Yüzü kıpkırmızı olmuştu ve üzgündü. Ondan uzak durmaya çalışıyor; ama beceremiyordu.</p>

  <p class="calibre11" style="text-align: justify;">"Tatyana benimle birlikte olduğun her an, ablana, ailene, Tanrı'ya ve kendine yalan söyledin. Buna ne zaman son vereceksin?"</p>

  <p class="calibre11" style="text-align: justify;">"Aleksandr," dedi Tatyana fısıldayarak. "Sen buna bir son ver."</p>

  <p class="calibre11" style="text-align: justify;">Kolunu bıraktı.</p>

  <p class="calibre11" style="text-align: justify;">Tatyana nefes nefese kalmıştı. "Haklısın," dedi soluk soluğa. "Ama ben kendime yalan söylemedim. Bu yüzden bunu daha fazla yürütemeyeceğini." Duraksadı. "Lütfen....seninle kavga etmek istemiyorum. Daşa'yı incitmeye de hiç gücüm yok. Bunlarla başa çıkacak halim yok"</p>

  <p class="calibre11" style="text-align: justify;">"Sorun güçsüzlük mü; yoksa isteksizlik mi Tatya?"</p>

  <p class="calibre11" style="text-align: justify;">"Güçsüzlük," dedi. "Hayatımda hiç böyle yalan söylemedim. Tatyana itiraf ettiği şeyin farkına varınca kıpkırmızı oldu; ama başka ne yapabilirdi? Cesur bir şekilde devam etmeliydi. "Daşa'dan her gün, her dakika, her gece saklanmak bana neye mal oluyor bilemezsin. Boş bakışlar, sıkılan dişler, ilgisiz davranışlar... bunların ne demek olduğunu biliyor musun?"</p>

  <p class="calibre11" style="text-align: justify;">"Evet," dedi. "Her şeyin farkındayım. Bu yüzden bu saçmalığa bir son vermek istiyorum."</p>

  <p class="calibre11" style="text-align: justify;">"Son verince ne olacak?" dedi Tatyana. "Bunu her ayrıntısıyla düşündün mü?" Ses tonunu yükseltti. "Buna son verince ne olacak? Ben yine Daşa ile birlikte yaşamak zorunda kalacağım!" Öfkeli bir şekilde kahkaha attı. "Onunla ayrıldıktan sonra beni görebileceğini mi sanıyorsun? Onlara gerçeği söyledikten sonra, bize yemeğe gelebileceğini ve ailemle sohbet edebileceğini mi sanıyorsun? Peki Aleksandr ben ne olacağım? Nereye gideceğim? Seninle birlikte kışlaya mı? Onunla aynı yatakta yatmak zorunda olduğumu anlamıyor musun? Benim gidecek hiçbir yerim yok!" diye bağırdı Tatyana. "İstediğini yapabilir ve Daşa'dan ayrılabilirsin. Ama bunu yaparsan beni bir daha göremezsin."</p>

  <p class="calibre11" style="text-align: justify;">"Beni tehdit etme Tatyana," dedi Aleksandr yüksek bir sesle. Gözlerinden ateş çıkıyordu. "Bütün sorunun bu olduğunu anlamıştım."</p>

  <p class="calibre11" style="text-align: justify;">Tatyana dokunsalar ağlayacak haldeydi.</p>

  <p class="calibre11" style="text-align: justify;">Ses tonunu alçaltarak, "Pekâlâ, üzülme," dedi ve kolunu okşadı.</p>

  <p class="calibre11" style="text-align: justify;">"O halde beni üzmekten vazgeç."</p>

  <p class="calibre11" style="text-align: justify;">Elini geri çekti.</p>

  <p class="calibre11" style="text-align: justify;">"Hayatına devam et," dedi Tatyana. "Sen bir adamsın." Bakışlarını yere çevirdi. "Daşa ile çıkmaya devam et. O sana uygun. O bir kadın; ben ise..."</p>

  <p class="calibre11" style="text-align: justify;">"Körsün!" diye bağırdı Aleksandr.</p>

  <p class="calibre11" style="text-align: justify;">Tatyana kalbiyle girdiği bu savaşta yenik düşüyordu. "Aleksandr, benden ne istiyorsun?"</p>

  <p class="calibre11" style="text-align: justify;">"Her şeyi," diye fısıldadı.</p>

  <p class="calibre11" style="text-align: justify;">Tatyana başını salladı ve yumruğunu göğsüne bastırdı.</p>

  <p class="calibre11" style="text-align: justify;">Aleksandr saçlarını okşayarak, "Tatya, sana son kez soruyorum."</p>

  <p class="calibre11" style="text-align: justify;">"Ben de sana son kez söylüyorum," dedi güçlükle.</p>

  <p class="calibre11" style="text-align: justify;">Aleksandr elini ondan çekti.</p>

  <p class="calibre11" style="text-align: justify;">Tatyana bir adım öne giderek ona dokundu. "Şura... Daşa'nın hayatına sahip değilim," dedi Tatyana. "Ablamın hayatını feda edemem. Seni ve kendimi mutlu etmek için onu feda..."</p>

  <p class="calibre11" style="text-align: justify;">"Pekâlâ," dedi elini geri çekerek. "Çok iyi anladım. Senin hakkında yanlış düşündüğümü gördüm. Artık susabilirsin. Ama şunu bil ki; bunu senin istediğin şekilde değil; kendi bildiğim gibi halledeceğim. Daşa ile ayrılacağım ve beni bir daha hiç görmeyeceksin."</p>

  <p class="calibre11" style="text-align: justify;">"Hayır, lütfen...."</p>

  <p class="calibre11" style="text-align: justify;">"Gidecek misin?" dedi Aleksandr sokağı gösterek. "Yanımdan uzaklaş ve evine, Daşa'ya git."</p>

  <p class="calibre11" style="text-align: justify;">"Şura...." dedi acı içinde.</p>

  <p class="calibre11" style="text-align: justify;">"Bana bu şekilde hitap etme." Sesi buz gibiydi ve kollarını bağlamıştı. "Git dedim! Haydi!"</p>

  <p class="calibre11" style="text-align: justify;">Tatyana, her gece ondan ayrılırken içinde bir acı hissediyor ve onun yokluğu yüzünden büyük bir boşluk duyuyordu. Sonra da eve gidiyor ve onu daha az düşünmek için ailesiyle vakit geçiriyordu. Fakat her gece ablasıyla aynı yatağa girmek zorunda kalıyor ve yüzünü duvara dönerek güçlü olmak için yalvarıyordu.</p>

  <p class="calibre11" style="text-align: justify;">Bunu yapabileceğini düşündü. Daşa ile on yedi yıl, Aleksandr ile ise sadece üç hafta geçirmişti. Bunu yapabilmenin tek yolu vardı.</p>

  <p class="calibre11" style="text-align: justify;">Tatyana arkasına dönerek yürüdü.</p>

  <p class="kisim_adi" style="text-align: justify;">14</p>

  <p class="calibre11" style="text-align: justify;">Aleksandr sözünde durdu ve Daşa onu görmeye geldiğinde, onunla Nevski'de yürüyerek bu ilişki konusunda düşünmek için zaman istedi. Daşa ağladı ve yalvardı. Aleksandr bir kadının bu şekilde davranmasından nefret ederdi. Yine de yumuşamadı. Daşa'ya küçük kardeşinden hoşlandığını söylemezdi.</p>

  <p class="calibre11" style="text-align: justify;">Aleksandr birkaç gün sonra Tatyana'nın yüzünü artık görmediği için memnun bile olmuştu. Almanların Luga'nın güneyine on sekiz kilometre uzaklıkta olduğunu öğrendi. Bu Tolmaçevo'ya da aynı uzaklıkta olduklarını gösteriyordu. Kışlaya, Almanların Novgorod kasabasını birkaç saat içinde istila ettiğine dair bilgi geldi. Novgorod, Luga'nın güney doğusunda, Tatyana'nın çember hareketi yaptığı İlmen nehrinin olduğu yerdi.</p>

  <p class="calibre11" style="text-align: justify;">Gönüllüler ordusu Luga'da hendek kazmaya henüz başlamıştı.</p>

  <p class="calibre11" style="text-align: justify;">Finlandiya'nın saldırısından korkulduğu için, mayın döşeyenler, hendek kazanlar ve diğer destek güçleri Leningrad'ın kuzeyine gönderildi. Güney Karelia'daki Finlandiya-Sovyetler Birliği sınırı en iyi korunan ve en sakin yerdi. Aleksandr, Dimitri'nin buna sevindiğini düşündü. Hitler'in Leningrad'ın güneyine yaklaşması Kızıl Ordu'yu şaşırtmıştı. Luga nehrinden İlmen nehrine kadar yüz yirmi beş kilometrelik bir savunma hattı oluşturulmuştu. Silah ve tank takviyesi yapıldı; ama bunlar yeterli değildi. Leningrad komutanı acilen bir şeyler yapılması gerektiğini fark etti ve Karelia'daki tankları alarak Luga'ya gönderdi.</p>

  <p class="calibre11" style="text-align: justify;">Bu sırada da Kızıl Ordu günler süren savaşın ardından geri çekiliyordu.</p>

  <p class="calibre11" style="text-align: justify;">Bu sadece geri çekilme değil; savaşın ilk üç haftasında Almanlara beş yüz kilometrelik bir toprak vermekti. Artık hava desteği kalmamıştı ve Tatyana'nın çabalarına rağmen Kızıl Ordu'daki birkaç tank yetersiz kalıyordu. Temmuz ortasında ordu, Alman panzerlerinin ve uçaklarının karşısına tüfeklerle çıkmaya başladı. Sovyetler Birliği silah ve asker sıkıntısı çekmeye başlamıştı.</p>

  <p class="calibre11" style="text-align: justify;">Luga'nın kurtuluşu, hiçbir eğitimi, daha da kötüsü silahı olmayan gönüllülere kalmıştı. Yaşlı erkekler ve genç kadınlardan oluşan bir grup Hitler'e kendilerini siper etmekten başka bir şey yapmıyordu. Kızıl Ordu'da şehit olan askerlerin silahlarından başka destekleri yoktu. Bazı gönüllülerin kürek, balta ve kazmaları vardı; ama çoğu bunları da bulamıyordu.</p>

  <p class="calibre11" style="text-align: justify;">Aleksandr bu sopalarla Alman tanklarını nasıl durduracaklarını düşünmek bile istemiyordu. Bunun cevabını zaten biliyordu.</p>
</body>
</html>
