<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p> </p><p> </p><p> </p>
<div style="text-align:right;">
<em><p>Bak Hızır'a, enginde delmiş bir gemi.</p>
<p>Bu olmuş geminin en sağlam demi.</p></em>
<p>MEVLÂNÂ</p>
</div>
<p> </p>
<p>İhbarın sekizinci günü sabahı kırsaldan sonuç ahnamayıp aramayı meskûn mahalle doğru genişletmek icap ettiğinden, Ta-vusbaba Jandarma Karakolu, dosyayı Feridiye Polis Karakoluna havale etmişti. Menderes Işıktar Komiserin canı işsiz güçsüz oturmaktan sıkılıp duruyordu zaten. Bir memleket bu kadar mı&#160;sütliman olurdu? Bir tekel büfesinde, bir içkili gazinoda, bari&#160;bir meyhanede de mi kavga dövüş olmazdı kardeşim? Efendi&#160;gibi bir hırsızlık, bir darp, azıcık gasp musp?</p>
<p>Vallahi yalan yok, dosya Hızır gibi yetişmişti imdada.</p>
<p>Önüne açıp yalana yalana, heves ve dikkatle incelemişti.</p>
<p>Hemen göze çarpan abes bir durum vardı. Ailesi, çocuğun kaybolduğunu, kaybolduğunun üçüncü gününde ihbar etmişti jandarmaya. Bunu aklının mutena bir köşesine yazdı. İki gün&#160;iki gece boyunca sığır gibi yatıp beklemişlerdi demek. Belki de&#160;beklememişlerdi. Öldürmüş, satmış, başlarından atmış bile olabilirlerdi çocuğu. Bu kadar vakasız bir şehirde ne de büyük ilgi çekerdi bu.</p>
<p>Belki de etrafa ayıp olmasın diye veya şüphe çekmemek için yapmışlardı ihbarı. İstemeye istemeye. Kim bilir? Çocuğun&#160;anası olacak kadınla babası olacak herifi sorgulama işini kendine sakladı, ama öncelikle olur da oğlan dönmüş falansa karavana atmış olmamak maksadıyla bir memuru Karaaslan’a, oğlanın evine yollayıp geri gelmesini bekledi. Memur eli boş dönünce, ilk iş olarak yanına Semih’i alıp hemen Devrim İlkokulunun yolunu tuttu. Ailesi bilmedikten sonra öğretmeni, sınıf&#160;arkadaşları falan ne bilsinlerdi gerçi ama iş işti ve kaç zamandır bir iş bekliyordu.</p>
<p>“Gaç hay gomserim... Sümeye gidiyoz... Şimciye çoktaan olmuştur noolacağısa.”</p>
<p>“Vatandaşla da böyle mi konuşuyorsun Semih?” Bu Feridi-ye Karakoluna doğru düzgün Türkçe konuşmayı öğretmeye azmetmiş, çok çırpınmıştı Menderes. Ama azmi de can çekişiyordu artık.</p>
<p>“Tööbe... Tikkât idiyorum gomserim.”</p>
<p>“Aman iyi tikkât it.”</p>
<p>Anıtın oradan sola dönüp beş dakikalık bir yürüyüşle tam teneffüs zamanı Devrim İlkokuluna vardılar. Bahçede çığrışan bine yakın talebe fener alayı geçiyormuş gibi sardı hemen etraflarını. Okul müstahdeminin “Daalın ülen... Keserim bak çükü-yüzü!” tehditlerine rağmen curcunadan zor belâ sıyrılıp kendilerini okula dar attılar. Makam odasından polislerin geldiğini gören Okul Müdürü Şevket Okyar çoktan fırlamıştı yerinden.&#160;Hemen girişte karşılarına çıktı.</p>
<p>“Hoşgeldiniz hoşgeldiniz. Hayırdır inşallah?”</p>
<p>Menderes’in ağzını açmasına kalmadan Semih yırtık dondan çıkar gibi çıktı. “Gayıp oolan için geldiyidik.”</p>
<p>“Buyrun odama geçelim. Kim kaybolmuş? Bizim okuldan mı? Allah Allah?”</p>
<p>Menderes, nihayet aksansız konuşan birini bulunca İstanbul’a geri dönmüş gibi hissetti kendini.</p>
<p>“Geçelim Müdür Bey.” dedi kibar kibar. Müdür odasına çıkan merdivenlerde kısaca özetledi vakayı. “Çocuğumuzun ismi Ömer... Ömer Çavuş... Dörde gidiyormuş... Dört C’ye... Bildiniz mi?”</p>
<p>Şevket Okyar bilmez miydi hiç Ömer’i? Yetmiş kişilik sınıflarda yokluğu ilk göze batan talebeydi o. Talebelerin ayan beyan medâr-ı iftiharı, öğretmenlerin ise gizli saklı gururuydu.</p>
<p>Neredeyse iki haftadan beri okula gelmediğinden de haberdardı elbette. Bütün okul haberdardı. Arka bahçenin tadı da kaçmıştı haddizatında. Demek kayıptı? Demek ondan görünmüyordu ortalarda?</p>
<p>Odasının önüne gelince kenara çekilip Menderes’le Semih’i içeri buyur etti.</p>
<p>“Evden mi kaçmış?” dedi, geçip masasına otururken.</p>
<p>Menderes, kapıya yüzü dönük olacak şekilde oturdu müdürün karşısına. “Orasını bilmiyoruz henüz.” dedi. “Araştırıyoruz. Ailesi kayıp ihbarını iki gün geç yapmış niyeyse. Köyde oturdukları için sekiz gün de jandarma karakolunda oyalanmış&#160;dosya. Bize sabah ulaştı, hemen işe koyulduk. Bu hesaba göre&#160;en az on gündür haber alınamamış oluyor çocuktan. Sizde bir&#160;malûmat yoksa oyalanmayalım, öğretmeniyle, sınıf arkadaşlarıyla falan konuşalım biz.”</p>
<p>“Ben çağırırım öğretmenini. Siz istirahat edin.” deyip fırladı müdür.</p>
<p>“Ben didim gomserim. Sümeye geldik biz bura.”</p>
<p>“Ne yapsaydık Semih? Sümeye... Bak beni de kendine ben-zettin... Boşuna gitmeyelim deyip otursa mıydık oturduğumuz yerde? Ben anlamam. Her deliğe bakıp ama canlı ama ölü bulacağız o oğlanı. Bulup çıkaracağız.”</p>
<p>“Umamıyom amma... Işşallah.”</p>
<p>Okul Müdürü Şevket Okyar, yedeğinde Ömer’in öğretmeni Mehmet Çetin’le odaya girince konuşmaları bölündü.</p>
<p>“Ömer’in öğretmeni...”</p>
<p>“Buyrun Komserim. Ömer kayıp mı olmuş?”</p>
<p>“İsminiz?”</p>
<p>“Mehmet Çetin. Epeydir yoktu çocuk. Ben de su çiçeği falan çıkartıyodur diyodum. Demek kaybolmuş benim aslanım.”</p>
<p>Menderes, içinden “Hah! Bir düzgün konuşan daha çıktı nihayet.” diye düşünerek Ömer’in dosyasına taktığı boş kâğıda öğretmenin ismini yazdı. “Kaybolmuş maalesef.” dedi. “Diyelim kendi kaçtı... Bir tahminde bulunun desem? Nereye kaçmış olabilir meselâ?”</p>
<p>“Bilmem ki... Karaaslan’da otururdu. Velisini hiç görmedim.”</p>
<p>“Nasıl bir talebeydi? Çalışkan? Tembel?”</p>
<p>“Kafası zehir gibi çalışırdı, bi duyduğunu bi daha unutmazdı amma tembeldi azcık. Ben çok severdim kendisini. Bütün sınıftan ayrı tutar, hususi muamele ederdim. Yalnız... Çocuk işte, biraz şeyceneydi... Gerisini sen diyivir...”</p>
<p>“Anlamadım.” dedi Menderes. Grameri Konyalıcaya kaçmayanın telaffuzu kaçıyordu. İllet oluyordu. “Neyceneydi?” Mehmet Çetin Öğretmen soruyu cevaplamadan önce müdürün çatık kaşlarından gözünü kaçırdı. “Dövüşkencene...” dedi.&#160;Baktı ki müdür pencereden tarafa bakıyor, saldı gerisini gitsin.&#160;“Gelirdi okula dövüş, birinci tenefüste dövüş, ikinci tenefüste&#160;dövüş, üçüncü tenefüste dövüş, paydosa kadar dövüş... Ne sınıfta dövmedik adam bıraktı ne okulda. Hayın gurt gibi hır hır&#160;ede ede dolanırdı.”</p>
<p>Al sana bir düzgün konuşan daha. ‘Haym gurt’muş... Buyur. “Ama siz gene de iyi muamele ederdiniz çocuğa, öyle mi?”&#160;Mehmet Çetin Öğretmen hınzır hınzır sırıttı. “Azcık kulak&#160;ney çekerdim hazar.” dedi, iyice ağzını kaydırarak.</p>
<p>“Anladım. Başka?”</p>
<p>“Noossun? İyilik sağlık.”</p>
<p>“Anlaşıldı... Bir de sınıf arkadaşlarıyla konuşmak isteriz biz. Çocuklar teneffüsten girince sınıfa gelsek bir mahzuru&#160;var mıdır?”</p>
<p>“Estağfurullah. Buyrun gelin.”</p>
<p>Sınıftan bir sonuç alacağını ummuyordu Menderes. Gene de ders zili çalınca müdürden müsaade isteyip kalktı, Mehmet Çetin Öğretmenin ardından 4C’ye gitti. Kapıda sınıf mevcudunu&#160;sordu.</p>
<p>“Yetmiş iki baş... He he... Ömer yok; yetmiş bir.”</p>
<p>“Aslında hiç girmesek sınıfa panayır gibi öyle. Çocuğun samimi arkadaşlarıyla görüşsek kâfi.”</p>
<p>“Zor görüşürsünüz. He he he.”</p>
<p>“Anlamadım?”</p>
<p>Mehmet Çetin Öğretmenin sırıtışı suratında dondu.</p>
<p>“Arkadaşı yoktu Ömer’imin.” dedi.</p>
<p>“Hiç mi?”</p>
<p>“Hiç.”</p>
<p>“Sizce niye?”</p>
<p>“Geleni geçeni döv bakalım sen de Ömer gibi... Arkadaşın oluyo mu olmuyo mu, görelim bir.”</p>
<p>“Gaç!...” diyerek araya girdi Semih. “Herkeşi döğmedi ya bu oolan. Argadaşsız çocuk mu olurumuş canım. Annah!”</p>
<p>Semih Menderes’in azarlayan bakışlarından nasibini alırken “Hem vallaha hem billaha herkesi dövdü.” dedi Mehmet Çetin&#160;Öğretmen. Sonra da hızını alamayıp hem ağzını iyice Konyalı-caya kaydırdı, hem de hazır kaydırmışken baklayı ağzından çıkardı. “Okulu bitirdi de öbür okulların gabadayılarım da elden&#160;geçirivirdi. Daha bi müsabakasını gaybittiğini görmedik.”</p>
<p>“Ne müsabakası?”</p>
<p>Mehmet Çetin Öğretmen dudaklarını yaladı kurumuş gibi. Gözlerini kaçırdı. Sonra da “Az müsaade.” deyip gürültü şiddeti an be an artan sınıfın kapısını kırarcasına açtı. “Ooluuum...”&#160;diye bağırdı içeriye. “Bak... Gapının önündeyim... gelirseee-em...” Geri çıkıp kapıyı örttü. “Ne diyoduk?”</p>
<p>“Siz, Ömer’in bugüne kadar hiçbir müsabakasını kaybetmediğini söylediniz, ben de size ne müsabakası olduğunu sordum... Tekrar soruyorum: Ne müsabakası?”</p>
<p>Mehmet Çetin Öğretmen kolay teslim oldu. Önce Ömer’in nasıl bir koçyiğit olduğundan dem vurdu, ardından onu keşfedenin bizzat kendisi olduğunu belirtti, devamla okulu dayaktan geçirip gözünü zirveye diken bu koçyiğide arkadaşlarının&#160;civar okullardan rakip aramaya koyulduklarını, bulup bulup&#160;getirdiklerini anlattı, arkasından, Ömer’in nâmının alıp yürüdüğünden, artık rakip aramaya bile gerek kalmadığından, bunun ne cengâver olduğunu duyan itin kopuğun koşa koşa geldiğinden ve fakat sopasını yiyip gittiğinden bahis açtı. Dili iyice çözülmüştü. Son olarak kendisinin de ‘istemeden’ Ömer’in&#160;birkaç müsabakasına şahit olduğunu, oğlanın sokak kedisi gibi&#160;dövüştüğünü, fakat kavganın en ateşli ânında dahi rakibi ‘Pes’&#160;dedi miydi hemen köşesine çekildiğini aktardı.</p>
<p>Menderes soru işareti gibi baktı Mehmet Çetin Öğretmene.</p>
<p>“Ne çekilmesi? Ne köşesi yahu? Bir de boks ringi mi yaptınız okula?”</p>
<p>Mehmet Çetin Öğretmen terledi. “Biz yapar mıyız canım? Kendileri yapmış piç... Çocuklar.”</p>
<p>“Gösterebilir misiniz?”</p>
<p>Arka bahçeye bakan pencerelere doğru yürüdü Mehmet Çetin Öğretmen. “Burdan görüküyo.” dedi. Pencerelerden birini açtı. “Şu ilerde... Sağda... Bak hele naşı da güzel yapmışlar.”</p>
<p>Menderes, camdan hevesle sarkmış Mehmet Çetin Öğretmenin kendisine yer vermeye niyeti olmadığını anlayınca onun yanındaki camı açıp sağa baktı. Yirmi metre kadar ileride, toprağa çakılı dört tane inşaat demiri ile bu demirleri birbirine bağlayarak meydana getirilmiş, kare ile dikdörtgen arasında kararsız kalmış ilkel boks ringini gördü. İki çapraz köşesinde iki tane üç ayaklı tabure duruyordu ringin. Ağzı bir&#160;karış açık bakakalmışken Semih’in dürtmesiyle irkilip kafasını geri çekti.</p>
<p>“Evet Semih?”</p>
<p>“Az çekil hele gomserim. Biz de bakalım.”</p>
<p>“Bak bak...” dedi Menderes. “Tikkâtli bak.” Bir şeyler yakalamış gibiydi. Koca koca adamlar çocuğu Arsin boğası gibi dö-vüştürmüşlerdi. Sonunda oğlanın bu yüzden kaçtığı ortaya çıkarsa şaşırmayacaktı. Semih’i pencerede bırakıp Mehmet Çetin Öğretmenle beraber sınıfa daldı. Çocuklar, öğretmenin birkaç&#160;dakika önceki tehdidiyle zaten suspus olmuşlardı, bir de adamı&#160;yanında üniformalı bir polisle görünce dillerini yuttular.</p>
<p>“Eveeet...” dedi Mehmet Çetin Öğretmen ortaya atlayıp ellerini toz çırpar gibi birbirine vurarak. “Komserimiz niye gelmiş?” Öğretmenlerini iyi bilen öğrenciler bunun bir soru olmadığını da biliyorlardı. Çıt çıkarmadan beklediler. Nitekim tatmin olmuş bir sesle devam etti adam. “Ömer kaybolmuş da on-daaan... Biz hasta sanıyoduk ya... Meğerse on günden beri evine de gitmiyomuuuş...”</p>
<p>Sınıftan hafif bir inilti yükseldi.</p>
<p>“Ömer arkadaşımızı en son kim görmüş, nerde görmüş, komserimize anlatsın bakalım bir... Amma naşı anlatacaz? Parmak kaldıracaz, de mi?”</p>
<p>Hayâl dünyaları genişti Ömer’in sınıf arkadaşlarının. Bin tane yalan atmışlardı. Yok Mahmut Şevket Paşa İlkokuluna dövüşmeye gitmişmiş de bir daha gelmemişmiş, yok çarşıda bıyıklı bir adamın elinden tutmuş geziyormuş, yok bir cemse-nin peşinden koşarken ezilmişmiş, yok Sille Barajında yüzerken boğulmuşmuş falan.</p>
<p>Korkunç senaryolardan bunalan Menderes, “Hadi gidelim Semih.” dedi sonunda. “Karaaslan’a gidip anasını babasını bulalım çocuğun. Asıl mal onlarda.”</p>
<p>“Ne malı gomserim?”</p>
<p>“Bilgi bilgi. Sümeye dinliyon beni valla.”</p>
<p>Komiserin ağzını yanlışlaması komiğine gitti Semih’in. Normalde tıs tıs gülerdi ama bu seferlik hakir hakir güldü.</p>
<p>Feridiye Karakoluna dönerken Semih’le birlikte sesli düşünmeye çalıştı Menderes. “Gördün mü, on yaşında çocuğa neler yapmışlar?</p>
<p>“Neler yapmışlar gomserim?”</p>
<p>“Duymadın mı kardeşim? Yanımda değil miydin? Okulun bahçesine ring yapıp sabahtan akşama kadar dövüştürmüşler&#160;ya... Bunalıp kaçtıysa haklı vallahi çocuk. Öyle hayat mı olur?”&#160;“Gaçmışsa bulamayız. Şimciye çoktan İstanbul’a varmıştır.”&#160;“Annenin babanın yaptığına ne dersin? Çocuklan kayboluyor,&#160;iki gün hiç ses etmeyip üçüncü gün haber veriyor ahlâksızlar.”&#160;“Belki bi yire gitti zannitmişlerdir. Ebesine, dedesine filan gi-diyosa sık sık, orda diyi ses itmemişlerdir. Sonra bi de bakmışlardır ki orda yok, hemen goşmuşlardır jandarmaya.”</p>
<p>“Sen işi çözdün gitti Semih. İstersen hiç karışmayalım biz. Dosyaya ‘Ya İstanbul’a gittiği, ya da ebesigilde ikâmet ettiği tahmin ediliyor.’ yazıp bağlayalım. Kardeşim, bir kere şu okulun&#160;iyi bir silkelenmesi lâzım. Aynı anda da oğlanın annesiyle babasının. Biri gece gündüz dövüş horozu gibi ringe sürüyor, biri&#160;de kaybolduğunu üç gün sonra ihbar ediyor. Sence normal mi&#160;bu kadarı? Sen senin oğlanı ebe... Ninesine göndersen, üç gün&#160;sonra mı sorarsın ‘Bizim oğlan size geldi mi?’ diye?”</p>
<p>“O ayrııı... Bi kere ben göndermem, gendim dutar götürrüm. Daha gönderdiğimin zabahı da bakar çekerim bir yaramazlık&#160;var mı yok mu diyi.”</p>
<p>“Gördün mü bak? Aç pergelleri. Karakolda bir çay molası verip şu aldığımız bilgileri dosyaya işleyelim, sonra Karaas-lan’a gideriz. Arabayı hazırlat sen. Yoksa da anons et, dönsün gelsin.”</p>
<p>“Garaaslanlıları da hiç sevmem.”</p>
<p>“Seven adam görmedim Konya’da zaten. Ne günah işledi bu Karaaslanlılar?”</p>
<p>“Bilmem gayrı... Biz anamızdan atamızdan öyle gördük.” Karakolda bir çay içimlik oyalandı Menderes. O arada dosyayı önüne açıp not tutmak için içine yerleştirdiği kâğıda kendi anlayacağı dilde Ömer’in boks müsabakalarını not etti. Öğretmenlerin yediği haltı Doğan savcıyla bilahare konuşacaktı.&#160;“Araba hazır gomserim.”</p>
<p>“Geliyorum. Sen geç.”</p>
<p>Feridiye Karakolundan Karaaslan’a arabayla gitmeleri beş dakikadan az sürdü. Meram yolundan sapıp tarla gibi bir patikadan köye girerek orta yerinde durduklarında, “Pis millet,&#160;pis.” diye homurdanmaya başladı Semih. “Kimse dönüp bak-mayor görüyon nu gomserim? Şöyle bi polis arabasıyınan Gonya’nın hankı köyüne gidersen git, kim varışa goşar gelir.”&#160;“Üzülme. Dönüşte beni karakola bırakır, sonra hangi köye&#160;gidip poz vermek istiyorsan gider verirsin.”</p>
<p>“Buyur?”</p>
<p>“Boşver. Soralım bakalım neredeymiş bu Ömer oğlanın evi.” Arabadan indiler. Az ötede gübre karan bir adama seslendi&#160;Semih. “Hoop... Bi bak hele.”</p>
<p>“Yavaş kardeşim. Ayaklarımız yok mu? Gider sorarız. Yanaşma mı çağırıyorsun?”</p>
<p>“Yanaşmasın m?”</p>
<p>“Üff. Tamam, bir şey demedim.”</p>
<p>Adam hiç acele etmeden geldi yanlarına. “Buyur gomserim.” dedi Semih’e.</p>
<p>“Evden gaçan bi oolan varımış... Ömer... Nirde oturur?”</p>
<p>“Şerefin oğlanı diyon hazar... Geç bile galdı yavn... Şo osdu-ruk ağacım geç, sağdaki ev.”</p>
<p>Menderes, Semih’e “Sen yürüyedur.” deyip gübre çukuruna dönmek üzere harekedenen adamın kolunu tuttu. “Az eğlen.”&#160;dedi. “De bakalım, niye geç kaldı Ömer? Ne için geç kaldı?”&#160;Adam, kulağının arkasındaki sigarayı alıp muhtar çakmağıyla yaktı, iki nefes çekti hızlı hızlı, üfledi. “Şeref çocuğu aptal itti döğe döğe. Gene iyi dayandı oolan.”</p>
<p>“Çok mu döverdi?”</p>
<p>“Sen ne diyon... Öldürürdü zopadan... Zabah ağşam.” “Annesi?”</p>
<p>“Şerefin annesi mi? Sizlere ömür.”</p>
<p>“Yok... Ömer’in annesi... Neydi adı? Nurten... O ne yapardı? Mâni olmaz mıydı kocasına?”</p>
<p>“Kiim? Nurten yinge mi? Gücü mü yiterdi Şerefe ki mâni olsun? O da sırasını beklerdi fakır... Şeref oolanı zopalar, soora yingeye geçerdi... En soora da güççük oolana.”</p>
<p>“Nasıl döverdi? Tokat mokat?”</p>
<p>Adam üst üste üç fırt çekti sigarasından bu sefer. “Çok şahit oldum... Depme, yumruk, gayış... Akliya ne gelirse. Ufağoola-nın bacaklarında cığara sönderiridi.”</p>
<p>Belki de çocuklarını çok dövdükleri için sevmiyordu Konyaklar Karaaslanlıları. “Bu köyde çocuk dövmek adetten midir?” diye sordu Menderes.</p>
<p>“Tööbe... Ne çocuk döğeriz ne garı biz... Şerefin cinsi bizim cinsimiz değil.”</p>
<p>“Peki. Sağ ol.” Dosyayı açtı. “İsmin neydi dayı?”</p>
<p>“Muharrem Gılıç. Bana bak... Mahkeme muhkeme olursa şahitlik iderim goşa goşa. Bütüm Garaaslan ider.”</p>
<p>“Hele çocuğu bir bulalım da.”</p>
<p>“Bulur musunuz bulmaz mısınız bilmem amma dönüşün bi de Muzaffer Hocaylan gonuşun dirim siz.”</p>
<p>“O kim?” Dosyaya ‘Muzaffer Hoca’ diye yazdı Menderes. “Bizim camiyin imamı olur.”</p>
<p>“Ne ilgisi var bu vakayla?”</p>
<p>“Anasından babasından hakkatlidir Ömer’e garşı. Oğlan di-ziyin dibinden aynlmazıdı. Okuldan döner, Şeref ağşam olup da eve gelesiye gadak Hocaylan otururdu yavrı. Ööle de uslu&#160;bi şiyidi.”</p>
<p>“Nerde bulurum bu hocayı?”</p>
<p>Adam hor baktı Menderes’e. “Camide hazar. Dibinde de evi var. Orda yoğusa ordadır.”</p>
<p>“Tamam. Camide bulacağız.”</p>
<p>Tam dönüyordu, bu sefer Muharrem Kılıç onun kolunu tuttu. “Bulacaanız da başıyız göğe mi erecek? Bulmayıvırın.”</p>
<p>“Hoca’yı mı?”</p>
<p>“Ömer’i Ömer’i. Nööreceeniz bulup? Bulmasanız olmaz mı?”</p>
<p>“Olur mu canım... Vazife...”</p>
<p>“Amini eşşek siksin öyle vazifenin... Yannış ağnama... Naa-pacaanız bulup; onu bi diyivir.”</p>
<p>Menderes, “Ailesine teslim edeceğiz.” demek için ağzını açtı, ama bu cevap o kadar aptalca geldi ki hemen vazgeçti. “Hele bir&#160;bulalım da.” dedi, “... bakarız...” Dönüp osuruk ağacının yanında bekleyen polis memuruna doğru yürümeye başladı.</p>
<p>“Osduruk ağacını mı sordun adama gomserim?” Ekşi ekşi sırıtıyordu Semih. “İçiye bi nefes çekeydin anlandın, süme-ye sormuşsun.”</p>
<p>Menderes derin bir nefes aldı. Hakikaten osurmuş gibi kokuyordu ağaç. Üstüne sarımsaklı yoğurt dökülmüş hamsili kabak tatlısı gibi. Buğulu buğulu. “Hu.” dedi burnunu kırıştırarak. “Onu sordum.” Belki de Semih osurmuştu. “Hadi, çalalım şunlann kapısını.”</p>
<p>Semih üç adım önden gidip Şeref Çavuş’un kapısını tokmakladı. Kapıyı bir elli boylarında, burnu sağ yanağına dönmüş, gözlerinin altı mosmor, kendisi de marsık kadar kara bir kadın&#160;açtı. Dokuz ay yerine on ayda doğsaymış zenci olarak çıkacakmış gibiydi. Üniformalı polisleri görünce kenara çekilip “Buy-run.” dedi.</p>
<p>Semih önden dalıp ayakkabılarını çıkarttı. “Selamın aley-küüüm.” diye seslendi içeriye doğru. “Destuur.”</p>
<p>Semih’in dangıl dungulluğunun arkasından bıkkın bıkkın dudak büzerek kadına döndü Menderes. “Nurten Hanım?”</p>
<p>“He.”</p>
<p>“Eşiniz evde mi?”</p>
<p>“Kim?”</p>
<p>“Beyiniz.”</p>
<p>“He, evde. Yatıyo yazık.”</p>
<p>“Hasta mıydı?”</p>
<p>Nurten, Muzaffer Hoca’nın ısrarıyla jandarmaya haber vermek zorunda kaldıktan sonra Şeref Çavuş tarafından tembihlenmişti. Oğlan bir kuytuda öldü kaldıysa suç bunlara yıkılırdı. Hem geç haber ettikleri için, hem de karı koca bir olup el kadar&#160;çocuğun kafasında demir tava kırdıkları için. “Beni bu hale o&#160;pijin goduğuna kimse inanmaz.” demişti Şeref. “Ben bile inan-mayorum. İkimiz bir olup döğdük, gapıyın önüye goyduk zan-niderler. Zerhoşlar döğdü diriz benden için.”</p>
<p>“Yo-oo. Zerhoşlar döğmüş.” dedi tembihlendiği gibi.</p>
<p>Menderes, kaşlarını çatarak girdi kapıdan. Oğlan kaybolsun, sen dere tepe evlât arayacağına git kafa çek. Evin hâli pek de&#160;ayakkabı çıkarmaya değecek gibi görünmüyordu ama eğilip çıkarttı. Bokla kanşık yufka kokuyordu.</p>
<p>Lor da kokuyordu.</p>
<p>İlk Önder’i gördü. O da kakalak kadar karaydı. Çocuğun burnundan uzayan sümük deresi biraz ağzına giriyor, biraz üst&#160;dudağının yatağından dolaşıp çenesine akıyordu. Perişandı.&#160;Yanağında ve boynunda daha yeni geçmiş morlukların şahsiyetsiz lekeleri göze çarpıyordu sarı sarı. Elinde, sümüğünü katık ederek kemirip durduğu sıkım vardı. “Senin adın ne?” Oğlan omuz silkti. Taş çatlasa beş yaşında gösteriyordu.</p>
<p>“Önder.” diye cevapladı anası.</p>
<p>Menderes onu duymazdan geldi. “Kaç yaşındasın sen?”</p>
<p>Oğlan gene omuz silkip sağa sola sallandı, anasına baktı, gözleri büyüdü, kaşlannı saç diplerine kadar kaldırarak “Cık.”&#160;dedi. Ağzını açmaması için tembihlenmiş gibiydi. Soru ne olursa olsun.</p>
<p>“Yidi.” Gene anası cevaplamıştı.</p>
<p>“Okula gidiyor musun?”</p>
<p>Oğlan dönüp içeri kaçtı.</p>
<p>“Bu sene yazdıracağıdık amma olmadı. Seneye işşallah.” Menderes oğlanın arkasından ilerlerken dosyada Ömer’in fotoğrafının olmadığını hatırladı. Eşkâl izahında ‘Çok açık sarı&#160;saçlı, çok koyu renk gözlü, beyaz tenli.’ yazıyordu. Anasıyla küçük danası kara denilecek kadar esmer olduklarına göre babası olacak o mal değneği sarışındı demek ki. Aman ne de uyumlu bir çift olurlardı yani. Bir saniye sonra yanıldığını anladı. Paramparça hâlinden Şeref Çavuş olduğu aşikâr adam, sele zeytini kadar karaydı. Bitkin bitkin Semih’e lâf yetiştirmeye çalışıyordu.</p>
<p>“Valla bilmiyom ki... Nirde olduğunu bilsem jandarmaya ha-bar ider miyim?”</p>
<p>Menderes, onu beklemeden sual etmeye başlayan Semih’in dikkatini çekmek için öksürdü.</p>
<p>“Ne konuşuyordunuz Semih?”</p>
<p>“Oğlanın nirde olduğunu sordum gomserim.”</p>
<p>“O işi bana bırak istersen.”</p>
<p>“Bilmeyorumuş.”</p>
<p>“Belli...” Bakışlarını Semih’ten Şeref Çavuş’a kaydırdı. Adamın bir kulağının hemen hemen üçte biri tırtıklı bağ bıçağıyla kesilmiş gibiydi. Hâttâ ısınlarak koparılmış gibi. “Geçmiş olsun.”&#160;“Allah razı olsun. Oturaydın?”</p>
<p>Dikildiği yerde ortalığa şöyle bir göz attı Menderes. Pislik ve bakımsızlık akıyordu. Herif Belediye Fen İşlerinde çalışıyor-muşmuş. İşçilerin maaşı polisten yüksek olduğuna göre? Bir de&#160;üstüne bahşişiydi, Sümerbank çekiydi, ikramiyesiydi, giyecek&#160;tedarikiydi falan, çöpçülüğün avantalarını koy, Menderes’in&#160;evine girenden daha fazla para giriyor olmalıydı bu eve. Neydi&#160;bu sefalet? Gerçi herif kimseye gün yüzü gösterecek birine benzemiyordu yani. Bir de o vardı.</p>
<p>“Ee Şeref Çavuş...” dedi boş bulduğu bir kenara ilişirken. Gözlerini adamın gözlerinden ayırmamıştı. “Anlat bakalım.”&#160;“Ne annadayım gomserim? İçiyoduk argadaşlanlan... Birden&#160;dadımız gaçtı... Bi baktım, o ona vuruyo bu buna.”</p>
<p>Menderes bir şey yakalamıştı. Ama şimdilik bunu dosyaya not edip asıl meseleye geldi. “Canım, olur öyle şeyler arkadaş&#160;arasında. Hem toparlamaya başlamışsın bile...” dedi. “Ama, sıhhat ve afiyetini sormaya gelmedik di mi?”</p>
<p>Semih tıs tıs güldü geriden. “Oolanı annat aslanım. Naşı gay-bittiyiz çocuu?”</p>
<p>“Şaşırdım hay gomserim.” dedi Şeref Çavuş. “Beni soruyon zannittim... İşte... O gece yattık, zabahman bi de galktık ki yok&#160;oolan. Teylemedik. Okula gitmiştir didik. Devrisi gün...”</p>
<p>“Dur dur dur...” diye kesti adamın lâfını Menderes. “Hemen ertesi güne geçme. Okula gitmiştir dediniz, tey... önemsemediniz... Beklediniz ki dönsün... Ama dönmedi... Akşam oldu yok,&#160;gece oldu yok... O zaman neyi beklediniz?”</p>
<p>Şeref Çavuş kızarmıştı. Terlemeye de başlıyordu. “Neyi bek-leyecez? Merağittik çok.”</p>
<p>“Ee? Jandarmaya niye koşmadınız hemen? ilkokul dört talebesi gece eve gelmiyorsa merak etmek yeter mi?”</p>
<p>Şeref Çavuş boynunu büktü. “Yitmez hazar.” dedi. “Bilemedik. Ben de fenayıdım zaten. Aklım üstümden gittiyidi.”</p>
<p>“Allah Allah? Peki, ertesi gün ne yaptınız?” Demek adam oğlan kaybolduktan sonra gitmemişti işrete. İşretten ve işretin sonundaki dayak faslından gelmiş, bir de bakmıştı ki çocuk yok. Belki bakmamıştı da hayvan.</p>
<p>“Naabacaaz? Çorba murba, nane limon felan gaynattı hanım bana... Gözümü zor açıyorudum Allah seni inandırsın... Yata-gittim. Oolanı merağittim taabi.”</p>
<p>“Ama o gün de gelmedi.”</p>
<p>“Hee. Gelmedi valla.”</p>
<p>“Sen de gene yatagittin. Gene haber vermedin jandarmaya.” “Bilemedim ki. Fenayıdım zaten. Aklım...”</p>
<p>“Üstünden gittiydi. Sonra?”</p>
<p>“Devrisi zabah zor belâ galkayım didim, galkamadım. İyi zo-pa yimişsim. Muzaffer Hoca geldiyidi... Ona didim, ‘Birini yolla da jandarmaya habar itsin, oolan hâlâ gelmedi.’ didim.”</p>
<p>Menderes, “Pek de tez davranmışsın.” dedi ters ters. “Aferin.” “Ee, evlat işte... Et dırnaktan ayrılır mı?”</p>
<p>Menderes etrafına bakındı. Kadın hemen kapının ağzında, elleri karnının altında bağlı, burnu sağ yanağına dönük dikiliyor, onlardan tarafa bakmıyormuş gibi yapıyordu. Taze sopalandığına hiç şüphe yoktu. O da meyhanede dayak yediğini iddia etmeyecekti herhâlde. Ufak oğlan ortalarda yoktu. Bir yakalayıp konuşturmak lâzımdı aslında. Bunlar, karı koca, ne bok&#160;olduklarını belli etmişlerdi çoktan. Çıkmadan o işi de görmeye&#160;karar verdi. Ufaklığı sıkıştıracaktı.</p>
<p>“Hiçbir tahminin yok mu Şeref Efendi?”</p>
<p>“Buyur?”</p>
<p>“Yani diyorum, bir fikrin yok mu çocuğun başına ne gelmiş olabileceğine dair. Babasısm... Kaçmış mıdır, kaçırılmış mıdır sence? İlkokul dörde gittiğine göre, yolunu izini kaybedecek yaşı geçmiş demektir. Zaten kaybolacak olsaydı daha evvel&#160;kaybolurdu.”</p>
<p>Şeref Çavuş, ağzı bir karış açık seyrediyordu komseri. “Do-oru diyon.”</p>
<p>“Sen ne diyon?”</p>
<p>“Buyur?”</p>
<p>“Kardeşim, sorduk ya, kaç sefer soracağız. Ömer’in kaçırılmış olması ihtimâli var mıdır sence? Yoksa kendi mi kaçmıştır? Senin fikrin?”</p>
<p>“Gendi gaçtı hazar.”</p>
<p>Üç kafa aynı anda Ömer’in annesine döndü. Kadın kendini tutamamış, atlamıştı oradan.</p>
<p>Şeref Çavuş hemen duruma vaziyet etti.</p>
<p>“Valla biz de düşündük çok... Oolan hayırsız, yaramaz, tembel... Bütüm öğretmenleri şikâyatçı... Kim gaçırıp da nöörsün onu? Gaçmıştır gendi.”</p>
<p>“Öğretmenlerinin şikâyetçi olduklarını nerden biliyorsun sen? Ne seni tanıyor öğretmeni ne de annesini. Okula hiç uğramamışsınız ki.”</p>
<p>Şeref Çavuş, dili damağı kurumuş gibi dudaklarını yaladı. “Su vir giz.” Nurten seğirtip su getirirken, yalandan ‘Anam anam! Oy oy oy!’ falan deyip zaman kazanmaya çalıştı.</p>
<p>O arada Menderes de sual taktiğini doğru seçip seçmediğini tartıyordu kafasında. Saftan gelip söyletebildiği kadar çok yalan&#160;söyletmek, ondan sonra da ‘Sen kimi kandırıyorsun ulan?’ deyip gırtlağına çökmek bir taktikse, az önce yaptığı gibi en baştan bütün yalan yollarını kesip doğruyu söylemeye zorlamak&#160;da bir başka taktikti. Olan olmuş, ikinci taktiğe sıvamıştı kolları artık. Şimdi mümkün mertebe, bu pis herifi çok fazla şey&#160;bildiğine inandırması gerekecekti. Şu eve girdiğinden, kadını ve küçük oğlanın hâlini gördüğünden beri aklına bir üçüncü ihtimâlin gölgesi de düşüp duruyordu karanlık karanlık. Bu&#160;adam oğlanı döve döve öldürmüş bile olabilirdi. Sonra da kadınla küçük oğlanın sessiz kalmasını sağlamak için... Dur bakalım... Yalan söyleme sırası Menderes’teydi artık, inşallah Semih&#160;çenesini tutardı. Şu gübre karan ihtiyarın adı neydi? Hatırlayamadı. Kadın kocasına su maşrapasını uzatırken alelacele dosyayı açıp baktı. Hah! Muharrem Kılıç.</p>
<p>Suyu caplata caplata içti Şeref Çavuş. “Şimci...” dedi... “Doo-ru diyon... Okuluna gidemedik... Amma, oolan soyha... Kim olsa şikâyatçı olur... Benim fikrim o yanı...”</p>
<p>Menderes, taktik gereği sertleşiverdi birden. “Kes lan kes! Senin fikrini soran olmadı.” Devamen, her şeyi bildiğini söyleyerek veya imâ ederek Şeref Çavuş’a abanmaya başladı. “Sen&#160;kimi kandırıyorsun lan?” Cümlelerine ‘Ulan teres!’ veya ‘Utanmaz arlanmaz şerefsiz!’ veya ‘Seni Feridiye’ye çekersem bülbül&#160;gibi öttürürüm, doğru konuş lan!’ gibi, her şeyi biliyormuş havası veren hakaret ve tehditler serpiştiriyordu. “Boka sürülecek&#160;aklın varsa tek yanlış kelime daha etmezsin.” Ve sallıyordu. Bir&#160;sürü köylüsüyle konuşmuştu buraya gelmeden evvel. Meselâ&#160;Muharem Kılıç ona her şeyi anlatmış, mahkemeye de seve seve&#160;şahit yazılacağını söylemişti.</p>
<p>“Annah! Kimlen gonuştun hay gomserim? O güpre gay-nadan ittiyarı mı din? Osduruk ağacını sormadın mydı sen ona?”</p>
<p>Semih’e susturucu bir bakış atıp ‘Cık cık cık’ dedikten sonra yarım kapak resmi dosyayı Şeref Çavuş’un burnuna sokarak devam etti. “Şu dosyada neler yazılı, haberin var mı lan senin?” Adamı ipe götürecek malûmat toplamıştı jandarma.&#160;Ki tahkikat dedin miydi, jandarma mundarma polisin yanında havagazı kalırdı.</p>
<p>“Ne bulmuşlar gomserim mesela? Hiç dimediydin bana?”</p>
<p>Bu sefer bakmak yetmeyecekti bu herife. “Müsaade et de işimizi yapalım Semih.” Ona da ayrıca sinir olup daha da sertleşerek devam etti. Hemen şimdi, şer’an anlatacaktı Şeref Çavuş. Yoksa kendi bilirdi. Aha, araba kapının önünde duruyordu. Kelepçeleri de bellerindeydi. Takar, sürüye sürüye götürür, cebren anlattınrdı karakolda. Demek gece gündüz dövüyordu karısıyla çocuklarını? Demek hepsini canından bezdirmişti? Demek bacaklarında sigara söndürüyordu küçük oğlanın?</p>
<p>“Bu mu? Cığara mı sönderiyorumuş? Allah’tan gorkman m len sen? Kevâşe!”</p>
<p>Baktı olacak gibi değil, “Kalk Semih.” dedi. “Küçük oğlanı al anasından, tut kolundan dışarı çıkar. Ona da soracaklarım var.&#160;Sakın içeri sokma ben gelinceye kadar. Anasıyla da bir araya getirme. Bunlar tembihlemişlerdir birbirlerini.”</p>
<p>Semih kalkıp kayışını göbeğinin üstüne çekti, gösterişli hareketlerle Nurten Çavuş’a buyurdu. “Duydun nu Yinge? Age.”</p>
<p>Nur ten Çavuş kırık burnu yüzünden kocasına şehlâ bir bakış atıp “Ûndeer. Ge guzum.” diye seslendi. Çocuk divanın altından çıktı. “Polis amcan sana balon alacağımış. Dutuvır elinden.”</p>
<p>Önder doğruldu, sağa sola sallanırken sümüğünü çekti, kaşlarını kaldırıp “Ben yapmadım.” dedi. Sıkımmı bitirmişti.&#160;“Abim yaptı.”</p>
<p>“Ge goçum.” deyip eğildi Semih, küçük oğlanı kucağına aldı. “Bakkalı göster de balon alalım sana.” Yüzü aydınlanan çocuk&#160;kucağında, kapıdan çıktı.</p>
<p>Menderes, Önder’in çıkarayak söylediği “Abim yaptı.” lâfına takılmamaya çalıştı, taktiği baltalamamak gerekiyordu, ama başaramadı. “Ne yaptı abisi?” diye sordu. “Ne demek istedi çocuk? Tek bir kelime yalanını duyarsam çekerim seni Feridi-ye’ye. Nerde sopa yedin? Hangi meyhanede? Seni benzetenlerin adı nedir, soyadı nedir? Eve nasıl döndün o dayaktan sonra? Biri mi getirdi? Kim getirdi? Bir bir, kusursuz, noksansız&#160;anlatacaksın bana. Bak tekrar söylüyorum, Allah şahit çekerim&#160;seni Feridiye’ye.” Adamın, gözlerini belerterek yılgın yılgın ka-</p>
<p>rısına baktığım görünce kadına döndü. “Kadın madın dinlemem, seni de çekerim. Ondan sonra da Allah yarattı demem. Çözülün lan.”</p>
<p>Nurten Çavuş çözüldü.</p>
<p>Arkasından Şeref Çavuş.</p>
<p>Çözülen biri daha vardı. Kucakta köy bakkalına giden Önder Çavuş. Oğlan şımarmayı bilmiyordu ki, çözülmeyip de ne yapsındı?</p>
<p> </p><p> </p><p> </p>
<div style="text-align:right;">
<em><p>Lâ Havle Velâ Kuvvete İllâ Billâhil Aliyyül Azim...</p></em>
<p>KUL DUASI</p>
</div>
<p> </p>
<p>Muzaffer Hoca huzursuzdu. Jandarmadan sonra şimdi de polis gelmişti Karaaslan’a. “Hep benim yüzümden.” diye düşünüyor,&#160;kendini yiyip bitiriyordu.</p>
<p>Hüdai Nâbit’le tanışıncaya kadar en doğru iş, Ömer’in bulunması için kolluktan yardım istemekti, tamam, ama işin aslını öğrenip de oğlanın ancak kaybolursa bulunmuş sayılacağını görmesi sinirlerini allak bullak ediyordu. İşe bak!</p>
<p>Bulunduğu takdirde kaybolacaktı Ömer, bulunmazsa bulunacak.</p>
<p>“Allah’ın işine bak!” Tespihe asıldı. Bir tur ‘El Müntekim’, bir tur ‘El Afüv’, bir tur ‘El Muksıt’...</p>
<p>Kendi musallat etmişti jandarmayla polisi Hüdai Nâbit’in başına.</p>
<p>“Nöörecez şimci?”</p>
<p>Bilmiyordu nöörecek. Muharrem’den iki polisin gelip Şeref-gilin evini sorduğunu işitince bir çeşit olmuş, adamın devamla söylediği ‘Seni bahsittim. Şerefgilden çıkınca sana da gelirdirler hazar.’ lâfını işitince nemne şekil bir şey olmuştu. Divanın altına girip saklanası vardı. İlk iş Nesibe’yi savmıştı başından. “Mevlide yinge hastalanmış didiydin. Bi git, başında dur gadının. Bi bak, bi çek, elinden bi su içirt. Naşı gonşuluk bu?”</p>
<p>Bir tur ‘El Âhir’, bir tur ‘Ez Zahir’, bir tur ‘El Tevvâb’...</p>
<p>Şimdi kendi başına, eli böğründe dikilip duruyordu orta yerde. Ne yapacaktı? Polisler buna Ömer’in nerede olduğunu soracak olurlarsa ne cevap verecekti? Yalan mı söyleyecekti?</p>
<p>“Gaç! Allah adamı yalan m söylenmiş?..”</p>
<p>Peki ne yapacaktı? Ne diyecekti polislere? ‘Oğlan, Tekke Köyünde Hüdai Nâbit diyi bi adamın yanında. Aha şo da adresi. Gendi eliylen yazdı.’ mı diyecekti? İtibarı ne olacaktı Hüdai Nâbit’in gözünde? Amma sıçaydı itibarın; Allah’ın gözünde ne&#160;olacaktı hâli? Sormayacak mıydı rûz-i mahşerde sorgu melekleri? ‘Ne ittin sen hay Mızaffer? Naşı gıydm da virdin oğlanın&#160;adresini?’ demeyecekler miydi? Bu ne diyecekti o zaman? Hakikat söylemek farzdı, saklamak mekruh, yalan söylemek haram. Dişkirlik mi edecekti meleklere; ‘Yalan söylemeyi haram&#160;itmeyeydiniz madem!’ diye?</p>
<p>Bir tur ‘El Müteâli’, bir tur ‘El Berr’, bir tur ‘Er Raûf...</p>
<p>‘Madem doğru gonuştun, gir o vakit cennete.’ deseler, bu da girse, marifetmiş gibi kubuzlanacak mıydı? Yoksa bu cennete girerken cehennem de buna mı girecekti? Tee yüreğine?&#160;“Ha döğe döğe gendim mundar itmişsim Ömer’i, ha polise Hü-dai’nin adresini virmişsim.”</p>
<p>Yok... De ki doğru söyledi, anlattı polislere, Hüdai Efendi’nin adresini de verdi; yaktı Ömer’in başını. O zaman herif gibi di-nelecekti Cennet-i Âlâ’nın kapısında. ‘Dünyada girmem.’ diyecekti. ‘Salın beni cehennemiyize. İçimdeki de cehennemdir zati; yanagideyim, içim dışım bir olsun.’</p>
<p>Öyle ya.</p>
<p>Tuttukları gibi, kayıp davarını yazıyabanda bulmuş gibi geri getireceklerdi çocuğu Şerefe. Hüdai Nâbit’i de mapuslarda çürüteceklerdi. Duaya açtığı ellerinin titrediğini fark etti.</p>
<p>“Ya Rabb-ül Kuddüs... Hatadan, gafletten, aczden ve cümle noksandan pek uzak, pîr-ü pâk Allah’ım... Naşı imtihan idiyon&#160;beni? Bi guluyun canı için yalan gonuşursam gazâbma, doğru&#160;gonuşursam mükâfatına erecem he? Ya günahkâr olup gendi-mi atacam ataşa, yahut da sevapkâr olup el gadak bebeyi he?...&#160;Hesap sormayom, tövbe! Zaten biliyon ya, ben durumumu arz&#160;idiyom bi daha... Nööreyim, ne ideyim, bana bi yol göster Allah’ım. Bu aklımla bu gadak akıl idebiliyom ben. Sen Hâlık’sın,&#160;Sen Gaffâr’sın, yarattıklarına istifadeli şiyleri lütûf, ihsan ve ilham idensin Sen... Rezzâk’sın... Medet! Medet Allah’ım!” Kendini hiç bu kadar yolsuz yordamsız hissetmemişti. “Amin!” deyip ellerini yüzüne sürdü. “Duaya da pek benzemedi amma!”&#160;Belki bir mucize gösterir de Kâdir-i Mutlak, polisleri alır savu-rurdu öteye... Muharrem kevâşesinin yediği boka rağmen.</p>
<p>Göstermezseydi mucize?</p>
<p>Allah’ın işine akıl sır mı erebilirdi? Götüreceği yerde tutup da getirirseydi polisleri, dikerseydi kapısına? Onlar da “Anlat&#160;bağalım Hocaaa.” derlerseydi?</p>
<p>Ne olacaktı o zaman? ‘Yalan söyleyemem, günaha girerim.’ deyip ağzını caplata caplata anlatacak, iki masumun kanına mı&#160;girecekti? O zaman o rüya niye ilham edilmişti madem? “Hü-dai’yi ne diyi malûm ittin bana madem? Gonuşacaklanmızı elifi&#160;elifine ne diyi malûm ittin? Soruyom, cevap vir.” Tövbeler tövbesi... Neler de diyordu hele bak... Bak hele... Her sınanmada&#160;suratını ekşitecektiyse, günah işlemeyeyim diye dabalamasına&#160;zaten lüzum yoktu. Ne olacaktı şimdi?</p>
<p>Bir tur ‘El Mübdî’, bir tur ‘El Muîd’, bir tur ‘El Kayyûm’...</p>
<p>“Noolacak şimci?”</p>
<p>Hay Muharrem gibi... Diliyin persengini sike... Tövbe Ya Rabbim!</p>
<p>Bir yol olması lâzımdı. Lâzımdıysa varmıştırdı muhakkak...</p>
<p>Allah, yolsuz yordamsız bırakmazdı kullarını. “Sen yannış yanna bakıyon diyi Yaradan’m yollan yok olmaz hay Mızaffer.”&#160;Vallahi yok olmazdı. Yolların tamamını kapattığı vâki değildi Cenâb-ı Hakk’ın. Vardı muhakkak canım, muhakkak vardı,&#160;ama göremiyordu bu. Göstereydi sanki... “Bi yol gösterivir Yâ&#160;Celîl... Bi yol... Gösterivirsen eliye mi yapışır?”</p>
<p>Tövbe... Allah’ım günah yazma!</p>
<p>Bir yol...</p>
<p>Bir yol...</p>
<p>Öyle bir yol ki, ne doğru olsun söylediğin, ne de yalan.</p>
<p>Öyle bir yol ki, hem söyle, hem de söylememiş ol.</p>
<p>Ama ne?</p>
<p>Ne?</p>
<p>Kâbe’li duvar halısının önüne gitti. Gelirlerse diyerekten çay mı demleyeydi ki? Muharrem’den polislerin uğrayacağını duydu duyalı, hiç değilse yüz sefer pencereden bakmak istemiş,&#160;sanki bakarsaymış geleceklermiş de bakmazsaymış gelmeyeceklermiş gibisine, her seferinde vazgeçmişti. Ama git git zorlaşıyordu bakmamak. Hâlbuki insan korktuğu zaman gözlerini yumardı sımsıkı değil mi? Bu yumamıyordu işte. İyi kötü&#160;Kur’an ehli oldu olalı yalan dokunmamıştı dudaklarına; şimdi&#160;dokunmak mecburiyetindeydi. “Aah Mızaffer ahhh... Gendin&#160;ettin, gendin buldun gardaşım.” Halının ipeksi dokusuna işlenmiş Kâbe resmini okşadı. Gözü pencereden tarafa oynayınca,&#160;kendini dışarı bakmaktan alıkoyabilmek için aklına birdenbire&#160;gelivermiş gibi aceleyle sobanın başına gitti. Geçen sefer Hüdai&#160;Nâbit’e çay demlemeye kalkmıştı da becerememişti. Katran gibi olmuştu mübarek. “Ömer’imin gözleri gibi...” Bu sefer daha&#160;üsturuplu çay koyacaktı çaydanlığa. Kararı kadar. “Azincik.”</p>
<p>Bir tur ‘El Mümit’, bir tur ‘El Hay’, bir tur ‘El Vâhid’...</p>
<p>Cehennemde yanmak koymuyordu. Hâttâ oraya odun olmak da koymuyordu. Koyan; günah, sevap, cennet cehennem meselesi, ar namus meselesi değildi. Yâr’e hıyanatlık meselesi, sıdk-tan yüz çevirip çevirmeme meselesi, hesap gününde utancından yerin dibine girip girmeme meselesi, edep hâyâ, terbiye me-selesiydi.</p>
<p>“Hah! Bok yir misin Şerefe ‘Polise git, jandarmaya git’ di-yi diyi? Ayıtla bağalım şimci bürüncün daşını. Ayıtla da göreyim bir.”</p>
<p>Bak gene tepeleme çay basmıştı sıcak suyun içine. Aklı üstünde değildi ki. Dökse israftı şimdi. Kıyamadı. “Bekmez gibi içecez gayrı.” Suyu kaynamadan indirip havluyu çaydanlığın üstüne attı. Yüz birinci sefer pencereye gidesi vardı. Durdu durdu duramadı, bir duvar halısına seğirtti, bir çaydanlığa ko-şaladı, bir havluya hamle etti, bir kapıya, bir içerki odaya gitti, en sonra hızlı hızlı ilerleyip sedire kurularak perdeyi ardına kadar açtı.</p>
<p>“Allah’ım! Yardımın olmadan hiç bi şiye muvaffak olamam ben... Sen’den başka dayanacak kimim var?... Allah’ım! Medet!” Dişbudak tespihe zikir için değil dua için asıldı bu defa. “Lâ Havle Vela Kuvvete illâ Billâhil Aliyyül Azim... Lâ Havle Vela Kuvvete...”</p>
<p> </p><p> </p><p> </p>
<div style="text-align:right;">
<em><p>Hoca,</p>
<p>Elinden tutup çekeceğiz seni...</p>
<p>İyiden de kurtulacaksın, kötüden de...</p></em>
<p>MEVLÂNÂ</p>
</div>
<p> </p>
<p>Menderes, ömr-ü hayatında böyle şerefsiz bir aile görmemişti. Şerefsiz anayla şerefsiz baba, kendileri yetmemiş, küçük oğullarım da kendileri gibi şerefsiz yetiştirmişlerdi. Düşündükçe kuduruyordu hırsından. Aklı allak bullaktı. Semih de tıs tıs&#160;gülmüyor muydu...</p>
<p>“Ne gülüyorsun Semih? Ayı mı oynuyor burda?”</p>
<p>“Naşı gülmeyim hay Gomserim? Anası neyse tanası da o olmuş... Garaaslanlı değil mi işti? Bunnarm hepsi aynı bok... Di-dim amma ben sana... Baksâne... Tısss.”</p>
<p>“Yeter artık. Ciddiyet biraz. Bak aklımda bir dolu şey vardı, hepsini unutturdun.”</p>
<p>“Ben ni?”</p>
<p>“Yok ben.”</p>
<p>Aslında Semih değildi tabii ki. Menderes de değildi. Şeref Çavuş, Nurten Çavuş ve Şeref Çavuş’un şimdiden şerefsiz dölü Önder Çavuş’tu. İçinden, “Çocuğun ne günahı var?” diye kendini azarladı. “Zavallı yavru, alçak heriften nasıl korkuyor Allah bilir.”</p>
<p>Çok fena tufaya gelmişti. Gücüne gidiyordu. Taktik maktik deyip güya adamı da kadını da çözecekti, kendi çözülmüştü.&#160;Bir şeyler saklıyor, köşeye sıkıştıkça yalan kıvırıyor gibi davranmıştı Şeref Çavuş. Ulan elâlemde ne taktikler vardı yaa... Yemişti bu da güzelce... “Aferin Menderes!” Sırtı tapışlanmış erbaş gibi havaya girmiş, taktiğim tutuyor diye sevinmiş, nitekim&#160;o doğrultuda hırlayıp havlamış, o şerefsiz herif de korkup çözülmüşmüş gibi yapmıştı. Şerefsiz herif, şerefsiz karı ve şerefsiz pi... velet... ‘Bak sana büyük yimin, beni zerhoşlar döğmedi,&#160;büyük oolan döğdü. Öldüm zannitti de ondan gaçtı hazar.’ Bak&#160;bak bak. Orospu evlâdına bak! Şaşırmıştı bu da. “Hasiktir lan!”&#160;diyeceği yerde “Yapma yav?” demişti, insanın basireti bağlandı mı bağlanıyordu işte. Kefen gibi; hem başucundan hem aya-kucundan. “Senin oğlanın boyu kaç, kilosu kaç?” Bak bak bak.&#160;Polis ya! Sorduğu soruya bak! Küçük oğlandan biraz daha bü-yükmüşmüş. Bak orospu evlâdına bak. Ama onda değildi ki&#160;kabahat. Bundaydı. Sen öyle sorardıysan o da böyle geçiririr-di. Gene akıllanmamış, ciddi ciddi sormuştu salak gibi. “Nasıl&#160;dövdü yav? Küçücük çocuktan nasıl böyle dayak yedin sen?”</p>
<p>O da anlatmıştı.</p>
<p>Anlatmıştı, evet, çünkü bir dinleyen vardı.</p>
<p>Bu!</p>
<p>Güya o gün okuldan çok geç saatte dönmüştü Ömer. Bu ona, bir babası olarak ‘Niye geç kaldın evlâdım?’ deyince, o da buna; ‘Çık lan karşıma!’ diye meydan okumuş, ‘Pes eden yenilir.’&#160;diye de hüküm vermişti. Ondan sonrasını hayâl meyâl hatırlı-yabiliyordu Şeref Çavuş. Ağzım yüzüm demeye kalmadan ağzı yüzü parçalanmış, yapma etme demeye kalmadan bir insana yapılabilecek her çeşit zulme mâruz kalmıştı. Kim tarafından mı? Anlatıyordu ya işte, Ömer denen o soyha tarafından.&#160;Menderes de cingöz ya, kendini kaptırmıştı bu çocuk masalına.&#160;“Sen de pes diyeydin bari.” diye akıl bile vermişti hâttâ. “Niye&#160;yedin ki o kadar sopayı?” Acı acı gülmüştü Şeref Çavuş. ‘Nere&#160;diyon? Ah bi diyebileyidim... Yoğusa dimem mi hiç? Barım barım baarmaktan bişiy diyemeyon ki...’ Burada karısı karışmıştı lâfa. ‘Ben olmasaydım öldüreceğidi Şerefimi.’ demişti. ‘Yapma&#160;didim diğnemedi, itme didim diğnemedi, bırak didim bırakmadı...” Ee? Sonra nasıl kurtarmıştı kocasını? “Gittim mutfaa, tavayı gaptım, gafasma, gözüne, niresine geldiyse vurayazdım.”</p>
<p>Karı koca o kadar kaptırarak; adetâ o ânı tekrar tekrar yaşayarak ve lâfı birbirlerinin ağzından o kadar ustaca kaparak anlatıyorlardı ki, bütün mantıksızlığına rağmen inanası gelmişti Menderes’in; sahneyi gözünde canlandırmaya çalışmıştı.&#160;Hem de tekrar tekrar. Ama her seferinde, ilkokul dört talebesi Ömer’i ancak zobu gibi, ağzından kan damlayan, babasından&#160;iki baş yüksek, karanlık bir çam yarması olarak hayâl edebilmişti; sapsarı saçlı el kadar bir çocuk olarak değil. “Boyu poşu&#160;nasıl dediydiniz?” İşte, küçük oğlandan azincik uzundu. Sonra&#160;yatagitmişti bi kenara gurt gibi. Sabahleyin kalktıklarında bi de&#160;bakmışlardı ki yok. Okula gitmiştir gidip de dönmeyesice diye&#160;düşünmüşlerdi. “Dönmeyince niye merak etmediniz madem?”&#160;Nasıl edeceklerdi? Şeref sekâret yatıyordu. Oğlan da suçluydu,&#160;eve dönmeye korkuyordu hazar. Öyle akıl etmişlerdi. Sokaklarda sürter sürter gelirdi berduş gibi. “Ya ertesi gün?” Amaan,&#160;kendi canlarının derdinden o kadarını düşünememişlerdi işte.&#160;‘Cinayete teşeppüs itmiş hergele. Belki de ben öldüm diyi düşündü, ondan gelmeyor hazar didik. Amma Muzaffer Hoca ço-ğısrarcı olunca...’</p>
<p>Muzaffer Hoca... Bu ismi ikinci defa duyuyordu Menderes. Daha çıkınca onunla görüşecekti. Şu caminin şeysi. “Ulan...”&#160;demişti kendi kendine. “Nasıl da yutturdular bana bu müsame-reyi? Olur mu lan öyle şey? Bacak kadar velet eşek kadar adamı&#160;komaya sokabilir mi?” Etrafına yeni görüyormuş gibi bakmıştı&#160;neden sonra. “Tamam.” demişti dinledikleri onu tatmin etmiş&#160;gibi. “Şimdilik sizi karakola götürmüyorum. Ama sanmayın ki&#160;hiç götürmeyeceğim.” Dinlediklerine inanmadığını söylememişti kasten. Varsın öyle bilsinlerdi. Kesin, çocuğu boğazlayıp&#160;bahçeye gömmüştü bu vicdansızlar. “Nasılsa ufak oğlandan öğrenirim ben işin aslını.” diye düşünmüş, peşi sıra gelen, ayakkabısını giyinirken tepesinde dikilip kapıdan birlikte çıkmaya&#160;kalkan kadını, “Sen kal burda. İşim bitsin, oğlunu geri getiririm ben.” diyerek engellemişti. “Kapat kapıyı, perdeyi araladığını da görmeyeyim.” Sonra çıkmıştı. Küçücük çocuğun da bu&#160;kadar üsturuplu yalan söyleyecek hâli yoktu. Bunlar çözülmemişti ama o çözülürdü muhakkak.</p>
<p>Önder’i Semih’le birlikte osuruk ağacının altında balon oynarken bulmuştu. “Gomserim... Bu diyo ki... Tısss... Babamı o hâle abim godu diyo... Tıss...”</p>
<p>Ümidi böylece kuyunun kenarında dingildemeye başlamış, tısırdayıp duran Semih’e “Hadi ordan!” deyip çocuğun önünde&#160;çömelerek evde ne duyduysa aynını ondan da duyunca olduğu&#160;gibi suya düşmüştü.</p>
<p>“Bak doğruyu söyle, sana çikolata alimim, jiklet alimim, top alininim.”</p>
<p>“Abim döğdü... Bi uçtu bööle, bi ısırdı, bi çırmaladı... Babam baardı hep... Soona annem abime tavaylan vurdu... Abim o zaman babamın depesinden indi... Baççeye çıktı, soona geldi yattı.”</p>
<p>Kös kös dönüyorlardı işte. Buyur! Macera diyordun, al sana macera.</p>
<p>“Tıss... Göt gadak ooolan gayalarımız gibi herifi yirden yi-re çalmış he?”</p>
<p>“Tamam Semih. Gülmeyi bırakıyoruz. O çocuğu bulacağız...” Burada yutkunup ‘Muhtemelen ölüsünü.’ diye düşündü. “Öğreneceğiz hakikati.” Ölüler de konuşurdu. Minicik bir bedeni teneşirde sessizce yatarken hayâl etti. İçi bir tuhaf oldu.&#160;Hoca üstüne sıcak sular döküyor, dua okuyordu. Oğlanın sarı saçları, sabunlandıkça ipek gibi saçılıyordu hocanın avuçlarına.</p>
<p>Hoca mı?</p>
<p>Nasıl da unutmuştu!</p>
<p>“Yavaşla Semih!” dedi. “Bak, hocayla konuşacaktık, unuttuk. Dön şurdan, dön.”</p>
<p>Demiryolunu yeni geçmiş, battıçıktıya yaklaşıyorlardı. Genişten alarak gerisingeri dönerken sordu Semih: “Ne hocasıyı-mış o?”</p>
<p>“Cami hocası.”</p>
<p>“Ona nesiyimiş?”</p>
<p>Arabanın burnu yeniden Karaaslan’a dönünce sıkkın sıkkın üf çekti Menderes. “Ne bileyim Semih. O ihtiyar adam, çocuğa anasından babasından daha yakın olduğunu söyledi hocanın. Belki ondan ele avuca gelir bir malûmat alabiliriz. En azm-dan anasının babasının oğlana bir fenalık yapıp yapmayacaklarını bilebilir. Ciddi şüphelerim var benim.”</p>
<p>Semih, amirinin şüphelerini soracağı yerde başka bir şey sordu.</p>
<p>“Ittiyar adam mı?”</p>
<p>“Evet.”</p>
<p>“Hankı ittiyar adam?”</p>
<p>“Köye girdiğimizde gübre karıyordu ya.”</p>
<p>“Haa... O mu? Sen o adama osduruk ağacını sormadın nıydı?” “Üf yaa, üf artık yaa.”</p>
<p>“Sorduk gomserim. Ne baarıyon?”</p>
<p>“Tamam. Önüne bak sen. Gazla.”</p>
<p>Karaaslan’a yeniden ulaşmaları iki dakika ya sürdü ya sürmedi. Pencere kenarında zikir çeken Muzaffer Hoca, Allah’ın mucize göstermesini biraz daha bekleyecekti.</p>
<p>Arabayı gene aynı açıklığa bırakıp Muharrem Kılıç’m yanından geçtiler. “Daa ezana var.” dedi Muharrem Kılıç. “Hoca evdedir şimci.”</p>
<p>Şerbetlenmiş iki servinin, şirdenmiş birkaç ardıcın, ballıcalanmış elma ağaçlarının ve taş gibi sapasağlam birçok osuruk ağacının yanından geçerek camiye, etrafını kıvrayınca da Muzaffer Hoca’nın bitişikteki evine vardılar. Menderes’e bir hayli&#160;gücenen Semih’in ağzını bıçak açmıyordu.</p>
<p>Muzaffer Hoca, birinin göğsü yıldızlı, yeşil üniformalı iki polisi görünce onlar da onu görmesin diye kendini geri attı, ayağa fırladı hemen. Lâ Havle çekerken ilhâm gelmişti. Hakikati söyleyerek hakikati söylememeyi nasıl başaracağını biliyordu artık.</p>
<p>Meğer Allah yolunu apaçık gösteriyormuştu da bu görmü-yormuştu.</p>
<p>Kapıyı çalınmadan açtı. Göğsü yıldızlı olanın polis komiseri olduğu belliydi. Doğrudan onu muhatap aldı.</p>
<p>“Buyur gomserim.”</p>
<p>“Selâmın...”</p>
<p>“Gayıp ooolan için geldiyidik...” Semih’in küskünlüğü buraya kadardı. “Müsaade var mı Hoca Efendi?”</p>
<p>“Onun için geldiyiz hazar.” dedi Muzaffer Hoca geriye çekilirken. “Buyrun. Ayakkabıyızı içerde çıkardın.” Komiserin lâfa balıklama atlayan memura ters ters baktığı gözünden kaçmamıştı.</p>
<p>Başlarında ayakkabılarını çıkartmalarını bekleyip az evvel kalktığı divana buyur etti. “Geçin. Buyrun. Habar var mı Ömer’den?” Onlar buna sormadan bu onlara sorarsa hiç yalan&#160;söylemeden yalan söylemiş olacaktı. Soruyordu çünkü. ‘Haberim yok.’ demiyordu. ‘Haberiniz var mı?’ diyordu.</p>
<p>“Yo-oo...” diye atıldı gene Semih. “Göya babasıyı bi araba zo-palamışmış da gorkusundan evden gaçmışmış... Tıss...”</p>
<p>Muzaffer Hoca geçip yandaki sedire otururken kaş altından bakıp komiserin sol yanındaki memura bir şeyler fısıldadığını, hemen arkasından da adamın koyu yeşil pantolonunun diz yapmış kısımmı sol eliyle sertçe çekiştirdiğini gördü. Sessiz&#160;kalmasını istediği belliydi.</p>
<p>“Maalesef şu âna kadar tatmin edici bir malûmat alamadık kimseden.” dedi Menderes. İsmi hatırlıyordu ama manzaraya&#160;ciddiyet katmak için yarım kapak tahkikat dosyasını açıp oradan bakıyormuş gibi yaptı. “Muharrem Kılıç...”</p>
<p>“Hee, bilirim.”</p>
<p>“O tavsiye etti sizinle konuşmamızı.”</p>
<p>“Sağ olsun.” Ulan Muharrem! Diliyi eşşeğansı soksun. Menderes, Hoca’nın araya girdiğini duymamış gibi devam etti. “Çocuğun ana babasıyla konuştuktan sonra, kimle konuşsak&#160;olur gibime geldi benim. Pek alâkalı değiller galiba çocuklarıyla. Ne dersiniz?” Menderes, Şerefgilin evindeki taktiksel yıkımdan sonra akıllanmıştı. Biliyormuş gibi değil, bilmiyormuş da&#160;öğrenmek için zorluyormuş gibi yapacaktı. “Bir de, adam...”&#160;Tekrar dosyaya baktı. &quot;... Şeref Çavuş, bayağı eziyet ediyormuş&#160;ailesine. Muharrem Bey söyledi. Aslı var mıdır?”</p>
<p>Muzaffer Hoca içinden, “Hay dilin ayağıyın dabanına yapışsın Muharem gibi senin.” diye ilenirken Semih atıldı gene dayanamayıp.</p>
<p>“Babaları neticede... Döğecek de sevecek de hazar.” “Müsaade eder misin Semih? Hoca Efendiye bir soru sordum. Onu dinleyelim.”</p>
<p>Amirle memurun didişmesi bitinceye kadar bekledi, sonra cevapladı Muzaffer Hoca. “Aslı vardır gomserim. Şerefe nool-duysa oldu, Ömer doğduktan soora aklı üstünden gitti. Ben o&#160;yavrının gün yüzü görmediğine şahidim. Çok eziyet itti ona Şeref, çook.”</p>
<p>“Nasıl eziyet ederdi?”</p>
<p>“Döğerdi. Ağşam zabah. Sebep arama.”</p>
<p>Menderes üzgün bir ifade takındı. “Yazık.” dedi. “Şeref Çavuş diyor ki, jandarmaya gitmesi için siz ısrarcı olmuşsunuz.” İçinden “Aklıma sıçaydım!” diye kendine de ilenip dışından&#160;“Hazar.” dedi Muzaffer Hoca. “Yoğusa yayılıp oturacağıdı çarşı&#160;yoğurdu gibi. Bekleyeceğidi ker ker.”</p>
<p>“Niye?” Menderes zorluyordu. Bu da fos çıkarsa tutunacak başka dalı kalmayacaktı çünkü. Ondan sonra sokak sokak Ömer arayacaktın. &quot;... Sizce?”</p>
<p>“Bilmem... Gelir zannitmiştir önü sonu.”</p>
<p>Menderes tek kaşını kaldırdı. Hocaya değil, üstüne havlu serilmiş az ötedeki çaydanlığa bakıyordu. Biraz ağırca mı kokuyordu o çay? “Belki de tam tersidir...”</p>
<p>“Ağnamadım.”</p>
<p>“Kayıp çocuğunun peşine niye düşmesin adam? Gaddar da olsa baba neticede. İçinden tutar, değil mi? O hâlde ne diye sağa sola, hastanelere, karakollara, tanıdık tanımadığa vurmasın&#160;başını?”</p>
<p>Muzaffer Hoca, komiserin nereye varmak istediğini anlayamamıştı. “Sence ne diyi?” diye sordu boş bulunup. Boş bulunduğunu bilmiyordu o esnada. Zikir çekerken ilham olunan yol buydu. Komiser ondan cevap istedikçe bu ona soru soracaktı.</p>
<p>Menderes, Semih’in tıslama ihtimâlini göze alarak taarruzu başlattı:</p>
<p>“Oğlan ölmüşse... Baba da bunu biliyorsa... Hâttâ kazaen, bizzat kendisi öldürmüşse?..”</p>
<p>Semih, “Gaç hay gomserim.” diyerek tıs tıs güldü. Bunu tahmin etmişti Menderes. Tam onu ciddiyete davet edecekti ki, Hoca düşüverdi çukura: “Mümkün değil. Oğlan sağ. Biliyom&#160;ben.”</p>
<p>İşte bunu tahmin etmemişti Menderes.</p>
<p>“Ne ne ne ne ne? Sağ mı? Nerde?” Sizli bizli konuşmayı falan unuttu. “Sen nerden biliyorsun? “Ne saklıyorsun bakalım sen?” Yüzünü Hoca’nın yüzüne yaklaştırmıştı. Adamın üstüne&#160;abanır gibiydi. “Maksadın ne Hoca?”</p>
<p>“Annah!” dedi Semih hayretle.</p>
<p>Muzaffer Hoca ‘Allah benim belâmı virsin!’ diye sövündü içinden. Sonra gene içinden nedâmet getirip istiğfar etti. ‘Selâ-mün Kavlen Min Rabbin Rahim.’ Bun terlere batması bir saniye&#160;sürmemişti. Fışkırtıyordu adam. Omuzları düştü. ‘Esas benim&#160;dilim yapışsın ayağımın dabanına.’ diye daha üsturuplu ilenip&#160;“Çay demledimidi.” dedi yelkenleri suya indirdiğini belli eden&#160;bir tonlamayla. “Gatayım mı birer bardak?” Çay koymak için&#160;dizlerine abanarak doğrulurken Menderes’in gözlerinin içine&#160;baktı. “İş o kerteye geldi madem...” Olacak olandan kaçılmıyordu. Levh-i Mahfuz’da ne yazılmışsa o. Hiiç dabalamayacak-tın. Hakikât inkârı sevmiyordu. Bırak inkârını etmeyi, teşebü-sünü bile etmeyecektin. Ne edecektin ya? Herif gibi dikilecektin kader rüzgârının karşısına, yere devrilesiye kadar da dikilmeye devam edecektin. Şu Hüdai Efendi oğlanı alıp kaçırasıya&#160;kadar dikilsen yeterdi.</p>
<p>Dik duracaktın.</p>
<p>İmânsız Hüdai Efendi’nin binde biri kadar imânlı davranacak, polisten mülüsten değil Allah’tan korkacaktın.</p>
<p>Menderes, Hocanın bakışından “Yakalandım. Anlatayım o zaman.” havadisini almıştı. Sol elini uzatıp hâlâ tıs tıs eden Semih’in pantolon dizini çekiştirerek adamı bir kere daha ciddiyete davet edip öne eğik oturuşunu düzeltti. Hocaya mânâ-lı mânâlı bakmayı sürdürüyordu. Ağzını bir şey söyleyecek gibi açıp dilini belirgin şekilde dişlerinin üstünde gezdirdi. “Otur&#160;yerine.” dese oturacaktı Hoca, biliyordu, ama demedi. “Anladım. Çözül bakalım, bekliyorum.” demeye gelen abuk subuk&#160;mimikler yapıp bilgiçlik tasladı. Fazla celâllendiğinin farkındaydı ama işe yaramıştı işte.</p>
<p>“Zahmet olmazsa içeriz birer bardak çayını Hocam.” dedi nispeten kibarlaşarak.</p>
<p>Hocaya biraz zaman verecekti.</p>
<p>Belki de asıl zamana ihtiyacı olan kendisiydi. Bu Hoca oğlanın saklanmasına, bir yerlere sığınmasına yardım ediyor olabilir miydi? Diyelim olabiliyor... Kime ne zararı vardı? Ömer’e yaradığına şüphe yoktu. Ee, anası babası da oralı değildi. Polise neydi yani? Kanuna kuvvete neydi?</p>
<p>Diyelim Hoca saklamıyor da başka bir şey biliyor. En azından nerede saklandığını meselâ... Bu kötü bir şey miydi? Çocuk işkencehaneye geri getirilsindi de gün yirmi dört saat eziyet görmeye devam mı etsindi? O zaman o günahın vebali bunun boynuna da asılmayacak mıydı? Öyle veya böyle öğrenecekti neyin ne, kimin kim, oğlanın nerede, kimde olduğunu... Çözülecekti Hoca. Bu anlaşılıyordu artık. Kara görünmüştü.&#160;Öğrenecekti, öğ-ree-nee-cekkk..</p>
<p>Ee?</p>
<p>Ne?</p>
<p>Öğrenip de ne yapacaktı? “Al babası, getirdim oğlunu. Ara-yı soğutma. Devam et.” mi diyecekti? Okuldaki boks ringinden evdeki boks ringine, buradan oraya, oradan buraya ha?</p>
<p>Vazifeydi ama. Bu da vazifeliydi neticede. Yolun sonu görünmüşken çark edemezdi.</p>
<p>Ayrıca Muharem Kılıç’ın hakkı vardı. Amini eşşek siksindi öyle vazifenin!</p>
<p>Muzaffer Hoca, pekmez pekmek kokan katran karası üç bardak çayla geri döndü kuzinenin başından. “Buyrun.” dedi. “Demli demli.”</p>
<p>“Şekerin yok muydu hacım?”</p>
<p>Muzaffer Hoca, “Daldık.” dedi Semih’e. Gidip bir yerlerden bir çanak toz şeker, üç de çay kaşığı getirdi. Herkes şekerini aldı. Bir müddet yalnızca kaşık şıngırtısı işitildi evin içinde.</p>
<p>Menderes bekledi.</p>
<p>Muzaffer Hoca çayını karıştırıp ilk yudumunu içtikten sonra Semih’e döndü. “Hacım didin, Allah razı olsun amma daha na-sibolmadı hay gardaşım.”</p>
<p>“Olur olur.” dedi Semih ağzına aldığı katranı ekşiye ekşiye yutarken. “O da olur işşallah.”</p>
<p>Menderes bekledi. O arada bir yudum da o içti çayından. Ham hurma yemiş gibi yapış yapış oldu ağzının içi. Sekiz kaşık&#160;şeker daha atsa ancaydı. Tel sehpadaki şekerliğe uzandı, bardağını şekerle doldurmaya başladı. Semih le Hoca arasındaki sohbet çay kadar koyulaşarak devam ediyordu.</p>
<p>“Naşı olacağımış?” dedi Hoca. “Ayın sonunu zor getiriyoz.” “Onu viren Allah onu da virir. Sen gafanı yorma.”</p>
<p>Menderes bekledi. Bir yudum daha içti sıkıntısından. Bu çay durduk yerde demlenmeye devam mı ediyordu yav? Yeniden&#160;şekerliğe uzandı.</p>
<p>“Güzel diyon amma... Zor...”</p>
<p>“Öyle dimeyecen. lşşallah diyecen. Hacım didim de mi? Ne biliyon Allah’ın didirtmediini?”</p>
<p>“İnşallah.”</p>
<p>Menderes bekledi.</p>
<p>“Hah, ööle diyecen işti. Ümidiyi kestin niydi büyük günaha giren.”</p>
<p>Menderes dayanamadı. “Semih...” dedi dönüp Semih’e bakarak. “Din bilgisi dersini başka zaman versen Hocamıza da, kendi işimize baksak biz?’</p>
<p>“Hay gomserim, ne gomik adamsın yav.”</p>
<p>Semih’i tıs tıs ederken bırakıp Muzaffer Hocaya döndü Menderes. Bıraktığı tel sehpanın üstünden kara kara kendisine bakan çay bardağını görmezden geldi. Dosyayı kucağına açtı. Hoca görsün diye bilhassa sağ dizinin üstüne koydu, kalemini çıkarıp göstere göstere not etti kendi taktığı müsvedde kâğıdına: ‘Karaaslan Camii İmamı Muzaffer Hoca’nın, kayıp Ömer&#160;Çavuş’un sağ olduğunu bildiği müşahade edildi.’ Göz ucuyla bakıp Hocanın kafasını eğerek kâğıda yazdıklarını okumaya çalıştığını gördü. İstediği buydu zaten. Kafasını aniden&#160;kaldırıp Muzaffer Hoca’nın yakalanmış gibi irkilmesini sağladı, dosyayı kopya vermemeye çalışan inek bir talebe gibi sahiplenerek kapattı. “Ben mi sorayım, sen mi anlatacaksın Hocam?” dedi.</p>
<p>Muzaffer Hoca kaderinden kaçmayacaktı. Hâşâ, küfre girerdi. Anlatacaktı. Ama sedece kendi münasip gördüğü kadarını.</p>
<p>Gerisinde de herif gibi dikilecekti. Hüdai Efendi’yi ele vermeyecek, Ömer’i şu mezbeleliğe geri getirtmeyecekti.</p>
<p>“Annadmrayım da diğne bir.” dedi, sonra anlatmaya başladı. Ömer’in doğumundan itibaren. “Altın gadak san saçlı, kömür gadak gara gözlü geldi dünyaya yavn... Anası badılcan turşusu, babası gürgen isi gadak garaykene o öyle sapsarı doğuvı-rınca hepimiz şaşırdık... Amma Şeref hem şaşırdı, hem dellen-di... Çilesi de öölecene başladı Ömerimin...”</p>
<p>Hocayı başından sonuna, üstelik kalkıp kalkıp kendi ziftini kendi doldurarak nefes almadan dinledi Menderes.</p>
<p>Onun kâbusu da böylecene başladı.</p>
<p> </p><p> </p><p> </p>
<div style="text-align:right;">
<em><p>Dermân arardım derdime,</p>
<p>Derdim bana dermân imiş.</p>
<p>Burhân arardım kendime.</p>
<p>Aslım bana burhân imiş.</p></em>
<p>NİYAZ-I MISRÎ</p>
</div>
<p> </p>
<p>“Yolu uzatabildiğin kadar uzat Semih. Kafamızı toplayalım biraz.”</p>
<p>Tam Semih de aynı şeyi söyleyecekti; üstüne gelmişti. Tısır-dayacak hâl kalmamıştı adamcağızda. “Tavusbaba’ya çıkıvıra-yım mı gomserim? Serin amma açılırız azincik. Temiz hava...” Başı arabanın dingiline dolanmış gibi dönüyordu. Kaza maza&#160;yapmazsaydı iyiydi.</p>
<p>“Çıkıvır çıkıvır. Nereye çıkıvırırsan çıkıvır.” Semih’in ağzını yanlışmamamıştı Menderes. Kayan kendi diliydi. Şık bir düzeltme yapmak da gelmedi aklına. Aklı kaldıysa tabii. “Nasıl?” diye sormuştu Muzaffer Hocayı dinledikten sonra. Demek istediği şuydu: ‘Nasıl hayatta kaldı o yavrucak?’ Hâlâ da arabanın&#160;ardı sıra havada asılı vaziyette peşinden geliyordu soru.</p>
<p>“Nasıl?”</p>
<p>O sorunun tepesinde de bulut gibi küme küme düşünceler, konuşmalar.</p>
<p>Adalet var mıydı bu dünyada? Acaba Allah ara sıra dönüp ‘Kullarım ne yapıyor bakalım?’ diyor muydu? ‘Onları da attım&#160;oraya; ben olmazsam yollarını şaşırırlar. Bir çeki düzen vereyim.’ falan?</p>
<p>Allah var mıydı?</p>
<p>Şüpheliydi, günahı boynuna. Vardıysa bile, bunlara öğretilen, şefkât eli her daim kullarının üzerinde bir Allah değildi o. Ne getirip adaleti kondurmuştu dünyanın göbeğine, ne de kullarının işine karışıyordu. Salmıştı zamanında kendi pisliklerinin içine, ölüp de yanına geleni hesaba çekiyordu.</p>
<p>Yaratmış, bırakmıştı.</p>
<p>Karışmıyordu.</p>
<p>Ama vardı inşallah. En azından o Şeref alçağına hanyayı Konyayı gösterirdi öte tarafta. Ee? Gösterecekti de ne olacaktı? Küçücük bir çocuk bu kadar rendelenip haşlandıktan sonra o orospu evlâdı isterdiyse anasınınkini görsündü, ne fayda?&#160;“Nasıl Hocam? Nasıl?”</p>
<p>“Allah naşı biliyosa öyle.”</p>
<p>“Nerde Ömer?”</p>
<p>“Dir miyim sanıyon?”</p>
<p>“Cık. Hayatta dimen bence.”</p>
<p>“Müsaade et Semih... Nerde Hocam?”</p>
<p>“Boştan yire sormayon nu hay gomserim?”</p>
<p>“Hee... Sümeye soruyon bence.”</p>
<p>“Vazifem bu... Soracağım elbet. Bir karışma Semih. Allah aşkına bir karışma.”</p>
<p>“Yani diyon ki şimci... ‘Sööle de alageleyim, babasıyın eliye dutuşturuvırayım.’ he?”</p>
<p>“Ben alıp getireyim demiyorum. Der miyim hiç? O kadar vicdansız olabilir miyim? Ama kanun var, devlet var, adalet&#160;var, düzen var, nizam var... Var oğlu var. Herkes kafasına göre adam kurtarmaya kalksa ne olur bu memleketin hâli? Keşke elimden bir şey gelse... Ama gelmiyor. Benim elimden gelen&#160;belli; vazifemi lâyığı ile yapmak... Ben çocuğu bulup kanuna&#160;teslim edeyim, icabı ne ise...”</p>
<p>“Ne?”</p>
<p>“Ne?”</p>
<p>“İcabını diyom... Ne?”</p>
<p>“Şey işte... Muhtemelen... Şey yaparız yani...”</p>
<p>“Tıss.”</p>
<p>“Semih sus!”</p>
<p>“Ömer’imin hayatını gurtaran insan evlâdının hayatını garar-dır, Ömer’imi de çıktığı çukura geri iteklersiyiz... de mi? Beni de mahkeme mahkeme hesaba çeker misiyiz bari?”</p>
<p>“Yok... Savcı Bey’le konuşurum. Doğan Bey. Aile dostumdur. Şey yapacağını zannetmiyorum pek. Belki kolluğu bilgilendir-memekten dolayı idareten bir dava açar ama... Şey olmaz yani.”&#160;“Vazifeten diyon.”</p>
<p>“Ne diyorum?”</p>
<p>“Vazifeten... Senin vazifen vazifeyse savcıyızın vazifesi de vazife... Mecbur davacı olacak benden. Nöörelim? Olsun varsın. Hapisse hapis. Hakkımılan girer yatarım.”</p>
<p>“Niye böyle yapıyorsun Hocam?”</p>
<p>“Sen?”</p>
<p>“Ne olmuş bana?”</p>
<p>“Sen ne diyi böyle yapıyon?..”</p>
<p>“Hakkat gomserim, ne diyi bööle yapıyon? Macir hazarında öldürülen gadının gatilini bulamadık da nooldu? Sürdüler mi&#160;bizi? Bunu da bulmayıvıralım canım.”</p>
<p>“Semiih, seninle mi uğraşacağım hocayla mı? Bak Hoca... Hocam... Vazi...”</p>
<p>Hoca sert çıkmıştı; “Bacağına sıçayıdım öyle vazifenin.” diyerek. “Batırmak diyi vazife mi olummuş?”</p>
<p>“Olmaz Hocam da, ne yapayım ben? Hadi sen söyle. Kayıp çocuk ihbarı alıyorum, izini de buluyorum. Ne yapayım? Sürmeyeyim mi o izi? “</p>
<p>“Sürme. Salagit.”</p>
<p>“Semiiih... Bak fena olacağız... Söyle Hocam, ne yapayım ben?”</p>
<p>“Orasını sen bilin gayrı.”</p>
<p>“Devletim bana hesap sormaz mı sonra?”</p>
<p>“Orasını da senin devletin bilir.”</p>
<p>“Ya senin Allah’ın? Bu işi örtbas eder, üstüne de dosya tamamen kapansın diye yalan söylersem günah yazmayacak mı sanki?”</p>
<p>“Eh, o da O’nun bileceği iş gayrı.”</p>
<p>“Gidelim biz şimdilik.”</p>
<p>“Onu da sen bilin.”</p>
<p>Keşke bilseydi bir şey. Keşke.</p>
<p>Bir taraftan Ömer’in hikâyesini dinledikçe yelkenleri indiren Semih’e lâf yetiştireceğim diye uğraşmış, bir taraftan da Ho-ca’yla didişip durmuştu bir saat boyunca, ama adam Nuh demiş, peygamber dememişti. Hâttâ Mevlânâ’dan Farsça şiir bile okumuştu cevaben. Ne hoş geliyordu kulağa. Ne demişti Hoca? Nasıl tefsir etmişti şiiri? “Ömer gemiyse, onu tufandan çekip alan da Nuh’tur. Nuh’u sorarsın bana derdest etmek için.&#160;Buna da vazife dersin. İyi güzel de, sen Nuh’u alıp götürürsen&#160;eziyete, gemiyi kim çekip götürecek selâmete? Açık açık ‘Batıralım şunu.’ de, olsun bitsin.”</p>
<p>Başka şartlar altında tanışmış olmayı isterdi Hoca’yla. Nasıl irfanlı bir adamdı. Nasıl cesur... Nasıl insan! Bir tek Muzaffer&#160;Hoca yeter de artardı Konyakları Karaslanlılarla banştırmaya.</p>
<p>Vallahi yeterdi.</p>
<p>“Bu camın kolu çalışmıyor mu Semih? Hava alaydım biraz. Çok bunaldım yahu.”</p>
<p>“Sabrit. Tavusbaba’ya varınca alın havanı.”</p>
<p> </p><p> </p><p> </p>
<div style="text-align:right;">
<em><p>Harâbat ehlini hor görme şâkir,</p>
<p>Defineye mâlik viraneler var.</p></em>
<p>ERZURUMLU İBRAHİM HAKKI</p>
</div>
<p> </p>
<p>Hüdai Ağa yere bir basıyor, bir havalanıyor, havada yirmi güvercin taklası atıp öyle konuyordu. Uçuyordu sevinçten. Elli sefer falan okumuştu Gülsüm’ün mektubunu. Harfler eskiye-cekti harfler.</p>
<p>Babam Benim!</p>
<p>Gelme kararının kesinleştiğini okuyunca dünya benim oldu. Bir, sayende Faruk’a kaçtığım zaman bu kadar sevinmiştim, bir&#160;de annem beni affedip bağrına bassaydı bu kadar sevinebilir-dim. Yeniden aile oluyoruz. Ne güzel.</p>
<p>Güzel Babam!</p>
<p>Sormamış ol sorduklarını. Göğsünü gere gere, nasıl istiyorsan öyle çık gel. Bu ev senin; benim değil. Benim senden rıza istemem lâzım asıl.</p>
<p>Ailemin Reisi!</p>
<p>Ben de senin evlâtlığın değil miyim? Kalbini bir başka insan evlâdına açmışsan buna mı şaşırmam lâzım, bugüne kadar beklediğine mi? Hem ne mutlu, bir kardeşim olmuş nihayet. Ne saadet. Benim kardeşimi de köpek getirsin varsın. Çeto. Korkarım, ürperirim, biraz uzağından geçerim ilk zamanlarda, ama&#160;alışırım sonunda. Sen merak etme. Senin sevdiğini sever, doğru bildiğini doğru bilirim.</p>
<p>Babam!</p>
<p>Kırıkkale Asfaltı, Kayaş Yolu. Mamak’ı geçince Boğzaiçi Mahallesi yazılı kocaman bir tabelâ var; görürsün. Oradan gir. Boğaziçi Mahallesi bitinceye kadar dümdüz git. Yüz elli metre kadar ileride Yeşilbayır başlıyor. Hamam sağ kolda, ev onun bitişiği. Adresim gene değişti gördüğün gibi, ama hamamın telefonu aynı. Dün naklettiler. Ne zaman geleceğini haber et ki sevdiğin yemekleri yapayım o gün sana. Yaprak sarayım, köfte kızartayım, güllaç yapayım. Yola çıkmadan bir gün evvel ara. Güzel sesini duyayım hem.</p>
<p>Babam Benim!</p>
<p>Geldiğin kendi evindir. Sen olmasan olmayacak olan, sen varsın diye bacası tüten. O kadar rahat gel.</p>
<p>Bana da yer var mı orada peki?</p>
<p>Sağ salim, Canım Babam, tez gel.</p>
<p>Çok özledim.</p>
<p>Senin Kızın.</p>
<p>Yeter gayrı yav! Oku oku bitiremedin hay Hüdai Aa! Annah!</p>
<p>“Kıskanç.”</p>
<p>Ömer enikonu öğrenmişti gülmeyi. Kikirdedi. Hüdai Ağanın önce kendi okuduktan sonra ıslanmış gözlerini kaçırarak uzattığı, boğula boğula; “Bak, Gülsüm Ablan da bekliyormuş seni.&#160;Oku bakalım, nasıl okuyormuşsun.” dediği gün mektubu alıp&#160;yüksek sesle okumuş, lıem sevinmiş, hem şaşırmış, hem de sormuştu. “Evlâtlık ne demek?”</p>
<p>Anasına başga bir adam atlamış dimek.</p>
<p>“Ne?”</p>
<p>“Oğlum bir sus da biz anlatalım. Sana mı sordu yahu?”</p>
<p>Sonra almıştı karşısına Ömer’i, kocaman bir adama anlatır gibi uzun uzun anlatmıştı Gülsüm’ün hikâyesini. Ömer, anlayıncaya kadar sorup durmuştu.</p>
<p>“Gebe ne demek?”</p>
<p>“Kocaya nasıl kaçtı yani?”</p>
<p>“Terminal ne?”</p>
<p>“Teksas Pavyon nerde?”</p>
<p>“Havalı Apollo ne demek?”</p>
<p>Bazı bazı da katkıda bulunmuştu.</p>
<p>“Biliyorum. Ankara başkentimiz.”</p>
<p>“Evet. Ama bizim evde hamam yok.”</p>
<p>“Yangını itfaiye söndürür. Evet.”</p>
<p>Çok mutluydu Hüdai Ağa. Temkini tedbiri elden bırakıp koştura koştura tamamlamak istiyordu yolculuk hazırlığını.&#160;Evi toplamaya başlamıştı bile. Gidinceye kadar kullanmak zorunda oldukları şeyleri daha bir el altına sermiş, gerisini kaldırmaya başlamıştı. Şimdiden üç denk tamamdı. Anlayışlı ve üzgün bir bakış attı Ömer’e. Bir çılgınlık yapası vardı.</p>
<p>“Otur otur çok sıkıldın değil mi oğlum?”</p>
<p>Sen olsan sıkılman nı?</p>
<p>“Sana soran olmadı.”</p>
<p>Sööle Ömer’im. Sıkıldım di.</p>
<p>“Sıkıldım.” dedi Ömer.</p>
<p>“Çok mu sıkıldın?”</p>
<p>Hazar.</p>
<p>“Çok sıkıldım.”</p>
<p>Çocuk okusun diye her gün gazete alıp getiriyordu Hüdai Ağa. Çocuk okuyordu. Bir defa Kırmızı Kütüphane’ye gidip çocuk kitapları da almıştı. Evde 11 Halk Kütüphanesinden ödünç&#160;aldığı Polyanna vardı. Çocuk okuyordu. Çocuk çocuk gibi değil, erişkin bir adam gibiydi maşallah. Uslu uslu oturuyor, uzun&#160;uzun okuyor, bunu dikkatle dinleyip karşılıklı çay içerek aklı başında sorular soruyor, sofrayı kurmaya - kaldırmaya, bulaşığa yardım ediyor, Çeto’yla çene yarıştırıyor, şakalaşıyor, ara&#160;sıra da çişe çıkıyordu. “Çocuk bu be!” diye düşündü. Büyük&#160;adam olsa aklını yitirirdi. “Kalk oğlum.” dedi birden dellene-rek. “Çeto, sen de kalk. Çıkın bahçeye. Kapının uzağında koşun, oynayın biraz.”</p>
<p>Valla mı?</p>
<p>“Valla. Hadi... Çıkın.”</p>
<p>Soora bişiy oldu diyi benden bilin sen. Çıkmayalım en iyisi mi.</p>
<p>“İyi, vazgeçiyorum o zaman.”</p>
<p>Ömer’le itişerek fırladı çıktı Çeto. Hüdai Ağa yutkundu. Doğru bir iş yaptığını düşünüyordu. “Keşke daha evvel yapsay-mışım.” dedi içinden.</p>
<p>Nasıl olsa bir iki güne kadar çekip gideceklerdi. Oğlan, evet, babasının evinde dayak yiyor, okulda dövüşüyor, mütemadiyen eziyet görüyordu ama hiç olmazsa açık havaya çıkıyor, insan içine karışıyordu. O adi adamın evindeki çaresizlik eziyet&#160;idiyse bunun evindeki hapislik de eziyetti. Koruyacağım diye&#160;hapse atamazdın bir çocuğu. Bu atmıştı.</p>
<p>Havlamalara, viyklemelere, Ömer’in ‘Çeto koş! - Çeto tut! -Çeto beni yakalayamaz!’ çığlıklarına, Çeto’nun ‘Sen de goş! -Gendin dut! - Ne yakalayamayacağımışsım!’ ekeliklerine kulak verdi bir müddet. Sabredeyim, çay içip bekleyeyim dedi, duramadı. Kendi de çıktı bahçeye. Manzarayı kaçırmak istemiyordu.</p>
<p>Hava bir yağmış, bir durmuş, bahçeyi çamur etmişti.</p>
<p>Kimin umurundaydı?</p>
<p>Çeto hayvanı, Ömer önde kaçarken sıçrayıp sıçrayıp kısraklar gibi havada kıç atarak kırk sekiz numara patileriyle çamur birikintilerine şap şap vuruyor, kendini de oğlanı da tepeden&#160;tırnağa çirkefe buluyor, o önde kaçar, Ömer arkada kovalarken&#160;bu sefer de kurt adam kalıbındaki arka patileriyle patinaj yapıp çocuğu Arap Bacı’nın oğluna çeviriyordu. Önemli değildi.</p>
<p>Gülüyordu Ömer.</p>
<p>O gülüyor, Hüdai Ağa gülüyor, Çeto ağzını ayırmış, pabuç kadar dilini boyunbağı gibi sağa sola sallayarak sırtarıyordu. Bu&#160;mu en az yirmi sekiz yaşındaydı şimdi? Genzi dolu dolu, onca&#160;çamurun içinde bile pırıl pırıl parlayan çocuğa bakıp yutkundu&#160;Hüdai Ağa. Muzaffer Hoca anasıyla babasının zeytin kadar esmer olduklarını söylemişti. “Nihayet o anayla babanın çocuğuna benzedin.” dedi, oğlanın yüzündeki çamur bulaşığına bakıp.</p>
<p>Dövüşmeden de oynanabileceğini öğreniyordu Ömer. Vur-mamayı, ısırmamayı, karşısındakinin bir taraflarını kopartırca-sına sıkmamayı öğreniyordu.</p>
<p>Değerdi değerdi. Çamur, kardeşini karşılar gibi karşılıyordu onu. O da kardeşiyle güreşir gibi dalıyordu batak olmuş çukurlara. Bırak pislensindi. Bakarsın pislendikçe temizlenirdi. Zaten Çeto’yla bir olmuş, şevkle yapıyorlardı gereğini. Çeto oğlanla yüz yüze geldiğinde domalıp göğsünü çamura yatırarak&#160;patilerini suya daldırıyor, hızla kaldırıp ‘kasten’ oğlanın yüzüne gözüne sıçratıyordu. Ömer de altta kalmıyordu hoş. Yerden&#160;avuç avuç çamur alıp kıstırdığı yerde ağzına ağzına çakıyordu&#160;Çeto’nun.</p>
<p>Çok mutluydu Hüdai Ağa.</p>
<p>Az biraz da evhamlı... Oğlanın sıhhati bakımından. Donuna kadar ıslanmıştı ne de olsa. Hastalanmasındı üşütüp edip? Tam&#160;da “Alsam mı ki artık içeri?” diye düşünür, fakat bir türlü kıyamazken kulağının dibinde duyduğu “Selâmın Aleyküm Hüdai&#160;Ağa. Sünnedolan oolan bu muyudu?” lâfıyla yumruk yemiş gibi döndü olduğu yerde.</p>
<p>Şeker Kolonisinden komşusu Efraim Dayı, üstünü gazete kâğıdıyla örttüğü çinko kâseyi kolunun altına sıkıştırmış, dikiliyordu yanı başında. Doğrudan Ömer’e bakıyordu üstelik.</p>
<p>“Aleyküm Selâm Efraim Dayı.” dedi Hüdai Ağa zaman kazanmak için. Annah! dediğini işitti Çeto’nun. Efraim Dayı’yı o da görmüştü. Hiç tikkât itmedik, görüyon nu bir? diye yakınıyordu Ömer’e. Ömer de ona ‘Kim bu?’ demiş olmalıydı. Efrayım&#160;Dayı bizim. Gonşu olur. Sonra Ömer, “Beni götürmeye mi gelmiş?” diye sormuş olmalıydı. Gaç! Ne diyi götüreceğimiş seni?&#160;Geçiyomuştur uğramıştır hazar. “Ne zahmet ettin?” diyerek çinko kâseye uzandı. Hâlâ zaman kazanmaya çalışıyordu. Ne diyecekti? Lâfın Aşut’tan çıktığına şüphe yoktu da, Aşut’a ne yalan&#160;kıvırmıştı tam olarak; onu hatırlayamıyordu. Sünnet tamam da,&#160;başka ne demişti it oğlu ite?</p>
<p>“Oğlanı diyom.” dedi Efraim Dayı. Kâseyi uzattı. “Hanım etli nohut dökmüş.” Ömer’e doğru kafa sallayıp sırıttı. “Angara-lı he?” Cevap beklediğinden değildi. Aşut’tan öğrenmişti o kadarını. Dahası için buradaydı. “Boşaldıvır çanağı. Yirsiniz mu-safirlerinizile. Afiyedossun.” Hüdai Ağa’nın ardı sıra eve doğru yürümeye başladı. Nezaket öldüğünden beri komşular kapısını çalmadan, destursuz gelir, girerlerdi içeri. “Pek hoplayoru-du. Çükü düşmesin bunun?”</p>
<p>Hüdai Aa, biz naapalım şimci?</p>
<p>Efraim Dayıyı, “Çok oldu sünnet olalı canım.” diye cevapladı ağzının içinden Hüdai Ağa. O arada Çeto’yu nasıl cevaplayacağını düşünüyordu. İt ağızsız konuştuğu için, mesafe ne olursa olsun, görüş menzilinde olduğu sürece duyurabiliyordu sesini. Ama Hüdai Ağa’nın öyle bir şansı yoktu. Bağıracak hâli de. Eve girmeden önce başını çevirip Çeto’yla Ömer’e baktı. Onlar&#160;da durmuş ona bakıyorlardı. Anlayacaklarını ümit ederek kafasını ‘Gelmeyin’ anlamında sağa sola salladı, sonra da içeri girdi.</p>
<p>“Annah! Hayırdır işşallah!” dedi Efraim Dayı girer girmez. “Göçüyon nu sen?”</p>
<p>Bunu hiç hesaba katmamıştı Hüdai Ağa. Üç denk kenara istiflenmiş, ev epeyice toplanmış vaziyetteydi ve “Yoo, göçmüyorum.” deme şansı yok gibi görünüyordu. Taşınma fikrini adamın kafasından az da olsa uzaklaştırabilmek için, “Bir müddet bizim&#160;kızın yanına gideceğim.” dedi. Raftan çinko kâseyi aktaracağı bir&#160;kap almak için uzaklaştı hemen ardından. Efraim Dayı ‘Bu denklerle mi gidiyorsun misafirliğe?’ der gibi bakmıştı çünkü.</p>
<p>Nitekim dedi. “Hiç dimedin amma? Bi müttet gideceğisen tası tarağı ne diyi toplan ya?”</p>
<p>“Uzun bir müddet düşünüyorum da. Lüzumlu şeyleri alayım dedim giderken. Durduk yerde karar veriverdim işte. Kışın bahçe de bakım istemez malûm.”</p>
<p>“Hayırlısossun.” Efraim Dayı fazla dikkatli bakıyordu sağa sola. Evvelce hiç bakmadığı kadar dikkatli. “Ee?” dedi. “Hanı?&#160;Nirdeler ya?”</p>
<p>“Kimler?”</p>
<p>“Müşavirlerin canım.”</p>
<p>Hüdai Ağa boş bulundu. “Ne misafiri?” dedi. “Misafirim falan yok ki benim.”</p>
<p>“Annah! Şo baççedeki oolanın anası neyi yok mu hay gar-daşım?”</p>
<p>Bunu da hiç hesaba katmamıştı Hüdai Ağa. “Şimdi tam battık.” diye geçirdi içinden. İnşallah Çeto Ömer’i de kapıp gelmezdi saf saf. “Haa...” dedi o değilden. “Döndüler Ankara’ya. Babasının izni çok azmış. Oğlan da burayı çok sevip Çeto’yla&#160;da iyi anlaşınca, ben nasılsa gideceğim ya, giderken götürürüm&#160;diye bana bıraktılar. Can yoldaşı oldu. İyi oldu.”</p>
<p>“Hazar.” dedi Efraim Dayı şüpheli şüpheli. Geçip kuzinenin karşısına oturdu. Kolayına kalkıp gideceğe benzemiyordu. “Aşut, 'Angara’dan müşavirleri varmış, oğulları sünnedolmuşumuş, Hüdai Ağa bi payton dolusu hediye aldı.’ diyi anladınca ben de şaşıragittiydim; müşaviri olsa biz görürdük diyi.” Kuzinenin üstündeki çaydanlığa baktı. “Hemencenez gelip gi-divirdiler he?”</p>
<p>“Öyle.” dedi Hüdai Ağa. Aklına bir kurnazlık gelmişti. Raftan indirdiği bakır tencereye boşalttığı çinko kabı alıp kapıya yürüdü. “Ben şunu yıkayayım da yengeye ayıp olmasın.” Ne yapıp edip Çeto’yla Ömer’i eve dalmadan yakalamalı, attığı yalandan Ömer’e bahsetmeli ve ondan sonra da çocuğun o çocuk aklıyla durumun vahametini idrak edip bozuntuya vermeyeceğini ummalıydı.</p>
<p>“Şerefim hakkı için olmaz.” diye ayağa fırlayıp Hüdai Ağa’nın koluna yapıştı Efraim Dayı. “Bekâr adamsın. Gendi gapçağını&#160;anca yıkan sen. Goy şoraya Allah’ını dinini seversen.”</p>
<p>Hüdai Ağa kararlıydı. Hem de çaresiz. “Katiyen olmaz.” dedi. Çöp kadar Efraim Dayı’nın elini yaba gibi eliyle çocuk eh tutar&#160;gibi tutup çözdü kolundan. “Otur sen. Hem bahçeden bir iki bir&#160;şey koyayım içine. Çanak çömlek boş iade edilmez. Yakışmaz.”</p>
<p>“Sen bilin madem.” dedi Efraim Dayı, sonra da rahat bir nefes almak üzere olan Hüdai Ağa’yı mosmor ederek peşine takılıp onunla beraber bahçeye çıktı.</p>
<p>Çeto’yla Ömer bıraktıkları gibi duruyorlardı. O arada başka bir kurnazlık düşündü Hüdai Ağa. Kâseyi çalkalayıp Efraim Dayı’nın eline tutuşturacak, çocukla köpeğin dikildiği tarafın&#160;tam aksi istikametindeki sebzelikle mısırlığı gösterip ‘Git, ne&#160;lâzımsa doldur.’ diyecekti. Tulumbanın başına geçip çömeldi.&#160;Üç bastı; su öksüre öksüre akmaya başlayınca altına tuttu kâseyi. Uzun uzun yıkadı. Bitirince baş parmağıyla sıyırıp suyunu akıttı güzelce, üç dört defa da havlu çırpar gibi çırpıp kalan&#160;bir iki damlayı da attı kâsenin içinden. Planını uygulamak için&#160;doğruldu, ama Efraim Dayı’yı göremedi.</p>
<p>Sonra gördü.</p>
<p>Adam, bu bulaşıkla uğraşırken yürümüş gitmiş, Ömer’in tepesine dikilmişti. “Efraim Dayu.” diye seslenip adam bakınca kâseyi gösterdi. “Bunu dolduracaktık ya?”</p>
<p>“Sen dolduruvır hay Hüdai Ağa.” diye cevapladı uzaktan onu Efraim Dayı. “Ben hurdayım. Doldur sen.”</p>
<p>Yalan söyledin miydi üsturuplu söyleyecek, ortaya çıkmaması için her türlü tedbiri alacaktın. Koca ayaklarını çamurlu toprağa saplaya saplaya mısırlığa ilerlerken böyle düşünüyordu Hüdai Ağa. Çok tedbirsiz davranmıştı. En azından Ömer’e,&#160;çarşıya gittiği gün Aşut’a uydurduğu yalanı anlatabilir, teyp gibi çocuktu, bir iki temrinden sonra papağan gibi ezberlerdi, ‘Bir&#160;gelen giden olunca böyle böyle diyeceksin.’ deyip sıkıca tem-bihleyebilirdi. Yapmamıştı. Mısırlığa kıtlıktan çıkmış bir yaban domuzu gibi daldı. Kafası kopmuşmuş, dalı kırılmışmış&#160;bakmadan kâsenin üç misli mısırla doldurdu kucağını. Acaba Ömer ne demişti Efraim Dayı’ya? O ona ne sormuş, o ona&#160;ne cevap vermişti? Eski kulağı kesiklerdendi Efraim Dayı. Şeker Fabrikasının Ağır Kantarından emekli olmuş, emekli ikramiyesiyle Koloninin Fabrika dışına yayıldığı sene, müstakil kooperatif evlerinden birini alıp yerleşmiş, kalan parasıyla da Ka-ratay Lisesinin yanındaki pırpır durağına çay ocağı açmıştı. Ka-ratay Lisesi tamı tamına İplikçi Camimin, yani Aşut hergelesinin karşısındaydı. Tamı tamına. Pırpır durağı da.</p>
<p>Kucağı tepeleme mısır dolu, çamurdu çukurdu kaale almayan adımlarla şapır şupur geri döndüğünde, Efraim Dayı’yı tulumbanın başında sigara içer buldu. “İçeri geçip sıcakta otur-saydm Efraim Dayı? Niye dışarda bekledin?” Ömer’le Çeto, durdukları yerde duruyorlardı hâlâ. Çeto’ya baktı ne konuştuklarını anlamak için. Çeto hemen yazdı mektubu.</p>
<p>Hüdai Aa... Bu oolan Efrayım Dayı’ya Garaaslanlıyım didi. Bi de ayriyetten...</p>
<p>Efraim Dayı, Çeto’nun ne dediğini duymuş gibi, sigarasını dudağının kenarına sıkıştırıp bir Hüdai Ağa’ya, bir adamın kucağındaki mısır dağına baktı. “Angara’da Garaaslan diyi bi köy&#160;var mı Hüdai Ağa?” Hadi bakalım. Tut sikinden vur duvara, o&#160;duvardan o duvara... Saflığa mı vuruyordu bu puşt, yoksa puştluğundan mı öyle diyordu? Senelerini Fabrikaya pancar getiren kamyoncuların dara düşük görünsün, Fabrikadan şeker ve&#160;küspe götüren kamyoncuların dara yüksek görünsün diye çevirdiği dalaverelere dirayetle göğüs germiş, hayatta kül yutmamış Efraim Dayı’mn darasım iyi bilirdi Hüdai Ağa. Ayrıca, vasati Ömer’le akran beş torun sahibiydi adam. Çoluk çocuğun ağzından o lâf almayacaktı da kim alacaktı.</p>
<p>“Bilmem. Ne dedi ki çocuk sana?”</p>
<p>Hüdai Ağa’ya, sigarasının dumanı kaçmış gibi gözlerini kısarak baktı Efraim Dayı. “Mısırları al da git mi diyon, yoğusa bi çay ikram idecen ni?”</p>
<p>“Demin de söyleyecektim, kap yıka, mısır topla derken unuttum. Kusura bakma, geç.”</p>
<p>Bu defa önden girdi Efraim Dayı.</p>
<p>Biz nöörelim Hüdai Aa? Gelelim mi? Ömer, daa oynayalım diyo.</p>
<p>Dönüp Ömer’e sesleniyormuş gibi yüksek sesle “Az daha oynayın siz Ömer.” dedi. “Biz amcanla çay içiyoruz içerde.” Tam adımını içeri atarken geri döndü, alışkanlıkla Çeto’ya da seslendi. “Bana bak Çeto... Sen de girmeden evvel silkin dışarda güzelce. Duvarlara çamur sıçratırsan gece bahçede yatarsın, ona&#160;göre.”</p>
<p>Hah! Baara baara gonuş benlen de Efrayım Dayı delirdin ni dişin sana.</p>
<p>Haklıydı it. Alt dudağını ısırarak eve girip kapıyı örttü. Eşiğin az içinde durmuş, sırıtarak ona bakıyordu Efraim Dayı. “Git sen Angara’ya git.” dedi. “Git gızıym yanma da birez içini&#160;dök, raatla. Yannızlık zor. Bak diliye vurmuş; itile köpeğile go-nuşuyon gayrı.”</p>
<p>“Ne yaparsın?” Kuzinenin başına gidip çayla uğraşmaya başladı Hüdai Ağa. Efraim Dayı hâlâ durduğu yerde duruyor, ensesini gıdıklayacak şiddette bakışlar atıyordu gerisinden.</p>
<p>“Ee?” dedi nihayet Efraim Dayı. “Çocuk ne zaman sünnedol-du didiydin?”</p>
<p>Hüdai Ağa sıcak çayı bardağa boca ederken yansını kuzinenin üstüne döktü. Cos diye ses çıktı.</p>
<p>“Tikkât it, tikkât it.”</p>
<p>Çaya çorbaya dikkat ettiği yoktu Hüdai Ağa’nın. Çayına da sokaydı aynca. O ara “Acaba demiş miydim?” diye düşünüyordu. Biraz daha çay döktü sıcak sacın üstüne.</p>
<p>“Yav tikkât it hay argadaş. Age, ben yapıvırayım. Gaçıl.”</p>
<p>Efraim Dayı, elinden çaydanlıkla bardağı alıp ocakçı hamaratlığıyla bir çırpıda işi görürken Hüdai Ağa kuzinenin üstünde yuvarlana yuvarlana buharlaşan çay damlalanna bakıyordu. Kahveci usulü tabağına iki küp şeker konmuş, kaşığı da içinde&#160;burnuna dayanınca toparlanmaya çalışarak adamın eline kapa-nırcasma aldı bardağı. “Geç otur Allah aşkına Efraim Dayı. Anlat biraz. Nasıl gidiyor çay ocağı?”</p>
<p>Efraim Dayı, geldiğinde oturduğu yere ilişip çayını karıştırdı. “Naşı gitsin?” dedi ekşi ekşi. “Bazı gün elli marka, bazı gün yüz. Bardağı yimbeş guruştan hesabit... Elli olsa noolur, yüz olsa noolur? Oyalanıyoz emeklilikte. Sümeye evde oturup hanımın ayaana bağcak olacaamıza mayışı ona virip gendi harçlıı-mızı çıkartmaya bakıyoz. Sen annat esas. Ne zaman yolculuk?”</p>
<p>Hüdai Ağa bir kurnazlık daha düşündü. Elinin kulağında olduğunu söylemeyecekti. “Var daha bir on gün falan.” dedi. “Ee, torunlar nasıl?” Şu konuyu değiştirtmeyecek miydi bu herif?</p>
<p>Herif gürültüyle höpürdetti çayını. Bardağı kafasına dikerken, gözüne girmesin diye sağ elinin işaret parmağıyla bardağın içinde bıraktığı çay kaşığını zaptediyordu. Ağzını çaplattı. Bir baktı şöyle Hüdai Ağa’ya, hafiften sırıtır gibi yaptı, başını eğdi, iki bacağının arasında iki eliyle tuttuğu çay tabağına bakmaya başladı. “İsmi Ömer he?” İşaret parmağı hâlâ kaşığın üstündeydi. “Akıllı oolan... Ne zaman sünnedoldu didiydin?”</p>
<p>Ömer’in sünnetsiz çükü geldi Hüdai Ağa’mn gözünün önüne. Dudaklarını sarkıttığının farkında değildi. “Epey olmuş.” dedi zorlanarak. “Bizim kızın iyi ahbapları ailesi. El öptürme-ye getirince...”</p>
<p>“ Hüdai Ağaaa...” diyerek kesti sözünü Efraim Dayı. “Oolan-lan gonuştum. Annattı bana bir bir. Garaaslan’dan gaçmış gelmiş bu, Angara’dan değil. Şerefsiz diyi bi babası varımış. ‘Beni Angara’ya götürecek.’ didi senden için. Nöörüyon sen hurda gardaşım? Çocuk mu gaçırıyon? Yannızlık başıya mı vurdu senin?”</p>
<p>Hüdai Ağa son kurnazlığını düşündü. “Canım...” dedi yutkunarak. “Torun tombalak sahibi adamsın. El kadar çocuğa mı inanıyorsun bana mı?”</p>
<p>“Oolanın çüküne.” dedi Efraim Dayı.</p>
<p>Hadi buyur.</p>
<p>“Açtı gösterdi bana. Sünnet münnedolmamış. Naapan, n’iş-len? Bi annat hele.”</p>
<p>Çaresiz, işin Muzaffer Hoca kısmıyla ilk fırsatta kaçmayı kafasına koyduğu kısmı hariç, anlattı Hüdai Ağa. Efraim Dayı, bardakları boşaldıkça fırladı kalktı, hamarat hamarat tazeledi geri oturdu, sigara üstüne sigara tellendirip dinledi Ömer’in&#160;hikâyesini. Tam çocuğun doğruyu söylediğinden nasıl bu kadar emin olabildiğini soruyordu ki Ömer’le Çeto çamur güreşi&#160;yapmış hortlaklar gibi içeri dalınca lâfı yarım kaldı.</p>
<p>Biz geldik Hüdai Aa. Bu oolanın yorulacaa yok yav. Götüm çıktı goş goş.</p>
<p>İki adam beraber fırlayıp Ömer’i soğan gibi kat kat soydular. “Çeto’nun götü mü çıkmış?” diye sordu Ömer o arada. “Sus bakalım. Çok ayıp.” dedi Hüdai Ağa.</p>
<p>“Ama götüm çıktı diyo.”</p>
<p>“Sus dedim oğlum.”</p>
<p>Sus sus. Efrayım Dayı ne bilsin kimin ne didiini? Sus. Belli itme.</p>
<p>Sırtından çıkarttığı kendi hırkasına sardı çocuğu, sıcağın başına bir iskemle çekip oturttu güzelce, kuzineden aldığı iki kürek odun ateşiyle gidip banyo sobasını yaktı, gelip bol şekerli bir paşa çayı tutuşturdu eline. “İç bakalım sıcak sıcak.” Bi-</p>
<p>ze yok mu Hüdai Aa? Ayıbidiyon amma. Kalktı, Çeto’nun kabına şekerli çay doldurup içine ekmek doğradı. Hay babaya rahmet. Banyo suyunun ısınmasına daha vardı. O zaman zarfında Efraim Dayı’ya, anlattıklarını kimseye söylememesi için and verdirmeye çalıştı. Adam inatla direndi, vermedi. Ant ne Hüdai&#160;Aa? Ne diyi virmeyor Efrayım Dayı? Çok mu lazımımış gendiye?&#160;Gitti geldi banyo suyunu kontrol etti. Gelip giderken de Efraim&#160;Dayı’nın Ömer’le koyultmaya çalıştığı zararlı ve tehlikeli sohbete endişeyle kulak kabarttı. “Gaça giden deliğanlı?” - “Han-kı okul? - Örtmeniyin adı ne? - Mızaffer Hoca didiğin ne iş yapar? - Sen çok mu seviyon o Mızaffer Hoca’yı?” Adam bülbül&#160;gibi öttürüyordu oğlanı. “Nirde çalışır baban? - “Soyismiyiz?”&#160;Öttürüyordu vallahi. Hüdai Ağa ise, mümkünse o gece, değilse&#160;ertesi sabah otobüs garajına gidip çocuğu Ankara’ya götürmeye, Gülsüm’e emanet edip dönmeye, Çeto’yu ve evi daha sonra&#160;taşımaya karar veriyor, ama kararının teri soğumadan “Ne gönül rahatlığı?” deyip bu kararından vazgeçiyordu. “Aferin Hüdai Ağa... Bırak oğlanı Gülsüm’e, çık gel, polisi karşında bul,&#160;kızın da başını yak e mi? Aferin aferin. Çok akıllısın.” Beşinci veya altıncı gidişinde banyo suyunun ısındığını görüp sevindi. “Müsaaden olursa ben şu ikisinin çamurlarını bir akıtayım&#160;Efraim Dayı.”</p>
<p>“Ben de gideyim gayrı. Hanım merağitmiştir şimciye.”</p>
<p>“Hadi uğurlar olsun. Mısırlarını unutma. Kapıyı sıkı sıkı ört e mi; çocuk üşümesin çıkınca.”</p>
<p>Biz üşüsek olur de mi?</p>
<p>“Örterim örterim de... Az gel hele şoraya bir.”</p>
<p>Efraim Dayı’nın peşi sıra kapının ağzına gitti Hüdai Ağa.</p>
<p>“Buyur Efraim Dayı.”</p>
<p>Efraim Dayı sağ elini Hüdai Aga’nın davul gibi göğsüne, tam yüreğinin üstüne koydu. “Sen benim gardaşım sayılırsın.” dedi&#160;fısır fısır. “Anasının acımadıına sen ne diyi acıyacağımışsın? Elleşme, bırak, garı naşı sıçtıysa ööle baksın pijine. Bunun gade-ri de buyumuş di, geç git. Değiştirme Hüdai Ağa... Günah! Ga-deri değiştirme.”</p>
<p>Hüdai Ağa, Efraim Dayı’nın omzuna koydu elini. Ok yaydan çıkmış, ipin ucu yumağa dolaşıp kördüğüm olmuştu. Şu pezevenge iki çift lâf etmese içi rahat etmeyecekti. Az daha bastırdı&#160;kasten. Adamın omzu dev elinin ağırlığıyla yamulmaya başladığında da üstüne eğildi.</p>
<p>“Kaderi sen mi bilirsin Efraim Dayı?”</p>
<p>“Tövbe bilmem.” Efraim Dayı omzundaki ağırlıktan kurtulmaya çalıştı. “Bi tek Allah...”</p>
<p>Hüdai Ağa sırıttı. “Bilmediğin şeyi benim değiştirdiğimi ner-den biliyorsun o zaman?”</p>
<p>Yarı sırıtıp yarı yutkunarak; “Dooru diyon valla.” dedi Efraim Dayı, sonra da yan sırtını tapışlayıp yarı arkadan ittiren Hüdai Ağa’nın desteğiyle çıktı gitti.</p>
<p>Hüdai Ağa kapıyı kapadı adamın arkasından. Artık davetsiz misafir istemiyordu. Yıllardır yapmadığı şeyi yaptı ve sürgüyü sürdü. “Hadi bakalım Ömer.” Gömleğinin kollarını sıvadı.&#160;“Doğru banyoya.” Teni ısmıncaya, ondan sonra da kızannca-ya kadar sıcak sular döktü çocuğun üstüne, yeşil sabunla sapsarı saçlannı, beyaz sabunla bembeyaz tenini sabunladı, evire&#160;çevire yıkadı, çıkarıp kuzinenin başına oturttu, ovalaya ovalaya&#160;kuruladı, donunu, fanilasını, çoraplarını, pijamalarını giydirdi,&#160;ondan sonra da Çeto’yu soktu banyoya, hırsla çitiledi.</p>
<p>“Oğlanın açıp da çükünü Efraim Dayı’ya gösterdiğini niye söylemedin lan sen bana?”</p>
<p>Tam söölüyodum Efrayım Dayı araya girip sana Angara’da Garaaslan varmış didi... Hısss... Birez ilideydin ya suyu. Yaka-can mı?</p>
<p>O gece uyku yoktu Hüdai Ağa’ya. Anlaşılmıştı.</p>
<p> </p><p> </p><p> </p>
<div style="text-align:right;">
<em><p>Akla itibâr etme, aşka itibâr et...</p>
<p>Aşksız akıl cüz'i akıldır; ancak cürmü kadar yeri ışıtır...</p>
<p>Oysa güneştir aşk; göğü de ışıtır, yeri de ışıtır,</p>
<p>Seni de ışıtır, beni de ışıtır...</p></em>
<p>MEVLÂNÂ</p>
</div>
<p> </p>
<p>İkinci Şubeden haber bekliyordu. “Tutacağım seni eteğinden Hoca.” dedi çayını yudumlarken.</p>
<p>Muzaffer Hoca’nın kulakları çınladı. “Biri beni andı.” dedi. “Ve aleykümüsselâm.” Müftülükten gelen tamime epey canı sıkılmıştı. Müftüye çok büyük saygısı vardı ama onun bunlara&#160;yoktu galiba. “Şona bak şona...” Konya’da ne kadar imam varsa 23 Nisan’a götürür gibi toplayacakmış Derbendi, açık havada Aşut konseri dinletecekmiş. “Allah’ın götü boklu Aşut’u değil de Hafız Burhan sanki. Gaç!” Aşut’un okuduğu ezandan ne&#160;hayır gelirdi? O kadar güzel yazmışın, etmişin, sıralamışın, sonunda ‘Aşut’ diye tutturup batırmayaydm olmaz mıydı hay mübarek adam? “Bak hele bak...” Bundan böyle ezan, İplikçi Camimin gönüllü müezzini Aşut Efendi’nin okuduğu gibi okunacakmış. “Bak bak bak... “Don lastikçi Aşut İsrafil olmuş, hâşâ,&#160;haberimiz yok...” Tamim tamimdi. Sıkıntıyla katlayıp koydu&#160;cebine. Gidecekti mecbur. Namazı emanet etsin, öğleye doğru çıkar, usul usul, yürüye yürüye giderdi. “Bi çay vir Nesi-be.” dedi. Bir çayla kalmayacaktı. Bitirip bir daha istedi. Kafası&#160;meşgulken çok içerdi. “Age bi daa vir.” Bir ilin müftüsü kendi&#160;imamlarını kevâşenin birinin önünde küçük düşürür müydü?&#160;Yakışır mıydı? ‘Siz ezan okumayı bilmiyonuz. O gadak sene&#160;boştan yire îmam Hatibe gitmişiyiz. Bak, Aşut naşı güzel okuyo&#160;halbükse.’ Olmamıştı. Derbentliye yakışmamıştı. Onun okuduğu senin kulağına hoş gelirdi, bunun okuduğu benim. Öyle ille de benim beğendiğimi beğeneceksiniz.’ denir miydi? Çocuk&#160;muydu bunlar? “Nesibee, dolduruvır şo bardağı.” Hayır, Aşut&#160;maşut, hor gördüğünden değil, olur muydu olurdu, usûlen ve&#160;makâmen güzel okuduğu için, itnenin, ibiğine yeni kan yürümüş horoz pilici gibi cürtleyen sesi bile güzel gelebilirdi kulağa, hâttâ çok da güzel olabilirdi sahiden, ama ezanın ruhu dururken şekliyle uğraşılır mıydı canım? Fevzi Mısırlı okuduğu&#160;zaman da gözünden yaş gelirdi dinleyenlerin, illâ birini dinleteceksen ona götür, onu dinlet madem. Niye Aşut? Sekizinci çayını da bitirip kalktı. Giyinik oturuyordu zaten. Derbent-li’nin şakası yoktu. “Ben çıkıyom.” dedi Nesibe’ye. “Müftü Bey&#160;beni çağırtmış... Vilayete gadak gidecem. Öğle ezanıylan namazını Tengirşengillerden Hacı Nurettin emmiye emanet idiyom,&#160;meragitme.”</p>
<p>Çıktı. Hacı Tengirşen’le kavilleşip helâlleştikten sonra Ömer’in kavaklarının arasından yola vurdu kendini, ikinci Şubeden iki&#160;sivilin ensesinde olduğunu bilmiyordu elbette. Gezeleye gezele-ye, usul usul çıktı Meram yolundan, battıçıktıdan indi çıktı, vakti vardı, hoşuna gittiği için bir daha indi çıktı, yolu bilhassa uzattı bacakları açılsın diye, Yatağanlı ekmek fırınının oradan dolanıp geri geldi, bir battıçıktı daha battı çıktı, gerisingeri İstasyona yürüyüp Feridiye Karakolunun önünden geçti, heykele doğru ilerledi.</p>
<p>Menderes, Hoca’nın ne yaptığını anlamaya çalışıyordu. Siviller, adam daha Meram yoluna çıkar çıkmaz anons geçmişlerdi buna. Bu da apar topar fırlayıp battıçıktının başında devralmıştı takibi. Ondan sonra Hoca’yla beraber iki sefer batıp çıkmış,&#160;Yatağanlı ekmek fırınının oraya kadar gidip gelmiş, battıçıktıya&#160;bir daha batıp çıkmış, oradan istasyona kadar tam ters istikamette yürümüş, yarım saat evvel apar topar fırladığı kendi karakolunun önünden yarım saat sonra kendine söver gibi geri&#160;geçmişti. “Ne yapıyor bu adam?” dedi, Hoca’nın ardı sıra heykele doğru yürürken. Takip edildiğini anladı dese, hiç alâkası&#160;yoktu. Bastığı yeri bile görmüyor gibiydi adamcağız. Bırakmayacaktı peşini, yolu yok. Tekrar geri dönüp battıçıktıya banarız&#160;diye korka korka Erkek Lisesinin, Kız Mesleğin önünden, Kız&#160;Orta’nın arkasından geçtiler. Artık rota değiştirmiyordu Hoca.&#160;Kibrit, Atlas Kuru Temizleme, İkinci Ordu, Alaaddin Tepesi,&#160;Mevlânâ Caddesi, İdris Manav, Yavuz Plak, İplikçi Camii, Ka-yalıpark, Postane, Vilayet Konağı...</p>
<p>Muzaffer Hoca, Vilayet Konağının Kırmızı Kütüphaneye bakan tarafındaki geniş kaldırımda dikilen meslektaşlarının yanına gitti. Tüliş Mefruşat’m çalışanları, burunları camda, dükkânın önünde toplaşmış sakallı sakallı adamlara bakıyorlardı. Birkaç tanıdıkla ayaküstü durum değerlendirmesi yaptı. Herkes bozuktu Müftüye. “Aşut kim oluyorumuş?” diyordu Sefa Hoca. “Derbendi Derbendi didik, başımıza tacittik, şo yaptığına bak.”</p>
<p>Menderes gene ne olduğunu anlamaya çalışıyordu. Telsizini yanına almış olsa karakolu anons eder, hacı hoca takımının nümayişi falan mı var diye sorardı. Yüzden fazla sakallı dikilip duruyordu orta yerde. Tuhaf bir manzaraydı. Bekledi.</p>
<p>Muzaffer Hoca, kalabalığın içinde Şerafettin Camiinin İmamı Mustafa Kumrucuzade’yi görünce yanına gitti. Derbentli’nin&#160;akrabasıydı bu. Ne olduğunu bilirseydi bu bilirdi.</p>
<p>“Selâmın Aleyküm Mısdava.”</p>
<p>“Ve Aleykümüsselâm Mızaffer. Nöörün?”</p>
<p>“Nöörüyüm? Gonser dinlemeye geldim ben de sen gibi.”</p>
<p>Bilgiç bilgiç güldü Kumrucuzade. “Derbentli’nin ayağını boşa attığını gördün nü hiç sen?” dedi.</p>
<p>“Görmedim, yokarda Allah var. Ben de ona şaşırdım zati. Vardır bi hayır didim.”</p>
<p>Mustafa Kumrucuzade gene güldü. “Pek öyle dimişe benze-miyon hay Mızaffer. Daa ziyade ‘Nirden çıktı şimci Aşut ma-şut?’ dimişe benziyon.”</p>
<p>Muzaffer Hoca teslim oldu. “Didim.” dedi. “Hee... Hakkat, nirden çıktı bu Aşut maşut?”</p>
<p>Gülmelere doyamıyordu bugün Mustafa Kumrucuzade. Gene güldü. “Anlan birazdan.” dedi.</p>
<p>Konya Müftüsü Haşan Tahsin Emiroğlu, Vilayet Konağının önüne çıkmıştı. Yanında dikilen Şenol’u Tüliş Mefruşat’m önüne gönderip Saray Çarşısının önünden postaneye doğru yürüneceğini, oradan Kayalıpark’a girileceğini ve okunacak öğle&#160;ezanının dinleneceğini bildirdi.</p>
<p>“Biliyoz. Okumamız yazmamız var şükür.” diye homurdandı Muzaffer Hoca.</p>
<p>“Gel Mızaffer gel.” dedi Kumrucuzade bunun koluna girerek. “Sana en önden yir ayırttırdım.”</p>
<p>“Ne yiri?”</p>
<p>“Aşut Efendi gonserine gidiyoz ya.”</p>
<p>“Yav... Ülen Mısdava...”</p>
<p>“Yörü yörü.”</p>
<p>Menderes, grubun üstüne doğru geldiğini görünce kaçıp Saray Çarşısına saklandı. Ne oluyordu gene? Merdivenlerden birkaç basamak inip bekledi.</p>
<p>Muzaffer Hoca, koluna girmiş memnun mesut yürüyen Kumrucuzade’ye şaşkın şaşkın bakıyordu. Ne vardı ki bu kadar fingirdeyecek? Ne hafızlar ne ezanlar okuyordu, neydi yani&#160;Allah’ını seversen? Neydi bu çeyiz bohçası görmeye giden dünür havaları? Anlı şanlı Derbentli’yi Vilayet Konağındaki masasından kaldırıp İplikçi Camiine de değil, boklu Aşut’un ayağına götüren neydi? Etraf mı sessizleşmişti, Muzaffer Hoca’ya&#160;mı öyle geliyordu?</p>
<p>Menderes, “Çoğorta yirde duruyon bilâder.” diyerek kendisini duvar kenarına ittirip merdiven yukarı hamle eden Saray Çarşısı esnafına ters ters baktı. Üzerinde üniforma yoktu tabii.&#160;Ittirirlerdi. “Etraf mı sessizleşti, bana mı öyle geliyor?” diye düşündü. Sanki Saray Çarşısı kulak kesilmişti. Sakalsporun geçit töreni sona erdiği için merdivenleri çıkıp az evvel kendisini ittiren esnafların yanından geçti. Adamlar gözlerini sol çapraza doğru göğe dikmiş, bir şeye bakar gibilerdi. Bu da baktı, bir şey göremedi. Ama postanenin önünden geçen ara yolun sessizleştiği görülüyordu. Sanki bir şey olacak, alarm falan&#160;çalacak, sonra şu sağda solda durmuş bekleyenler hep birlikte kaçmaya başlayacaklardı. “Allah Alah?” Yüz küsür sakal güzeli Kayalıpark tarafına geçti otuz metre kadar önünde. Başlarındaki Konya Müftüsünü o zaman fark etti. Derbendi nâmıyla&#160;mâruf Haşan Tahsin Emiroğlu, sınıfı gezi gözlem ve inceleme&#160;yapmaya götüren bir ilkokul öğretmeni edâsıyla sol elinin işaret parmağını dudağına götürmüş, imamlara ‘Sus’ işareti yapıyor, sağ elinin işaret parmağıyla da sağ çaprazında, gökyüzünde bir yeri gösteriyordu. Menderes tekrar baktı yukarılara, gene bir şey göremedi.</p>
<p>Ama duydu.</p>
<p>Ezan okunuyordu.</p>
<p>Hiç derisini, etini falan sıyırmadan, içinden kemiklerini çıkarmaya çalışıyorlardı sanki. Derinlerinde bir yerleri acıyordu. “Benim burada ne işim var?” diye sordu kendine.</p>
<p>“Eşhedü en lâ ilâhe illallah - Eşhedü en lâ ilâhe illallah”</p>
<p>Karnından kalbine doğru bir ateş yükseldi. İçi yanıyordu. Tatlı bir esinti döküldü üstüne o anda. Dışı üşümeye başladı.&#160;“Niye duruyorum?” diye sordu kendine. Esintinin geldiği tarafa kaldırdı kafasını; merdivenlerden çıktığında Saray Çarşısı esnafının baktığı, Derbentli’nin Kayalıpark’ta topladığı imamlara&#160;gösterdiği tarafa. İplikçi Camiinin çift şerefeli minaresini gördü. Ensesindeki tüyleri ceketinin yakasına, kollarındaki tüyleri kazağının örgüsüne saplandı diken diken. “Çok mu geç kaldım acaba?”</p>
<p>Bir hareketlenme hissetti. Akıntıya kapılmış gibi olunca buğulu buğulu bakındı etrafına. Kaldırım kalkmış yürüyordu. Kendisi de dahil. Ağlıyor muydu yoksa? “Niye ağlamayayım ki?”</p>
<p>Akıntı hızlandı. Kapılmış koşuyordu. “Niye koşmayayım ki?”</p>
<p>“Lâ ilâhe illallâh.”</p>
<p>Bitmişti. Kafasını kaldırıp; “Niye bitti ki?” diye sordu göğe.</p>
<p>Muzaffer Hoca böyle bir şey görmemiş, böyle bir şey duymamıştı. Sefa Hoca da öyle. Mümtaz, Çelil, Ümran hocalar da öyle. Diğer yüz küsür hoca da öyle.</p>
<p>İtişip kakışmaktan hiç ar etmeden İplikçi’nin öküz derisini kaldırıp Kayalıpark’ta dikilenler ve çarşı esnafıyla, yoldan gelip&#160;geçenler ve pırpır durağının esnafıyla, postaneden fırlayanlar&#160;ve Hayat Büfe, tdris Manav, Yavuz Plak esnafıyla, Karatay Lisesinin hocaları, müstahdemleri ve Ana Çocuk Sağlığı Merkezinin doktorları ve hademeleriyle camiye doluştular. Muzaffer&#160;Hoca bir ara baktı ki kendine yer açmak için omuz attığı adam&#160;Derbentli’dir, kalabalığa karışarak gözden kayboldu.</p>
<p>Saf tuttular Halil İbrahim Hoca’nın arkasında.</p>
<p>Ne abdest almıştı ne de namaz kılmayı biliyordu, ama Menderes de saf tuttu. Yanındaki kara gözlüklü, hacı yağı kokulu adamı “Uzak dur Dursun.” diye uyardı.</p>
<p>“Annah! Sen miyidin ya gomserim?”</p>
<p>İplikçi Camii dizlerini gümbür gümbür yere vurarak secdeye vardığında, Aşut öküz derisini kaldırıp çıktı, tezgâhının başına geçti. Gözlüklerinin camı buğulanmıştı. Kirli parmaklarıyla sildi. “Aptezim olayıdı ben de gılacağıdım.” diye salladı kendi kendine.</p>
<p> </p><p> </p><p> </p>
<div style="text-align:right;">
<em><p>Sen kapları, testileri hele bir kır,</p>
<p>Sular nasıl olsa bir yol tutar gider...</p></em>
<p>MEVLÂNÂ</p>
</div>
<p>Efraim Dayı’nın verdiği baskın hem hiç iyi olmamış, hem de çok iyi olmuştu.</p>
<p>Hüdai Ağa’nın işin başından beri korktuğu tek şeydi Ömer’in konu komşuya görünmesi, işte de görünmüştü. Bu iyi bir şey&#160;değildi. Ama öbürünün yanında ehven-i şerdi. Öbürünü, yani Efraim Dayı’nın her şeyi öğrenmiş olmasını hiç sorma; tam&#160;bir faciaydı. Ama faciayı kendi kapısına kendi getirmişti bizzat.&#160;Aptallık etmişti. Karşılaşmanın, konuşmanın ilk hecesinden&#160;son hecesine kadar Ömer’in adama söylediği her sözü inkâr etmesi gerekirdi normal olarak. “Ulan, madem oğlan açtı çükü-nü gösterdi, al kabahati üstüne. ‘Gayrimeşru çocuğum o benim.’ de, ‘Söyleyemedim, âr ettim. Sünnet yalanı uydurdum.’&#160;de, ‘Ama madem ki yakaladın, işte de itiraf ediyorum.’ de, ‘Anası kaçınca Karaaslan’da oturan bir aileye verdiydim bebekken,&#160;yalnızlığa dayanamayıp gittim geri aldım. Çocuğa öyle öğretildiği için onları ana babası, beni de uzak bir hısım olarak biliyor.’ de, ‘İnanmazsan git bak anasıyla babası sandığı gariplere, tencere dibi kadar karalar. Hâlbuki bu oğlan papatya kadar&#160;sarı.’ de ... Ah Hüdai Ağa ah! Hiç kafan çalışmaz böyle işlere.”&#160;Olan olmuştu ve şimdi ölümlerden ölüm beğeniyordu. Ama&#160;kendisi için değil. Ömer için. Şu kerhaneci Efraim Dayı yüzünden ha gerisingeri çıktığı deliğe salmışsın çocuğu, ha çekip vurmuşsun. Çekip vurmak evlâydı üstelik. Bir kere canı yanacaktı, tamam.</p>
<p>Acaba sağda solda öter miydi Efraim Dayı da Aşut gibi?</p>
<p>Kesin öterdi. Kahveci milletiyle berber milletinin ağzına lâf vermeyecektin.</p>
<p>Efraim Dayıymış!</p>
<p>Hay başında paralanaydı etli nohutun. Nerden çıktın be adam!</p>
<p>Çok kötü olmuştu, çok.</p>
<p>Ama bir bakıma da çok iyi olmuştu. Bu sayede sağını solunu sallaya sallaya dolaşmaması gerektiğini idrak etmiş, oyalanmayı bırakıp harekete geçmeye karar vermişti. Kıra döke, ama olabildiğince süratli hareket edecek, pazarlıkla falan uğraşmadan kamyon tutacak, hâttâ yükü bir çırpıda yükleyebilmek için hamal bile tutacaktı. Kaldır at, kaldır at, haydi yolun açık olsun.</p>
<p>Sağlam bir kahvaltı ettirdi Ömer’e. Masanın ayağının dibinde, içine ekmek doğranmış tereyağlı ve bol şekerli çayını şapırdatan Çeto’yla elindeki çatalla beyaz peynire eziyet eden Ömer’in üstlerine gölgesini düşürerek ayaklandı.</p>
<p>“Ben çıkıyorum.” dedi. “Çarşıda işlerim var. Bahçeye çıkmak yok, kapıyı kimseciklere açmak yok. Tamam mı?”</p>
<p>Ben saten gapı açamayorum.</p>
<p>“Tamam. Çişim gelirse?”</p>
<p>“Önden Çeto çıkıp bakar, gelen giden yoksa bir koşu gidip yaparsın, hemen geri gelirsin. Şimdi bak, ben çıkar çıkmaz sürgüleyeceksin kapıyı, polis bile gelse açmayacaksın. İyice anladın mı oğlum?”</p>
<p>Annamışdır hazar.</p>
<p>“Anladım.”</p>
<p>Sennere gidiyon Hüdai Aa? Nöörecen çarşıda? Gene üsbaş mı alacan Ömer’e?</p>
<p>Hüdai Ağa kapıya yönelmişken durdu. “Daha iyisi...” dedi Çeto’ya bakarak. “Sen gözünü kulağını dört açacaksın radar gibi, beni bahçede bekleyceksin.”</p>
<p>Niyeyav bu sookta? Derdime ne?</p>
<p>“Bahçeye kimseyi sokmaman lâzım evlâdım. Göster erkekliğini. Şuncacık çocuğun kıçını ısırmayı biliyorsun. Şimdi benden sana müsaade. İkaz ettiğin hâlde bahçeye girmeye kalkan oldu muydu icabını yapabilirsin.”</p>
<p>Valla mı?</p>
<p>“Söylüyorum ya işte.”</p>
<p>Yimin iç?</p>
<p>“Yemin olsun. Ama uyumak yok ben gelene kadar. Kimse girmeyecek bahçeye. Anlaşıldı mı?”</p>
<p>Girerse de götü ısdırılacak. tyiyimiş. Pek sevdim. Taam, bana bırak sen.</p>
<p>Çıkarken bir kere daha durup döndü, Ömer’in kafasını öptü Hüdai Ağa. Oğlan ne yapacağını bilemedi.</p>
<p>“Öptü beni.” dedi Çeto’ya.</p>
<p>Ne var? Ben de öperim isdesem.</p>
<p>“Yürü Çeto. Ömer, sen de sürgüle kapıyı.”</p>
<p>Bak bi daa söölüyom... Birini ısdmrım, sen de gelip ne ısdırdın filan din, bozuşuruz bak.</p>
<p>“Tamam be. Serbest dedik ya. Yürü.”</p>
<p>Çeto, Hüdai Ağa’yla birlikte terk etti evi. Bahçe duvarlarının sonradan yapılacak kapı için bitişemeden birbirine bakakaldığı&#160;kapı boşluğuna doğru yürümeye başladılar.</p>
<p>Pek cittisin bakıyom. Bi telaşın var amma?</p>
<p>“Nasıl olmasın? lplikçi karının götü gibi öttük Efraim Da-yı’ya.”</p>
<p>Annah! Hiciyi itmemişsin.</p>
<p>“Biliyoruz. Adam polise giderse yandık.”</p>
<p>Onu iplikçi garıyın götü gibi ötenken düşüneceğidin.</p>
<p>“Terbiyemizi bozmayalım.”</p>
<p>Ne ara öttün hay argadaş? Ne gevşek ağzın varmış yav!</p>
<p>“Uzatma. Siz bahçedeydiniz. Ben de ‘Ankaralı bir tanıdığın çocuğu. Sünnet olmuş da el öptürmeye getirdiler.’ diye bir yalan kıvırmıştım. Seninki sünnet olmadığını söyleyip bir de açıp&#160;gösterince, Efraim Dayı benden şüphe etmesin diye samimiyete sığınıp işin aslını astarını anlattım aptal gibi. Ok yaydan çıktı anlayacağın. Köşeye sıkıştık. Bir an önce kaçmak lâzım buralardan Çeto. Taşınma işini halletmeye çalışacağım bugün.”</p>
<p>Çalışma... Hallit... Efrayım Dayının ağzıya laf viresiye gidip gasteye vireydin. Daa az adama haber gidendi.</p>
<p>“Ben de senin gibi düşünüyorum maalesef. Yaptık bir enayilik.” Bahçe çıkışma gelmişlerdi. “Hadi bakalım. Ben gidiyorum, Ömer sana emanet.”</p>
<p>Meraiğitme. Sen gendi işiye bak.</p>
<p>Saat dokuzda yola düştü Hüdai Ağa. Tam da Menderes’in mesai masasına oturup çayını getirttiği dakikada. Menderes&#160;o günden sonra hem okuluna hem de evine bir daha gitmişti Ömer’in, ama nafile, ilaç için tek bir fotoğrafını bulamamıştı. Elinde çocuğun eşkâline dair, sarı saçlı ve koyu renk gözlü&#160;olduğundan başka bir bilgi yoktu. Bir de Mehmet Çetin Öğretmenin nazlana nazlana verdiği siyah beyaz sınıf fotoğrafı vardı ama yetmiş iki çocuğun arasında Ömer’i Mehmet Çetin Öğretmen bile gösterememişti. ‘Şu veya şu olabilir.’ demişti. ‘Şu da&#160;benziyo... Yok yok... Şu... Yok... O da değil...’ Lubitel makineyle ilkokul bir’de, tamı tamına dört sene önce çekilmiş, hem silik, hem de sararmış bir fotoğraftı. Eşkâl bile bundan daha aydınlatıcıydı yeminle. Gene de delil delildir diyerek öğretmenin elinden zor şer almış, dosyaya takmıştı. Bu fotoğrafla bulunmazdı çocuk. Çocuk ne, öğretmen bile bulunmazdı. Gülerlerdi adama.</p>
<p>Çayını karıştırdı. Operasyon duvara toslamıştı. Tek ümidi, her duvarın ufak da olsa bir gediği olduğu gerçeğiydi. Bu duvarda da vardı bir gedik ve fazlaca büyüktü üstelik... Muzaffer Hoca.</p>
<p>Menderes, iki gündür yaptığı gibi o gün de sabahtan beri Muzaffer Hoca’yı düşünüyordu. Hoca’nın oğlanla bir biçimde temas kurduğuna şüphe yoktu - nasıl olsun, bizzat kendisi söylemişti, bu da dedektifçilik oynuyordu aklınca... Şüphe yokmuşmuş... Hıh! İyi ki de bildin - ve Menderes’in ümidi oydu ki gene temas kuracaktı. İkinci Şubeden peşine taktırdığı sivillerin üçücü günüydü bu. Dolayısıyla muhtemel bir takibin&#160;de üçüncü günü. Siviller, önceki iki gün yaptıkları gibi, Hoca Karaaslan’dan çıkacak olursa telsizle haber verip buna devredeceklerdi izini. Nitekim önceki gün olmuş, battıçıktıdan iki&#160;sefer batıp çıktıktan sonra geniş bir İstasyon turu atıp kendini&#160;İplikçi Camiinde bulmuştu. Ondan sonra da dağılan o mahşeri&#160;kalabalığın içinden güç belâ hedefini seçip eskort gibi gerisingeri evine kadar getirmişti. Tabii gene battıçıktıya zevk için iki&#160;sefer batıp çıkarak.</p>
<p>Bir gün önce de gelmişti anons. Bu adam hiç Karaaslan’da durmaz mıydı Allah aşkına? Neyse ne, anonsu duyar duymaz&#160;bir kez daha hevesle fırlayıp sivillerini giyinmiş, araba da görevde olduğu için Feridiye Karakolundan Kız Meslek Lisesinin oraya kadar koşmuştu. Kan ter içinde, dili bir kanş dışarıda ulaşmıştı sivillerle buluşma noktasına ve takibi devralmıştı. Hocanın peşinde git git, Mevlânâ Caddesindeki şekerci dükkânlarına kadar gitmiş, besbelli ki adam güllü lokum almaya&#160;gelmişti, yarım kilo lokuma nezaret ederek ta Karaaslan’a kadar&#160;onca yolu Hoca’nın peşi sıra tepmişti. “Battıçıktısının da ebesinin de...” Her şeyi bildiği hâlde oğlanı bulmaya çalışıyor diye&#160;buna bozuk olan Semih, ikinci takibin de sonucunu öğrenince,&#160;‘Sümeye gitmemişin gomserim.’ demişti sırıta sırıta. ‘Lokumların canı emniyette mi değil mi, ona bak sen. Tıss.’</p>
<p>Çayını ılıtmıştı. Kafasına dikip suratını ekşitti. Bulacaktı oğlanı.</p>
<p>Allah’tan o gün on iki - yirmi dört nöbet iznindeydi Semih. Yoksa ikide bir lâf sokar, bunun kararından dönmediğini gördükçe de ‘İyi bok yiyon.’ der gibi bakardı kırgın kırgın. İyi bir&#160;bok yemediğinin o da farkındaydı, ama bulacaktı. Hoca’ya kuyruk gibi yapışıp ardı sıra Konya’nın bütün lokumcularmı dolaşmak ve hâttâ battıçıktıya elli sefer batıp çıkmak pahasına da&#160;olsa bulacak ve sonrasını sonra düşünecekti. Ama bulacaktı.</p>
<p>Ama düşünecekti de bulduktan sonra. Koyvermeyecekti.</p>
<p>Ne yapabilirdi bakalım?</p>
<p>Ne bileyim, Karaaslan’a gidip gelir, Şeref Çavuş denilen o şerefsiz, haysiyetsiz adama bir iyi gözdağı verir, çocuğa bir daha el kaldıracak olursa punduna getirip karakola çeker, oğluna yaptığını misliyle iade ederdi. Veya belki de buna gerek kalmazdı. Adamın gözü korkar, belki oğlana sahip çıkardı o günden sonra. Çıkmasa daha iyiydi ya... Çıksın çıkmasın, bir daha dövemezdi hiç olmazsa.</p>
<p>“Ya döverse?” O zaman bu da onu döverdi. “Ya gene döverse?” Bu da gene döverdi o zaman. “Ya ölür giderse çocuk o alçağın elinde?” Ölmezdi canım. O kadar da değil. “Ya gene kaçar da bu sefer Muzaffer Hoca’nın da bilmediği bir yere düşerse yolu?” Ondan sonra istediğin kadar döv Şeref Çavuş’u. Döv, az&#160;dinlen, gene döv. Neye yarardı?</p>
<p>Belki de bırakmalıydı bu işin peşini... Hoca haklıydı belki. Semih memih... Ne bileyim...</p>
<p>İyi de, vazife denen bir şey vardı.</p>
<p>Yok!</p>
<p>Resmi vazife bir yana, insanlık vazifesi bakımından da bırakamazdı. Hoca çocuğun başına daha kötüsünün gelmeyeceğinden ne kadar emin olabilirdi ki? Anasız, babasız, yuvasız bir küçük çocuk. Nasıl derdi ki, “Hoca’nın içi rahat olduğuna göre&#160;benim de içim rahat.” Diyemezdi. Diyemiyordu.</p>
<p>Sonuna kadar gidecekti anasını satayım. Yoktu öyle ufak bir çocuğu üzüm gibi sıkmak. Yoktu bir ana kuzusunu yerinden&#160;yurdundan kaçırtmak. Yoktu.</p>
<p>Kapısı çalındığında saat dokuzu yirmi geçiyordu.</p>
<p>“Gel.” dedi. Ağız alışkanlığı... Dese de gelen geliyordu demese de.</p>
<p>Araladığı kapıdan yarım beden görünüp topuk selâmı verdi Bahadır. Sağ eli hâlâ kapının kulpundaydı. “Komserim, anons&#160;geldi.” Çocuk Konyalıcayı sökememişti henüz. Yeni tayin olmuştu. Az geçsin, bunu da bozarlardı.</p>
<p>“Neymiş?”</p>
<p>“Sivillerden geldi Komserim. Hoca Karaaslan’dan çıkmış, demir yolu boyundan Şeker Fabrikası istikametine gidiyormuş.”</p>
<p>Menderes, dün ve evvelsi gün yaptığı gibi bir kere daha kapının arkasındaki duvarda asılı sivil kıyafetine atıldı. “Çabuk.” dedi. İstediği kadar sivil giyinsin, baca briketi kadar telsizle bir&#160;işe yaramazdı. Üniformayla bile daha az dikkat çekerdi, o kadar yani. Kampanya sireni gibi de sinyal sesi vardı ki koca aletin, yüz metre öteden duyardı Hoca. “Kap telsizini, benimle gel.&#160;Üstümü değişeyim, kapıda buluşuruz. Hazır bekle orda.”</p>
<p>“Anlaşıldı Komserim.”</p>
<p>Sivil polislere kavuşuncaya kadar Bahadır’ı telsiz niyetine yanında taşıyacak, kavuştuğunda telsiziyle birlikte geri karakola postalayacaktı. Masasının karşısındaki pencereden caddeye baktı. Hava pusluydu. Üniformasının üstüne kazağını geçirdi, onun üstüne ceketini, onun üstüne de pardösüsünü giydi. Pantolonu değiştirmesine gerek yoktu. Zaten gerek olsa da giyemezdi, getirmemişti çünkü. Yeşil meşil, idare edecekti. Bakalım Hoca gene şehir turu mu attıracaktı buna, yoksa tamam&#160;mıydı bu sefer?</p>
<p>Saat dokuzu yirmi beş geçiyordu.</p>
<p>Muzaffer Hoca demir yolunu geçip Şeker Fabrikasına doğru devam etti yürümeye. Güllü lokumu sol elinde, dişbudak tespihi paltosunun cebine soktuğu sağ elindeydi. “İnşallah Hüdai&#160;Efendi gitmemiştir daha.” diye dua ediyordu. Dünya gözüyle&#160;bir kere daha göreydi Ömer’i... Hüdai Efendi’ye itimat etmişti,&#160;içi rahatlamıştı ama bir de oğlanı görerek rahat edeydi.</p>
<p>Hayır, adam da itikatsızdı işin kötüsü. Ne ağır lâflar etmişti o gün. Başka biri etse, Allah için bir bir yedirirdi o lâfları. Ama&#160;işlediği hayrın yüzü suyu hürmetine ses etmemişti. Etmişti de&#160;birazcık etmişti, çok etmemişti. Çok ettiyse bile sesini yükseltmemişti fazla. Yükselttiyse bile... Neyse...</p>
<p>Hem ‘Ben itikatlıyım.’ demeyle olmuyordu itikat. İtikat olu-yorduysa da adamlık olmuyordu. Al, muhtar itikatlıydı meselâ, cümle Karaaslan itikatlıydı. İtikatlıydı da ne boktu? Nesi-be köyün bütün kadınlarından itikatlıydı. Ee? Çocuğa, ‘Bu da Allah’ın kuludur. Çocuktur, emanettir.’ dememiş, bir gözlemeyi bile çok görmüştü.</p>
<p>Ya itikatsız Hüdai Efendi? Ömer için ‘O bana Allah’ın emaneti.’ demiş, almış bağrına basmıştı. Üstelik bunun inandığı gibi o da inanmıştı Ömer’e, inanmış, kurda kuşa yem etmemeye karar vermiş, bir de gelmiş, köyü teftiş etmişti. Ne için? itikatsız&#160;olduğu için mi? Hayır efendim, insan olduğu, adam olduğu, eşref olduğu için. Müslümanlık ne içindi? Eşref-i mahlûkat için.</p>
<p>Eşref-i mahlûkat için kim sokuyordu elini taşın altına? Eşref-i mahlûkatın imamı eşref mahlûk Muzaffer mi, yoksa herhangi&#160;bir imamın arkasında belki hayatı boyunca bir kere bile saf tutmayacak olan itikatsız mahlûk Hüdai Efendi mi? Kim göze alıyordu rezilliği, ezâyı, cefâyı, polisi, jandarmayı, hapsi? Karaas-lan’m hangi itikatlı mûkimi itikatlı bir mûkim gibi hareket ediyordu esastan? Hangisi ediyordu? Bu da dahil...</p>
<p>O itikatlıydı hayırsız çıkmıştı, bu itikatlıydı hayırsız çıkmıştı; muhtarı, Nesibe’si, şusu busu hep hayırsız çıkmıştı... Tamam...&#160;Pekiii, Muzaffer ne çıkmıştı? Hayırlı mı? İtikatsa al sana itikat.&#160;Hem de ihlâs ile güya. “Ülen, ihlâslı bi müslümansın, hem de&#160;imamsın madem, ne diyi pınarda yavuklusunu bekleyen gızlar&#160;gibi bekleyip durdun gaç sene Ömer’in yolunu? O hep sana ge-liriken ne diyi bi defa olsun sen de ona gidivirmedin? Ne diyi&#160;sıcak sudan soğuk suya sokmadın ya elini? Ne diyi geçmedin bi&#160;günden bi güne o Şeref denen kevâşenin önüne? Ne diyi eteklerini çemreyip oğlanın okuluna baskın virmedin; ‘Nöörüyonuz&#160;len siz? Ne diyi döğüştürüyonuz çocukları?’ deyip?”</p>
<p>“Bi itikatsız Hüdai Efendi gadak olamadın m hay Mızaffer?”</p>
<p>Şu koca Konya’da bir mümin Hüdai Efendi mi çıkmıştı? İtikatsız Hüdai Efendi? Kâfir Hüdai Efendi hem de... Hâşâ... Allah taş ederdi o adama kâfir diyen adamı.</p>
<p>I-ıh...</p>
<p>Cık...</p>
<p>Bu kevâşelerin hiçbiri, en başta da bunların muhterem Muzaffer Hocaları, Yüce Yaradan’ın Kur’an’ı Azim-üş Şan’da ‘Benim yeryüzündeki halifem’ tabir ettiği cinse girmiyorlardı. Bırak o cinse girmeyi, o cinsle akrabalıkları yoktu akrabalıkları.</p>
<p>“Ne akrabalıı len? Sihri hısımlığımız bile yok.”</p>
<p>Karaaslan’ın en merhametli adamı olacaktı güya; Hüdai Efendi’yle komşu olmayı bile hak etmiyordu.</p>
<p>“İtikatsızmış... Sen itikatlısın da ne hayanı gördük hay Mı-zaffer?”</p>
<p>Şeker Fabrikasını solunda bırakıp asfaltın çatallandığı yerden Tekke yoluna döndü. Dalmıştı. Sağ elini cebinden çıkarttı, doksan dokuzluk dişbudağını sallaya sallaya çekmeye başladı.</p>
<p>Menderes, Hoca’daki hâlet-i ruhiye değişikliğini fark edemeyecek kadar uzaktan sürdürüyordu takibini. Hâttâ biraz da abartıyordu. Sivil takip tecrübesi yoktu tabii. Nitekim, araya&#160;çok mesafe koyacağım derken iki defa hedefi kaybetme tehlikesi yaşamış, koşup yakalayacağım derken ilkinde bir bakkalın sundurmasının altında, İkincisinde ise caddeye doğru arsızca çıkıntı yapmış bir kerpiç evi geçer geçmez adama arkadan&#160;çarpayazmıştı. Allah’tan çok dalgındı da fark etmemişti Hoca.&#160;İkinci tamponlama esnasında, kısacık bir an için Hoca’nın sol&#160;elindeki lokum kutusunu tanımıştı Menderes. Paniği atlatıp&#160;Hoca uzaklaştıktan sonra rahatlayarak yorum yaptı. “Bu adam&#160;lokumu o oğlana götürmüyorsa ben de hiçbir şey bilmiyorum.”</p>
<p>İzledi. Giderek tecrübe kazanıyordu. Takip işi de atla deve değildi canım. İkinci Şubedekiler de bir havalılardı ki. Ne fazla uzak, ne fazla yakın olacaktın. “Bu kadar basit.” Hedefinin&#160;aniden dönüp seni görmemesi için onun döneceğini o dönmeden önce fark edecek kadar yakın, bir köşeyi döndüğü zaman&#160;sen de peşi sıra döner dönmez burun buruna gelmeyecek kadar uzak. Ne daha fazla, ne daha az. Vallahi çocuk oyuncağıydı yani.</p>
<p>Saatine baktı. On’u beş geçiyordu.</p>
<p>Hüdai Ağa, şansına bir pırpıra denk gelmiş, işaret edip binmişti. Kayalıpark’ta inmesi gerekirdi normal olarak ama olur ya, Efraim Dayı’ya falan rastlarsa hiç çekecek hâli yoktu şimdi. Bu yüzden Kayalıpark’m az berisinde, ldris Manavla İplik-çi Camiinin ortasında bir yerde inmiş, bu sefer de kış bastırmadan sonbahar semesini toplayabildiği kadar toplamak için tezgâhının başında cırlayıp duran Aşut’a yakalanmıştı.</p>
<p>“N’oo Hüdai Ağa, selâm sabah yok mu canım?” Kafasına yün bere geçirmişti Aşut. Kirpi gibi saçları sağdan soldan delip çıkmıştı örgüyü.</p>
<p>Şırıngasına hacı yağı çekip üstüne püskürtmeye gelen Kokucu Dursun’u ters bir el hareketiyle püskürttü Hüdai Ağa.</p>
<p>“Selâmın Aleyküm Aşut... Acel...”</p>
<p>“Ve aleykümüs selaaam. Daa bitmedi mi senin oolanın ga-lemleri, defterleri?”</p>
<p>“Ne oğlanı?”</p>
<p>“Hanı didiydin ya... Sünnedolmuşumuş da el öpmeye gelmi-şimiş. Ötebete aldıyıdm hediye.”</p>
<p>“Acelem var Aşut. Gitti oğlan hem.”</p>
<p>Aşut öyle bir pis sırıttı ki, dürbün gözlüklerinin arkasındaki gözleri çizgi hâlini aldı. “Gaç...” dedi hin hin. “Efrayım Dayı ööle dimeyor amma.”</p>
<p>Efraim Dayı da maşallah, yıldırım telgraf gibi çalışmıştı. Daha kimlere söylemişti acaba? İçinden, “Benim hiçbir yalanım tutmayacak mı?” diye sitem etti Allah’a. Şimdi iş daha da acil&#160;bir vaziyet almıştı. Gene de şu Aşut’un çenesini hiç olmazsa&#160;kısa bir süreliğine kapatması lâzımdı. Bir şeyler alacakmış gibi tezgâha bakmaya başladı. Oyalandığı belli olmasın istiyor,&#160;o arada bir kurnazlık daha bulmaya çalışıyordu. Nitekim buldu. “Sen gene hazırla defter, kalem, ıvır zıvır. Çarşıda işimi göreyim, dönüşte alırım.” diyerek canevinden vurdu hıyarı. Dürbünlerin altındaki gözlerin büyüdüğünü görünce o değilden&#160;sordu. “Efraim Dayı nerden biliyormuş çocuğun gitmediğini?”&#160;Aşut’un dikkati dağılmıştı. Neler de satacaktı neler. “Dünağ-şam görmüş ya...” dedi. “Çay muy içmişiyiz, gonuşmuşuyuz.”&#160;Hüdai Ağa önemsemiyormuş gibi davrandı. “Haa, onu diyorsun sen. Ama o dün akşamdı canım. Gece babası geldi, bu sabah&#160;da saldım yola, gittiler baba oğul.” Çok iyi akıl etmişti vallahi.</p>
<p>Aşut yarım kulak dinledi. “Öyle disene.” dedi ağzının kıyısıyla. Gözleri tezgâhın üstünde topaç gibi dönüyordu. “Guvaj boya filan viriyim mi? Yini geldi. Gene pantul mantul? Çok güzel yünlülerim var gışlık. Sıcacık da dutar.”</p>
<p>“Tamam.” dedi Hüdai Ağa aldığı sonuçtan memnun. Nihayet bir yalanı işe yaramıştı. “Sen aklına ne geliyorsa hazırla gene geçen seferki gibi. İşimi görüp geleyim, alırım. Dönüşte hazır olsun yalnız. Bekletmeye kalkarsan almadan geçer giderim.” “Ayıbidiyon. Hazır bil. Gaça gadak gelin?”</p>
<p>“Orası belli olmaz. Sen hazır et, gerisine karışma.”</p>
<p>“Hadi Allah işiyi ras getirsin.”</p>
<p>“Eyvallah.” Adam gibi yapmasını bilirsen pekâlâ da işe yarıyordu kurnazlık. Mis gibi de kandırmıştı herifi işte.</p>
<p>Hüdai Ağa az uzaklaştıktan sonra Kokucu Dursun’a döndü Aşut. “Bu da çocuk gandınyo len...” dedi. “Hem diyo ki oolan&#160;gitti, hem de oolana bi gamyon ötebete alıyo gene. Biz de sala-ğıdık hazar.”</p>
<p>Hüdai Ağa, yaptığı kurnazlık için kendini tebrik ede ede postanenin önünden geçerken “Şimdilik idare eder bu Aşut’u.” diye düşünüyordu. “Nihayet bir yalanımız tuttu. Çok şükür.” Kamyon Garajına gidiyordu. Yolu uzundu daha. Acaba bir fayton mu tutsaydı? Hayır, şimdi bu Aşut koşardı Efraim Dayı’ya,&#160;‘Oğlan gitti diyor.’ derdi, Efraim Dayı da bu sefer bir kâse kuru&#160;fasulye doldurup dayanırdı kapısına gene akşam akşam. Hâttâ Aşut bunun çarşıda işi olduğunu söyleyince belki akşamı da&#160;beklemezdi adam. Bırakırdı ocağı çırağına, Ömer’i yalnız yakalayıp ağzından daha çok lâf almak için eve baskın verirdi. Çe-to da onun götünü dilim dilim doğrardı tabii. “Ne de iyi olur&#160;aslında.”</p>
<p>İşini ne kadar çabuk bitirip dönse o kadar iyiydi. Vilayet Konağının arkasında bekleyen faytona atladı. Yaylı araba Hüdai Ağa’nın ağırlığıyla çatırdadı, sağa yattı, sonra toparlandı. Pazarlık etmeyi unutmuştu. Gene de zararın neresinden dönülse kârdı. Faytoncu “Ya-haytt!” deyip atları yürüttüğünde seslendi arkadan. “Kamyon Garajına kaça götürürsün hemşerim?”</p>
<p>Çeto en az rüzgâr alan yerde uzanmış yatıyor, duvarların iki ayrı yönden birleşme ümidiyle gelip Hüdai Ağa’nın kapı açıklığı olsun diye bıraktığı boşluğun iki kıyısında apışıp kaldıkları bahçe girişini kesiyordu. Hüdai Aa da şoraya bi gapı dikemedi&#160;gitti. Gaç... Kendi iki sefer işemişti Hüdai Ağa gitti gideli, ama&#160;daha Ömer’den ses yoktu. Altına akıdıvırmasın bu? Çay da içtiy-di bardak bardak. Gidip kapıya omuz, kafa falan atmaya karar&#160;verdi. Olmadı havlardı. Kalkıp adalelerini açmak için gerindi,&#160;hafiften kulak çırpaladı, bir iki silkindi, uyuz uyuz kaşındı, dolanıp evin kapısına dayandı. Seslendi ilkin. Oolaan... Ömeeer...&#160;Tabii, görmedikleri sürece duyamıyorlardı. Kapıya bir omuz attı. Açılmayınca ön dişleriyle keresteyi gevip cırt cırt sesler çıkardı. Gene olmadı. Kafaya takmıştı. Çocuğu çişe tutacaktı.&#160;Oturdu kapının önüne, kafasını havaya dikti, havlamaya başladı. Bir, iki, üç derken sonunda Ömer kapıyı aralayıp beyaz suratını gösterdi.</p>
<p>Hele ki şükür. Sana sesleşeceem diyi dişlerimi gırıyodum yav. Çişin ney geldi mi? Akıdacan m?</p>
<p>Ömer ona bakmıyordu. Kafasının üstünden, yüzünde güller aça aça yaklaşan, bir elinde lokum kutusu, kokusu burnunu gıdıklıyordu, bir elinde dişbudak ağacından yapılmış tespihle yaklaşan, dişbudağın kokusu daha da kuvvetliydi, sakallı bir adama bakıyordu.</p>
<p>Annah! Bi götümüzü döndük, duyan gelmiş argadaş.</p>
<p>Hüdai Ağa’nın talimatı kesindi. Dimek arkamsıra sindr sintir giren baççeye ha? Havlayacam filan diyi bekleyorusan çok beklen daa sen...</p>
<p>Doğrudan hücuma geçti.</p>
<p>Menderes gene gözden kaybetmişti Hoca’yı. “Hani bu kadar basitti lan?” Takip işi şımarmaya gelmiyordu. Bir takiple tecrübe kazandım zannedip bilgiçlik taslamayacaktın. Kendine kıza&#160;kıza önce hızlandı, sonra koşmaya, sonra da sağ tarafında uzayıp giden duvarın gerisinde gök gürültüsü gibi bir ses duyup&#160;depar atmaya başladı.</p>
<p>Kamyon Garajını tahmin ettiğinden daha sakin buldu Hüdai Ağa. “Normal.” diye düşündü hemen. “Pancar kampanyası da&#160;geçti hububat vakti de. Boş boş oturuyorlar demek.” Bu iyiydi.&#160;Çarçabuk bulabilecekti istediğini. Balta burun Mercedes’in kapı basamağına çıkmış, elindeki pis bezle dikiz aynasını kirletiyor mu temizliyor mu belli olmayan bir adama yaklaştı.</p>
<p>“Selâmın Aleyküm.</p>
<p>“Aleyküm Selam. Buyur amca.” Herif bundan beş yaş ihtiyar gösteriyordu.</p>
<p>“Ev taşıyacaktım.”</p>
<p>“Gaç... Yazın suyu mu çıkmış?” İki mahalle arası, yirmi -otuz liralık bir iş zannediyordu adam.</p>
</body>
</html>