<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>O esnâda, Menderes ve Doğan Feridiye Karakolunun amir odasında karşılıklı kan terliyorlardı. Doğan, Menderes’e kininden uç uca yaktığı sigaraların külünü kül tablasına dökerek israf&#160;etmiyor, adamcağızın masasına, halısına, koltuğuna silkiyor, izmaritleri yere atıp topuğuyla ezerek halının anasını ağlatıyordu.&#160;Ayrıca sigara kokusuna kurban olsundu bu. Hiç olmazsa ibne&#160;kokusu gibi kokmuyordu sigara dumanı. Erkek kokusu gibi kokuyordu. Ne dökünmüştü bu saf allâsen? Başka zaman olsa fena&#160;geçerdi dalgasını ama şimdi zaman o zaman değildi.</p>
<p>“Allah bin bin belânı versin Menderes.” dedi kıpkırmızı bir suratla. “Nasıl yersin lan bu haltı?”</p>
<p>“Dedim ya, vicdanım...”</p>
<p>“Sokaydım senin vicdanına. Ulan, hadi ettin bir hıyarlık, bana niye söylemezsin lan? Bakalım, edelim, tedbirimizi alalım, sallayalım... Niye saklarsın lan, niye?”</p>
<p>“Bilmiyorum.” Doğan’m yüzüne bakamıyordu Menderes. Çocukluklarından beri ilk defa... “Kaç tur attım bugün Vilâyet Konağının etrafında, gelemedim yanına. Ayaklarım hep geri gitti. Seni huzursuz etmek, mesuliyet altına sokmak istemedim belki. Belki de değil. Bilmiyorum vallahi.”</p>
<p>Doğan geriye yaslanıp öfkeden büyümüş gözlerini Menderes’in oraya buraya kaçırdığı gözlerine odaklamaya çalıştı. “Ben biliyorum.” dedi dişlerinin arasından. “Güvenemedin bana...”&#160;“Daha neler... Güvenmez olur muy...”</p>
<p>“Kes lan... Utanmadın di mi? Güvensen gelip böyleyken böyle der, güzel güzel anlatırdın. İkna ettin ettin, etmedin, çiğner miydim seni hiç? Senin, elin belediye emeklisiyle cami imamına verdiğin mühleti de mi vermezdim ben sana, a hayvan? Anlatmadın da başın göğe mi erdi lan? Şimdi nasıl anlatıyorsun&#160;ama sike sike?”</p>
<p>Kahroluyordu Menderes. “Yav zaten kahroluyorum, yeter.” dedi. “Ne yapacağız şimdi, onu söyle sen.”</p>
<p>Doğan da işin o kısmını söyleyemiyordu bir türlü işte. Uzun süredir vakasızlıktan canı sıkılan Baş Savcı’mn, emri imzaladıktan sonra “İyi işmiş. Ben de geleyim baskına, bekleyin karakolda. Dört buçukta orada olurum.” dediğini Menderes’e nasıl&#160;edip de söyleyeceğini bilemiyordu. Ama söylemek zorundaydı. Operasyonun kaçacak deliği kalmamıştı. Menderes’i de boşa ümitlendirmenin âlemi yoktu o hâlde. “Altımıza ettik, şimdi&#160;uslu uslu üstüne oturacağız bir güzel.” dedi.</p>
<p>“Anlamadım.”</p>
<p>“Anlamazsın tabii... Baş Savcı geliyor oğlum, Baş Savcı geliyor lan. Bu operasyon yapılacak. Yolu yok. Apırsa da yapılacak, köpürse de yapılacak. Örtbas etme şansım yok artık. Kuyruğuma baka baka Vilâyet’e dönüp İhbar asılsız çıktı.’ deme şansım&#160;yok. Şurda gece yarısına kadar oyalanıp herif kaçtıktan sonra&#160;da iş olsun diye baskına gidip ‘Gittik ama kaçmışlar.’ deme şansım bile yok. Damlasın hazret, eteğine yapışıp sikeee sike gideceğiz baskına... Hay Allah belânı versin senin lan!”</p>
<p>Menderes nihayet bakabildi Doğan’ın gözlerine.</p>
<p>“Ben var ya ben...” dedi, büktüğü işaret parmağının boğumuyla şakağına kapı çalar gibi tık tık vurarak; “Şu kafamı sikeyim ben... Yaktım melek gibi insanların başını, görüyor musun?”</p>
<p>“Orda dur.” dedi Doğan yumuşayıveren bir sesle. “Benim süt kardeşime sövemezsin. Götüm kurtlanmış gibi acele acele gidip Baş Savcı’dan emir çıkarttırmasaydım bu hâlde olmazdık&#160;şimdi. Asıl ben kendi bileğimi sikeyim.”</p>
<p>“Sen de benim süt kardeşime sövemezsin.” dedi Menderes. “Ne yapacağız lan Doğan?”</p>
<p>“Ne bileyim aslanım. İşimiz Allah’a kaldı. Dua edeceğiz, baş bey gelmesin ki kılımızı bile kıpırdatmadan götümüzün üstünde oturalım diye ne kadar dua biliyorsak hepsini edeceğiz. Yarın ‘Niye gitmediniz?’ diye hesap sorarsa da ‘Sen bekle dedin,&#160;biz de bekledik arkadaş, ne yapalım.’ diyeceğiz.”</p>
<p>“Var mı gelmeme ihtimâli sence?”</p>
<p>“Var var. Randevularına sadık değildir ekselans. Hele ki de maiyetine karşı. Dört buçuk dedi ya, beş buçukta anca gelir.”</p>
<p>“Hadi inşallah. O bile kâr.”</p>
<p>Tam da bu ‘inşallah’ın üstüne, Bahadır kapıyı bile tıklatmadan rüzgâr gibi daldı içeri ve “Baş Savcım geldi Komserim.” dedi.</p>
<p>Saat dört buçuğa beş vardı.</p>
<p>Hüdai Ağa kalkıp birer çay daha doldurdu bardaklara. Aslında hazır kamyon da gelip kapıya dayanmış, vakit kaybetmeden kanat vurup uçası vardı ama Muzaffer Hoca ya kıyamıyordu.&#160;Adamcağız Ömer’i bir bağrına basıyor, bir yolculamaya hazırmış gibi yekinip deviniyor, sonra tekrar çökekalıyor ve ‘Ge bi&#160;daa gucaklıyım ooooluuuuummmm.’ diyordu içli içli. Ben gabimi götürüp gamyona goyayım mı Hüdai Aa şimciden? Unudul-masın da... Apar topar yola düzülmenin de çok mânâsı yoktu&#160;ona bakarsan. Komiserden mühlet alınmış, Efraim Dayı’nın dili ökçesine kundura çivisiyle çakılmıştı. Gelirseydi gelsindi, gö-rürseydi görsündü kavat. Korkacak, endişeye kapılacak bir şey&#160;yoktu. Gabimi diyom gabimi. Unutmassın de mi? Saatine baktı; dört buçuk. Bir köşeye çekilip Gülsüm’ün yeni adresini yazdı ufak bir kâğıda. Hoca’dan da isteyecek, istemesine gerek de&#160;yoktu aslına bakarsan, ‘Karaaslan Camii İmamı - Konya’ bu kadar, haftada bir mektup yazacaktı adamcağıza. Hâttâ Ömer’e de&#160;iki satır yazdırıp aynı zarfın içinde postalayacaktı. Yazdırabil-seydi de Çeto’ya da yazdırsaydı keşke. Hoca neredeyse Ömer’e&#160;baktığı aşkla bakıyordu Çeto’ya. Az daha mühlet verdi.</p>
<p>Baş Savcı Burhan Cihan, ekiplerin hazır olmadığına inanamı-yordu. Azıcık da görsünler isteyerek kolunu sıvayıp Omega saatini Doğan’ın burnuna soktu. Yeni hediye gelmişti. “Dört buçukta hazır olunsun demedim mi kardeşim?” diye azarladı astını. “Hadi sana demedim...” Menderes’e döndü, “... yazılı emrim de mi gelmedi sana?” Cevap beklediği için sormuyordu. “Ol-maaaz.” diye devam etti. “Devlette gayri ciddilik olmaz. Bakın,&#160;kapının önünde Yeni Konya ve Yeni Meram Gazetelerinin müdürleri bekliyor. Vakayı haber verdim, bizzat ilgilendiler.” Gazetecileri de toplayıp gelmişti demek. Eteğinde belâ sürüyordu&#160;adam. “Muhabir bile göndermiyor, makinelerini kapıp kendileri geliyor müdürler. Bir onların meslek ahlâkına bakın, bir de...”</p>
<p>“Çay?”</p>
<p>Burhan Cihan hışımla dönünce, deminden beri komiseri azar işitiyor diye üzüldüğü için çayları kaptığı gibi koşan Bahadırla burun buruna geldi. “Ne çayı be?” diye bağırdı.</p>
<p>“Çık Bahadır, çık.” dedi Menderes telaşla. “Bırak tepsiyi çay ocağına, iki arkadaş daha al, arabanın başında bekleyin beni.&#160;Operasyona gideceğiz.”</p>
<p>“Anlaşıldı Komserim.”</p>
<p>Bahadır çıkınca “Aceleye ne hacet komser?” dedi Burhan Cihan alayla. “Birer de etliekmek söylerdik şurdan, yer içer öyle giderdik. Atla deve değil ya, bir insan evlâdının hayatı kur-tanlacak alt tarafı. Yüreği yanan bir aile yavrusuna kavuşturulacak. Ne bu acele?”</p>
<p>Baş Savcının gösteriş merakını görmezden gel, düşündüğün zaman haklıydı adam, işini yapıyordu, haklıydı, hem de yerden&#160;göğe. Ama adı Doğan değil, dolayısıyla da konuya vâkıf değildi.&#160;Ayrıca vâkıf olsa da şahıs olarak Doğan değildi gene. Vâkıf olsun diye Doğan’a anlattığın şeyleri ona da anlat, bak da gör memurin muhakemat nerene giriyordu.</p>
<p>“Yürüyün Allah aşkına.” deyip geldiğinden beri komisere attığı fırçayı duymayan kalmasın da ibret olsun diye bilhassa ardına kadar açık bıraktırdığı, ardına kadar açık oda kapısına doğru ardına kadar açık adımlarla hamle etti. “Allah aşkına yürüyün.”</p>
<p>‘An’ bile sayılamayacak o kısacık zaman diliminde Menderes; “İşimiz Allah’a kaldıysa yandık!” diye geçirdi içinden.</p>
<p>Baş Savcı kapıya ulaşmak üzereydi. Dışarıdan, devrilmiş çay tepsisinin şangır şungur sesi geldi. Zabıt kâtibi kapının ağzında belirdi.</p>
<p>Sonra kayboldu, ama yer değiştiren o değildi.</p>
<p>Kapı yer değiştiriyordu.</p>
<p>Deprem haritasında güya ‘emniyetli zemin’ rengine boyalı Konya Merkez’in dibinden bir kükreme sesi yükseldi. Alâaddin&#160;Keykûbat’m askerleri kabirlerinden kalkıp da gelmiyor idiyseler, zelzele oluyordu. Ki gelmiyorlardı.</p>
<p>Annah! Yir ayaamın altında gıvış gıvış ediyo.</p>
<p>“Eşhedü en lââ...”</p>
<p>“Hoca, deli olma, kap oğlanı çık dışarı. Devrilmeden kuzineyi söndürmem lâzım benim.” Borular dökülmeye, binbir emekle hazırlanan câmm denkler kurum karasına, evin canım havası duman fümesine boyanmaya başlamıştı.</p>
<p>Yangın yanacak Hüdai Aa. Gaçalım gaçalım.</p>
<p>Kapının ağzında kayalarımız gibi dikiliyordu Hüdai Ağa. Sanki deprem kapının kirişini kırıp da pervazı eğip bükmeye kalksa, alttan omuz verip içeridekiler çıkıncaya kadar dayanacakmış gibi bir hâli vardı. Duran için zahmet etmesine gerek yoktu; o, daha Konya’nın altındaki dünya gacırdamaya başlamadan, tepedeki duya asılı lamba sallanmaya başladığı anda&#160;“Ana bismillah! Eşhedü... Gaçm!” fırlayıp çıkmıştı.</p>
<p>Kucağında Ömer’le ayaklandı Muzaffer Hoca. Kelime-i şahadet için bağırmak, zikir için de tespih çekmek şart değildi... Bir tur ‘El Hafız’, bir tur ‘Er Rakîb’, bir tur ‘El Mücîb’... Ayağının&#160;bastığı zemin yukarıya doğru çıkmaya çalışan bir kamyon alttan çarpmış gibi hafif bombe yapıp dalgalanınca kuzinenin üstüne uçmaya başladı. Ömer yanacaktı, bir şey değil. Ne etti nasıl etti, kendi de bilmeden şeytan merdiveni gibi döndü havada, oğlanı beşik gibi sallanan cehennem tenekesinden uzaklaştırıp ateşe kendi canını arz etti. O anda tek istediği, sobaya yapıştıktan sonra, ama Ömer düşmeden önce, Hüdai Efendi’nin&#160;yetişip çocuğu elinden almasıydı. Artık rahat rahat bağırabilir-di. “Eşhedü...”</p>
<p>Feridiye Karakolunun duvarlarında, cinler sabit kalemle karalama yapıyormuş gibi çizgiler belirmeye başladı. Burhan Cihan, kapı ilk yer değiştirdiğinde tansiyonunun fırladığını zannedip kendini salmış, el yordamıyla oturacak bir yer aramış, ardından caddeye bakan camlar patlamaya başlayınca ‘Bu kadan da asabi tansiyondan olmaz artık. Zelzele bu.’ deyip kendini yere atmıştı. Yolu ağır amir masası tarafından kesilen Menderes,&#160;gıdıklanmış gibi yaylanıp duran zemin yüzünden ayakta durmakta zorlanıyordu. Evrak dolabının Doğan’ın üzerine devrildiğini gördü. “Doğan, kaç.” Aynı anda Doğan, Baş Savcıyı düştüğü yerden kaldırmak için eğiliverince dolabın hamlesi boşa&#160;çıktı, birdirbir oynar gibi Doğan’ın belinin üstünden aşıp havada ters takla atarak az evvel kapının durduğu yere amut vaziyetinde dikildi.</p>
<p>Küt!</p>
<p>“Aferin Çeto!”</p>
<p>Sonra bir ‘küt’ daha...</p>
<p>Anam yandım!</p>
<p>Ve sonra paldır küldür.</p>
<p>“Dışarı koş Çeto! Tulumbanın başına!”</p>
<p>Anam anam anam!</p>
<p>Muzaffer Hoca, yanan kuzinenin tozunu Ömer’le alacakmış gibi, önde Ömer, yüzüstü tam da kuzinenin üstüne uçarken, çocuk yanmasın diye havada burgu yapıp bu sefer de sırtüstü uçuşa geçtiği ve bağıra bağıra şahadet getirmeye başladığı “... en lâââ...” o an, ‘küt’ diye bir ses duymuş, şahadeti gene yarım kaldı diye üzülürken bu küt’ün kendi bedeninden çıktığını anlayıp uçarayak şöyle bir etrafına bakınmıştı. Ters balıklama uçuyor olması lâzım gelirken yandan dalga almış alabalık&#160;gibi yan yan uçuyordu şimdi... Ve duvar hızla yaklaşıyordu...&#160;Kuzine nereye gittiydi ki? “... ilahe illallaahhh ve eşhedü...”&#160;Sonra öbür ‘küt’, yanlamasına duvara toslamıştı ve onu takiben yere düşüp paldır küldür. “... enne Muhammeden abdü-hû ve Resulûhu...” Hayâl meyâl, yanan bir kuyruğun yüzünün&#160;az ötesinden geçtiğini gördü, telaşla toparlanmaya çalışırken&#160;“Ömer!” diye bağırdı. “Ömer’iiim...” İki mengene, iki omuz başından kapıp havaya kaldırdı, baş aşağı serin havaya çıkardı.&#160;“Ömer emniyette.” dedi Hüdai Efendi’nin âşinâ sesi. “Ama Çeto... Hah, pek bir şeyi yokmuş. İn bakalım.”</p>
<p>Sonra bir küt daha.</p>
<p>Çeto’nun hâlini görünce Muzaffer Hoca’yı kıçûstü yere atmıştı Hüdai Ağa.</p>
<p>Feridiye Karakolu kısa bir müddet daha kikirdekli kesme çorbası gibi çalkandı, sonra duruldu. Personelden atabilen kendini caddeye atmış, atamayan bir kuytu bulup büzüşmüş kalmıştı. Alttan ilk darbe geldiğinde tepsiyle beraber uçarak kırık bardakların üstünde el baş amudu yapan Bahadır’ın kanayan eli ve alm hariç, yaralanan yoktu. Camlar patlamış, dolaplar devrilmiş, masalar, sandalyeler kaymış, yangın köşesi dağılmış, duvarlardaki çerçevelerin bazıları düşüp kırılmış, bazıları sallanmakla yetinmişti. Burhan Cihan, sol eli makam arabasının üstünde, hafiften yana kaykılmış hâlde Menderes ve Doğanla yan yana sigarasını tellendiriyor, bu türden şoklar yaşayan her fâni gibi ara sıra şaşkın şaşkın üstünü başım çırpıyor,&#160;etrafta koşturanlara, saçılan cam kırıklarına, ıvır zıvıra bakıyor,&#160;tekrar üstünü çırpıp “Vay be, ucuz atlattık!” diyordu. Gazete&#160;müdürleri sırra kadem basmıştı. “Allah Konya’nın yüzüne baktı.” Deprem yalamış, şöyle bir tadına bakmış, fakat ısırmamış-tı Konya’yı. Ortada bir âfet olmadığı belliydi ama gene de sokaktaydı Konyak. Mahalle sakinleri, ‘Ne duruyorsunuz, şu tektonik plakayı tevkif etsenize.’ dercesine dolanıyorlardı karakolun etrafında. Sonra on on beş kişi aynı anda üstünü başını çırpıyordu. Menderes de Burhan Cihan gibi düşünüyordu. Tek&#160;farkla... Evet, Allah yüzüne bakmıştı bakmasına ama Konya’nın&#160;değil... Hüdai Nâbit’le Ömer Çavuş’un...</p>
<p>Muzaffer Hoca, Duran’ın da yardımıyla dizlerine abana abana doğrulup yapılacak tek iş oymuş gibi üstünü çırptı. Tulumbanın başında Çeto’nun üstüne eğilmiş Hüdai Efendi’yle tepesinde dikilip başını okşayan Ömer onun varlığını unutmuşa benziyorlardı. Hüdai Efendi bir de konuşuyordu hayvanla. “Çok acıyor mu oğlum?”</p>
<p>Kim bilir ne cevaplar veriyordu koca köpek. Ah bir duyabi-leydi Muzaffer Hoca. Çok lâzımmış gibi geri dönüp evin ne durumda olduğuna baktı sonra. Evdi işte. Maldı altı üstü. Canları kurtulmuştu ya. Az daha inceledi. Durumunda ufak tefek çatlaklar, döküntüler, bol bol da bir güğüm suyla söndürülmüş&#160;odun dumanı haricinde bir fenalık yoktu. Duranla beraber&#160;grubun yanına gitti. Çeto’nun kuyruğu Alakova Bataklığından&#160;çıkmış ağaç kökü kadar kara ve kıpırtısız duruyordu. “Vaah...”&#160;dedi. “Vah guzum vah.. Yananngitti guyruğun?”</p>
<p>Sen tay tay durmayı hileydin yanmazıdı.</p>
<p>“Biraz ütüldü.” dedi Hüdai Ağa. “Sen sobanın üstüne düşmeyesin diye araya girince... Kuzinenin kapağı da kayıp açılınca...”</p>
<p>Sırtüstü kızarmaya uçarken nasıl da birden çarpılıp yan yan giderek duvara vurduğu geldi Muzaffer Hoca’nın gözüne. “Sen&#160;ni gurtardın beni guzuuum?” Cevap gelmedi Çeto’dan. Zaten&#160;Muzaffer Hoca da beklemiyordu. Uzanıp Çeto’nun başını okşadı. “Vay benim aslanım vaay... Vay benim goçum vaaay! Çok&#160;acıyo mu guzum? Canın yanıyo mu ooluum?”</p>
<p>Yay yanıyo da Hoca, benim gap içerde galdı, esas içim yanı-yo içim.</p>
<p>“Bişiy didi mi cevaben?”</p>
<p>Hüdai Ağa balyoz gibi dirseğiyle Muzaffer Hoca’nın böğrünü dürtüp Duran’ı işaret etti gözüyle. Muzaffer Hoca öksürmeye başladı. Ciğerleri ağzına geleyazmıştı.</p>
<p>Zelzele Yarma’yı hiç sallamadı o gün. Yarma da onu sallamadı. Kılı bile kıpırdamayan Dinek, Hadim, Taşkent ve Ermenek, Konya’da zelzele olduğundan ajans sayesinde haberdar olabildi. Bozkır ve Sakyatan’ın ruhu hafifçe, Yeniceoba, Cihanbeyli,&#160;Kadınhanı, Ilgın ve Kulu’nun teni şiddetlice gıdıklandı. Yunak,&#160;Tuzlukçu, Akşehir ve Doğanhisar, tıpkı Konya Merkez gibi,&#160;devlet dairesinden, evden, okuldan ve ikinci hamının koymandan sertçe çıkarılıp sokaklara saçıldı. Obruk, Akören ve Karapınar, birkaç saniyeliğine, içine su damlatılmış kızgın yağ tavası gibi sıçradı, hepsi o. Ne afet, ne de afetçikti olan. Fay hatları gaz çıkarmıştı sanki. Üç buçuk, bilemedin dört büyüklüğünde bir raks. Tökezleyip dizini kanatan, kafasına çerçeve düşüp&#160;başını yaran ve zaten yaralanacağı olduğu için yaralananlardan&#160;başka kimseye zarar vermeye gücü yetmedi depremin.</p>
<p>Ama Hüdai Ağa’yı kıymetli emaneti ve Çeto’suyla birlikte yola salmaya yetti.</p>
<p>Sigarasının izmaritini bir fiskeyle kaldırıma attıktan sonra, “Haydi Doğan.” dedi çünkü Burhan Cihan. “Vilâyet Konağına bir gidip bakalım. Vali Bey mülkî erkânı toplar şimdi. Operasyonu yarın yapacağız artık.” Sırıtmaya başlayan Menderes’e&#160;döndü. “Sen de iyi bir şey olmuş gibi sırıtmayı kes de memurlarını nöbetleşe evlerine gönder, ailesine bakanlar geri gelsin,&#160;ötekiler gitsin. Günahtır. İçleri içlerini yiyordur şimdi. Merak&#160;ediyorlardır çoluğu çocuğu. Öyle hanım hanımcık esanslar sürünmekle karakol amiri olunmuyor.”</p>
<p>O gece Muzaffer Hoca, cebinden Hüdai Efendi’nin evinin anahtarını çıkarıp cami anahtarlarının durduğu kavanoza attı... Bir tur ‘El Vâsi’, bir tur ‘El Hakîm’, bir tur ‘Eş Şehîd’... İnsanın içi hem ferahlayıp hem de nasıl daralırdı böyle? Aynı şey&#160;nasıl olur da hem sevindirir, hem üzebilirdi adamı? “Gitti güzüm! Sarı guzum, giymedim gitti.” ... Bir tur ‘El Vedûd’, bir tur&#160;‘El Bâis’, bir tur ‘El Kaviy’... “Gitti Çetom. Gitti Hüdai Efendi.&#160;Dağ gibi adam bastı gitti.”</p>
<p>“Yatagit gayrı hay Mızaffer.”</p>
<p>“İçim yanıyo Nesibe.”</p>
<p>“Bi çay daa içen ni?”</p>
<p>“Yok. Su vir sen. Soğuk olsun. Sonra da gir yat.”</p>
<p>Suyunu içti, Nesibe’yi yatağa gönderdi, çıkarttı dişbudağını cebinden, kavak sırasını görebilmek için perdeyi ardına kadar açıp dizlerini katladı altına, divana yerleşti... Ayıp etmiştiy-di sanki. İnsan bi tanıdığı göçerken yardım etmez miydi canım? Yok yok, çok ayıp etmiştiydi. “Hacı Tengirşen’e bigaç günlüğüne emanet itsem namazları?.. Kim ne diyeceğimiş?” Kaç sene var, senelik iznini kullanmıyordu zaten. Yok yok. Gidip yardım edecekti. Az eşyaydı uz eşyaydı ama bi şehirden bi şehire&#160;göçüyolardı neticede. Gidecekti bikaç güne... “Ne bigaç günü&#160;ülen? Senin keyfini mi bekleyecek eşya muşya?” Hemen gidecekti. Hemen. Yarın sabah.</p>
<p>İçi bir ferahladı ki.</p>
<p>“Naşı da bildi hayvan dişbudağı maşallah!”</p>
<p>Bir tur ‘El Hak’, bir tur ‘El Vekîl’, bir tur ‘El Muhsî’...</p>
<p> </p><p> </p><p> </p>
<div style="text-align:right;">
<em><p>Ey gözüm, nedir uyku? Gel uyan gecelerde,</p>
<p>Yıldızların et seyrini seyrân gecelerde.</p></em>
<p>ERZURUMLU İBRAHİM HAKKI</p>
</div>
<p> </p>
<p>Menderes, yattığı yerde sırtı kaşınan eşek gibi dönüp durmuş, Mine homurdanmaya başlayınca kalkıp salona geçmişti. Zaten&#160;eve girdiği andan itibaren “Ne kokuyorsun sen?” diye bir başlamış, yatmcaya kadar da susmamıştı kadın. Yetmezmiş gibi&#160;Baş Savcıya da rezil olmuştu. “Allah belânı versin Dursun.” Daha soba kurulacaktı. “Öf! İçim sıkıldı artık kur boz kur boz.”&#160;Ki içinin ona sıkılmadığmı kendi de biliyordu. Depremden zarar görmüşler miydi acaba? Ne güzel bir çirkin adamdı o Hü-dai Nâbit... ve ne güzel telaffuzu vardı. Gitmiş miydi acaba oğlanı alıp? Gidebilmiş miydi? Gitmişse ne büyük kayıptı Konya&#160;için... ve de Menderes için. Şeker adam ne yapmıştı acaba? Muzaffer Hoca... Nasıl indirebilmişti oğlanı kucağından, nasıl yolcu edebilmişti? Ömer ne yapmıştı? Kuzgun teleği kılıklı anayla kömür sobası kılıklı babanın süt tenli, başak saçlı oğlu? Ne&#160;yapmıştı? Nasıl çözmüştü Muzaffer Hocasının boynuna doladığı kollarını? O gergedan kadar köpeği ne etmişti ki Hüdai Nâbit? Hiç bırakıp gidecek gibi durmuyordu; götürmüş müydü&#160;acaba? Nasıl da söz dinliyordu hayvan. Nasıl da lâf anlıyordu.&#160;Doğan ne yapmıştı? Âfet tedbir toplantısı ne kadar sürmüştü?&#160;Ah, şimdi ne güzel olurdu Doğanla iki lâfın demini alabilseydi.&#160;Tercihli telefona yazılalı neredeyse iki sene oluyordu, hâlâ çıkmamıştı. Emniyet mensubu olarak önceliği vardı güya. Olsaydı&#160;şimdi şurda, arasaydı Doğan’ı, “Kalk lan.” deseydi. “Kalk. Üsküdar’da sabah oldu.” Kimene Halil’in yerine damlasalardı, Halil bunları demleseydi. Çıkıp gitse miydi ki Doğangile şimdi?&#160;Dayansa mıydı ki ibnenin kapısına? O zaman da Nazlı çok caz&#160;yapardı. Oğlanın başını yakmanın mânâsı yoktu.</p>
<p>Yoktu da...</p>
<p>Ah işte, Doğan da olmadı mı içini dökecek kimsesi yoktu. Yarın desen, herifin başını kaşıyacak hâli olmazdı mesai saatinde. Bu gece kurtlanıyordu ki yarın geceye kadar nasıl sab-redecekti. Hadi evelek güvelek dedi, sabahı etti, gündüz ne yapacaktı?</p>
<p>Aaah ah.</p>
<p>Ama dur... Muzaffer Hoca vardı yahu. Hem Karaaslan’a gitmek için bahanesi de hazırdı. Karakola ‘Kayıp çocuk için gidiyorum.’ dedi miydi, ister emniyet müdürü arasın, ister vali. “Komserim yok efendim.” derdi Semih. “Akşama kadar da gelmeyebilir.” derdi. Yok yok. Öyle demezdi. Derdi ki; “Gomse-rim yoğefendim. Ağşama gadak da gelivirir mi bilmem.”</p>
<p>Kendi kendine güldü.</p>
<p>“Aynen!” Sabah karakola şöyle bir uğracayacak, Semih’i tembihleyip uzayacaktı Karaaslan’a, Muzaffer Hoca’ya misafir olacaktı. İnşallah çay yapmaya kalkmazdı adam.</p>
<p>“Çay değil is bulaşığı mübarek.”</p>
<p>Gene güldü.</p>
<p>Uyuyabilseydi uyurdu ne güzel, basar giderdi o rüyadan o rüyaya, gözünü bir açardı ki sabah olmuş, zamanda yolculuk&#160;eder gibi. Ama uyuyamayacaktı. Cin gibiydi. Canı çok sıkkın&#160;bir cin gibi.</p>
<p> </p><p> </p><p> </p>
<div style="text-align:right;">
<em><p>Aylar tepe, yıllar dağ zincirleri,</p>
<p>Zirveler aşarsın, haberin olmaz.</p>
<p>Dur durak bilmeden doğuştan beri.</p>
<p>Mezara koşarsın, haberin olmaz.</p></em>
<p>ABDURRAHİM KARAKOÇ</p>
</div>
<p> </p>
<p>Balta burun Mercedes nazlanmadan yürüyordu, ama hepsi o. Koşmuyordu; yürüyordu. Akşamın beş buçuğundan beri git&#160;git beş saat saat yol gitmiş, saati gecenin on çeyreği etmiş, daha&#160;Kulu makasım yarım saat önce geçmişlerdi. İçi sıkılıyordu Hüdai Ağa’nın. Büyük bir gayret sarf edip bu sıkıntısında Duran’ın&#160;ahret sualinin payı olduğuna inandırmaya çalışıyordu kendini, ama yalandı.</p>
<p>İçi sıkılıyordu.</p>
<p>Ömer’i Duran’la arasına yatırmış, sarı kafasını da kucağına almıştı ama çocuk da öyle böyle bir çocuk değildi, zehir gibiydi, uyuyup uyanıp soruyordu; “Nooldu Hüdai Ağa? Bi yerin mi&#160;acıyo?” Acıyordu evet. İçi.</p>
<p>Niye ama? Niye?</p>
<p>Evini barkını geride bıraktığı için mi?</p>
<p>Ömer’in mesuliyetini üstlendiği için mi?</p>
<p>Yarın ne olacağını bilmediği, çocuğun nüfus kaydıydı, okul kaydıydı, bütün bunlarla başa çıkamamaktan korktuğu için&#160;mi?</p>
<p>Katiyen.</p>
<p>Çeto’yu bavullarla beraber balta burunun kasasına tıktığı için mi?</p>
<p>Eh, biraz, ama bu derecede sıkıntı için katiyen, tik iki saatte kamyonu sık sık durdurup inerek kasaya bakmaya gitmiş, Geldik mi Angara’ya Hüdai Aa?.. Çeto’nun keyfinin yerinde olduğunu görünce brandayı kapatıp yerine dönmüştü.</p>
<p>İçi sıkılıyordu.</p>
<p>Uyuşa vakit geçerdi ama uyku Ankara’dan daha uzaktı gözüne. Arasına telgraf direği dikmişler gibi, göz kapaklarının biri yere bakıyordu biri göğe. Bırak uyumaya kalkmayı, hiç olmazsa şöyle birkaç dakikalığına yummayı bırak, kırpıştırmak için&#160;dahi bitiştiremiyordu birbirine. Keşke telefon edebilmiş olsaydı Gülsüm’e. “Geliyoruz Kızım.” deseydi. “Kızart bakalım köfteleri.” Ne çok acı çekmişti şu çocuk. Ne çok kaçmıştı hatıralarından. Ne çabuk yakalanmıştı her kaçtığında. Ne çok adres değiştirmişti. Bu eve ne zaman taşınmıştı acaba? Son mektubunu&#160;Hamamönü’ndeki adresine attığına, mektup da Gülsüm’e ulaştığına göre en fazla iki hafta olmuş olmalıydı taşınalı.</p>
<p>İçi sıkılıyordu.</p>
<p>İyiye değil de kötüye gidiyormuş gibi hissediyordu.</p>
<p>Çok sıkılıyordu.</p>
<p> </p><p> </p><p> </p>
<div style="text-align:right;">
<em><p>Yalnızca içinizdeki iyilikten bahsedebilirim;</p>
<p>Kötülükten değil...</p>
<p>Çünkü kötülük nedir ki.</p>
<p>Kendi açlık ve susuzluğu içinde azap çeken iyilikten başka?</p></em>
<p>HALİL CİBRAN</p>
</div>
<p> </p>
<p>“Lan arkadaş, sanki biliyo da yapıyo yav. Ben böyle bi kahpelik görmedim yav.”</p>
<p>Hava karardı kararalı bekliyorlardı muhtarlıkta. Işıkları da söndürmüşlerdi ki gören eden olmasın. Sırasıyla bir Tahir gidiyordu dere kıyısından hamama, bir Samet, bir Behnan. Yok&#160;amma koyayım, sönmüyordu hamamın ışıkları. Şu saat olmuş,&#160;hâlâ cingir cingirdi.</p>
<p>“Ben de görmedim vaha.” dedi Behnan Hacemmi’ye sırnaşarak. “İşletiyo mu naapıyo kancık? Zaten dulmuş.”</p>
<p>Hacı Naci Kalaycı’nın altın köpek dişi karanlıkta ışıldadı. Sır-tarmıştı galiba. “Bunlar niye ikisi birden gitti şimdi?” diye sordu Behnan’a. “Sıra Samet’te değil miydi?”</p>
<p>Behnan fırsatı değerlendirdi. “Bi önceki sefer çok korkmuş Samet. Bu sefer de sıra gelince, ben heladaydım, tesadüfen duydum, yoksa lâf dinlediğimden değil, ille de sen de benle gel diye yalvardı Tahir’e. Tahir de naapsm, kalktı gitti.”</p>
<p>Hacı Naci Kalaycı bu sefer sırtardı. Şaka geliyordu. “Kan koca gibi lan bunlar.” dedi. “Babalannda da ibnelik yok ama, kime çektiler bilmem ki.”</p>
<p>Behnan cırk cırk sesler çıkararak güldü.</p>
<p>“Kulağımı siktin.” dedi Hacı Muhtar. “O naşı bi gülüş oğlum;</p>
<p>at mı kişniyon lan? Cırnağını tahtaya mı sürtüyon naapıyon, nerenden çıkıyo lan o ses?”</p>
<p>Bozuldu Behnan. Şakanın ucu ona girdi mi bozulurdu. “Aha...” dedi Muhtar. “Geliyolar. Hem de koşa koşa geliyolar&#160;valla. Kesin tamam bu sefer.”</p>
<p>Hakikaten de geliyorlardı.</p>
<p>“Hele şuna şuna... Naşı patırdıyolar bak hele. Ammı eşşek siktiklerim. Reklam edecekler bizi.”</p>
<p>Behnan daha üsturuplu olmasına gayret ederek gene güldü. “Gülüp durma lan sen de. İçim kıyışıyo.”</p>
<p>Tahir’le Samet asfaltta pancar motoru gibi pat pat sesler çıkararak koşuyor, itişip kakışıyorlardı. Muhtarlığın önüne geldiklerinde merdivene adım atmadan bağırmaya başladılar. “Ha-cemmiiii.. Tamaaam... Hamamın lambaları söndüüü...” Hacemmi kapıyı öyle bir açtı ki, kulpu elinde kaldı. “Sust!”&#160;diye tısladı. “Gir içeri. Sust!”</p>
<p>Tahir’le Samet sessizce fren yaparak içeri girdiler. “Hanginizdiniz lan o bağıran? Sen miydin Samet?”</p>
<p>“Yok Hacemmi. Valla ben değildim.”</p>
<p>“Sen miydin lan?”</p>
<p>“Yok Hacemmi. Ben de değildim valla.”</p>
<p>“Allah belânızı versin inşallah.” İkisine de birer tokat aşk etti. Samet’inkini bilhassa hafif tutmuştu. Veya Tahir’inkini bilhassa ağır. “Oğlum, ne bağırıyonuz lan? Ya bi duyan oldu da ‘Kim bu öküzler?’ diye penceresini açıp baktıysa? Bana kastınız&#160;mı var oğlum sizin?”</p>
<p>“Ayıp lan ayıp.” diye yangına körük tuttu biraz Behnan. “İnsan bi dikkat eder aslanım.”</p>
<p>“Bunlar mı? Bunlar anca el ele göt göte dolaşsınlar. Başka bi bok bilmezler.”</p>
<p>Behnan tam gene gülecekti, tuttu kendini. “İnşallah kimse duyup görmemiştir.” dedi.</p>
<p>“Yok yok... Kimse görmedi.” dedi Samet. Tokat hafif geldi diye seviniyordu. “Ben baktım koşarken. Ona göre koştum yani.” Tahir onayladı amcaoğlunu. “Ben de.”</p>
<p>“Çok sevindik çünkü Hacemmi... Tutamadık kendimizi.”</p>
<p>“iyi bok yediniz. Işık söndü diye o kadar sevinilir mi lan?” “Yok Hacemmi... Işık söndü diye değil... Işık da söndü de...&#160;Biz esas külhanın yandığına sevindik. Hani sen dediydin ya.”&#160;Nerdeyse Muhtar da bağıracaktı sevincinden. “Valla mı?” dedi.&#160;“Valla billa yandı Hacemmi. Gözlerimizle gördük. Bacadan&#160;bi duman çıkıyo ki akim durur. Yeşilbayır’ı yak, kimsenin ruhu duymaz.”</p>
<p>“Aferin oğlum. Bak, aferin bak. Bu iyi haber oldu bak...” Susup coşkusunu bastırdı. “Tamam...” dedi devamla. “Evini de ateşe verin amcığın. Kaçabiliyosa kaçsın.” Sırtardı. Şaka geliyordu. “Kaçamıyosa da canı sağ olsun. He he he.”</p>
<p>Tahir’le Samet abartılı biçimde güldüler. Aferini onların kapması Behnan’ın izzet-i nefsine çok dokunmuştu. O hiç gülmedi. Muhtarla ibne amcaoğulları bir müddet daha gülüştüler.</p>
<p>“Neyse.” dedi Muhtar. “Aaay ay... Hadi bakalım. Bu işin de sonuna geldik hayırlısıyla.” Behnan’a döndü. “Bidonlar hazır&#160;mı oğlum?”</p>
<p>Behnan kabardı. Hacemmi ‘oğlum’ demişti. Hem de kızdığından değil. “Hazır Hacemmi, hazır. Kibrit de hazır, çaput da hazır. Her şeyi hâllettim ben. Bi tek gazyağı hazır değil.” Korkarak değil, kıvanarak söylemişti. Sırıtıyordu.</p>
<p>“Ne ne ne ne ne?”</p>
<p>“Benzin hazır Hacemmi. Dikkat çekmeyin dediydin ya. Tee Çiflik Mahallesine gittim ben de. Orda bi tek benzinle mazot&#160;vardı. Hem dedim benzin daha çabuk tutuşur, hem de dedim&#160;bi şey olsa bile benzinciden benzin aldık deriz...” Bir aferin de&#160;o bekleyerek sustu. Gelmediğini görünce bu başarılı fikrinin altını tekrar çizdi. “Öyle deriz dedim yani... Hani polis molis gelirse diyerek...”</p>
<p>Hacemmi Behnan’a ağır bir tane kapattı. “Allah senin de belânı versin.” dedi. “Lan oğlum,..” Bu ‘oğlum’ kızdığı içindi.&#160;&quot;... itfaiye gelecek, koklayacak edecek, soruşturacak... İlle ki de&#160;benzinin izini bulacak. Hamamda benzinin ne işi var lan? Külhanı benzinle mi tutuştururlar oğlum lan?”</p>
<p>Behnan’ın morardığı o loşlukta bile görülebiliyordu. “Yok Hacemmi... Ben şey bakımından...”</p>
<p>“Sust! Amma goduğumunun. Kime çektin lan sen? Ulan, var ya... Kapıma bi polis gelsin, ben seni giderayak sikmezsem bana da Hacı Naci Kalaycı demesinler lan!” Dönüp masasına gitti. Çekmeceden revolverini çıkardı, beline sokup ceketinin eteğini üstüne düşürdü. “Ben hapse girerim ama seni de şu mezarlığa gömerim lan gitmeden.” Kapının kulpunu hâlâ elinde tutuyordu. Tahir’le Samet’i şamarlayacağı zaman sağ elinden sol&#160;eline geçirmişti. Yere attı öfkeyle. “Kalk git getir bidonları.”&#160;Behnan’m çıkmasını bekledi, Tahir’le Samet’in karşısına dikildi. “Siz de sırıtmayın lan orospu karı gibi. Gidin yardım edin.&#160;Çaput maput ne alacaksa alsın herkes. Gidin, karının neyi varsa ateşe verin, kibriti çakar çakmaz kaçın, ama asfalta çıkmış sığır sürüsü gibi değil, dere kıyısından kaçın. Ben eve gidiyom.”&#160;Ses tonunu yumuşattı. “Hadi bakalım. Allah işinizi ras getirsin.&#160;Güzel güzel yardımlaşın, evinize gidip güzel güzel yatın sonra.&#160;Hadi kolay gelsin. Gözlerinizden öperim.”</p>
<p>Çocuklar duygulanmıştı. “Ver elini öpeyim Hacemmi.” dedi Tahir.</p>
<p>Saat olmuştu gecenin biri.</p>
<p> </p><p> </p><p> </p>
<div style="text-align:right;">
<em><p>Benim ne geçmişim, ne de geleceğim var...</p>
<p>Eğer kalırsam, kalışımda bir ayrılış vardır...</p>
<p>Gidersem; ayrılışımda bir kalış...</p></em>
<p>HALİL CİBRAN</p>
</div>
<p> </p>
<p>Babasının köy evini gecekondudan saymazsan bu ilk gecekondusu sayılırdı. Sırf gecekondu mahallesinde diye köşk gibi evi gecekondu saymak ne kadar doğruysa. Benzin mi kokuyordu?</p>
<p>Gündüz natırların yardımıyla yerleşmiş, gece de gidip külhanı ateşlemişti Gülsüm. Artık hazırdı Mahkeme Hamamı. Artık evi de hazırdı. Küçük oğlan için ayrı oda bile hazırdı. Kaçmak istemiyordu artık. Artık hep babasıyla yaşamak istiyordu. Artık yorulmuştu.</p>
<p>Benzin kokuyordu, evet.</p>
<p>Perdeyi aralayıp dışarı bakmak için pencereye gitti.</p>
<p>Bir çıtırtı, sonra bir tangırtı işitti. Dışarıda biri vardı. Veya bilileri. Elini çekti perdeden, yüzünü yaklaştırdı. Göz deliği kadar bir yerden de görebilirdi göreceğini. Yeter ki dışarıdakiler onu göremesin. Gözünü iki perdenin bitiştiği yere yapıştırıp al-nıyla çok az araladı ikisini.</p>
<p>Bir ışık gördü önce.</p>
<p>Sonra bir parıltı.</p>
<p>Sonra perde alev aldı.</p>
<p>Sonra alevli perde yüzüne yapıştı.</p>
<p>Sonra camlar patladı.</p>
<p>Sonra beyaz giysili kadınlar, erkekler gördü.</p>
<p> </p><p> </p>
<div style="text-align:right;">
<em><p>Yüzü apaydınlık, ak pak</p>
<p>Bastığı yeri ardında gündüzler gibi bırakarak</p>
<p>O geliyor o...</p></em>
<p>MEVLÂNÂ</p>
</div>
<p> </p>
<p>Saat olmuştu gecenin biri.</p>
<p>“Öfff! ” dedi Hüdai Ağa.</p>
<p>“Nooldu amca? Hayrola yav?”</p>
<p>“Daha ne kadar yolumuz var? Gelemedik mi şu Mamak mıdır nedir, oraya”</p>
<p>“Oraya geldik camıım. Sabrit, Yişilbayır’a da gelecez.”</p>
<p>“Ne kadar vardır?”</p>
<p>“Askerliğimi burda yaptım ben. Gonya’yı bilir gibi bilirim mübarek şehri. Bulamayacağım yiri yok, bi ucundan dutuvıra-yım yiter ki.”</p>
<p>“Daha hızlı.”</p>
<p>Duran cevap vermek için ağzını açtı, ama kafasını çevirip de bir anlığına koca adamla göz göze gelince korktu. Nasıl bakıyordu öyle? “Ya bismillah!” deyip kökledi gazı. Balta burun bağırdı.</p>
<p>Hüdai Ağa’nın içi çok sıkılıyordu.</p>
<p>Çok.</p>
<p>Kamyon sağa dönerken ‘Boğaziçi’ tabelasını gördü, dikildi. “Buradan dümdüz.” dedi. “Geçer geçmez Yeşilbayır. Bas.”&#160;Duran bastı.</p>
<p>Hüdai Ağa’nın burnuna duman kokusu geldi.</p>
<p>“Duran bas.”</p>
<p>Duran bastı.</p>
<p>Hüdai Ağa’nın burnuna daha yoğun bir duman kokusu geldi.</p>
<p>“Bas lan!”</p>
<p>Lan bastı.</p>
<p>Gitikleri yöne doğru koşuşturan yayaların arasından itfaiye aracı gibi klakson çala çala geçtiler.</p>
<p>Hüdai Ağa, ileride sağda havanın kızıllandığını gördü. Daha çok duman kokusu aldı.</p>
<p>Ömer ön cama yaklaştı. Bir binanın yanından dönünce hava birden aydınlanmış gibi oldu.</p>
<p>Yangın!</p>
<p>“Baaaas!”</p>
<p>“Basaman gayrı. Baksaane millet yola dökülmüş. Yangın ya-myo şorda bi yirde.”</p>
<p>“Dur!”</p>
<p>“He?” Bu adam da bi dur bi bas...</p>
<p>“Dur!” Kapıyı açmıştı bile Hüdai Ağa. “Hamamın oraya geleceksiniz. Bu kolda. Orada bulurum ben sizi...” Tam atlarken ekledi. “Yanan hamam değilse.”</p>
<p> </p><p> </p><p> </p>
<div style="text-align:right;">
<em><p>Hünkârın damına çıkarsan ey bekçi,</p>
<p>Sakın bensiz çıkma,</p>
<p>İstemem...</p></em>
<p>MEVLÂNÂ</p>
</div>
<p> </p>
<p>Camlar henüz takılmamışmış, ortalık yeter derecede temizlenmemişmiş, kırık dökük daha ortadan kaldırılmamışmış hiç aldırmadan gelir gelmez Doğan’ı aramış, Vilayete uğramayacağını, doğrudan duruşmaya gideceğini öğrenince suratını yıkmış oturmuştu. “Duruşmayıver, ibne!” İki dakikalığına da olsa süt&#160;kardeşinin ılık süt gibi sesini duymaya ihtiyacı vardı. “Duruş&#160;duruş, bok var!” Onun yerine bahtına Semih düştü. İyi de oldu&#160;gerçi. Zaten konuşacaktı onunla Karaaslan’a gitmeden.&#160;“Gomserim, çay getiriyim mi?”</p>
<p>“Gel Semih. Boşver çayı. Otur şuraya.”</p>
<p>Semih girip oturdu. “Naşı gidiyo?”</p>
<p>Bu adamın bu huyuna bayılıyordu işte. Sanki asker arkadaşın, o kadar rahat. Birini tanısın yetiyordu buna; ne mevki kalıyordu ne makam. “Nöördün ya Mızaffer Hoca’ylan? Lokum almaya filan götürdü mü seni gene?” Tısladı. “İyi tikkât ideydin de lokumların hayatı tehlikeye girmeyeydi.”</p>
<p>Menderes dudaklarını yaladı. Geceki uykusuzluğun harı her tarafını kurutuyordu. “Ömer’i buldum.” dedi.</p>
<p>Semih’te şafak attı. “Annah!” diye feryat etti. “Dime yav! Töh! Hiciyi itmemişin hay gomserim. Nöördün ya? Gubara gu-bara götürdün virdin ni oğlanı o babası olacak kevâşeye? Vir-mişindir hazar; durun nu sen. Töh töh töh. Gitti çocuk. Görü-yon nu bir?”</p>
<p>“Ağır ol.” dedi Menderes. “Verdim dedim mi ben? Buldum dedim.”</p>
<p>“Gaç! Buldum diyon ya işte. Durun durun duraman, bügün virmesen yarın götürüp virin sen gene. Bulmayıvıraydın, ölür&#160;müydün?”</p>
<p>“Ama olmuyor böyle. Ben seni dinleyeyim diye oturtmadım seni oraya, sen beni dinle diye oturttum. Dinleyecek misin dinlemeyecek misin?”</p>
<p>Semih küskün küskün baktı Menderes’e. “Dinliyom. He? Buyur. Ne diyeceğidin?”</p>
<p>Menderes, dedi.</p>
<p>Uzun uzun, tane tane dedi hem de. Hem o kadar dedi ki, Ömer’i alıkoyan adama görür görmez kanının kaynadığını, ilk&#160;andan itibaren kendisine derin bir muhabbet duymaya başladığını, bu yüzden alenen ve resmen suç işleyip çocukla beraber&#160;Ankara’ya kaçabilsin diye mühlet de verdiğini, o mühlet sayesinde muhtemelen şimdiye Ankara’ya varmış olmaları gerektiğini, aslında kalkıp peşlerinden gitmeye, oğlanı kurtardığına&#160;inandığı o kocaman adama inanmakla doğru bir iş yapıp yapmadığını yerinde görmeye niyeti olduğunu bile dedi. Adresi olsa şimdi kalkar giderdi hâttâ. Nitekim, görsündü Semih bunun&#160;ne kadar samimi olduğunu, birazdan sırf bunun için Karaas-lan’a gidecek, Muzaffer Hoca’yla görüşecek, Hüdai Nâbit denilen o adam, adamın adı Hüdai Nâbit’ti bu arada, adresini Muzaffer Hoca’ya verdiyse eğer, yalvarıp yakarıp bu da Muzaffer&#160;Hoca’dan alacak, topuklayacaktı Ankara’ya. Hem de bugün to-puklayacaktı.</p>
<p>“Valla di!” Yüzünde güller açıyordu Semih’in.</p>
<p>“Valla.”</p>
<p>“Yimin iç!”</p>
<p>“Yimin ossun.” Eh, Semih kendi kaşınmıştı. “Gaç hay Semih!”</p>
<p>“Ulan ne gomik adamsın yav gomserim. Ulan yav! Tıss.”</p>
<p>Morali biraz düzelmişti Menderes’in. Doğrulup kemerini düzeltti. “Ben gidiyorum. Otur şuraya, telefonlarıma sen bak, arayan soran olursa keşfe gittiğimi, ne zaman döneceğimi bilmediğini söyle. Anlaştık mı?”</p>
<p>Semih sırıttı. “Anlaşmadık.”</p>
<p>“Anlamadım?”</p>
<p>“Bak kim geçiyo.” Sol tarafındaki camsız pencereden dışarıyı gösteriyordu. “Bak.”</p>
<p>Menderes baktı, bakar bakmaz da fırlayıp çıktı odadan.</p>
<p>Muzaffer Hoca birkaç günlük namazını Hacı Tengirşen’e emanet etmiş, akimda Ömer, Hüdai Efendi, Çeto, hızlı hızlı,&#160;neredeyse burnunun ucunu görmeden Teksas Pavyonun oraya&#160;gidiyordu. Ankara’ya saat başı araba vardı. Birinde olmazsa birinde yer bulurdu.</p>
<p>“Muzaffer Hoca!”</p>
<p>Döndü, Menderes’i görünce şaşırıp güldü. “Annah! Gomser? Ne işin var senin burda yav?”</p>
<p>“Senin dükkân orasıysa benim dükkân da burası.” dedi Menderes.</p>
<p>Feridiye Karakolunun önünde olduğunu görünce daha da şaşırdı Muzaffer Hoca. Gaç! Bastığı yeri görmemişti demek.&#160;Hınçlı hınçlı “Gidiyon nu Tekke’yi basmaya?” diye sordu, her&#160;şeyin sorumlusu Menderes’miş, bütün kabahat Menderes’inmiş&#160;gibi. “İstediğin gadak git. Bitti o iş. Geçmiş olsun.”</p>
<p>“Gel bir çayımızı iç.” Hoca’nın, acelesi varmış gibi sabırsız sabırsız eşindiği Menderes’in gözünden kaçmamıştı. “Sohbet&#160;edelim biraz.”</p>
<p>O değilden saatine baktı Muzaffer Hoca. “Başka zaman inşallah.” dedi. “İçmişilen beraber. Varagideyim de işimi görü-vireyim.”</p>
<p>Menderes yaklaştı. Bırakmayacaktı kolay kolay. “Gittiler mi?”</p>
<p>Hoca’nın yüzü bir açıldı bir koyuldu. “Geçmiş olsun didik ya.” dedi. “Gittiler.”</p>
<p>Menderes sağ üst köpek dişiyle alt dudağının sağ üst köşesini dişledi. “Allah kavuştursun.”</p>
<p>“Allah razı olsun.” Hareketlenmişti Hoca. Şimdi daha şedit eşiniyordu. Bu da gözünden kaçmadı Menderes’in.</p>
<p>“Özlersin de sen şimdi oğlanı. Dayanamazsın hasretine.” Muzaffer Hoca dudaklarını düşürüp kaşlarını kaldırarak sakallarını titretti, bir gideceği yola baktı, bir döndü Menderes’e&#160;baktı. “Ne diyeceğisen diyivir hay gomser.” dedi. “Yolum var.”&#160;Menderes dedi:</p>
<p>“Adres.”</p>
<p>“Afbuyur?” Bunu ‘Anan güzel mi?’ der gibi demişti Hoca. Anlamazdan geldi Menderes. “Adres diyorum. Hüdai Nâ-bit’in kızının Ankara’daki adresi. Sende vardır.”</p>
<p>“Anlamadım.” Bunu da ‘Alın da gaçan nı?’ der gibi demişti Hoca.</p>
<p>Gene anlamazdan geldi Menderes. “Bugün yarın bir gidip görmek istiyorum durumları. Bakalım doğru mu yapmışız yanlış mı. Gidelim, yerinde görelim, di mi?”</p>
<p>“Gaç!”</p>
<p>“Var mı yok mu Allah’ın adamı? Hüdai Nâbit’in Ankara’da gittiği evin adresi sende var mı yok mu? Allah aşkı için söyle.”&#160;“Nooluyo size yav? Annah!” Dün de Hüdai Efendi and vermişti.</p>
<p>Yanlış anladı Menderes. “Bize? Sizli bizli mi olduk? Pekâlâ, ona göre sorayım o zaman. Hoca Efendi, Allah aşkına doğruyu&#160;söyleyiniz; sizde Hüdai Nâbit’in adresi var mıdır?”</p>
<p>“Üfff!” dedi Muzaffer Hoca. Gecikiyordu. Nerden baksan altı yedi saat yolu vardı te Ankara’ya. “Vardır. Oldu mu? Başın göğe irdi mi?”</p>
<p>“Erdi Hoca erdi.” Güldü Menderes. “Rica etsem bana da verir misin o adresi?”</p>
<p>“Avcunu yalan sen anca.”</p>
<p>“Hadi ama... Beni silah kullanmaya mecbur etme.”</p>
<p>“Gaç! Vuracan m beni?”</p>
<p>“Hem de can evinden... Bak şimdi... Hocam, Allah aşkına...” Hoca atıldı. “Tamam tamam. Vir galem kâât.”</p>
<p>Hoca uzattığı küçük veresiye defterine Hüdai Ağa’nın Ankara adresini yazarken “Dindar adamın ağzından lâf almak ne kadar kolay oluyor.” diyerek dalgasını geçti Menderes. “Bari bir lâf daha alayım. Yolculuk nereye Hoca? Sabah sabah?”</p>
<p>Muzaffer Hoca defteri kalemi geri verdi Menderes’e. Bir and daha duymak istemiyordu. “Sanki bilmiyon da...” dedi gücenik&#160;gücenik. “Angara’ya hazar. Nireye olacağımış başka?”</p>
<p>“Eğlen az.” dedi Menderes. “Ben de geliyorum.”</p>
<p>“Buyur?”</p>
<p>Menderes, Hoca’yı Feridiye Karakolunun önünde kımıl kımıl eşinirken bırakıp içeri girdi, personeli odasına toplayıp birkaç günlüğüne seyahate çıkacağını, yokluğunda vekâletin Semih’te olduğunu söyledi, arabayı hazırlattı, sonra Semih’i bir köşeye çekip eve birini göndermesini, Mine’ye mühim bir vaka&#160;için birkaç günlüğüne Ankara’ya gönderildiğini haber vermesini, yani yalan yere iş yapmasını rica etti, tokalaştı, “Bakarsın bi&#160;ittiyaç muttiyaç olur...” diyerek göt cebinden cüzdanını çıkaran Semih’i bir güzel haşladı, sonra dışarı çıkıp arabanın kapısını açarak az ötede kaldırım taşma krater açmaya çalışan Muzaffer Hoca’yı buyur etti. “Gel Hoca gel. Arabayla gidiyoruz.”&#160;Bunu duyunca Hoca’nın gözleri büyüdü. “Angara’ya mı?”&#160;Bunu duyunca da Menderes’in gözleri büyüdü. “Terminale&#160;terminale. Teksas Pavyonun önüne.”</p>
<p>Saat dokuzu çeyrek geçe Teksas Pavyonun önünde indiler. Havalı Apollo, Alaeddin Tepesinin umumi helasının önündeki&#160;kaldırıma yanaşmış, çişi gelmiş gibi bekliyordu. Menderes, otobüsün muavinine koşarayak “Kaç arabası?” diye sordu. “Dokuz&#160;gomserim. Şansına geciktik azincik. Yitimiz var.” Oğlan bunun&#160;komiser olduğunu nasıl anlamıştı acaba? Tanıyor falan mıydı&#160;ki? Hocayı muavine teslim edip bilet almak için yazaneye girerken camda yansısını görünce düştü jeton. Üstünde resmî kıyafet vardı. Hocacihan’a, İşgalaman’a değil, Ankara’ya gidiyordu üstelik. Yolda öksürürken altına sıçsa değişecek donu yoktu. Yine de geri dönecek değildi. Dün geceden beri Ankara yollarında sürünüyordu zaten. Ha öyle sürünmüş, ha böyle. Bankoya yanaştı. “İki kişi.” Konup kalkmak ne kadar kolaydı. İstediğini yapmak için kendinden başka mânisi yoktu insanın. Ottu boktu karıştırır, bin bahane bulurdun ama bahanenin feriş-tahı şendin bizzat. İşte, istemişti ve olmuştu. Gece uykusuzluğuyla kendi evinin yatak odasında başlayıp salonunda devam&#160;eden Ankara seyahati, Konya-Ankara asfaltında vites yükseltecekti. Bu kadar basitti. Ki o zamanlar git gel Konya on iki saatti... En az.</p>
<p>Teksir kâğıdına mavi mürekkeple basılmış biletleri elinde otobüse dönme, Hoca’nın yanına bir havayla yerleşme, üstünde üniforma, belinde tabancayla pek havalı olmuş, pek bir itibar görmüştü, Hoca’nın “Gaç para duttu?” deyip cüzdanına&#160;davranma, bunun “Canın sağ olsun.” deme, Hoca’nın “Darılırım bak.” diye ayak direme, bunun “Allah aşkına benden olsun.” deyip Hoca’nın havasını indirme faslından yarım saat kadar sonra, on’a doğru yola çıktı Havalı Apollo.</p>
<p>Yol boyu öyle bir sohbet edip öyle bir açıldılar, öyle bir samimiyet tesis etiler ki, sanırsın otobüs bunları taşımadı da bunlar birbirini taşıdı. Açılıp saçıldılar. Aşk gibi bir muhabbet doğdu aralarında, meşk gibi bir sohbet doğdu. Menderes Doğan’ı, Doğan’la küfürlü şakalaşmalarını bile anlattı Muzaffer Hoca’ya.&#160;Mine’yi, Mine’yle sırf Doğan’ın kalbini kırdı diye iki sefer boşanmaya kalktığını bile anlattı. O zaman zarfında Horozlu-han’ı, askeri hava üssünü, Tömek Köyünü, Karaömerli’yi, Eğ-ribayat’la Yazıbelen’ı geride bıraktılar. Devamla, aynı şekilde ve&#160;aynı sebeple Doğan’ın da Nazlı’yı boşamaya kalktığını bile, Mine’yle Nazlı’nın birbirlerinden hiç hazzetmediklerini bile, bunun kızı Zümrüt’le Doğan’ın kızı Figen’in birbirlerinden nasıl&#160;nefret ettiklerini bile anlattı. Hafta içinde Hoca’nın peşine nasıl&#160;sivil polis taktığını, takibi üç gün üst üste nasıl devraldığını, birinci gün İplikçi Camiinin ezanına nasıl çarpılıp önünü sonunu düşünmeden etrafmdakilerin yaptığını taklit ede ede nasıl&#160;abdestsiz namaz kılıp nasıl fosladığını, ikinci gün güllü lokuma eskort yapıp nasıl fısladığını, Semih’in nasıl dalga geçip nasıl tısladığını, en nihayet üçüncü gün hedefine nasıl ulaştığını&#160;bile anlattı. O zaman zarfında Sarnıç Köyünü, Ölmez Köyünü,&#160;Sarayönü - Altmekin Kavşağını, Yeniyayla’yı geride bıraktılar.&#160;Hoca’ya da Hüdai Nâbit’e da nasıl kanının kaynadığını, dünyada böyle güzel insanlar da olduğunu anladığı için nasıl sevindiğini, Ömer’i nasıl seviverdiğini, Hoca’nın Ömer’e muhabbetini gördükçe Şeref Çavuş’tan nasıl nefret ettiğini bile anlattı.</p>
<p>Dünkü depremden önce kendi salaklığı, Doğan’ın da işgüzarlığı yüzünden nasıl köşeye sıkıştığını, Doğan’la nasıl dalaştığını, Baş Savcı Burhan Cihan’dan nasıl azar işittiğini, tam operasyonu başlatmak üzereyken mucize gibi gelen depremin işi nasıl yoluna koyduğunu bile anlattı. O zaman zarfında Akköy’ü, Ağabeyli’yi, Kırkışla’yı, Cihanbeyli’yle Damlakuyu Köyünü geride bıraktılar.</p>
<p>Muzaffer Hoca da nekes davranmadı hani. O da anlattı güzel güzel. Hiçbir şeyi saklamadı. Menderes’in Baş Savcı’yla başının belâya girmesinin müsebbibinin bizatihi kendisi olduğunu, yani iyi bir iş yaptığı zannıyla Efraim denilen kurukafayı savcılığa nasıl gönderip nasıl da ağır bir bok yediğini, ama muhakkak bunda bir hikmet olduğunu, Hüdai Efendi’nin nasıl temiz&#160;bir adam, nasıl da kâfir bir mümin olduğunu, Konya şu kadar&#160;haneyken Ömer düşe düşe bu adamın kapısına düştüğüne göre bunda da bir hikmet olduğunu, buradan geriye git, belki de&#160;babası olacak o kevâşenin günün birinde Ömer bu adamın kapısına düşsün diye o kadar kötü bir adam olduğunu, dolayısıyla muhakkak bunda da bir hikmet olduğunu, Hüdai Efendi’yle&#160;ikisinin gördükleri o rüyaların nasıl da çıktığını, bunda da bir&#160;hikmet olduğunu, Ömer’in rüyasının henüz çıkmadığını, ama&#160;çıksa da çıkmasa da onda da bir hikmet olduğunu, Allah’ın&#160;ders üstüne ders verdiğini, bunlar gibi bu dersleri anlayabilenlerin ne kadar şanslı olduğunu, ama bunun da hikmet olduğunu, misâl, Rabb-ül Âlemîn’in kendisine o güne kadar adamdan&#160;saymadığı bir adam üzerinden okkalı bir şamar aşk ettiğini, tabii bunun ders, bu dersin de gene bir hikmet olduğunu anlattı.&#160;Hızını alamayınca Çeto’nun konuştuğunu da anlattı. Tüm bu&#160;zaman zarfında; Tavşançalı’yı, Kulu’yu, Yazıçayır Köyünü, Ka-rahamzalı’yı, Gülbağı’nı, Çimşit’i, Karaali’yi, Ahiboz’u, Yağlıpı-nar’ı geride bıraktılar; Mogan Gölü, Gölbaşı üzerinden Ankara’ya girip Etlik’teki Garajlar’a doğru şehir trafiğine karıldılar.</p>
<p>“ Orda dur.” dedi Menderes. “Hikmet mikmet dedin, sesimizi çıkarmadık, ama o kadar uzun boylu değil.”</p>
<p>Acı acı güldü Muzaffer Hoca. “Sen beni, Derbentli’nin imamları İplikçi’de topladığı gün de takip ittiydin de mi?”</p>
<p>“Evet. Anlattım ya.”</p>
<p>“Anlattın, he. Ne diyi aptessiz namaz gıldın? Beni takip ittiğin için ni?”</p>
<p>“Yok. O gün okunan ezan sanki büyüledi beni. Küçükken babamın götürdüğü bayram namazlarını sayma, hayatımda ilk&#160;defa camiye girdim, ilk defa saf tuttum, ilk defa namaz kıldım.&#160;Kıldım sayılmaz, kılıyormuş gibi yaptım. Ama kastım yoktu.&#160;Kendiliğinden oldu... Ezan yüzünden.”</p>
<p>“Ezan yüzünden he?” Hınzır hınzır sırıtıyordu Muzaffer Hoca. “Kesin. Ben böyle bir şey görmedim. Senin kulakların alışkındır, yadırgamazsmdır, ama benim ayaklarımı yerden kesti&#160;resmen. Bak hatırladıkça hâlâ dikiliyor tüylerim. Ürpertici bir&#160;tecrübeydi. Hakikaten. Sen niye sırıtıp duruyorsun?”</p>
<p>“Kimidi o ezanı okuyan, bilin ni?”</p>
<p>“Nerden bileyim? İplikçi’nin müezzini değil miydi? Misafir bir hafız falan mıydı?”</p>
<p>“Aşut.”</p>
<p>“Anlamadım.”</p>
<p>“Aşut Aşut... İplikçi’nin önündeki işportacı. Tanın m?” “Tanımam mı hiç? Anasını boyayıp babasına satacak kadar&#160;ahlâksız bir adamdır. Çok oturak âleminde bastık afyonlu sigara içerken. Çok dayağımızı yedi. Ne olmuş Aşut’a? Ne alâkası var şimdi?”</p>
<p>“Allah bana adamdan saymadığım bi adam üzerinden ders virdi didiydim ya?</p>
<p>“Ee?”</p>
<p>“O adamdan saymadığım adam Aşut’tu.”</p>
<p>“İyi yapmışın. Adam değil zaten. Pekâlâ, Allah ne dersi verdi sana o pezevengin üzerinden?”</p>
<p>“Seni İplikçi’ye uçurtan ezanı ona okuttu.”</p>
<p>“İnanmam.”</p>
<p>“And viriyim mi?”</p>
<p>“O zaman inanırım.”</p>
<p>“And olsun Aşut’tu.”</p>
<p>Menderes yönünü değiştirip geriye yaslandı. “Üff!” dedi. “Bu ne yaa? Ciddisin değil mi sen?”</p>
<p>“Adamı söyletme şimci. And virdik.”</p>
<p>Yine diken diken olmuştu Menderes’in tüyleri. Ense tıraşı koltuğun kafalığma saplanıyordu. Aşut’ta o ses ne gezerdi yahu? Yorgan iğnesi lâzım olsa, Konya’da da bir onda bulacağını bilsen, adamın freze makinesi cırıltısı gibi, içine elli tane yirmi beş kuruşluk atılmış konserve kutusu tangırtısı gibi, düdüğüne nohut kaçmış düdüklü tencere fışırtısı gibi sesini duymamak için yorgansız yatmaya razı olurdun. İyi de, bu konuyla o&#160;boz ayı kılıklı köpeğin ne alâkası vardı? Çeto’nun?</p>
<p>Şu alâkası vardı; istisnasız her duyanın kaçacak delik aradığı o rezil sesin sahibi, ezan okuduğunda istisnasız her duyanı camide toplanmaya koşturacak adama dönüşüyordu. “Misâl,&#160;sen... Necis necis, aptessiz müptessiz, utanmadan naşı da giri-virdin camiye? Naşı da saf tutup namaza duruvırdm?” Demek&#160;ki şöyle düşünecektin; Aşut gibi bir osuruk böceğinden o ses&#160;çıkabiliyorsa, Çeto gibi bir şehir aslanından da bu ses çıkabilirdi. “Hikmet işte. Onu diyom zabah beri. Hikmet!”</p>
<p>Menderes gene geriye yaslandı. Bu Hoca da şeker adam me-ker adamdı ama az anladığın değildi ha. Döndü tekrar yüz yüze. “Dünya yansa inanmam.” dedi. “İspat isterim.”</p>
<p>Muzaffer Hoca, Hüdai Efendi’nin bu işi nasıl ispat ettiğini, bunu nasıl da kolaycacık ikna ediverdiğini anlattı tafsilatlı olarak. “Ben Çeto’nun gulağma fışırdadım, o gitti Ömer’in gözü-yün içine baktı, Ömer çıktı gitti tulumbayı bastı soğuk su getirdi yav. Annah!” Dahası, Hüdai Efendi de bunun ceplerinde ne&#160;olduğunu sormuştu Çeto’ya, ondan sonra da pantolonunun sol&#160;cebinde bozuk para, sağ cebinde tespih olduğunu, üstüne üstlük tespihin dişbudak olduğunu bilivermişti.</p>
<p>“tnanmaaam.”</p>
<p>“And olsun doğru söylüyom.”</p>
<p>Menderes gene yön değiştirdi, gene geriye yaslandı. “Hoca, çok zorluyorsun beni yahu.”</p>
<p>“Gaşmıyon çünkü. Nassa birazdan görüşecez Çeto’yla. Sana öyle bi numara çektirtecem, öyle bi bozum edecem ki seni, akim şaşacak.”</p>
<p>“Görürüz bakalım.”</p>
<p>“Hadi bakalım.”</p>
<p>Garajlarda inip Kayaş Yoluna nasıl gidebileceklerini sordular. Kimi Siteler’den tarif etti, kimi Abidinpaşa’nın yukarısından, kimi Mamak’tan. O troleybüse bin orda in, bu otobüse bin burda in, şu dolmuşa bin şurda in falan. “Amma korum lan.”&#160;deyip taksi tuttu Menderes. “Ben de beraber. Tövbe estağfurullah.” dedi Muzaffer Hoca.</p>
<p>“Darılırım bak. Bu sefer ben virecem.”</p>
<p>“Hocaaa... Allah aşk...”</p>
<p>“Yav dime argadaş, dime yav. And virip durma, günah yav. Çocuğoyuncağı mı yav? Gaç!”</p>
<p>Ulucanlar, Dikimevi, Mamak, Boğaziçi üzerinden kesif yanık kokulan altında Yeşilbayır’a girdiklerinde saat beşi yirmi geçiyordu. Alevden ve isten kapkara olmuş Mahkeme Hamamıyla&#160;ona bitişik, yanıp bitmiş bir odun yığınından ibaret harabenin&#160;önünde durdular. Oradan buradan ölgün dumanlar yükseliyordu hâlâ. Enkazın etrafı kalabalık sayılırdı. Menderes, suyla söndürülmüş yangın kokusunun göbeğinde tanıdık bir koku aldı.</p>
<p>“Bismillahirrahmanirrahim.” Hoca elden ayaktan kesilmişti. Sakallan titriyordu. “Noolmuş burda hay Menderes?”</p>
<p>Menderes tek kelime etmeden, toplanmış yangın yerini seyreden mahalle sakinlerini taradı dik dik. Üniformasını görenler birbirlerini dürtüp onu gösteriyorlardı. Orta yaşın üstünde bir&#160;adam yaklaşmaya başladı. Yanında çiyan suratlı, bıyıklan yeni&#160;terlemiş gibi duran, ama bir deliğinden dört sakal fışkırtma yaşını çoktan geçmiş bir oğlan vardı.</p>
<p>“Hoşgeldiniz komserim.” dedi adam. “Ben mahalle muhtarıyım. İfadelerimizi verdiydik sabah ama?”</p>
<p>“İsminiz?” dedi Menderes buz gibi bir sesle. “Orospu çocuğuna bak, hoşgeldiniz diyor ya. Utanmasa şeker kolonya tutacak.” diye düşünüyordu.</p>
<p>“Hacı Naci Kalaycı.” dedi muhtar. “Bu da yeğenim olur. Samet.”</p>
<p>Menderes, “Kim yaktı lan burayı?” diye bağırmamak için zor tutuyordu kendini. Az önce yakaladığı benzin kokusu şimdi&#160;genzini yakıyordu çünkü ve ancak benzin istasyonlarında benzin yüzünden yangın çıkardı. Ama şimdi polisçilik oynayacak&#160;sıra değildi. “Bu evin sahibi... Buranın sakinleri...” dedi muhtarı gözleriyle dilim dilim doğrayarak, “İyiler mi?”</p>
<p>Hacı Naci Kalaycı çok üzgün görünüyordu. “Gülsüm Hanım... Sizlere ömür...”</p>
<p>Muzaffer Hoca sallandı. “Allâhümmağfir lihayyinâ ve meyyi-tinâ ve şâhidinâ ve gâibinâ ve kebîrinâ ve sağîrinâ ve zekerinâ ve ünsânâ...”</p>
<p>“Peki babası? Bir de küçük çocuk olacaktı.”</p>
<p>Muzaffer Hoca ağlamaya başladı. “Ömer Ömer...” dedi. “Ömer adı... Sapsarı, altın gibi, ışık gibi bi çocuk...” Hüdai&#160;Efendi’yi de sormadığı için kendinden utanıp sustu.</p>
<p>“Haa...” dedi Hacı Naci Kalaycı. Üzüntüsü katmerlenmiş gibiydi. Önce kötü haberi verdi. “Babası... Allah taksiratını affetsin... Son dakkada gelip yangının içine dalmış... Durdurmaya gücü yetmemiş kimselerin... Ben geldim sonra. Baktım şur-da koca bi kamyon, arkasında koca bi köpek havlayıp durur, kamyonun yanında ufak bi çocuk... Kamyoncuya sorunca bana&#160;bu yanan hamamla eve geldiklerini, yanan evde oturan kadının&#160;babasının da az evvel yangın yerine koştuğunu, şimdi onu beklediklerini söylemesin mi? Hemen çocuklan kamyoncuyu alıverdim muhtarlığa. Benim iki yeğen daha var ellerinizden öper,&#160;onlardan birini başlarına oturtup kendim muhtar olarak yangına geldim. Gülsüm Hanımın cenazesini evden çıkarttılar, öbür&#160;dediğiniz beyin, babasınınkini de hamamdan. Kızını orda sanmış zâr. Allah rahmet etsin. Çok üzüldük hepimiz. İsterseniz&#160;bizim muhtarlıkta...”</p>
<p>“Hemen gidelim” dedi Menderes. “Çabuk.”</p>
<p>“Ömer’im... Ömer onun adı, Ömer.”</p>
<p>“He...” dedi muhtar. “Ben de pide yaptırttım fırında. İçini de kendim hazırladıydım ama onu da yemedi kerata. Üzüldü tabii babasının öldüğünü duyunca. Belli etmedi gerçi ama, üzülmüştür yani.”</p>
<p>Hızlı hızlı yürüyorlardı.</p>
<p>“Bi çayımızı da içersiniz artık de mi komserim.”</p>
<p>“Yürü be.” dedi Menderes. Tepesi atmıştı artık. Zaten Muzaffer Hoca da hiç iyi görünmüyordu. “Orospu çocuğuna bak!” dedi içinden bir kere daha. “Çayımızı içersinizmiş. Vicdansız&#160;pezevenk.”</p>
<p>“Aha kamyon.” dedi Samet.</p>
<p>Gördük orospu çocuğunun yeğeni, gördük. Kör değiliz. Menderes, Hocayı kolluyordu bir taraftan. Tutmasan düşecek gibiydi adam. “Nasıl çıkmış yangın?&quot; diye sordu.</p>
<p>Muhtar kendinden emin konuştu. “Külhandan... Hamam yangını naşı çıkar başka?”</p>
<p>“Hamam yangını mı? Nerden biliyorsun önce hamamın yandığını? Belki önce ev yanmıştır?”</p>
<p>Muhtar durakladı, yutkundu, sırıttı, yeğenine baktı. “Görenler olmuş.” dedi.</p>
<p>“Çağır gelsin bakalım kim görmüşse. Bir de bana desinler bakalım.”</p>
<p>“Yani olmuş da...” Muhtar gene durakladı, gene yutkundu, gene sırıttı, gene yeğenine baktı.&quot;Bilmiyoz tabii kim olmuş.”&#160;dedi sıkıntılı sıkıntılı. “Öyle konuşuluyodu yani. Ben şey ederim size. Bi öğreniyim de.”</p>
<p>“Hangi karakol bakıyor buraya?”</p>
<p>“Mamak.”</p>
<p>“Yakın mıdır?”</p>
<p>“Yakın yakın. Naapacaktmız?”</p>
<p>“Sordum.”</p>
<p>Muhtarın sesi soluğu kesilince Muzaffer Hoca’mn koluna girdi Menderes. “Hoca, sen metânetli adamsın yahu...” dedi.&#160;“Topla kendini. Bizi sen toparlayacaktın, sen dağıldın.”&#160;Muzaffer Hoca sırtını dikleştirdi. “Doğru diyon hay Menderes...” dedi, “Doğru diyon da, gitti câmm Hüdai Efendi, görü-yon nu bir? Ömer’e de bişiy olmuş zannidince... Azincik. Düzelirim. Ömer beni sağlam görür, sen merağitme. Benim toparlamam lâzım, doğru diyon.”</p>
<p>“Helâl sana.”</p>
<p>Muhtarlığa gelmişlerdi. Muhtar, merdivenleri önden çıkıp kapıyı açtı, sırıttı, altın köpek dişi parladı, buyur etti misafirlerini. Sanki mahallede cenaze yoktu da bunun torununun sünnet düğünü vardı. “Buyrun buyrun. Tekrar hoş gel-diniiiiiz.”</p>
<p>içeride iki zıpır daha ve bir de kamyon şoförü kılıklı gözü yaşlı adamla onun yanındaki iskemlede oturan Ömer vardı. Zıpırlar Menderes’i görünce kalkarmış gibi değil de düşermiş gibi&#160;kalktılar ayağa. Onun suratı bundan al, bunun suratı ondan aldı. Ömer de Menderes’i görünce kalkmış, Muzaffer Hoca’yı görünce koşmaya başlamıştı.</p>
<p>“Aa, Muzaffer Hocaaa...”</p>
<p>“Ömer’iiim.”</p>
<p>“Bunlar da benim öbürkü yeğenlerim.” dedi muhtar. Menderes gözünün yaşını belli etmeden silerken de ekledi. “Şu Beh-nan, şu da Tahir.”</p>
<p>Menderes ana avrat sövdü içinden. Hazır Muzaffer Hoca Ömer’i oyalarken gidip kamyon şoförünü kenara çekti. Adam&#160;sessiz sessiz ağlıyordu.</p>
<p>“Saat kaçta girdiniz mahalleye?”</p>
<p>“Biridi gomserim.”</p>
<p>“Durum nasıldı o saatte?”</p>
<p>“Daa etfaye gelmemişidi. Millet goşturup duruyodu.”</p>
<p>“ Hüdai Ağa nasıl daldı yangına?”</p>
<p>Adam hıçkırdı. “Daha araba yörürüken atlayıvırdı aşşağa. Ben de bilemedim. Oğlan da bana galdı emanat.” Tekrar hıçkırdı. “Çok mu yanmış gomserim?”</p>
<p>“Ben de bilmiyorum kardeşim. Konya’dan ziyarete geleceğimiz tuttu da öyle haberdar olduk.” Omzuna dokundu şoförün. “Hadi...” dedi yumuşak bir sesle. “Git yüzünü gözünü yıka. Küçük çocuk var bak. Ağlanmaz öyle.”</p>
<p>“Başüstüne gomserim.” Gene hıçkırdı.</p>
<p>“Senin adm ne?”</p>
<p>“Duran... Gomserim..”</p>
<p>“Komserim, çay?” Menderes, Behnan’a belindeki tabancayı ağzının içine boşaltacakmış gibi bakınca oğlan iki adım geri çekildi.</p>
<p>“Siz Hocama iyi bakın. Ona verin.”</p>
<p>Muzaffer Hoca kucağında Ömer’le doğruldu. Dediğini yapmıştı. Ölüme değil de kooperatif toplantısına gelmiş gibi bir hâli vardı. “Gidip bi bakacan m?” diye sordu Menderes’e. Menderes eğilip adamın kucağındaki Ömer’i öptü.</p>
<p>“Nasılsın aslan?”</p>
<p>“Ben orayı görmüştüm.”</p>
<p>“Nereyi?”</p>
<p>“O siyah evi. Ben üstünde oturuyodum, sonra atlıyodum, o yanıyodu, ben de yukarı gidiyodum. Yüzü olmayan kadının olduğu yere.”</p>
<p>Hoca, oğlanın üzerinden uzanıp Menderes’in omzuna dokundu, “Ben sana sonra anlatırım.”</p>
<p>Menderes, “Tamam.” deyip muhtarlığı terk etti.</p>
<p> </p><p> </p><p> </p>
<div style="text-align:right;">
<em><p>Vuslattır, terhistir, hasrettir ölüm</p>
<p>Ak kefen giyinmiş kesrettir ölüm...</p></em>
<p>ÖMER EKİNCİ MİCİNGİRT</p>
</div>
<p> </p>
<p>Kasap önlüklü morg görevlisi örtüyü açtı.</p>
<p>Rahmi Beşikçi’ye refakat eden genç polis memuru kafasını çevirdi.</p>
<p>Yatanın yüzü yoktu. Gözleri ve saçları da.</p>
<p>Gülsüm’le alâkası yoktu bu yatanın. Olsa bilirdi Rahmi Dayısı.</p>
<p>Yoktu.</p>
<p>Ama biliyordu, oydu.</p>
<p>“Bu mu?” dedi görevli. “Siz de bakıp bakmadığına bakın da...” diyerek uyardı polisi.</p>
<p>Tereddütsüz; “Bu.” dedi Rahmi Dayı. Gözleri yandı, ağlaya-madı. Bir yeri kesilse buz akardı.</p>
<p>Morg görevlisi, “Teşhisin tamamlandığına şahit oldunuz mu?” diye sordu genç polise.</p>
<p>“Tamam tamam. Oldum.”</p>
<p>Görevli, ölünün üstüne katladığı örtüyü çekti. Rahmi Dayı’yı yan masadaki dağın yamacına yönlendirdi. Görmese de teşhis&#160;ederdi Rahmi Dayı. Sola yaba gibi bir el sarkmıştı. Gene de adamın örtüyü açmasını bekledi. Hüdai Ağa’nın o güzel çirkinliği&#160;serildi gözünün önüne. Bu sefer ağladı.</p>
<p>“Çıkalım.” dedi ayakta zor duran genç polis. “Teşhis zaptını imzalayacaksınız. ”</p>
<p>“Çıkalım.” dedi Rahmi Dayı.</p>
<p>Çıktılar.</p>
<p>Dosya, morgun önündeki formika masada duruyordu. Rahmi Dayı ayakta sallanmaya başlayan polisi çocuk kollar gibi kollayıp koluna girdi, masaya kadar götürdü, bir eliyle emniyetini sağlayıp diğer eliyle görevli sandalyesini çekti altına, “Otur&#160;evlâdım.” dedi. “Yere bakma, gözün kararır. Karşıya bak. Ben&#160;imzalayacağım yeri bulurum, başını önüne eğme sen.”</p>
<p>“Teşekkür ederim.”</p>
<p>Cevap vermedi. Dosyayı açıp teşhis doğrulama kısımlarını imzaladı. Bir imza Gülsüm için, bir imza Hüdai Nâbit için. Görevli de morgdan çıkmıştı. “Ne zaman alırım cenazeleri?” diye sordu ona.</p>
<p>“Otopsi formalite icabı yapılacak. Uzun sürmez. Yarın, en geç öbür gün alırsınız.”</p>
<p>“Anladım.”</p>
<p>Polisle gelmişti, tek başına çıktı hastaneden Rahmi Beşikçi. Buz dağı yutmuş gibi donuyordu içi. “Benim yüzümden...” Oğlunun arabayla beklediği yere doğru yürürken itiraz etti kendine. “Muhtarın yüzünden. Katil dururken masumlar niye katil oluyormuş?”</p>
<p>Atladı oğlunun yanına. “Haydi gidelim.” dedi.</p>
<p>“Nereye baba?”</p>
<p>“Nereye olacak oğlum; Yeşilbayır’a tabii. Muhtarla görüşmem lâzım.”</p>
<p>“Yangınla ilgili mi?” diye sordu oğlu.</p>
<p>“Yangın değil...” dedi Rahmi Dayı. “Kundaklama.”</p>
<p>“Allah Allah? Sen nerden?..”</p>
<p>“Oğlum, Gülsüm ablan kayınpederini, bizim rahmetli Hidayet, bilirsin, kayınvalidesini ve kocasını hamamda çıkan yangında kaybetti. O zaman Hacı Hidayet de ben de gazyağı kullanırdık külhanı tutuşturmak için. O yangından sonra Gülsüm bir daha gazyağı kullanmadı, bana da kullandırmadı. Çıra ve&#160;odun kömürü kullanırdı tutuşturma yapmak için.”</p>
<p>“Gazyağından mı çıkmış yangın?”</p>
<p>“Hayır. Benzinden.”</p>
<p>“Üf! ”</p>
<p>Rahmi Beşikçi, Hacı Naci Kalaycı’dan girip Hacı Naci Kalay-cı’dan çıkarak ne kadar küfür biliyorsa saydırmaya başladı. Yarı içinden, yan dışından. Oğlan da şaşırmıştı.</p>
<p>“Baba, ne oluyor?</p>
<p>“Sür oğlum. Kanşma.”</p>
<p>Rahmetli babasının kabri oradaydı, o da yanında yatmak istiyordu, vasiyet de etmişti şifahen. “Hassasiyetimi anlatıp kabristanın ümranı için ısrar etmeseydim Gülsüm bugün yaşıyor olacaktı... Hüdai Ağa da...” diye tekrar suçladı kendini içinden.&#160;Sonra tekrar itiraz etti kendine. “O zaman da ölen ben olacaktım veya bir başkası, bir çalışan... Katil değişmeyecekti.”</p>
<p>Acı acı güldü.</p>
<p>Benzin kokusu Boğaziçi’nden bile duyuluyordu. “Seni hapislerde çürüteceğim muhtar.”</p>
<p>“Efendim baba?”</p>
<p>“Sana demedim yavrum. Doğru devam et sen. Muhtarlığa gidiyoruz.”</p>
<p> </p><p> </p><p> </p>
<div style="text-align:right;">
<em><p>Benim yalnızlığım köpek yalnızlığı</p>
<p>Sürer bütün sokakları boyunca dünyanın</p>
<p>Nereye varsam</p>
<p>Orada yalnızlığı beni bekler bulurum...</p></em>
<p>ÜMİT YAŞAR OĞUZCAN</p>
</div>
<p> </p>
<p>- &#160;&#160;&#160;Selâmın Aleyküm bilader. Nöörün?</p>
<p>-Aleyküm Selâm da... Bizim hanımlara sarkmaya gelmedin inşallah.</p>
<p>- &#160;&#160;&#160;Hicişim olmaz. Gonyalıyız biz. Elâlemin helâline uçgur çözmeyiz. Bırak şimci hanımı munumu da anladıvır bir... Nooldu&#160;bur da? Ne diyi yandı yangın?</p>
<p>- &#160;&#160;&#160;Muhtarın yeğenleri yaktı, ne diye yanacak başka? Gözümüzle gördük.</p>
<p>- &#160;&#160;&#160;Muttann yeğenleri he?</p>
<p>- &#160;&#160;&#160;Evet. O kadın ölüklerin yerlerini kurtarmaya çalışıyodu,&#160;muhtar da ona kızıyodu çok.</p>
<p>- &#160;&#160;&#160;Hepsini anladım da, ölük didin ya, onu anlamadım. One?</p>
<p>- &#160;&#160;&#160;Ölük işte. Ölük.</p>
<p>-Duyduk, ölük de... Ölük neyav?</p>
<p>- &#160;&#160;&#160;Allah Allaaah. Şunlara ne denir sizin orda kardeşim?</p>
<p>- &#160;&#160;&#160;Şunlar?</p>
<p>- &#160;&#160;&#160;İşte şu göbek atanlar var ya. O tarafta değil bu tarafta bu tarafta. Gördün mü?</p>
<p>- &#160;&#160;&#160;Yo-oo.</p>
<p>- &#160;&#160;&#160;Bak beyaz entariliii, bak şimdi birbirlerine vuruyolaaar...</p>
<p>- &#160;&#160;&#160;Allah Allaaah... Ben ne diyi göremiyom gardaşım?</p>
<p>- &#160;&#160;&#160;Ben anladım. Bizim hanımlar da göremiyo zaten.</p>
<p>- &#160;&#160;&#160;Neyi</p>
<p>- &#160;&#160;&#160;Neyden bahsediyoz biz?</p>
<p>- &#160;&#160;&#160;Ölüklerden... De, ne olduunu bi anlayaydım hayırhsıyılan...</p>
<p>- &#160;&#160;&#160;Yav arkadaş, ölene ne denir sizin Konya’da?</p>
<p>- &#160;&#160;&#160;Ölene mi? Haa... Ölü diyon seen... Gaç! Amma da gaba go-nuşuyon yav.</p>
<p>- &#160;&#160;&#160;Gaba ne?</p>
<p>- &#160;&#160;&#160;Gaba gaba işte. Bilmen ni?</p>
<p>- &#160;&#160;&#160;Bilsem sormam. Her neyse. Naaber Nihat?</p>
<p>- &#160;&#160;&#160;Kimlen gonuşuyon sen ööle?</p>
<p>- &#160;&#160;&#160;Nih... Haa, sen görmüyodun... Ölük ölük... Nihat var bizim. O&#160;geldi de. Bütün ölükleri görebiliyom ben. Konuşadabiliyom.</p>
<p>- &#160;&#160;&#160;Hem görüyon hem gonuşabiliyon he? Maşşallah. Hâlbükse&#160;ben bi Hüdai Aa’yla bi de Ömer’le gonuşabiliyom.</p>
<p>- &#160;&#160;&#160;Onlar da mı ölük?</p>
<p>- &#160;&#160;&#160;Yo-oo... Onlar dirik... Bak, benim ağzımı da yanlışlattın. Biri&#160;ölü biri diri. Hüdai Ağa dün gece gitti sizlere ömür..</p>
<p>-Nereye gitti?</p>
<p>- &#160;&#160;&#160;Öldü öldü. Yandı. Dimin sordum ya yangını kim yaktı diyi. O&#160;yangında yandı gayalarımız gibi Hüdai Ağa. Eh, ben de o mutta-rı bi denk getiriyim...</p>
<p>-Ne?</p>
<p>- &#160;&#160;&#160;Muttan diyom... Baksın bakalım götsüz sıçılıyo muymuş sı-çılmıyo muymuş.</p>
<p>- &#160;&#160;&#160;Sana sormadım ne diye. Nihat’a sordum. Bi şeyler söylüyo da.&#160;Az müsaade... Hu... Hu... Hu... Anladım. Tamam... Tamam... Tamam... Tamam dedik Nihat, tamam yav.</p>
<p>- &#160;&#160;&#160;Ne diyo senin ölük?</p>
<p>- &#160;&#160;&#160;Sana selâm söylüyo.</p>
<p>- &#160;&#160;&#160;Ve aleykümüsselam. Selâm alacam diyi mi uğraşındın o ga-dak uzun uzun?</p>
<p>- &#160;&#160;&#160;Yokyoook. Konu o değil... Çok mühim... Bak şimdi, ben ölüklerle konuşabiliyom ya?</p>
<p>- &#160;&#160;&#160;Aferin.</p>
<p>- &#160;&#160;&#160;Dalga geçme de dinle... Sen de diriklerle konuşuyosun... De&#160;mi?</p>
<p>- &#160;&#160;&#160;Hepsinle değil canım, ikisinle sadece. Birisi de gitti, galdı bir.</p>
<p>- &#160;&#160;&#160;Yeter de artar. Bizim bi meselemiz var arkadaş. Bu muhtar&#160;dümbüğü var ya... Bu ölüklerin mezarım boşalttırdı tamam mı... Çıkarttırdı kemiklerini, başka bi yere gömdürdü... O zaman da ölükler sapıttı... Mezarlarına geri konulmaları lâzım... Bizyerlerini bili-yoz, diriklere anlatamıyoz... Senden rica etsek, sen seninkine bu dediklerimi anlatsan, alsan gelsen yanında, biz kemiklerin nereye atıldığını göstersek, o da orayı açıp çıkartsa, ondan sonra hangi kemik&#160;hangi mezar aysa onu göstersek? Seninki de sevabına herkesi yerli&#160;yerine yatırsa... Olur mu?</p>
<p>- &#160;&#160;&#160;Olur taabi. Ne diyi olmasın. Ayıbidiyon. Da, bizim dirik daa&#160;bebe yav... Benim gömdüğüm kemiği galdırıp zor götürür şordan&#160;şora.</p>
<p>- &#160;&#160;&#160;Başka bi yol bulamaz mısın?</p>
<p>- &#160;&#160;&#160;Bulurum her alda... Hatta buldum bile...</p>
<p>- &#160;&#160;&#160;Valla de!</p>
<p>- &#160;&#160;&#160;Vala. Dimin senin yanına gelirken uzaktan uzağa baktım, bizim yüzü saçlı Mızaffer’le, şaka yapıyom ha, onun sakal olduu-nu biliyom, polis var, Mersedes miyidi ne, bura gelmişler arkamız sıra. Ben Ömer’e anladının, o da onlara anladır, böylece halliderizyani.</p>
<p>- &#160;&#160;&#160;Tamam.</p>
<p>- &#160;&#160;&#160;Tamam ama kesin söz vermiş olmuyum gene de. Maççup olmak da var işin sonunda çünkü.</p>
<p>- &#160;&#160;&#160;Sana demiyom, Nihat’a diyom. Elini çabuk tutmanı rica ediyo&#160;da, ona diyom tamam diye.</p>
<p>- &#160;&#160;&#160;Merağitmesin. Ömer’e anladıvırırım. İyi çocukdur, sözümden çıkmaz.</p>
<p>- &#160;&#160;&#160;Nihat çok teşekkür ediyo. Hemen söylesin diyo.</p>
<p>- &#160;&#160;&#160;Tamam yav. Annah! Ne Nihadımış hay argadaş. Ben gidi-yom, müsaade.</p>
<p>- &#160;&#160;&#160;Güle güle. Adın neydi bu arada?</p>
<p>- &#160;&#160;&#160;Çeto.</p>
<p>- &#160;&#160;&#160;İyi. Benimki de Sim.</p>
<p>- &#160;&#160;&#160;Sana da iyi.</p>
<p> </p><p> </p><p> </p>
<div style="text-align:right;">
<em><p>İstemem bir türlü gitmek</p>
<p>Böyle huzur-u mahşere...</p></em>
<p>NEYZEN TEVFİK</p>
</div>
<p> </p>
<p>“Müjde!” Nihat’ın gözleri parlıyordu.</p>
<p>“Ne oldu?”</p>
<p>“Mucize oldu. Mucize. Temas kurmanın yolunu bulduk.”</p>
<p>“Kimle?”</p>
<p>“Yaşayanlarla. Mezarlarımıza dönebileceğiz.”</p>
<p>Bu gerçekten mucizeydi. Nihat öyle bir anlatmıştı ki, o âna kadar imkânsızdı hâttâ bana göre.</p>
<p>“Nasıl?” Çatlatırdı adamı. İlle de soracaksın.</p>
<p>“Çok basit... Biz Sırrı’yla temas kurabiliyoruz.. Sırrı da bizimle temas kurabiliyor... Muhtar bizi dağıttı, ama Sırrı yerimizi biliyor... Çeto Sırrı’yla temas kuruyor. Bu gayet doğal, çünkü o da köpek o da köpek... Ancak Çeto ölülerle temas kuramıyor...&#160;Buna mukabil Sırrı’yla kuruyor... Ama bir de şu var, Çeto dirilerle temas hâlinde... Çoğul değil, tekil... Bir temas... Ama o da&#160;yeter neticede... Sırrı yok... Sırrı Çeto’ya söylüyor, Çeto temasına söylüyor, teması daha çocuk... Yüzü saçlı Mızaffer’e söylüyor, bir de Mercedes’leri varmış bunların... Sırrı’yla Çeto da geliyor, Sırrı Çeto’ya gösteriyor, Çeto temasına gösteriyor, teması&#160;Mızaffer’e gösteriyor, Mızaffer muhtarın adamlarının gizlediği&#160;yerden alıyor bizi... Sonra Çeto’ya soruyorlar... Çeto Sırrı’ya soruyor... Sırrı kızlara soruyor... Kızlar Sırrı’ya gösteriyor... Sırrı</p>
<p>Çeto’ya gösteriyor... Çeto temasına gösteriyor... Teması Mızaf-fer’e gösteriyor, Mızaffer bizi almıştı ya... Aldığı yerden alıp yerlerimize götürüyor... Gömüyor... Üstümüzü örtüyor... Ve hoo-op... Çile sona eriyor... Nasıl?”</p>
<p>“Çok basitmiş hakikaten.” dedim gülerek. “Sen anladın mı ne dediğini allâsen?”</p>
<p>“Sanki anlamadım gibi.” dedi. Gözlüğünü çıkartıp eteğini çenesinin altına kadar kaldırdı, malını mülkünü sergileye sergi-leye silmeye başladı. “Galiba ben de dağıtıyorum yavaş yavaş Şemsi. Ne yapsak? Kalkıp biraz göbek atsak mı? Hangi türküler var repertuvarında?”</p>
<p>O da gidiyordu.</p>
<p>Gidecekti.</p>
<p>Hepimiz gidecektik, çünkü Nihat’ın anlattıkları bir tarafa, diyelim anlaşılır hâle getirdik de uygulayıp bedenlerimizi mezarlarımıza döndürmeyi başardık...</p>
<p>Ee?</p>
<p>Sonra?</p>
<p>Şu etrafta yayılmış oynaşan, ağlaşan, dövüşen üç yüz doksan ruhu bir araya getirip de kopan bağların ancak bedenlerinin&#160;yanına döndükleri takdirde yeniden kurulacağını nasıl anlatacaktık? iki kişiyi bir araya getirmiyorduk ki hepsini getirelim.</p>
<p>Daha kötüsü, kimse kabrine dönmek istemiyordu ki artık.</p>
<p> </p><p> </p><p> </p>
<div style="text-align:right;">
<em><p>Gül sayesinde yanmaktan kurtulan dikene bak bir.</p></em>
<p>MEVLÂNÂ</p>
</div>
<p> </p>
<p>Muzaffer Hoca saatine baktı. “Cami ne yanda muhterem?” dedi Hacı Muhtara. “Ben bi ağşamı gılıp gelecem de.”</p>
<p>“Kalk Behnan.” dedi Hacı. “Götürüver amcanı camiye.”</p>
<p>“Arabaylan mı Hacemmi?” Behnan’ın suratı mavi Desoto şeklini almıştı.</p>
<p>“Yok oğlum. İki adımlık yok. Sen de. Bindiğine indiğine değmez. Ben kılabileydim kendim götürürdüm ama rahatsızım bi~ liyon.”</p>
<p>Muhtarın iki adımlık yol dediği nerden baksan yarım kilometreydi. Yeşilbayır’ın camisi yoktu henüz. Cemaatle namaz kılmak isteyen Boğaziçi’ne giderdi.</p>
<p>Muzaffer Hoca Behnan’m kuyruğuna takılırken Duran da ayaklandı. “Ben de geliyim amca.” diye seslendi arkasından.&#160;“Rahmetlilere iki sure okurum, ordan da vuruvırırım yola.”</p>
<p>“Hadi gel.” dedi Muzaffer Hoca, Ömer’e döndü. “Sen bekle, e mi oğlum?” Ne yapacaktı bu çocuğu? Nerelere saklayacaktı?</p>
<p>“Olur.”</p>
<p>“Merak etme hacım.” dedi Hacı Naci Kalaycı. “Ben bakarak</p>
<p>olurum san oğlana. Rahatsız olduğum için kılamıyom bi müddettir.”</p>
<p>“Allah razı olsun.” Herif ikidir buna duyurmaya çalışıyordu rahatsız olduğu için namaz kılamadığını. Bunun umurunday-dı da sanki.</p>
<p>Önde Behnan, arkada Muzaffer Hocayla Duran, muhtarlıktan çıkıp merdivenleri inmeye başladılar. Yangın yerine kadar yürüyecek, onu geçtikten sonra onun üç misli yolu da Boğazi-çine kadar yürüyeceklerdi.</p>
<p>O esnada kapının önünde bir Ford durdu. İhtiyar bir adam indi içinden.</p>
<p>“Vay, Rahmi Dayım. Hoşgeldin.” dedi Behnan.</p>
<p>“Siktir lan.”</p>
<p>Menderes bir müddet enkazda dolaştıktan sonra Boğaziçi’ne kadar yürümüş, taksi bulamayınca asfalta çıkmış, geçen arabalardan birini üniforma forsuyla durdurup şoförden kendisini&#160;Mamak Karakoluna götürmesini rica etmişti. O kadar aleni bir&#160;kundaklamaydı ki bu, bir tek yapanın adıyla soyadının baş harfleri eksikti. Hiçbir kaza yangını bu kadar muntazam olmazdı.&#160;Yangın iki binada da aynı anda, dört bir yandan başlamıştı. Bol&#160;bol benzin, uzunca bir çaput ve tek kibritlik bir işti. Civardaki&#160;benzinlikleri tarıyor olmalıydı şimdi polis. Hangi salak bidonla&#160;benzin alırdı? Karakol şimdiye kadar ciddi bir ilerleme kaydetmiş olmalıydı. Her kimdiyse yapan, komiserden rica edecek, bir&#160;sorgusuna girecekti. Hapislerde çürümeden önce bu çürütecekti ağzını burnunu o orospu çocuğunun. Orospu çocuğu deyince&#160;aklına şu altın dişli muhtar geldi. Dişlerim sıktı.</p>
<p>Gülsüm’ü tanımıyordu, elbette çok üzülmüştü ama Gül-süm’ün kendisi için üzüldüğünden fazla Hüdai Nâbit için üzülmüştü yine Gülsüm’ün ölümüne. Adamcağızın yanan hamama daldığı andaki ümitsizliği dayanılmaz olsa gerekti. Ölmek bin&#160;kere yeğ olsa gerek. Nitekim ölmüştü. Kırk yılın sırtı adam gibi&#160;bir adam tanırdın, ya o ölürdü, ya sen ölürdün, ya biriniz Edirne’ye giderdiniz, biriniz Kars’a, ya biriniz Antalya’ya giderdiniz,&#160;biriniz Artvin’e. Doğan’la bir araya gelene kadar götleri çıkmıştı.</p>
<p>Mamak Karakolunda, gördüğü ilk polisi tuttu kolundan.</p>
<p>“Amiriniz yerinde mi?”</p>
<p>“İçerde komserim. Odasında.”</p>
<p>Bak, ne güzel Türkçe konuşuyordu çocuk. Bir de Semih’e bak. Kapıyı âdetten bir kere tıklatıp daldı odaya.</p>
<p> </p><p> </p><p> </p>
<div style="text-align:right;">
<em><p>Varsa şayet söyleyin, bir parçacık insafınız</p>
<p>Böyle kansız mıydı -hâşâ- kahraman eslâfınız?</p></em>
<p>MEHMET AKİF ERSOY</p>
</div>
<p> </p>
<p>Oturduğu yerden, “Hoşgeldin Rahmi Dayı.” dedi muhtar. “Verilmiş sadakan varmış. Bak, sattın, kurtuldun. Satmayaydın, Allah etmeye, senin başın yanacaktı şimdi.”</p>
<p>Rahmi Dayı içeride küçük bir çocuk olduğunu görünce hız kesti. “Ne bildin benim başımın yanacağını?” dedi buz gibi bir&#160;sesle. “Kaza değil mi neticede?”</p>
<p>“Kaza kaza.” dedi muhtar alay eder gibi. “Bu kim, biliyon mu?” Ömer’i gösterip devam etti. “Rahmetlinin küçük kardeşi.&#160;Bak, kaldı ortada işte. Yazık. Değer miydi?”</p>
<p>Rahmi Dayı’nın eli ayağı kesildi. Dudaklarını gevelemeye kalkınca damağı cip diye öne fırladı, alt dudağıyla bastırıp geri yerine yerleştirdi. Gülsüm’ün kardeşinin falan olmadığın biliyordu. “Kim var başında?” diye sordu. Neyin nesiydi acaba bu çocuk?</p>
<p>“Bi polis, bi de ben yaşta bi sakallı. Hem ben de varım ya canım. Merak etme.”</p>
<p>“Ben de o yüzden merak ediyorum ya zaten.” Gidip Ömer’in önünde eğildi. “Senin adm ne?”</p>
<p>“Ömer.”</p>
<p>“Sen Hüdai Ağa’nın oğlu musun?”</p>
<p>“I-ıh. Ben Şerefsiz’in oğluyum. Hüdai Ağa öldü. Gülsüm abla da öldü.”</p>
<p>Rahmi Dayı Ömer’in yanına oturdu. O sırada kapının tam önünden havlamalar geldi. “Aa, Çeto.” deyip kapıya fırladı&#160;Ömer.</p>
<p>Muhtar, küçük oğlan kapıya uzandığı anda fırlayıp seslendi arkasında. “Dur oğlum. Nereye? Hani uslu uslu oturacaktın?”</p>
<p>“Çeto’yla konuşucam.” dedi Ömer dönüp.</p>
<p>“Çeto kim?” Muhtar Ömer’in yanına gelmişti. “Aç bakayım.”</p>
<p>Ömer kapıyı açtı. Hırıl hırıl, çam yarması gibi bir köpekle burun buruna gelince muhtar bir adım geri gitti. “Anam!”</p>
<p>Selamın Aleyküm.</p>
<p>“Çeto bu işte.”</p>
<p>He, benim işte. Amma goyacam senin.</p>
<p>Kamyonun arkasındaki köpeği hatırladı muhtar. “Alma içeri alma.” dedi. “Kapının önünde oynayın. Uzaklaşma ama sakın.”</p>
<p>“Olur.”</p>
<p>Sen uzaklaş bence muttar. Bakarsın dişlerim gayıvınr senden tarafa.</p>
<p>“Hadi bak. Burdan bakıyom ben size. Merdivenden aşağı inmek yok, tamam mı?”</p>
<p>“Tamam.”</p>
<p>Ömer sundurmanın altındaki geniş taraçaya çıktı. Muhtar hemen örttü kapıyı arkasından.</p>
<p>Yangını bu yaktırtmış.</p>
<p>“Deminki amca mı?”</p>
<p>He. Buraların köpekleriyim gonuşuyom zabah beri. Bunun sülalesinden üç tane pij, dün gece virmişler kipriti. Anasını sikecem alayının. Dur sen. Hele öbürkü işimizi bi hallidivirelim de sevabına.</p>
<p>Ömer dönüp omzunun gerisinden içeri baktı.</p>
<p>“Ama öldüler.”</p>
<p>Kim ölmüş im? Hayırdır işşallah?</p>
<p>“Hüdai Ağa’yla Gülsüm abla öldü ya.” Hâlâ içeri bakıyordu.</p>
<p>Onu biliyom canım. Te dün gece öldü rahmetliler.</p>
<p>Ömer kafasını çevirdi. “İşimiz mi var?” diye sordu Çeto’ya.</p>
<p>He?</p>
<p>“İş iş”</p>
<p>Ne işi?</p>
<p>“Hâlledelim dedin ya. Öbür iş dedin.”</p>
<p>Haa... Şu ölük meselesi. Bak anladıyom, iyi dinle. Bundan sonra iş sende çünkü. Ben Mızaffer Hoca’ylan öbürkü adamcaaza... Zemberek miydi... Neyse işte... Ona lâf anladamam. Anlatsam anlatsam sana anladırım, sen de onlara anlatın. Dinliyon nu şimci?</p>
<p>“Dinliyorum.”</p>
<p>Şimci... Burda ölükler varımış, tamam mı...</p>
<p>“Ölük ne?”</p>
<p>Ölü ölü... Bu Angarahlar gaba oldukları için ölü diyemeyorlar, ölük diyolar... Ölük meselesi o yani.. Anladın m?</p>
<p>“Tamam. Anladım. Ölük meselesi.”</p>
<p>Dinle... Elifi elifine anladayım da günah benden gitsin...</p>
<p>Ölük meselesini elifi elifine anlattı Ömer’e Çeto.</p>
<p>Ömer dikkatle dinledi, ara sıra kafasını çevirip camdan içeri bakmaları hariç, gözlerini Çeto’dan hiç ayırmadı.</p>
<p>Az sonra Muzaffer Hoca geldi. Ömer’i kucağına alıverdi. Çeto kütür kütür kuyruk sallıyordu.</p>
<p>Hoca nöörüyon yav? Ne iyi ittin de geldin hay argadaş.</p>
<p>“Çeto? Oğlum. Naapan oğlum?”</p>
<p>Nabalım... Ömer’e ölükleri anlattımıdı da...</p>
<p>Muzaffer Hoca Çeto’nun sadece adamın gözünün içine bakarak konuşabildiğini zannediyordu.</p>
<p>“Ne didi ne didi? Bana bişiy didi de mi? Ne didi?” Bu Muzaffer Hoca’ydı.</p>
<p>“Anam! O ney!” Bu Behnan’dı.</p>
<p>“Ölükleri anlattı bana. Onu dedi.” Bu Ömer’di.</p>
<p>Gel len buraya amma godumun çocuu. Bu Çeto’ydu.</p>
<p>Gaçma... Age bi göt vir. Bu da Çeto’ydu.</p>
<p>Naşı gaçırttım amma kevâşeyi? Bu gene Çeto’ydu.</p>
<p>“Kevâşe diyo muhtarın yeğenine.” Bu Ömer’di.</p>
<p>“Ana maşşallah. Afferin benim Çeto’ma. Di len di. Itne de di.” Bu Muzaffer Hoca’ydı.</p>
<p>Itneee... Bu Çeto’ydu.</p>
<p>“Dedi. Itne dedi.” Bu Ömer’di.</p>
<p>“Dir benim goçum... Dir benim aslanım.” Bu Muzaffer Ho-ca’ydı.</p>
<p>“Ne yapıyorsunuz siz orda? Ne var ne yok Çeto?” Bu Menderes’ti,</p>
<p>Noolsun be Sermetes. Sende ne var ne yok?</p>
<p>“Sana Sermetes diyo.” Bu Ömer’di.</p>
<p>“Kim?” Bu Menderes’ti.</p>
<p>“Çetoo.” Bu Ömer’di.</p>
<p>“Haa... Konuşuyordu ya... Doğru... Unutmuşum.” Bu Menderes’ti.</p>
<p>“Alay geçen amma çok maççup olacan bilahare.” Bu Muzaffer Hoca’ydı.</p>
<p>“Devrem, kaldık biz burda. Köpeği bi çektirsen?” Bu Mamak Karakolu Amiriydi.</p>
<p>Muhtarlığın yirmi metre kadar gerisinde iki polis arabası duruyordu. Merdivenin altında da dört polis.</p>
<p>Menderes Çeto’ya eğilip sırıttı. “Bana bak...” dedi. “Şu taraçanın en uzak köşesine geçip arkanı bize dön, yüzün dışarıya dönük otur, iki sefer havla, iki sefer de kuyruk salla, ben de senin konuştuğuna inanayım.”</p>
<p>Ayıbidiyon Serme... M erse... Neyidi senin adınyav?</p>
<p>“Aa! Geçti. Vallahi geçti. Aa! Arkasını döndü yav. Allah Allah yav!” Bu tabii ki Menderes’ti.</p>
<p>Bak havlayorum şimci... “Hav” biiir, “Hav” ikii... İki deguyruk sallayalmm... Biir ikiii, oldu mu canım?</p>
<p>“Allah’ın sen aklımı koru!” Elbette bu da Menderes’ti.</p>
<p>“Biz o gadak didik, and virdik de inanmadıyıdın, bak Allah da sana bi köpek üzerinden virivirdi dersini. Ee, böyle bu işler... Bana Aşut’lan bildirir haddimi, sana Çeto’ylan.”</p>
<p>“Geliyoruz devrem. Kalkmasın o şey? Köpek?”</p>
<p>“Kalkmaz kalkmaz.” Havaya girmişti Menderes. “Beni dinler o. Gelin.” Camdan içeri baktı. “Çakalın öbür enikleri nerde?”</p>
<p>“Hayırdır inşallah?” dedi Muzaffer Hoca. Burnu Ömer’in kaymak boynundaydı.</p>
<p>“Hiç.” dedi Menderes. “Yangının kasıtlı olduğu kesinleşmiş. Ben de zaten o şüpheyle gitmiştim karakola. Arkadaş yerinde&#160;ifade alacak.”</p>
<p>Polisler, önde amirleri olduğu hâlde muhtarlığa girerken</p>
<p>Muzaffer Hoca Menderes’in kolunu yakaladı. “Az eğlen...” dedi. “Onu dimiyom... Çakal didin ya, onu diyom.”</p>
<p>“Hiç yav. Ağız alış...”</p>
<p>“Mendereeess...”</p>
<p>“Tamam tamam. Ben bu şerefsizden şüpheleniyorum. Niye bilmiyorum ama şüpheleniyorum işte. Gıcık kaptım bir kere.&#160;Belki hissi davranıyorumdur ama bu yaptırdı gibi geliyor bana.”</p>
<p>“O yaptırdı.” Bu Ömer’di.</p>
<p>“Buyur?” Bu Muzaffer Hoca’ydı.</p>
<p>“Ne?” Bu Menderes’ti.</p>
<p>“Çeto dedi. Buranın köpekleri görmüş. Muhtarın yeğenleri yakmış.”</p>
<p>Hee, ben didim. Şahidim var yani. Sırrı. Bu Çeto’ydu.</p>
<p>“Ne didi ne didi? Bişiy dir gibi baktı. Ne didi?”</p>
<p>“Şahidim var dedi. Sırrı diye biriymiş.”</p>
<p>“Sim kimmiş?” dedi Menderes. Kaptırmıştı. “Yazılı ifadesini alalım hemen.” Konuştuğunun on yaşında bir ilkokul talebesi&#160;üzerinden Çeto adlı bir köpek olduğunu akima getirmediği için&#160;istihbarat kaynağının bir başka köpek olabileceğini de aklına&#160;getiremiyordu. “Yarın korkar, vazgeçer mazgeçer.”</p>
<p>Angaralı bi argadaşımız... Bur da oturuyo... Çaann dirseniz çaannın amma yazılı ifadesini nası alacaksınız bilmem. Gendisi köpek çünkü.</p>
<p>“Köpekmiş.” Bu Ömer’di.</p>
<p>“Kim?” Bu Menderes’ti.</p>
<p>“Sim.” Bu Ömer’di.</p>
<p>“Öf yaa! Ben de bi şey yakaladık sandım yaa.” Bu malûm.</p>
<p>Hep birlikte, tabii ki Çeto hariç, içeri girdiler. Mamak Karakol Amiri, Muhtar Hacı Naci Kalaycı’nın ifadesini alıp yanındakilere not ettirirken Rahmi Beşikçi ayağa kalkıp kendini tanıttı, başka bir planları yoksa gece mutlaka misafir etmek istediğini söyledi. Muzaffer Hoca’yla Menderes birbirlerine bakıp “Olur.” dediler. Ne planları olacaktı. Kaldı ki, asıl yapmaları gereken şey de oydu; oturup plan yapmak. Bundan sonra ne olacaktı? Ömer’i Konya’ya götüremezlerdi. Burada da bırakamazlardı. Ya Çeto? Onu ne yapacaklardı? Kafa kafaya verseler&#160;de sabaha kadar döküp düşünseler azdı. “Çeto buralarda idare eder mi bu gece Ömer?” diye sordu Menderes Ömer’e. “Durur o.” dedi Ömer Menderes’e. “Çeto kim?” dedi Rahmi Dayı ortaya. “O da buyursun gelsin Allah aşkına.” Muzaffer Hoca&#160;izah etti. “Gapıyın önündeki köpeği gördün nüydü muhterem?&#160;Çeto o işte.” Rahmi Dayı güldü, sonra ağlamaya başladı. “Gitti Gülsüm.” Muzaffer Hoca Ömer’i Çeto’nun yanına gönderip&#160;ona katıldı. Metânet de bir yere kadardı. Menderes, çocuk akşamın bir vakti kapının önünde diye içinin rahat etmediğini, yanında duracağını söyleyip taraçaya çıktı. Aslında şu Çeto meselesinde biraz daha ilerlemek istiyordu. Bakalım daha ne kadar ikna olabilecekti.</p>
<p>“Ne yapıyorsunuz?”</p>
<p>“Hiç. Ölükleri konuşuyoduk.”</p>
<p>“Kimleri?”</p>
<p>“Ölükleri... Sırrı onlara ölük diyomuş da.”</p>
<p>“İyi de, kimlere ölük diyormuş?”</p>
<p>“Ölülere ölülere. Muhtar mezarlıktan çıkarttırmış ölükleri. Onları oraya geri döndürmek istiyomuş Sırrı. Nihat da ona...”</p>
<p>“Bir dakika bir dakika... Nihat kim? O da bir başka köpek mi?”</p>
<p>“Yok. O ölük.”</p>
<p>Menderes, iskemlelerden birine ters oturup kollarını Çeto’nun üstüne sarkıttı, usul usul okşamaya başladı kulaklarının arkasını. “Şunu en başından bir anlat bana hele. Hiçbir şey atlamadan.”</p>
<p>Anlat Ömerim... Elifi elifine anlat... Bu Penceres becerikli bi adama benziyo...</p>
<p>“Sana Penceres diyo.”</p>
<p>“Yapma yav? O kadar zor muymuş benim ismim? Neyse. Hadi anlat bakalım şu ölükleri.” Çeto’ya döndü. “Sen de Ömer’in atladığı bir yer olursa ekle lan... Goto!”</p>
<p>Hoop... Ayıboluyo argadaş... Çeto Çeto. Biz senin ismini yaniişliyoz mu? Çeto diyecen.</p>
<p>Ömer, Yeşilbayır ölüklerinin hicranlı macerasını elifi elifine anlattı Menderes’e. Menderes, elinden geleni yapacağına dair söz verdi.</p>
<p>İçeride Muzaffer Hoca’yla Rahmi Dayı muhabbet ediyorlardı. Hoca Rahmi Dayıya karşı metanetini takınıyor, adam hıçkırdıkça kâh yere, kâh sehpanın üstüne düşen takma dişlerini eğilip alıyor, geri veriyor, ağzına yerleştirmesini bekleyip dinimiz bakımından ölümün ölene değil, kalana ölüm olduğunu,&#160;ölenin hesabının kapandığını, akrabalıktı, soydu soptu her nevi bağın koptuğunu, ölenin aslında dirilip Bir’e, hakiki ve yegâne akrabaya, Rabb’ül Âlemin’e rücû ettiğini, kavuşmak üzere yaratıldığı varlığa nihayet kavuştuğu için geride bıraktıklarına bir sefer bile dönüp bakmadığını, onun için gözyaşı dökenleri aklına bile getirmediğini, dünyayı, malı-mülkü, heves ve&#160;hevâlarım, kendisini ananları, özleyenleri, burnunda tüttüklerini falan bir damla bile özlemediğini anlatıp teskin ediyor, ayrıca ölenin arkasından ağlamanın çok günah olduğunu kuvvetle belirtip yeterince teskin ettikten sonra da sakallarını titreterek “Vah goca Hüdaim vah.” diye ağlamaya başlıyordu.</p>
<p>“Tamam muhtar.” dedi Mamak Karakol Amiri Sami Kahraman. “Biz şimdi yeğenlerine gidiyoruz. Dediğim gibi, hakkınızda ileri geri lâf çok. Şu mezarlık için de ihtilafın varmış ölenle zaten. Şüpheli durumundasın. Bir yere ayrılmayacak, elimin altında olacaksın. Tetkik edecek, delil yoksa mesele de yok diyeceğiz. Dua et de senin veya yeğenlerinin evinde boş benzin bidonu bulmayalım.”</p>
<p>“Tövbe. Benzin bidonunun ne işi var evde mevde?”</p>
<p>“Bilmem ben. Bakacağız artık.”</p>
<p>“Bakın bakın. Burdan arsa vereyim sana komserim? Karakola da yakın olmuş olursun hem.”</p>
<p>“İstemez. Ben zaten karakolun lojmanında oturuyorum.”</p>
<p>“Haa.. O zaman lüzum etmez tabii.”</p>
<p>“Lüzum etse de istemez.” Sami Kahraman, arkasında polis memurları, çıkmak üzere kapının kulpuna elini attı. Kapı açıldı, kulp elinde kaldı. “Bunu yaptır.” dedi, kaldırıp muhtara&#160;göstererek. Dışarı uzattı kafasını, arkası dönük vaziyette iskemleye ters oturmuş Menderes’e seslendi. “Devrem... Çıkacaktık.&#160;Şu köpeği gene göndersen?”</p>
<p>Menderes ayaklandı. “Tabii devrem.” dedi. Çeto’ya köşeye gitmesini söylemek için bir havayla geri döndüğünde, Çe-to’nun oraya çoktan gitmiş olduğunu gördü.</p>
<p>Bak şimci... “Hav” bir, “Hav” iki... Tamam mı canım? Al bu da guyruk. Şo bir, şo da iki.</p>
<p>“Sağ ol devrem. Biz gidiyoruz şimdilik. Yarın uğrarsan konuşuruz.” Bu Sami Kahraman’dı.</p>
<p>“Allah’ım sen aklımı koru.” Bu zaten malûm.</p>
<p> </p><p> </p><p> </p>
<div style="text-align:right;">
<em><p>Seyrettim âlemin nokta harfini</p>
<p>Mahlûkattan ednâ ben beni buldum</p>
<p>Okudum soldaki rakk-u kitabı</p>
<p>Cümleden günahkâr ben beni buldum.</p></em>
<p>AĞLAR BABA</p>
</div>
<p> </p>
<p>Çeto’yu kendine mukayyet olması için tembihleyip Rahmi Da-yı’nın evinde gecelediler.</p>
<p>Rahmi Dayı, işin muhtarın başının altından çıktığından emindi. Menderes ondan bile emindi ona bakarsan ama polisti&#160;de aynı zamanda. “İspat?” diyor, başka bir şey demiyordu. İlaveten, polisliğini her vesile ile konuşturuyordu. Meselâ, madem emindi Rahmi Dayı o kadar, madem o kadar mikroptu bu&#160;herif, ne işi vardı akşam üstü onun ofisinde? Önünde çay, bir&#160;muhabbet bir muhabbet?</p>
<p>Bir kere muhabbet değildi o, örtülü ve bol imâli bir kavgaydı. O kavga da şuydu; Gülsüm henüz devralmamıştı evle hamamı. Yani mülklerin resmi sahibi hâlâ Rahmi Beşikçi’ydi. Muhtar, bunu bildiği için kaza maza diyerek bu Rahmi Beşikçi’yi zımnen korkutmaya, mülkleri satın almaya çalışıyor, Rahmi&#160;Beşikçi de zımnen siktiri çekiyordu. Ayrıca çayını da bitirmemişti dikkat edersen.</p>
<p>Kırmak için söylememişti Menderes. Rahmi Dayı da amma alıngandı canım. Tamam, sözünü geri alıyordu.</p>
<p>Muzaffer Hoca Ömer’i koklayıp koklayıp sohbete katılıyor, cenaze işlerini soruyordu.</p>
<p>Rahmi Dayı’nın bir fikri vardı. Bu hamamı yaptırıp derhâl işletmeye açacaktı bir kere; bu bir. Dört duvar beton yansa yansa ne yanardı? Boyası, badanası, kapısı, çerçevesi, bir de güya bugün açılacaktı, dünden hazırlanıp katlanıp istiflenmiş havluları, peştemalları. Elden geçirttiriverecek, muhtarın gözüne soka&#160;soka açacaktı. Bu bir.. Af edersiniz, ‘bir’ diye demişti zaten. İkincisi, evin enkazını derhâl kaldırtacak, derhâl yenisini yaptırtacaktı. Gülsüm’le Hüdai Ağa’nın hatırası için fakir bir aile bulup evi onlara tahsis edecek, hamamın cirosundan işletme masraflarını, vergisini, şusunu busunu düştükten sonra kalan bütün parayı, madem Hüdai Ağa hayrına evlât edinmeye pek meraklıydı, bu da çocuk okutmaya vakfedecek, yarın rûz-i mahşerde bu hayrın sevaplarını kabul etmeyecek, tamamını Hüdai&#160;Ağa’nın ruhuna tevdi edecekti. Üçüncüsü, Yeşilbayır mezarlığını, görenin ‘Ah ben şurda yatsam.’ diyeceği bir hâle getirecek,&#160;muhtarı fıtık edecekti. Ki bunu muhtarı fıtık etmek maksadıyla&#160;değil, zaten yangın olmasaydı Gülsüm’le müştereken başlattıkları bir iş olduğu için yapacaktı, gene şu çay meselesi gibi yanlış&#160;anlaşılmasındı yani. Dördüncüsü ve en mühimi, bunlar da razıysalar eğer, Hüdai Ağa’yla kızını, Yeşilbayır mezarlığına, rahmetli babasının yanına, sarı gül ağacının gölgesine, defnedecekti. O zaman zarfında da muhtar tevkif edilmez, aklanır, şu&#160;olur bu olur, imâna gelir de adam olursa pekâlâ onunla oturup&#160;çay içebilirdi, Menderes Bey kusura bakmazsa...</p>
<p>Menderes açısından dört fikrin dördü de birbirinden iyiydi, hepsine rıza gösterirdi, mesele çıkartacak bir şey yoktu. Ayrıca&#160;kimle istiyorsa çay içebilirdi Rahmi Bey...</p>
<p>Muzaffer Hoca açısından da mesele yoktu. Pek iyi düşünmüştü Rahmi Dayı. Hele ki de rahmetlilerin bir vesile ile uğrunda öldükleri kabristana yatırılması pek revâydı. Yalnız, şunun bilinmesinde de fayda vardı; dinen, onun sevabı buna, bunun sevabı ona yazılmıyordu canım. Hamamı sen işletecektin madem, madem kazancını fakir fukaranın çocuklarına vak-fedecektin, bunun sevabı da ecri de eliften ye’ye sana yazılırdı. Allah sipariş usulü hesap kesmezdi kullarına, bunu da böyle bilsindi Rahmi Dayı, darılmaca gücenmece yoktu. Ahmet Efendi’ye Memet Efendi’ye sevap yazılsın diye işlenmezdi sevap, sevap olduğu için işlenirdi, bilmemek ayıp değildi, öğrenmemek ayıptı.</p>
<p>Artık yatmak istiyordu Rahmi Dayı. Müsaadeleri olursa... Hem zaten cahil bir adamdı o. Bir şey bildiği yoktu. Her şeyi&#160;bunlar biliyordu zaten.</p>
<p>Tabii tabii, estağfurullah, müsaade ne demekti, yatsmdı, ona da çok zahmet vermişlerdi, ayrıca çok da alıngandı yani, bunu&#160;da söylemek isterlerdi.</p>
<p>“Allah rahatlık versin. Gideyim yatayım. Tabii yatağın yolunu bulabilirsem. Cahilim ya ben.”</p>
<p>“Annah! Gaç hay Rahmi Dayı, her şiye de güceniyon yav.”</p>
<p> </p><p> </p><p> </p>
<div style="text-align:right;">
<em><p>Seni görmem mucize</p>
<p>Mucize beni görmen...</p></em>
<p>MURATHAN AYDIN</p>
</div>
<p> </p>
<p>Sabahın köründe ettikleri kahvaltıdan sonra Rahmi Dayı’nın oğlu makaslı Taunus’la getirip bıraktı hepsini Yeşilbayır’a. Derhâl işbaşı yaptılar. Rahmi Dayı şu mezarlık ve hamam tadilatı için uzaklaştı. Çeto aylak aylak geldi kuyruk sallayarak. Selamın Aleyküm. Köpekle konuşmaca oyunu Muzaffer Hoca’nın&#160;ne kadar hoşuna gitmişse Menderes’in de o kadar hoşuna gitmişti. Lâfı Hoca’nın ağzından kaptı: “Hadi Çeto. Bul şu Sırrı’yı&#160;da işe koyulalım.” İnsan bi aleykümüsselam dir. Bi sorar açıştın&#160;m, nöördün diyi. Ayıp yay. “Ne didi ne didi? Bişiy dir gibi baktı. Ne didi?” Ömer tercümanlık etti. “Dedi ki, insan bi sorar...”&#160;Menderes mahcup olup Çeto’dan özür diledi. “Simit mimit alayım mı sana Çeto?” Valla iyi olur. Yanına da bi çay şöyle bol şekerli. Simidi de doorarsan içine. Dadından yinmez valla. “Ne didi ne didi? Bişiy dir gibi baktı. Ne didi?” Ömer tercümanlık etti. “Dedi ki, valla iyi olur...” Menderes bir koşu gidip simit aldı,&#160;sonra kabristandaki işçilerin arasına dalıp temiz bir yemek kabı istedi, çay istedi, şeker istedi, çayı kaba döküp şekerini karıştırdı, simidi doğradı, getirip Çeto Bey’e servis yaptı, Sağ ol Her-geles. Pek makbule geçti valla. Ooh. Çeto Bey’in kahvaltı faslını&#160;müteakip Ömer Çeto’yu kastederek; “Takip edecekmişiz.” dedi Muzaffer Hoca’yla Menderes’e. “Nereye gidiyormuşuz, söylemiyor mu?” Söylüyüm de gurtuluyum. Çatlar bu şimci. Di ki,&#160;dere gıyısına gidiyoz di. Gavaklığın orda bekleşiyo Sırrı’yla hanımları di. Ömer tercümanlık etti. “Dedi ki, söyliyim de kurtu-liyim...” Bak bu sefer de dediği çıkar, kavaklığın orada bir erkek köpek ve dişilerden oluşan bir sürü ile karşılaşırlarsa kesin&#160;inanacaktı Menderes. Yuh! Daa inanamadın nı hay argadaş? “Ne&#160;didi ne didi? Bişiy dir gibi baktı. Ne didi?” Ömer tercümanlık&#160;etti. “Dedi ki, yuh...” Dere kıyısında Sırrı ve haremiyle buluştular. Menderes Muzaffer Hocaya ensesinde dikilen tüylerini&#160;gösterdi. “Hoca, vallahi biz bir köpekle konuşuyoruz yav. Bak&#160;bak bak. Tüylerim nasıl diken diken oldu. Bak.” Sırrı hanımlarını tanıtmak istedi misafirlere. Ancak dirilerle konuşamadığı için o Çeto’ya tanıttı, Çeto Ömer’e tanıttı, Şo kirli beyaz olanı Buket, şo siyak beyaz olanı Demet, gizil gayferenklisi Manolya,&#160;sarısı Çiğdem, gırçıllı gancık Güllü, heryannı san da bi gajası garabaş olanı Reyhan, sütlü gayfe olanı Yasemin, tek gözü siyak, galan heryannı beyaz olanı da Sedef imiş... Ömer de Muzaffer Ho-ca’yla Menderes’e tanıttı. “Diyo ki, şu kirli beyaz olanı...” Sonra dokuz sokak köpeği, bir de ne köpeği olduğu belirsiz Çeto&#160;ve biri Ömer olmak üzere iki yetişkin insandan oluşan bu tuhaf&#160;ekip dere yukarı yürümeye başladı. Bi de ölüklerden Şemşi van-mış yanımızda. Nihat gelememiş, daatmış. Şemşi refagat ideceği-miş bize bugün. “Ne didi ne didi? Bişiy dir gibi baktı. Ne didi?”&#160;Ömer tercümanlık etti. “Dedi ki, ölüklerden Şemsi de varmış&#160;yanımızda...” Tuhaf ekip, Yeşilbayır sakinlerinin ve mezarlıkta&#160;iş gören usta ve işçilerin şaşkın bakışları altında mezarlığın yanından geçip Bayındır’a doğru sürdürdü tırmanmayı. Çok sürmedi, üstü ot, çalı, curuf ve çöple kaplı bir yere geldiler. Aha&#160;burasıymış. Ölüklerin hepsinin kemii burdayımış. Gazacağımış-sınız. Ömer tercümanlık etti. “Dedi ki, burasıymış...” Tedarikli gelmemişlerdi. Menderes homurdana homurdana geri dönüp&#160;Rahmi Dayı’yı buldu, cesetlerin yerinin bulunduğunu, yanına&#160;alabildiği kadar amele, kazma kürek ve taşımak için ne lâzımsa alarak kendisini takip etmesini istedi. Rahmi Dayı heyecanla harekete geçti, beş dakika içinde dokuz amele, dokuz kazma, dokuz kürek ve dört el arabasıyla Menderes’in peşine takıldı. Beş dakika sonra da diğerlerine katıldılar hep birlikte. Grup&#160;iyice tuhaflaştı.</p>
<p>Sonrası biraz hüzünlü oldu.</p>
<p>Önce alanın üstü temizlendi. Curuf, çöp, ot ve samandan oluşan örtü kaldırılınca toprağın yeni kazılıp kapatıldığı hemen&#160;belli oldu. “Bu da doğru çıksın, kesin inanacağım” dedi Menderes. Yuh gayrı... İnanma argadaş, Istemiyom. İnanma. “Ne di-di ne didi? Bişiy dir gibi baktı. Ne didi?” Ömer tercümanlık etti. “Dedi ki, yuh...”</p>
<p>Çukur açıldı. Birbirine geçmiş, birbirinin üstüne rastge-le atılmış onlarca iskelet bulundu. Muzaffer Hoca cenaze duası okudu. Menderes bunu yapanlara ana avrat sövdü. Rahmi Dayı, babasının görünmeden yanında dikildiğini bilmediği için “Rahmetli babam da bunların arasındadır.” diyerek oturup&#160;ağladı. Şemsi bu dünyaya ait bir şey hatırlamadığı için bunu&#160;önemsemedi. Çukur, tek bir kemik parçası kalmayıncaya kadar&#160;boşaltıldı, temizlendi, tekrar tekrar kontrol edildi. Kırık dökük&#160;iskeletler çukurdan alındıkları kadar karman çorman vaziyette&#160;el arabalarına yığıldı. Dört el arabası getirdikleri için sığmamış-tı. İlk nakliyatı yapan ameleler, dönüşte yanlarına el arabalarıyla dört arkadaşlarını daha aldılar. Üç yüz doksan cesedin beş&#160;sefer yapılarak Yeşilbayır mezarlığına taşınması bir saat sürdü.</p>
<p>Sonrası muhteşem oldu.</p>
<p>“Şimdi ne yapıyoruz?” diye sordu Menderes Çeto’ya. Çeto Sırrı’ya sordu, Sim hanımlarına sordu, hanımları Sırrı’ya söyledi, Sırrı Çeto’ya söyledi, Çeto Ömer’e söyledi, “Ne didi ne didi? Bişiy dir gibi baktı. Ne didi?”, Ömer tercümanlık etti. “Dedi&#160;ki, kemiklerin hepsini geniş bir alana rastgele yayacakmışmız.&#160;Kızlar tek tek koklayacak, karışıkları bir araya getireceklermiş.&#160;Sonra da hangi kemiğin hangi mezara konulacağını göstereceklermiş size. Sonra siz onları gömecekmişiniz.”</p>
<p>“Hadi bakalım.” dedi Menderes. Bu da doğru çıksın, Çe-to’nun konuştuğuna kesin inanacaktı. Ee yuh...</p>
<p>Rahmi Dayı’nın talimatıyla işçiler ellerindeki işleri bırakıp mezarlara dağıldılar kazma kürek; tüm mezarlar açılmaya başladı. Kemikler yere yayıldı. Sekiz dişi, Buket, Demet, Manolya,</p>
<p>Çiğdem, Güllü, Reyhan, Yasemin ve Sedef kemiklerin arasına dağılıp koklamaya başladılar.</p>
<p>Sonra, kimi Yeşilbayır sakini, kimi dışarıdan gelmiş işçi, amele, ustabaşı, kimi Konya’dan gelmiş yüzü saçlı cami imamıyla resmî kıyafetli karakol amirinden mürekkep, o an orada&#160;bulunan bir avuç şanslı insanoğlu, ancak insanın tabiata efelenmek yerine onunla arkadaşlık ettiği ilk çağlarda şahit olunabilecek bir şeye şahit oldu.</p>
<p>Kızlar arı gibi çalışıyor, kasaptan kemik çalmış it gibi darmadağın kemikleri ağızlarına alıp alıp ayrı ayrı yerlere götürüyor, geri dönüp aynı işi defalarca tekrarlıyorlardı. Menderes, sırf bu&#160;da tutarsa bu sefer kesin inanacağı için kızların büyük yığından&#160;alıp taşıya taşıya yan yana, üst üste yığdığı küçük yığınlardan&#160;birinin başına gitti ve emin olduğu kemik parçalarından başlayarak “Şu kafa, yeri belli, şu omurga, bu da buraya, şu leğen kemiği, koyalım omurganın altına, şu uzun ve kalın olan kaval, şu&#160;uzun ve ince olan kol... Şunlar parmak...” noksansız iki yüz altı kemik parçasını tam tekmil bir insan iskeleti hâlinde görünce oturup ağlamaya başladı. Sol bacakla sağ bacağı yanlış yerleştirmişti ama o önemli değildi. Kızlar doğru iş yapıyorlardı O&#160;önemliydi. Çeto konuşuyordu. O önemliydi. Çeto bunları onlara Sırrı sayesinde, Sırrı da onları bunlara Şemsi isimli bir ölü&#160;sayesinde aktarabildiğine göre demek ki ölüler de konuşuyordu. O önemliydi, ilaveten, şu anda yanı başlarında bir ölü dikiliyordu. O önemliydi. Ölülerle diriler beraber iş görüyorlardı. O önemliydi.</p>
<p>Kızların kemikleri iskelet oluşturacak şekilde toparlaması iki saat, boş mezarların tümünün açılması, -zaten taze açılıp boşaltıldığı için toprak leblebi tozu gibiydi, kolay açılıyordu- üç&#160;saat, kızların her bir iskeletin yatacağı mezarı göstermesi, gösterdikleri anda iskeletle mezarın buluşturulması gerektiğinden&#160;her kızın başına iskeleti dağıtıp saçmadan taşımak üzere iki&#160;adam vermişti Rahmi Dayı ve iskeletlerin mezara yerleştirilip&#160;üstlerinin örtülmesi üç saat sürdü.</p>
<p>Muzaffer Hoca yarım daire şeklinde dizip herkesi çömelt-ti mezarlıkta, defin duası okudu. Rahmi Dayı bilahare piç gül ağacının dibine çömelip babasının ruhuna Fatiha okudu. Ağladı. Kalktı. Gitti geldi bir daha okudu, bir daha ağladı, bir daha&#160;kalktı, bir daha gelip bir daha okudu.</p>
<p>Yeşilbayır mezarlığı, ebedi misafirlerinin bedenlerine kavuşmuş oldu böylece.</p>
<p>Ama bir sorun vardı.</p>
<p>Varmıştı.</p>
<p>Öyle diyordu Sırrı.</p>
<p>Annah! Ney imiş ya sorun?</p>
<p>Sırrı Şemsi’ye sorup Çeto’ya tercümanlık etti, Çeto Ömer’e tercümanlık etti, “Ne didi ne didi? Bişiy dir gibi baktı. Ne di-di?” Ömer de Muzaffer Hoca’yla Menderes’e tercümanlık etti. “Dedi ki, ölüler bedenlerinin yanına dönmüyolarnıış. Şemsi&#160;yalvarıyomuş, onu dinlemiyolarmış. Onları mezarlıkta toplanmaya ikna edecek bir şey lâzımmış ama yokmuş öyle bi şey. Bi&#160;mucize lâzımmış.”</p>
<p>Muzaffer Hoca sakalını kaşıdı.</p>
<p>“Benim aklıma bişiy geliyo ammaaa?” dedi kuşkulu kuşkulu.</p>
<p>“Sakın benim aklıma gelen şey olmasın?” dedi Menderes.</p>
<p> </p><p> </p><p> </p>
<div style="text-align:right;">
<em><p>Binlerce yıllık yolculuktan sağ çıkmış eşsiz bir</p>
<p>kromozomun mahsulüydü o. Öyle ki, kıytırık</p>
<p>kromozomların yanında, akıllara ziyan cüssesiyle</p>
<p>salapuryaların arasında kendine yol açan bir</p>
<p>buzkıran gemisi sayılırdı.</p>
<p>Tekti.</p>
<p>Tekten de tek.</p>
<p>Yegâne.</p>
<p>Biricik.</p>
<p>Eşsiz.</p>
<p>Mahsulü de öyle olacaktı elbet.</p></em>
<p>HÜDAİ NÂBİT</p>
</div>
<p> </p>
<p>Cenazelerini henüz alamadıkları için enikonu suskun, Yeşil-bayır mezarlığında yanlarında Çeto ve Rahmi Dayı olduğu hâlde dikilirlerken hem vakti değerlendirmiş olmak, hem tahkikatın ne safhada olduğunu öğrenmek, hem de Konya’ya telefon edip Semih’e Aşut’u yaka paça getirmesi talimatını vermek üzere Mamak Karakoluna gitmeye karar verdi Menderes. “Ben de&#160;geliyom.” dedi Muzaffer Hoca. Ömer’i önce Çeto’ya, sonra da&#160;Rahmi Dayı’ya emanet edip aynldı iki adam. Rahmi Dayı’nın işi&#160;başından aşkındı. Hamamın boya badanası bitmiş, kokulandı-rılmasıyla temizlenmesine kalmıştı iş. “Sen hurda Çeto’yla uslu&#160;uslu oyna, olur mu oğlum.” dedi Ömer’e.</p>
<p>“Olur.”</p>
<p>Rahmi Dayı uzaklaşınca Ömer Çeto’ya döndü. “Muhtara gi-dicem ben.”</p>
<p>Annah! Nöörecen ya o amma goduğumununun yanına gidip?</p>
<p>“Sorucam bakalım, sahiden o mu yaktırmış hamamla evi.”</p>
<p>Gaç! Ben hiç hazzitmiyom o itneden. Gitme bence.</p>
<p>“Gidicem.”</p>
<p>Ben nöörüyüm? Geliyim mi şenle?</p>
<p>“Yok. Gelme.”</p>
<p>Hadi madem. Ben de gidip Sırrı’yı buluyum da soppet ideyim azincik.</p>
<p>“Olur.”</p>
<p>Ömer emin adımlarla çıktı mezarlıktan. Sola dönüp muhtarlığa doğru yürümeye başladı. Karaaslan’dan Devrim İlkokuluna yürür gibi. Çeto, karşıdan karşıya geçerken dikkat ediyor mu&#160;falan diye bir müddet arkasından baktı, sonra o da çıktı mezarlıktan, dere kıyısına koşturdu.</p>
<p>Ömer, Hacı Naci Kalaycı’nın karargâhına girdi. Devrim İlkokuluna girer gibi.</p>
<p>“Oo, buyursunlaaar. Kimler gelmiş kimler gelmiiiiş.”</p>
<p>Mezarlığı kaptırmıştı, içi gizliden gizliye yanıyordu ama intikamını da almıştı muhtar. Ayrıca polis tahkikattan bir netice çıkartamamıştı. Eh, tadı yavaş yavaş yerine geliyor sayılırdı. Oğlanlar birbirleriyle didişe didişe etli pidenin içini hazırlıyorlardı hemen arkasında. Zaten en iyisi mi içini kendin hazırlayacaktın. Bir de acıkmıştı ki.</p>
<p>“Çabuk olun oğlum.” dedi yeğenlerine. “Bak, misafirimiz gelmiş yemeğe.”</p>
<p>Ömer muhtarın masasının tam karşısında durdu.</p>
<p>“Pes eden yenilir.” dedi.</p>
<p>“He?”</p>
<p>Ömer sehpanın üstüne çıktı, atladı.</p>
<p>Muhtarın canı, aynı anda her taraftan, her yerinden acıtılıyor, yakılıyor, aynı anda vücudunun her bir yerinden bir lokma bir şeyler kopartılıyordu.</p>
<p>Yeğenlerden şaşkınlığını atıp müdahale etmeye ilk koşan Behnan oldu. “Nooluyo lan!”</p>
<p>Sonra onun canı yanmaya başladı. Onun etleri koparılmaya, onun kaburgaları kırılmaya, onun yüzü gözü parçalanmaya başladı.</p>
<p>Tahir’le Samet, pide içli ellerini temizlemeden daldılar hayhuya. Gördükleri manzara kesinkes ikna edici olduğu hâlde akıllarındaki manzara, bir çocuğun şu gördüklerini yapmaya&#160;gücünün yetmeyeceğini söylediği için ikna olamamışlardı. Çok&#160;zayıf, silahsız, hâttâ çıplak sayılırlardı.</p>
<p>Bir an Samet, bir an Tahir tepe üstü dikildiler. Araya amca-oğlu Behnan’ın tahtaya cırnağını sürttürüyormuşsun gibi kulak tırmalayan çığlıkları karışıyor, kimse kimsenin başına ne geldiğini göremiyor, ama herkes kendi başına çok fena şeyler geldiğini bilebiliyordu.</p>
<p>Biri, canavara dönüşmüş bu tuhaf yaratık etlerini parçalamayı bırakıp bir diğerinin gırtlağına çöktüğünde zar zor, sürüne sürüne biraz uzaklaşıyor, sonra kendini tersyüz edilmiş vaziyette, dişlerinin arasından kanlı kanlı et parçaları sarkan çocuğa bakarken buluyor, bir diğeri aynı teşebbüsün sonunda kendini duvarda rendelenirken, bir diğeri aynı teşebbüsün sonunda gözü oyulurken, burnu koparılırken buluyordu.</p>
<p>Akılları tastamam sükût ettiği hâlde gene de en akıllıları muhtardı. O, bir tek teşebbüsten sonra kaçmaktan vazgeçmişti;&#160;çekmeceye, revolverine ulaşmaya çalışıyordu. Masanın hemen&#160;dibinde olduğu hâlde otuz santim yukarısındaki çekmece Kuşunlar Köyündeymiş gibi görünüyordu gözüne.</p>
<p>Tahir’in gözlerine kendi kanı doluyor, Behnan’ın suratına muhtarın kulağı tükürülüyor, muhtarın kendi parmağı koparılıp kendi gözüne sokuluyor, Samet’in kafa derisi ilkokul dört&#160;talebesinin pençeleriyle yüzülüp don gibi kendi yüzüne geçiniliyordu.</p>
<p>Muhtar, tek gözünde kendi parmağı, hangi parmağı olduğunu bilmiyordu, çekmeceye uzandı. Yeğenlerini öğütmekle meş-gûl kıyma makinesine her an yeniden düşmeyi bekleyerek açtı. Serçe parmağının olmadığını gördü hayal meyâl. Demek ki gözündeki serçe parmaktı. Elini çekmeceye soktu yattığı yerden.&#160;O arada tabancaya değdi avuç içi. “Niye girişmiyor bana?” diye düşünüp cevabı hemen buldu. Akıllıydı çünkü. “Kaçmıyorum da ondan.” Nasıl canı yanıyordu. Nasıl kan saçıyordu her&#160;tarafa. Tabancayı çekip çıkarttı usul usul. Horozu aynı anda&#160;her yeri yanıp yırtılırcasına acıyarak kaldırdı. Canavar bir metre önündeydi. Yeğenlerinden birinin gırtlağını ısırıyor, kafasını&#160;silkeleyerek et kopartmaya çalışıyordu. Hangisiydi ki? Kandan&#160;göremiyordu. Yaratığın kafasına nişan aldı.</p>
<p>“Seni gebertmeyen...”</p>
<p>Ofisin camı patladı. İçeriye boz ayı büyüklüğünde bir kütle kondu. Yerde hafifçe kayıp sekti, muhtarın üstüne doğru uçuşa&#160;geçti. Amma gorum lan ben adamın... Muhtar tetiğe asıldı.</p>
<p>Çeto, havada iki mermi yiyip yan tarafa savruldu, Annah! Boku yidik. Gaçl dosdoğru gidip Ömer’e çarptı.</p>
<p>“Çeto?”</p>
<p>Herifte dabanca var. Tikkât it.</p>
<p>“Çeto?”</p>
<p>Ömerim ?</p>
<p>Çeto’nun başı yana düştü.</p>
<p>Ömer bir patlama daha duydu o anda. Sonra geriye savruldu. Sonra usul usul ayağa kalktı. Baktı, önü kanıyordu. Kalbinin olduğu yer. Acımamıştı ki...</p>
<p>Muhtar tetiğe bir daha asıldı. Revolver ateş almadı. Ömer muhtarın üstüne uçtu.</p>
<p>Tabanca patladı.</p>
<p>“Acımadı ki!” dedi Ömer, kaldığı yerden devam etti işine.</p>
<p>Sonra içeriye beyaz elbiseli kadınlar, adamlar doluştu.</p>
<p> </p><p> </p><p> </p>
<div style="text-align:right;">
<em><p>Belki kavuşursam üzerim dedim</p>
<p>Ben senin uğruna senden vazgeçtim.</p></em>
<p>SERDAR TUNCER</p>
</div>
<p> </p>
<p>“Bismillah!” dedi Muzaffer Hoca. Hemen ondan tarafa döndü Ömer. O Muzaffer Hoca’yı görebiliyordu ama Muzaffer Hoca&#160;onu göremiyordu.</p>
<p>Uzandı Hoca, Hüdai Ağa’nın Aşut’tan aldığı kanlı kazağı çıkardı.</p>
<p>Sakalları sırılsıklamdı, tıpkı Ömer’in rüyasındaki gibi. Ama artık biliyordu niye sırılsıklam, ağlıyordu da ondan.</p>
<p>Saçını okşadı Muzaffer Hoca, fanilasını, pantolonunu, ayakkabılarını, çoraplarını çıkardı, saçını okşadı, külodunu çıkardı, saçını okşadı. “Annah!” dedi çükünü görünce. “Seni sünne-dettireceğidim göya, görüyon nu bir? Görüyon nu oğluuum...”</p>
<p>Sakallarından sular dökülmeye başladı.</p>
<p>Menderes de girmişti gasilhaneye. Güya yardım etmek için. Gözünün yaşından burnunun ucunu göremiyordu ki.</p>
<p>O ağlamaya devam etti.</p>
<p>Muzaffer Hocası ağlaya ağlaya yıkadı Ömer’ini.</p>
<p>Dualarla yıkadı.</p>
<p>Bismillah.</p>
<p>Allâhiimme’ğfir lî ve lehû ve a’kıbnî minhu ukbâ haseneten...</p>
<p>Gülsüm’ü, Hüdai Ağa’yı ve Ömer’i aynı gün verdiler Yeşilba-yır mezarlığının bağrına.</p>
<p>Önce Gülsüm’ü defnettiler.</p>
<p>Dualarını okuyup toprakla örttüler üstünü.</p>
<p>Sonra Hüdai Ağa’yı ve Ömer’i verdiler toprağa.</p>
<p>Koyun koyuna.</p>
<p>Hüdai Aga’nın yaba gibi ellerini Ömer’in süt kadar beyaz vücuduna dolamıştı Muzaffer Hocası. İkisini bir kefene sarıp dualarla...</p>
<p>Çeto, hep yaptığı gibi Hüdai Ağa’nın ayakucuna uzandı.</p>
<p>En son Hacı Naci Kalaycı, Behnan Kalaycı, Samet Kalaycı ve Tahir Kalaycı’ya geldi sıra. Üç amcaoğlunu yan yana cami avlusunun yakınına, Hacı Naci Kalaycı’yı da ‘Uçtu Gitti Ayşegül’ün&#160;önüne gömdüler. Oradan Kavaklar Deresi çok güzel görünüyordu.</p><div><h2>»</h2></div>
<p> </p><p> </p><p> </p>
<div style="text-align:right;">
<em><p>Bizi affetmektir Yâ Rabbi şânın</p>
<p>Değil ihsan, bütün pünhân ağladı</p></em>
<p>SÜLEYMAN RÛHİ</p>
</div>
<p> </p>
<p>Uzunca bir süredir gidip gidip geliyordum. Kimi zaman derede buluyordum kendimi, kimi zaman tepede. Kimi zaman Gı-yas, Ekmel, Hacer, llhami, Hilâl ve sonradan Adnan ve Emir de katılınca nüfusunu yedi kişiye çıkaran malûm ekiple karşılıklı göbek atarken kendime geliyordum, kimi zaman varlığımızdan haberi olmayan zavallıların uykusunu bölüp onları korkutur, yaşama sevinçlerini ellerinden alırken, kimi zaman namaz&#160;kılmaya niyetlenenleri pişman eder, kimi zaman akıllarına girip gece gündüz yat kalk namaz kıldırırken.</p>
<p>Her kendime gelişim biraz daha acılı oluyordu, bu nedenle kendime gelmek de istemiyordum artık. Artık ne olacaksa olsun istiyordum. İstiyordum ki nereye gideceksek gidelim, nerelerde kaybolacaksak kaybolalım, yanalım, tütelim, nasıl biteceksek bitelim.</p>
<p>Nihat’tan da kopmuştum. Kendime geldiğim nadir zamanlarda onu arıyor, bulamıyordum. Bulduğum zaman bile.</p>
<p>“Nihat?”</p>
<p>“Bak memelerim çıktı. Kadın oluyorum, görüyor musun? Bak elle elle. Top top. Ne güzel di mi? Vantuzlamak ister misin? Hadi çekinme. Vant vant.”</p>
<p>“Nihat, benim, Şemsi.”</p>
<p>“Şemşi pasa pajasında şeşi büjüşeciseler diyebiliyon mu sen?”</p>
<p>“Yapma Nihat! Kendine gel. Hadi toparlan, hadi... Hadi...”</p>
<p>“Hadi o zaman...</p>
<p>Desti içinde bekmez</p>
<p>Bu bekmez bana yetmez...”</p>
<p>Yıkılıyordum.</p>
<p>Kim bilir, nadiren kendine geldiği zamanlarda belki o beni daha kepaze hâllerde buluyordu.</p>
<p>Başlangıçta aklıselime teşne olup Nihat ve benimle birlikte kabirdaşlarımızı toparlamaya çalışan Haşmet, Rahime, Suzan,&#160;Medeni ve Ayşegül’ün toparlanacak hiçbir tarafları kalmamıştı artık. Rahime, Suzan ve Ayşegül Mahkeme Hamamına yerleşmiş, kadınlar saati gene bir yere kadar ama erkekler saatinde kâh kefenli kâh çıplak orta yerde dolaşmaya başlamışlardı.&#160;Kimse onları görmüyordu elbet, ama onlar her bir kimseyi görebiliyorlardı ve mesele buydu. İstedikleri de.</p>
<p>“Suuzaaan... Gel bak ne göstericem.”</p>
<p>“Ne? Hani? Nerde?”</p>
<p>“İşte ben de onu diyorum. Nerde?”</p>
<p>“Ay adamın şeyi görünmüyo ayol. Hih ihi hih. Ömürsün vallahi. Çok yaşa e mi?”</p>
<p>Silinip gidiyorduk ve ben artık cân-ı gönülden istiyordum bunu. Darmadağın üç yüz doksan kişilik ölü nüfus, sayemizde&#160;giderek bizler gibi dağıtmaya başlayan yedi yüz kişilik Yeşilba-yır nüfusunu tehdit ediyordu çünkü.</p>
<p>Bitsindi artık.</p>
<p>Ve bitti.</p>
<p>Bir gündüz vaktiydi.</p>
<p>Öğle vakti.</p>
<p>“Allâhü ekber - Allâhü ekber</p>
<p>Allâhü ekber - Allâhü ekber”</p>
<p>Başımın üstünde kenetleyip şıklattığım ellerim yanıma geldi. Gıyas, Ekmel, Hacer, llhami, Hilâl, Adnan ve Emir’in&#160;de...</p>
<p>“Eşhedü en lâ ilahe illallah - Eşhedü en lâ ilâhe illallah”</p>
<p>Şevket’in hızlı hızlı süzülüp geçtiğini gördük önümüzden. Ahmet, Fazlı, Cihanfer, Füsun, Cemil, Eşref, Mahiye... Ve daha başkaları... Yeşilbayır harekete geçmiş gibiydi, ama harekete&#160;geçen bizdik. Hem hiç kımıldayamıyor, hem akıp gidiyorduk.</p>
<p>Kabristanımıza doğru... Yuvamıza.</p>
<p>Ama önce başka bir yere uğramamız lâzım gibiydi.</p>
<p>Hem gidiyorduk diriliş yatağımıza, hem gitmiyorduk.</p>
<p>“Eşhedü enne Muhammeden Resûlullah - Eşhedü enne Mu-hammeden Resûlullah”</p>
<p>Nihat’la omuz omuza buldum kendimi. Ağlıyordu.</p>
<p>Ben de ağlıyordum.</p>
<p>Hafi, Kiram, Kuddusi, Zehra, Ümmü, Rahime, Nigâr... Hepimiz...</p>
<p>“Hayye ale’s-salâh - Hayye ale’s-salâh”</p>
<p>Çağınlıyorduk.</p>
<p>İtaat ediyorduk.</p>
<p>Gidiyorduk.</p>
<p>Dönerek; bulanıklıklarımızdan sıyrılıp durularak; sanki bir aşk denizine karılarak...</p>
<p>“Hayye ale’l-felâh - Hayye ale’l-felâh”</p>
<p>Mezarlığımızın avlusundaydık şimdi.</p>
<p>Şimdi camiimizin avlusundaydık.</p>
<p>Şimdi birbirimizin yanındaydık.</p>
<p>“Allâhü ekber - Allâhü ekber”</p>
<p>Secdedeydik.</p>
<p>Rükûdaydık.</p>
<p>Huzurdaydık.</p>
<p>“Lâ ilâhe illallâh.”</p>
<p>Huzurluyduk.</p>
<p>Yeşilbayır mezarlığı camisinin inşaat iskelesinden dürbün gibi gözlükleri olan, saçları kirpi kirpi bir adam indi.</p>
<p>Gördüğümüz son diri oydu. Gördük, sonra görmez olduk.</p>
<p>Bekliyor, dolanıyor, dönüyor, süzülüyorduk. Duruyorduk, ama gidiyorduk. Üstlerinden çizgi çizgi ışıklar döken bir elbise ile, ama ne kadar bakarsan bak bir gölge kadar, ne kadar bakarsan bak, bir demet ışık kadar görünen, ne kadın ne de erkek&#160;varlıklar belirdi aramızda.</p>
<p>Sessizlik denizi gibiydik.</p>
<p>Herbirimiz bir damlaydık hem o denizde, hem de o denizin ta kendisiydik.</p>
<p>‘Bir’ olmanın ne olduğunu öğrenmeden BİR’e gidilemeyeceğini öğretiyordu o varlıklar bize sessizce.</p>
<p>Biz bir olmayı öğreniyorduk.</p>
<p>Sessizce.</p>
<p>Dönenerek, devinerek, yere basarak ve basmayarak bir yol açmaya başladık aramızda. Bir gelene açar gibi. Bir ziyaretçiyi&#160;değil de, bizden birini bekler gibi beklemeye başladık.</p>
<p>Derken elimizde minik sarı güllerden örülmüş çemberler belirdi.</p>
<p>Derken o belirdi.</p>
<p>O ve kucağında san saçlı, siyah gözlü bir çocuk...</p>
<p>Onlar...</p>
<p>Açıldık... Yol verdik... Yol olduk... Geçtikleri yerden kapanıp yollannın izi olduk, tozu olduk, geçecekleri yerden aynlıp yordam olduk, yön olduk.</p>
<p>O, kucağında san saçlı çocukla süzüldü aramızdan</p>
<p>Dev gibiydi.</p>
<p>Çok güzeldi.</p>
<p>Yaba gibi elleri vardı.</p>
<p>Hüdai Ağa’ydı.</p>
<p>Açıldık biz.</p>
<p>O ilerledi.</p>
<p>Sonra bir daha açıldık.</p>
<p>Babası kızına kavuştu.</p>
<p>San saçlı çocuğu uzattı ona.</p>
<p>“Kızım!” dedi Hüdai Ağa.</p>
<p>“Babam!” dedi Gülsüm.</p>
<p>“Bu sefer eli boş gelmedim.” dedi Hüdai Ağa.</p>
<p>Kucağındaki çocuğu yaba gibi elleriyle, çocuk uzatır gibi değil, bir tanecik san gül uzatır gibi uzattı. “Al emanetini.”</p>
<p>Gülsüm uzanıp çocuğu aldı.</p>
<p>Onu bağıma bastı.</p>
<p>Çocuk, Gülsüm’ün boynuna takılı çiçek çemberine karıldı. “KÜN! ” dedi Mâlik-ül Mülk.</p>
<p>Çocuk, çiçek oldu.</p>
<p> </p><p> </p><p> </p>
<div style="text-align:right;">
<em><p>Hicran kucağında tuttuğun sırdaş</p>
<p>Çağlamış, bulanmış, durulmuş olsun</p>
<p>Sözüne sazına güven de yanaş</p>
<p>Kulağı ezelden burulmuş olsun...</p></em>
<p>NEYZEN TEVFİK</p>
</div>
<p> </p>
<p>İki gözü yaşlı iki adam, birinin suratı saçlı, biri resmî kıyafetli, Teksas Pavyonun önünde Havalı Apollo’dan indiler.</p>
<p>“Sen nöörecen şimci?”</p>
<p>“Bir plan yaptım aslında.”</p>
<p>“Ne planı?”</p>
<p>“Ömer’in sınıf öğretmenini döveceğim bir güzel. Suratında cetvel falan kırayım biraz.”</p>
<p>“Annah! Ne diyi dövüyon?”</p>
<p>“Kimseciklere, bize bile çaktırmadan muhtarın, yeğenlerinin plakasını alan Ömer, o ibneninkini almamış mıdır sence?” “Doğru diyon. Almıştır garanti.”</p>
<p>“Eh... Vasiyet kabul ederiz.”</p>
<p>“Ne zaman gidecen? Ben de iki vurayım diyom.”</p>
<p>“Gelir alırım seni Karaaslan’dan. Kafanı yorma.”</p>
<p>“Ben Şerefi haklıyım mı bu arada, seni mi bekliyim?” “Beklemezsen darılırım.”</p>
<p>“Ge seni bi gucaklıyım.”</p>
<p>Kucaklaştılar, sonra ayrıldılar.</p>
<p> </p><p> </p>
<div style="text-align:center;">
<h2>SON</h2>
</div>
<p> </p><p> </p>

</body>
</html>