<?xml version='1.0' encoding='utf-8'?>
<html xmlns="http://www.w3.org/1999/xhtml">
<head><meta name="charset" content="UTF-8"/><title></title>
<link rel="stylesheet" href="main.css" type="text/css"/>
</head>
<body>
<div style="text-align:center;">
<div>
<p><h2>SEZGİN KAYMAZ</h2></p></div>
<div><a id="caption1"></a><h1>Kün</h1></div>
</div>
<p> </p>
<div style="text-align:right;">
<em>Ey akıl, nasıl da delinmez küfen?..</em>
<p>NECİP FAZIL KISAKÜREK</p>
</div>
<p> </p><p> </p>
<p>Kadınlar iki ‘X’, erkekler bir ‘X’ bir de T kromozomu taşırlar. Yirmi üç homolog çiftten oluşmak şartıyla.</p>
<p>Hâl bu ise, kadın milletinde kırk altı tane ‘XX’, erkek milletinde kırk altı tane mikroskobik ‘XY’ kromozomu var demektir. Sapma kadar erkek bir pala, ‘Sapına kadar erkeğiz evelal-lahF böbürünü bu mikroskobik kimyaya borçlu olduğunu bilmez. Daha da bilmediği, erkeği erkek yapan T kromozomunun erkek vücudunda bulunan ‘erkek hücrelerindeki’ toplam DNA sayısının taş çatlasa kırkta biri olduğudur. Yani ‘Sapına kadar erkeğiz evelallah’ diye diye kaldırmış gezen bir fallus hayvanı, kendisinin bile kırkta biri kadar erkektir en fazla. Fecaat, değil mi?</p>
<p>Olabilir. ‘Beterin de beteri var.’ deyip şükretmek lâzım.</p>
<p>Çünkü, öbürünün yanında fecaatten bile sayılmaz bu. Onu, yani asıl fecaati hiç mi hiç bilmez ‘erkek’ denen saf. Ben diyeyim on dokuz bin, sen de yirmi bin sene evvel, kısaca ‘Sap Kromozomu’ da diyebileceğimiz bu taşaklı T kromozomu, şimdiki cesametinden ben diyeyim on dokuz bin, sen de yirmi bin misli büyüktü. Sapma kadar erkek diye bir yaratık varsa, o erkek bugünkü erkek değil, on dokuz - yirmi bin sene önce yaşamış olan erkekti özetle.</p>
<p>Varlık, kadındır.</p>
<p>Dişidir yaratım süreci, erkek değil.</p>
<p>Tarlayı kaldır at, sabanı nerene sokacaksın bakalım.</p>
<p>“Sapma kadar erkeksin öyle mi? Ne sapı lan? Kırk altı tanesini toplaşan toplu iğne ucunun on binde birinin kırkta biri kadar erkeksin.”</p>
<p>Hadi canım, hadi canım! Arka boşluklara doğru ilerleyelim.</p>
<p>Kıyameti ne sanır insan? Şöyle der mi meselâ akl-ı selim? “Kıyamet, insan neslinin sona ermesidir.”</p>
<p>Der mi?</p>
<p>Demez.</p>
<p>Ne der?</p>
<p>Efendim, sular, seller basacakmış, gökten ateş toplan yağacakmış, Deccâl diye bir herif çıkıp tuttuğunu... Tövbe estağfurullah...</p>
<p>Olur mu hiç öyle şey?</p>
<p>Tanrısal değil de âdemsel düşünüyorsan olurmuş gibi olur.</p>
<p>Aslında olmaz.</p>
<p>Şundan olmaz; on dokuz bin veya yirmi bin sene evvelinin sidik zoruyla kalkmış pantolon balığı gibi dimdik ve devâsâ Tsi, şimdilerde soğuk yiyip büzüşmüş bir pipicik kadar kalmışsa...</p>
<p>Ve bu küçülme süreci şaşmaz bir kararlılıkla o kadar bin yıldır süregelmişse...</p>
<p>Ve mantık denilen bir şey varsa...</p>
<p>Kaytan milletinin medâr-ı iftiharı meşhuuuuuur ‘Y’ küçüle küçüle zırnığa bile ‘Abimsin!’ diyecek hâle gelecek VE nihayet en yakındaki ‘X’in cebine girerek yok olacak demektir.</p>
<p>Neymiş fecaat?</p>
<p>İsterseniz üç değil yetmiş üç çocuk yapın, kıyametiniz başlamışmış.</p>
<p>Erkeğin yok oluşunun geçmişte nasıl tapıyorsa bugün de öyle taptığı öz çükünün elinden gelmesi, tanrısal bir espridir hazar.</p>
<p>“Ulan, ben sana ‘Benden başkasına tapmayacaksın.’ dememiş miydim? Hadi şimdi otur hanım hanımcık, kaneviçe mi işliyorsun, kırlent mi dikiyorsun, ne halt ediyorsan et, bekle ecelini.”</p>
<p>Kur’an’daki “Biz erkeği kadından üstün yarattık.” âyeti, ne</p>
<p>ateist şabalakların “Bu sözü söylese söylese bir insan söyler. Demek ki din hikâyedir.” mihenklerine, ne sofu çakşırlıların “Ba ba ba ba... Irkeğin halı başgayımış, görüyon nu bir?” efsanelerine, ne de sulandırılmış dindarların “Kadınla erkek arasındaki biyolojik farklılıkları görmüyor musunuz? Erkek daha kuvvetli, daha iri ve daha belirleyicidir.” safsatalarına konudur.</p>
<p>Bu âyet, ses tonuna hissi titreşimler katmadan, alenen, ayan beyan, gayet net ve hapşırır kadar rahat, yaradılışın ilk günlerindeki devanası kılıklı ‘Y’ kromozomunu gözüne gözüne sokmaktadır insanoğlunun. Buna konudur.</p>
<p>Anlayana...</p>
<p>Külli Nizam böyle bir şey işte.</p>
<p>Kaderi, sağ elinde tuttuğu otuz santimlik cetveli tehditkâr bir edâyla sol avucunun içine şak şak vuran, arada bir yanından geçtiği radyatör peteklerine tırrrrt diye sürttüren bir nöbetçi öğretmen gibi beklemektedir ‘sapına kadar’ erkeği. Teneffüs eninde sonunda bitecek, ders vakti gelecektir.</p>
<p>Hadi kafası o kadarına basmadı da saçını, sakalını, mamişi-ni ve pipişini kendinin sandı, anladık; ama bu dünyanın mameleki Allah’ın mülkü değil midir lan? Onu niye kendinin sandı ki bu şemşâmer? Nasıl ayıklayacak şimdi bu pirincin taşını? Evdeki bulgura razı olabilmek için daha kaç Dimyat yolunda helâk edecek kendini?</p>
<p>Sessizce teneşire uzatılıvereceği o ânâ ulaşıncaya kadar, daha kaç Ömer, kaç Çeto, kaç Hüdai Ağa harcayacak?</p>
<p>Eh ama...</p>
<p>Değil mi ki kendini Allah’ın cennetinden sürdürmeyi başaran âdemoğlu, yine de kıyamayıp ona cennet kadar güzel bir dünya hediye eden Allah’a bir kere daha sırtını dönmüş ve yeryüzünü peynir arayıp durduğu bir labirentler cehennemine çevirmiştir, eh, ders başlayınca görür ebesininkini.</p>
<p>Eh...</p>
<p> </p><p> </p><p> </p>
<div style="text-align:right;">
<em><p>Dün gece rüyamda bir ihtiyar, aşk mahallesinde,</p>
<p>"Bizim tarafa gel." diye işaret ediyordu bana eliyle.</p></em>
<p>MEVLÂNÂ</p>
<p> </p>
</div>
<p>içki, hadi rakı diyelim, ruh hâlinin süratle değişmesine sebep olur. Hınzırın mide asidine bir gıdım minneti, bağırsak florasına zerre işkâl müdânaası yoktur. Sindirilmek için onun bunun enziminden ricacı olmaz. Ağızdan girsin, yeter. Dil ve diş etleri arasında şöyle bir gezinir ve bulduğu her delikten sızarak hızla kana karışır. Bu, rakıyı kafasına diken zat ile birlikte o zatın vücutlundaki yüz trilyon hücrenin de zom olması anlamına gelir. “Ben sarhoşladım ama hücrelerim gayet şuurluydu.” diyemezsin. Sen içersen hepsi içer. Ondan sonra seyret.</p>
<p>Hararet kontrolsüz olarak yükselir önce, sonra duygu ve davranışları hizaya getirmek zorlaşır, en sonra da “Amaaan, ölümlü dünya değil mi, boşveeer!” hâli hakim olur. Bu, fütursuzca saçmalayacak kadar rahatlama, yani artık kasmaktan vazgeçme ânıdır. Dünya yansa, içinde saten yüzlü bir yorganının olmadığı bilincine erişme ânı.</p>
<p>Duyguların üzerindeki ağır dogma kapağı hafifler böylece.</p>
<p>O güne kadar yerine razı olmuş, tıkıştırıldığı çukuru yurt bellemiş ruh, birdenbire inzivasını tamamlamış bir keşiş gibi hissetmeye, kapağa dayı dayı omuz atmaya başlar. Bir, iki derken yerinden oynar kapak; inak ve nas cenderesiyle hürriyet âlemi arasındaki fark belirginleşir. Oh be! Işık görünmüştür.</p>
<p>Bunu bir koordinasyon ve muhakeme bozulması ile kol kola gelen ferah ferah rezil rüsva olma, buna rağmen kendini dokunulmaz zannetme, isteseymiş uçacakmış gibi uhrevi bir zanna kapılma hâli takip eder.</p>
<p>Artık hegemonların saltanat tedbirlerinden ibaret ahlâk kurallarının, önyargıların, ‘Hii ne ayıpların, ‘O kadar da olmaz ama’ların ve de örf, âdet ve gelenek denilen sosyal kelepçelerin çay ve ihtiyaç molası vakti gelmiştir.</p>
<p>Sapıtır ayyaş.</p>
<p>Onunla birlikte hücreleri, genleri, DNA’ları, ona dair ne varsa alayı sapıtır.</p>
<p>Tepki zamanı uzadıkça uzar, kendini kontrol etme ihtiyacı basar gider, tedbir, temkin ve ihtiyâr yerle bir olur, fallik, vajinal, cinai ve sair, edepten hayâdan uzak ne kadar duygu ve düşünce varsa, ruhun dili olan bedende bülbül gibi şakımaya başlar. İçi dış olur sarhoşun. Olduğu gibi görünür, göründüğü gibi olur.</p>
<p>Bu kadarla kalsa ne var?</p>
<p>Kalmaz.</p>
<p>Duyular zayıflar, denge kaybolur, çift görme, mekân dışından sesler işitme gibi fiziksel dingildemeler, kadehdaşının ağzını burnunu kırma ile sarılıp sarılıp öpme arasında gidip gelen ruhsal çolpalamalar ve kendi hâline ağlama veya kendini çok komik bulma gibi algısal sapmalar başgösterir.</p>
<p>Bilinç, Atılgan mürettebatı gibi çıkar platforma; titreşimler içinde başka bir zaman ve mekâna ışınlar kendini.</p>
<p>Bu andan itibaren her varlık mâzurdur. Kusuruna bakılmaz.</p>
<p>Çivi çiviyi sökmez. Bu bir akşamcı yalanıdır.</p>
<p>Rakının tesiri rakıyla geçmez.</p>
<p>Bilakis şiddetlenir.</p>
<p>O gece de öyle oldu.</p>
<p>İçtikçe sapıttı, sapıttıkça içti Şeref. Tek o da değil, onunla birlikte üç yüz milyon kişi daha içti ve bin nasihatten yeğ bir musibet, o taraftan bu tarafa doğru yola çıktı.</p>
<p>Şöyle oldu:</p>
<p>Üç yüz milyon sarhoş, yalpa vura vura, birbirlerine sokula sokula, takılıp düşe düşe, düşenleri eze eze ilerliyorlardı. Ne</p>
<p>benlikleri kalmıştı ne kimlikleri. Kim olduğunu hatırlayan bir Allah’ın kulu yoktu içlerinde. Hem çok kalabalık olduklarının farkındaydılar, hem de kimsenin kimseden haberi yoktu. “Senin adın ne?”</p>
<p>“Ne’bliim.”</p>
<p>“Öpüjeem.”</p>
<p>“Götümü öp orospu şojuu.”</p>
<p>“Senin ananı sikerim lan!”</p>
<p>Kanlı kavgalar üç yüz milyon sarhoşluk nüfusu kırıyordu gayet tabii. Onlar menzile ulaşamıyor, serilip kalıyorlardı yollarda. Bir de şehvetli öpüşmeler vardı ki...</p>
<p>“Senin adın ne?”</p>
<p>“Ne’biliim.”</p>
<p>“Öpüjeem.”</p>
<p>“Götümü öp orospu şojuu.”</p>
<p>“Aç o zaman!”</p>
<p>“Al açtım, hadi sen de aç.”</p>
<p>Nüfus biraz da abuk sabuk cinsî münasebetler sebebiyle kınlıyordu bu suretle.</p>
<p>Ayakta kalanlar becerebildiklerince hızlı ilerliyor, kimse yardım isteyenin yüzüne bakmıyor, aksine her geçen düşene bir tekme daha sallıyordu. Saygı ve dayanışma sükût etmişti. Küçükler büyüklere hürmetten, güçlüler güçsüzlere merhametten uzak duruyorlardı. Şurda seksen yüz bin kişi çömelmiş kusuyor, burda adaleli ve bakımlı birkaç yüz bin kişi birkaç yüz bin tâkatsiz ufaklığı boğazlıyor, orda elli altmış bin delikanlı seksen doksan bin ihtiyarı eşek sudan gelinceye kadar dövüyordu.</p>
<p>Kimseciklerin elleşemediği biri vardı yalnız. Yüz bin grostonluk akıllara ziyan cüssesiyle salapuryaların arasında kendine yol açan bir buzkıran gemisi gibi usul ve kararlı, ama bir o kadar da yalpalı devam ediyordu yoluna. Ara sıra birini yakalıyor, boğazını sıkarak ayaklarını yerden kesiyor ve gözlerinin hizasına getirdiği boş gözlere bakarak hırlıyordu: “Karını... Nerde karnı? Sööleyin bijeee.”</p>
<p>Aslında tek tek yakalıyordu her seferinde kurbanlarını, ama rakının tesiriyle iki iki yakaladığını sanıyordu.</p>
<p>Kendi de tekti. Tekten de tek.</p>
<p>Yegâne.</p>
<p>Biricik.</p>
<p>Eşsiz.</p>
<p>Ama bunu ayırt edemiyordu artık. Rakıya çarpılmış ve kendini de çift görmeye başlamıştı.</p>
<p>Enselenen hiç kimse karının nerde olduğunu söyleyemiyordu elbette, çünkü daha o çelik kavrayış boğazlarına yapıştığı anda bitiyordu işleri.</p>
<p>Seninki, çitlek çitlemiş de kabuğunu tükürürmüş gibi cesedi bir kenara fırlatıyor, yürüyor, hırlıyordu:</p>
<p>“Karın... Sööleyin bijeee...”</p>
<p>Leş gibi anason kokuyordu.</p>
<p>O kadar büyüktü ki, hiç kimse kaçamıyordu ondan. Bir adımı öbürlerinin bin adımına denk olduğundan değil, inanılmaz iriliği onu inanılmaz yavaşlatıyor, hasbelkader ilerlediği hâlde hiç ilerlemiyormuş, en az ötekiler kadar yalpaladığı hâlde hiç yalpalamıyormuş gibi görünüyor, bu yüzden de tepesinde bittiği rakipleri onu bir dağ falan zannedip soluklanmak için yaslanmaya kalkıyorlardı. Yalan değil, bir dudağı yerdeyse bir dudağı gökteydi. Folluktan yumurta toplar gibi topluyordu ayağına dolananları.</p>
<p>“Nerdeee?... Karını...”</p>
<p>Yavaş kaldığı için geride kalıyordu. Bu kaçınılmazdı. Ondan çok sonra yola çıkanlar onu çoktan sollayıp geçmişlerdi ve yenileri de akıp geliyordu gerilerden. Önceki seferlerde olduğu gibi bu sefer de karıya kavuşamadan bir kenara büzülüp gideceğe benziyordu. Çünkü, dile kolay, üç yüz milyon kişiden sadece biriydi ilk başta. Yol üzerinde o onu öldürdü, bu bunu saf dışı bıraktı da nüfus yarı yarıya kırıldı diye hesap et, nerden baksan yüz elli milyon kişiden biriydi şimdi. Yüz elli milyon zil zurna sarhoştan biri.</p>
<p>Şanssızlığı, o yüz elli milyonun içindeki en yavaş olanından bile on kere daha yavaş olması, şansı ise mekanize piyade tugayı gibi tam gaz ilerleyen yüz elli milyonluk kitledeki her bir neferin en az onun kadar sarhoş olmasıydı.</p>
<p>Başka birisi karıya atlamadan oraya bir ulaşabilse, hepsini parçalayacağı için işi kendisinden başkasının görme şansı olmadığım biliyordu. Aslına bakarsan her zaman ulaşıyordu oraya, ama alan almış, veren vermiş oluyor, bu da onca yolu kös kös geri dönüyordu.</p>
<p>“Daha şok yol var mııı? Nerde karnı? Nerrrrrrdee?”</p>
<p>Karı az ilerideydi ve etrafında dönüp içine girmeye çalışan heriflere bakıyordu şirret bir edâyla. Çok sarhoştu. Kusası vardı, “tik müjjj... mujjj... müşşşteriler gelildi.” diye düşündü. Kendi boyutlarıyla kıyaslanınca ‘müşteriler’ ayın yörüngesindeki uzay mekikleri kadar küçük kalıyorlardı. Küçk ve sarhoş. “Hişbiri beş para etmezzjj. Hepsi şarhoş pezevenk-lerin...”</p>
<p>Sarhoş pezevenkler dolanıp durmaktan, kur yapmaktan yorulmuş, taarruza geçmişlerdi. Ama ne taarruz! Kimi son hızla gelip yanından geçerek duvara, kimi de öte yandan gelene saplıyordu tenasül uzvunu. Denk getirip de kapısına kafa atan tek tük herifin ise kafası patlıyordu. Büzmüştü çünkü. Kusası vardı, veresi yoktu. “Yok ki erkek gibi bi erkek...”</p>
<p>Taarruzun yeni neferlerle şiddetlendiğini görünce kendini daha da kastı, kabuğunu katmerledi, taş kesildi. “Bunlar niye iki iki geliyollaaa acıba?” diye düşünüyordu. Rakının serkeşliği ile çift gördüğünün farkında değildi. Şuh bir kahkaha attı. Yolun ötelerinden bir nara mı duymuştu? Kulak kabarttı. Vallahi duymuştu ayol. Hâlâ duyuyordu. Yer de sarsılıyordu üstelik. Şöyle cüssesi sesine denk bir erkek gelse... “Aah ah!” dedi. Derhâl verirdi, derhâl.</p>
<p>Yirmi bin yıllık Y kromozomu yüklü devâsâ sperm hücresi, döl yolunun duvarlarına çarpa çarpa kulağına kadar gelen kahkahayı işitince şevkle kükredi ilkin.</p>
<p>“Karını...”</p>
<p>Demek yaklaşmıştı hedefine. İyi de niye gülüyor, kime fingirdiyordu bu amcık? Bu kez öfkeyle kükredi, ter ter tepindi. Ulan, o karıya birisi kafasını soktuysa var ya, tutacaktı kuyruğundan, yerden yere çalacaktı. Ulan... Ah ulan... Kükredi, tepindi, becerebildiği kadar hızlandı. Her zaman tek koridor olurdu burda, şimdi niye iki taneydi amma koyayım? Hangisine dalsaydı ki? Yükü ağırdı. Ağır olduğu kadar da ulvi. Yirmi bin yıldır bir tek genini bile zayi etmemiş, her birinin üstüne titremiş, iki - üç yüz bin kere falan yarış kaybetmiş, ama yılmamış, sabırla beklemişti. Hiç bu kadar yaklaşmamıştı üstelik. Rakının yapıp ettiğine şükrederek soldaki koridora daldı. Zaten başka koridor yoktu. Çift görüyordu.</p>
<p>Yumurta hücresi, devede bit kadar kalan spermatozoidlerin çaresiz çırpınışlarıyla daha da bir tahrik olmuş vaziyette, koridorun çiftleşme odasına açılan ağzına dikti gözlerini. Şu nara-lanan hayvan çıksaydı da görseydi bir. Hayır, bir hoş olmuştu yani. İlık ılık böyle. Kafası da narası kadardıysa adamın... Ay... Neler de düşünüyordu canım... Ay hah hah hah.</p>
<p>Tam da o anda, ortada sarhoş sarhoş vıngırdayarak yumurta hücresine intihar dalışları yapan yüz milyona yakın sperma-tozoidin en az bin baş yukarısında mağara gibi bir ağız açıldı.</p>
<p>“Karnı...”</p>
<p>“Ay bu beni orta yerimden ikiye beler... böler anajııım.”</p>
<p>Dev hücre, yeri yerinden oynatarak ilerledi. “Ulaaan...” diye bağırıyordu bir taraftan da. “Ulan, bu sefer de atlayamassam sizze atlayajam teker tekerrrr. Aşılın ulan.”</p>
<p>Sperm hücreleri ölmek için doğarlar, bu yüzden de ölmekten korkmazlardı. Ama başka bir şeyle tehdit ediliyorlardı. Ayıp bir şeyle. Sarhoş da olsalar göt korkusu nedir, hatırlıyorlardı. Bir buçuk milyon kadarı “Ah, nerde o günler!” diye iç çektiyse de devin işi şansa bırakmaya niyeti yoktu. Kâh ezip kâh çarparak; rakiplerini duvardan duvara savurup kellelerini uçurarak ilerledi yumurtaya doğru.</p>
<p>“Gel kojajmm, açtım kabığımı.”</p>
<p>Geldi.</p>
<p>Normalde ‘geldikten’ sekiz - on saat sonra kafasının parçalanması ve döllemeyi gerçekleştirmesi gerekiyordu ama bu normal bir durum değildi. Taşıdığı genetik materyal çok kıymetliydi ve bu ânı yirmi bin senedir bekliyordu. Yoktu öyle sok çıkar geç git. Tadını çıkarttı. Usul usul eridi kendi salgısında, şu çağda hiçbir erkeğin sahip olamayacağı sayısız hasleti birer</p>
<p>birer yükledi yumurtaya. İtinâyla, ihtimamla, iltifat ve iltimasla ve fakat hunharca seviştiler. Seksen dört gün boyunca... Döllenmiş yumurta, seksen beşinci gün bölünmeye başladı. Nurten Çavuş, yüz altmış dört gün sonra müjdeyi verdi kocasına.</p>
<p>“Gebeyim hay Şeref.”</p>
<p>“Gaç amma sıçtıım... Biz ne zaman şey ittik giz?”</p>
<p>“Itmişizdir hazar. Gendi gendime gebe galmadım ya.”</p>
<p>“Eh o çocuk bi bana benzemesin... Var yaa...”</p>
<p>Ki benzemeyecekti. Karısı Maraş terliği kadar, kendisi Adana şalvarı kadar karaydı. Yirmi bin senedir atalarından atalarına, atalarından dedelerine aktarılan yirmi bin yaşındaki o devâsâ sperm hücresi ise safran kadar sarı.</p>
<p> </p><p> </p><p> </p>
<div style="text-align:right;">
<em><p>Ben kendimi gülün dibinde buldum...</p></em>
<p>HİSARLI AHMET</p>
</div>
<p> </p>
<p>Gözlerimi açtım. Hep oradaymışım, oraya aitmişim sanki. Ama değilmişim de. Evhamlanmam gerekiyor gibi... Hem de değil gibi.</p>
<p>Korkunçtu, ama hiç korkmuyordum.</p>
<p>Niye korkunç, bilmem, niye korkmam, onu da bilmem.</p>
<p>Bildiğim birçok şey olduğunu bilerek fakat neyi bildiğimi bilmeyerek bakındım çevreme. Oraya aittim... Ve değildim... Her ikisinden de aynı derecede emindim...</p>
<p>Niye oradaydım ki?</p>
<p>Niye olmayaydım ki?</p>
<p>“Piç!” lâfı çıktı birden ağzımdan. Güle bakıyordum. Gülün gül olduğunu bildiğim gibi, piç olduğunu da biliyordum. Ama nasıl? ‘Piç’ ne demekti? ‘Gül’ ne demek? “Sarı!” dedim sonra. ‘Sarı’ ne demek?</p>
<p>Bilmiyordum.</p>
<p>Nereden geldiğimi, nereye gideceğimi... ve neden beyaz bir entari giydiğimi, bu giydiğim entariye neden ‘entari’ dediğimi, neden ‘çarşaf demediğimi, neden ‘kefen’ demediğimi.</p>
<p>“Üstümü değiştirmem lâzım.” diye düşünürken buldum kendimi. Durumun abes olduğunu bilecek kadar biliyordum bazı şeyleri, ama ‘abes’ kelimesinin anlamını değil. Neydi ki</p>
<p>abes? Bilmeden niye kullanıyordum? Nasıl kullanıyordum? Piç neydi? Gül ne? Bilmeden, etmeden? Sarı ne?</p>
<p>Piç gülün ağacına yaslandım. Gecenin karanlığına yaslanmak gibiydi. Doğruldum. Nerede olduğumu görmeye çalışırken birilerinin de beni görmesini istemiyordum. Bilmiyordum niye, ama istemiyordum işte. Kafamı kaldırdım. Gülün yaprakları, tarak değmemiş Arap saçı gibi yayılıp gitmiş, karman çorman perçemlerinin aralarına ufak, kokusuz, çelimsiz sarı güller sokuşturulmuştu. Salkım saçak bir şeydi. Tam bir piç. Karanlıktı. Burada saklansam kimse beni göremezdi. Bu piçin yaprakları benim gibi on tanesini gizlerdi daha.</p>
<p>Karanlık?</p>
<p>Tane?</p>
<p>Yaprak?</p>
<p>Ne?</p>
<p>Kafamı usul usul indirdim. İleriye, ötelere baktım. Bakmanın, görmenin, ilerinin ve ötelerin ne olduğunu bilmeden. Kimi dimdik, kimi hafif yan yatmış, kimi olduğu gibi toprağın üzerine serilmiş çeşitli büyüklükte taşlar vardı dört bir yanımda. Yazılı taşlar. Kırık dökük. “Mezarlık...” dedim. “İhmâl edilmiş...” Sonra düzelttim; “Talan edilmiş...”</p>
<p>Ne taşın ne anlama geldiğini biliyordum, ne yazının, ne mezarlığın, ne de talanın.</p>
<p>“Mezarlıktayım.”</p>
<p>Nerede bulunduğumu bulmuştum, bir de kendimi bulabil-seydim.</p>
<p>Kimdim ben?</p>
<p>Adım neydi benim?</p>
<p>Ad neydi?</p>
<p>Bir cami vardı ötelerde. Camiden daha çok namazgâh. Tam ortasından çıkmış kısacık minaresi ekseni gibi duruyordu. Kendi kendime yüksek sesle sordum. “Minare? Cami? Namazgâh?” Ama sessiz bir cevap bile bulamadım kendimde.</p>
<p>Gördüğümün ne olduğunu bilerek fakat nasıl bildiğimi bilmeyerek uzaktan uzağa, güdük minaresinin kırık dökük aleminde soluk ışıkların çakıp döndüğü taş binayı inceledim bir müddet.</p>
<p>Namazgâha benzeyen camiyle aramdaki mesafeyi ölçmeye çalıştım. Beş on dakikada yürünürdü. “Gasilhane.” dedim eğilip ayaklarıma bakarken. Yalınayaktım. Tabii ki nereden bildiğimi gene bilmiyordum ama bu camide bir gasilhane olduğunu biliyordum. Mezarlıktaki camilerde muhakkak olurdu. Gasilhane demek cenaze demekti ve cenaze de kılık kıyafet. Kimse ölüsünü soğan gibi soyup getirmezdi yıkanması için. Öldüğü anda sırtında ne varsa onunla getirirdi. Gasilhaneye giren giysilerin geri çıktığını zannetmiyordum. Demek ki bir köşede fakir fukaraya verilmek üzere... Güzeeel...</p>
<p>İyi de... Soğan? Cenaze? Gasilhane? Ölü?</p>
<p>Olsun. Oraya gidecektim. Bu kıyafetle insan içine çıkamazdım. Gidip kapısını çalacak, herhâlde bir nöbetçi imamı, o da yoksa bir bekçisi falan olurdu, neyse ne, bekçisinden, hacısından hocasından giyilecek birkaç ıvır zıvır isteyecektim. Kendini mezarlıkta bulmuş, ismini bile hatırlamayan bir adama hoşt kışt diyecek değillerdi. Demezlerdi. Ben olsam demezdim. Derlerse de onların ayıbıydı. Şansımı denemek zorundaydım. Çaresizdim çünkü. Anlatırdım en azından. Anlatabilene kadar anlatırdım.</p>
<p>Neyi niye düşündüğümü bilmeden, düşündüğüm şeylere ait kelimelerin anlamlarını bilmeden ve niye böyle bir karar verdiğimi bilmeden yürümeye başladım. Kimi yatık kimi dik mezar taşlarının arasında bir hareketlenme görür gibi oldum; durup dinledim, baktım, gözledim ama bir şey göremedim.</p>
<p>Karanlıktı. Gölgeleri de öldürecek kadar karanlık. Etrafımı kolaçan ede ede devam ettim yürümeye. Niye ismimi hatırlayamıyordum? Niye hem hiçbir şey bilmediğimi düşünüyor, hem de her şeyi bildiğimi düşünüyordum?</p>
<p>Acayip bir durumdaydım, ama asıl acayip olan, bunun umurumda bile olmamasıydı.</p>
<p>Karanlıktı meselâ, çok karanlık, bundan emindim ama etrafı aydınlıkmış gibi görebiliyordum. Aydınlıkmış gibi görebiliyorsan aydınlıktasmdır, ama ben karanlıktaydım. Buna rağmen baktığım her yön aydınlanıyor, her nesneye ışık düşüyordu.</p>
<p>Ama düşmüyordu.</p>
<p>Acayip işte.</p>
<p>Bir kere daha mezar taşlarının arasındaki gölgeler hareket eder gibi oldu. Durdum tekrar. Şimdi hareket eder gibi değildi gölgeler. Hareket ediyorlardı. Ayan beyan. Ettiler, durdular, tekrar ettiler, tekrar durdular ve öylece kaldılar. Artık ne olduklarını görebiliyordum...</p>
<p>Köpek...</p>
<p>Sekiz köpek.</p>
<p>Sekiz sinirli köpek.</p>
<p>Ne gördüğümü ‘Sekiz sinirli köpek...’ diye kendi kendime konuşup teyit ederken sekizi de bilmiyordum, siniri de köpeği de.</p>
<p>Ama hem de biliyordum.</p>
<p>‘Uçtu gitti Ayşegül...’</p>
<p>Yaklaştığım mezarın elli derecelik bir açıyla yan yatmış başucu taşında böyle yazıyordu. Ruhuna Fatiha falan değil. ‘Uçtu gitti Ayşegül...’ Anneye babaya yakılamayacak kadar yanık bir feryat. Çok yanık. Bir evlâttı Ayşegül, belli. Hızlandım. ‘O gitti, biz arkasından bakakaldık.’ der gibi... ‘Uçtu gitti Ayşegül...’ Kabrin tepesinde avize kadar büyük bir hüzün kütlesi asılıymış da az kalsın kafamı çarpacakmışım gibi başımı eğdim. Dönüp bakmadım. Belki de sahiden miraç kayası gibi duruyordu havada hüzün. Ölüm, insanlara acı veriyordu, emindim, ama vermemesi gerekiyordu, bundan da emindim.</p>
<p>Ben bir tuhaftım. Bir şeyler oluyordu bana... veya... olmuştu...</p>
<p>Dokuz köpek... Sayı bir artmıştı şimdi.</p>
<p>Yaklaşmışlardı da. Ya da ben onlara yaklaşmıştım.</p>
<p>Köpekten korkulduğunu biliyordum, ama ne niye bildiğimden, ne de niye korkulduğundan haberim vardı. Yürümeyi sürdürdüm. Güzergâhımın üstüne dizildiklerini, içlerinden en iri olanının, ki muhakkak liderleriydi, öne geçtiğini gördüm. Boynundaki tüyleri kabarmış, üst dudağını burnunun gerisine kadar çekmiş, yirmi metre öteden bana bakıyordu. Diş gösteriyordu kerata.</p>
<p>Islak yapağı... Havayı koklamama gerek kalmadan aldım kokularını. Rüzgâr, hafif bir esintiden ibaretti. Yok desen de olurdu. Benim gibi... Hiç istiflerini bozmuyordu köpekler. Beni bekliyor gibiydiler.</p>
<p>Kim bilir kaç saat, kaç gün yatmıştım o gülün dibinde; onca zaman varmamışlardı da şimdi mi varıyorlardı benim farkıma? Köpek sosyolojisini bilmiyordum ama bu yaratıkların ister gece olsun ister gündüz, gözlerinden daha çok burunlarının talimatıyla hareket ettiklerini biliyordum. Yeni mi almışlardı kokumu? Ben mi çok yeniydim burada?</p>
<p>Hava soğuktu ve bir şeyleri eksikti... Üşütmüyordu... Üşümediğime göre havanın soğuk olduğunu nasıl biliyordum? Nasıl bir işin içine düşmüştüm?</p>
<p>Belki yavaş yavaş geri gelirdi hafızam. Belki az sonra her şeyi hatırlamaya başlardım. Neden burada olduğumu, ne zaman geldiğimi, nasıl geldiğimi, niye beyaz bir entari ile dolaştığımı.</p>
<p>Toprağı çıplak ayaklarımla eze eze ilerlemeye devam ettim. İlk gözümü açtığımda vücudumun uzantısı gibi her tarafımı saran sis, şimdi yerlerde sürünüyordu. Az ötede, tam yolumun üstünde duran köpeklerden biri uludu.</p>
<p>Gözümü, hayata ilk defa bakıyormuş gibi açıyor, ama bulunduğum yeri hemen tanıyordum. Kendimi bu mezarlık haricinde hiçbir yerde var olmamış gibi hissediyor, ama birçok yerde var olduğumu gayet iyi biliyordum. Aslında kıyafetimi yadırgamıyor, ama bu kıyafetin yadırganması gerektiğini biliyordum.</p>
<p>Ansızın, buranın Ankara’da bir yer olduğunu da biliverdim.</p>
<p>“Ankara?”</p>
<p>Hay Allah!</p>
<p>Bir taraftan başkent ayazının, takır takır diliyle Allah’ın gariplerini yaladığını, onların üstüne etil klorid tükürdüğünü biliyor, bir taraftan da bu ayazın bana hiç işlemediğini biliyordum. Soğuk hava beni üşütemiyordu. Karanlığın görüşümü ka-rartamadığı gibi.</p>
<p>Giyinip kuşanıp bir an evvel medeniyete kavuşsaydım hayırlısıyla. Belki bunlar bildiklerim değil, hatırladıklarımdı. Tuhaf ama, hiçbir şeyden endişe etmiyordum. Eğleniyor gibiydim hâttâ. Haydi bakalım.</p>
<p>Kimdim ki sahi? Neydim veya? Kuru bir Şemsi miydim sadece?</p>
<p>Ah-ha!...</p>
<p>İşte ismimi hatırlamıştım. Ama hem Şemsi’ymişim, hem de başka bir şeymişim gibi geliyordu bana. Başka bir şey.</p>
<p>Dokuz sinirli köpeğin beklediği yere doğru ilerlerken yürüyüşüme takıldı dikkatim. Bir gariplik vardı. Aynı köpek tekrar uludu öteden. Niye böyle saçma sapan yürüdüğümü düşüne düşüne bir adım daha attım. Normal yürürken birdenbire yükseliyor, alçalıyor, âdeta dalgalanıyordum. Eğilerek bacaklarıma bakmak istedim; yerleri süpüren entarimin etekleri yüzünden çıplak ayaklarımdan başka bir şey göremeyince içerden tutup yukarıya sıyırdım o etekleri. Bacaklarımda bir acayiplik yoktu. Normal insan uzuvları işte. Nedense kollarımı da kontrol etmek geldi içimden. Öne uzatmaya çalıştım, ama ellerim beyaz entarimin içindeydi. “Kolu yok mu bunun?” Yoktu. Ellerimi aşağıya kadar indirip beyaz giysimi az öncekinden çok daha edebe aykırı biçimde yukarı doğru kaldırarak sağ ve sol ellerimi kurtardım, ikisini de öne uzattım, yumruk yapıp gözümün hizasında yan yana tuttum. Eteğini omuz başına kadar sıyırmış, açık kıçıyla Ankara ayazında üstelik de bir mezarlıkta dikilen ben haricinde her şey normal görünüyordu. Dipçik gibiydim. Ama yaptığım hiçbir şeyin, aklıma gelen hiçbir kelimenin anlamını bilmiyor olmak yoruyordu beni yavaş yavaş. Dipçik neydi meselâ?</p>
<p>Elim başıma gitti. Parmak uçlarımla yüzümü gözümü yokladım, saçlarımı taradım. Uluyan köpek bir daha uludu. Bu kez daha yakından. Onun, az önce kısa aralıklarla iki sefer uluyan köpek olduğuna yemin edebilirdim. Oydu. Emindim.</p>
<p>Mezarlık biraz daha anlamlı gelmeye başlamıştı gözüme. Ağaçlar ölülerin kollanna bacaklarına benziyordu meselâ. Toprağın girintileri suratlarına, yerde sürünen şu sis kefenlerine. Benim üstümdeki de mi kefendi?</p>
<p>Çarşaf?.. I-ıh... Kefen?..</p>
<p>Niye?</p>
<p>Kâfur mu kokuyordum ben?</p>
<p>Evet, kâfur kokuyordum.</p>
<p>İlaveten nem, amber ve öd ağacı.</p>
<p>Ölü müydüm diri mi?</p>
<p>Ölü neydi?</p>
<p>Diri ne?</p>
<p>Aklım, hem puslu bir gece kadar bulanıktı hem de etrafı apaçık görmemi sağlayan şu şey her neyse, onun kadar berrak.</p>
<p>Taşlı topraklı zeminde dalgalana dalgalana, neredeyse bata çıka ilerlemeye devam ettim. Sol çaprazımın göğü daha aydınlıktı. Ankara o tarafta olmalıydı. Camiye doğru devam ettim yürümeye. Sağıma soluma dikkatle bakıyor, aslında çok iyi bildiğim, ki nasıl olup da bu kadar iyi bildiğimi bilmediğim şeylerden biri de buydu, ‘mezarlığı’ tanımaya çalışıyordum. Kafamın içinde imgeler, şekiller, fısıltılar, uğultular belirdi. Çıplak ayaklarımın toprakta çıkardığı sese benzer sesler de duyuyordum şimdi. Başka sesler... Ayak sesleri... Etrafımı incelemeyi bırakıp neredeyse birkaç adımlık mesafeye kadar yakınlaştığım köpek sürüsüne baktım. Sayı yine sekize düşmüştü. Lider köpek ortalarda görünmüyordu.</p>
<p>Görünmezdi tabii.</p>
<p>Tam arkamdaydı çünkü. Görmeden bildim onun orada olduğunu. Hiç oralı olmadan “Gel bakalım!” dedim. Entarimin kalça kısmında bir temas hissettim. Sıcak ve nemli bir temas. Lider, beni kokluyordu. Dönüp bakacaktım, ürkütürüm diye vazgeçtim. “Korkma, gel.” dedim hiç istifimi bozmadan. “Benden zarar gelmez.”</p>
<p>Köpek, davetime icabet edip dolaşarak karşıma, sürüsüyle arama geçti. Çok iriydi. San ve saçaklı. Yapağı, ıslak yer bezi ve gübreli toprak gibi kokuyordu. Kısacası leş gibi. Burnu ortadan yarıktı. İki burnu varmış gibi görünüyordu. “Biliyom zarar gelmiyceni.” dedi. “Hiç de korkmuyom ayrıca. Görmüyon mu, yanına geldik. Korksak kaçardık.”</p>
<p>Köpekler konuşmazdı.</p>
<p>Hayır! Asla!</p>
<p>Nereden bildiğimi bilmiyordum ama bu bilgi mutlaktı. Hayvanlar konuşmazdı. Koo - nuuş - maaaz!... Belki mutlak olma-</p>
<p>yan tek şey benim varlığımdı o an. Orada değildim belki. Rüyadaydım.</p>
<p>Rüya neydi?</p>
<p>“Nerenden çıktı o ses?” diyerek hayvanla sohbete başlayınca, durumu olduğundan da tuhaf hâle getirmiş oldum.</p>
<p>“Hendeen... Ne biçim konuşuyon nerenden felan diye!”</p>
<p>Kalamı eğip sarı köpeği inceledim. Ağzı kıpırdamıyordu. Sağ elimi entarimden... yok yok, kefenimden kurtarıp hayvanın yassı ve sivri kafatasına dokundum. “Şurandan mı çıkıyor?” belki benim ağzım da oynamıyordu. Bu kez elimi kendi ağzıma götürüp dudaklarıma dokundum; ‘aba - uba’ diye anlamsız sesler çıkarıp kontrol ettim. Benim dudaklarım oynuyordu.</p>
<p>“Sen nereye?”</p>
<p>Yaklaşık yarım dakikadır durduğumu fark edip tekrar yürümeye başladım. “Camiye. Giyebileceğim doğru dürüst bir şeyler isteyeceğim.”</p>
<p>“Öyle mi canım?”</p>
<p>Canım mı? Güldüm. “Öyle canım.”</p>
<p>San köpek de bana karşılık veriyormuş gibi kıs kıs güldü.</p>
<p>Diğer sekiz köpek şimdi önümdeki barikatı kaldırmış, arada bir yol açmış, kuyruk sallayıp duruyorlardı. Sevinmiş gibilerdi. Her birini derilerine gömülmüş keneleri sayabilecek kadar net ve iyi görebiliyordum. Hepsi dişiydi. Bunu görmüyor, ama biliyordum. “Siz de konuşuyor musunuz hanımlar?” dedim.</p>
<p>Sekiz dişi köpek aynı anda kuyruk sallayarak bana eşlik eden liderlerine baktılar. Kimi ön patilerini yere koymuş, göğsünü toprağa yatırmış, kıçını havaya dikmiş vaziyette sallıyordu, kimi ayakta dans eder gibi öne geriye hoplayarak. İzin ister gibi bir hâlleri vardı.</p>
<p>Lider; “Ne gezer!” dedi bana dönüp. “Görüyon, tıngır hamam tıngır tas.”</p>
<p>İyi ki de konuşmuyorlardı. Kafamın içi kadınlar hamamına dönerdi.</p>
<p>“Ee?” dedi lider."Nassın? Hatırlıyon mu bi şeyler? Senin adın ne?”</p>
<p>Makineli tüfek gibi sıralıyordu sorularını. Bir taraftan da sekiz dişinin tacizine uğruyordum. Her biri bir tarafıma yanaşmış kokluyor, kimi eteğimi çekiştiriyor, kimi arka ayaklarının üzerinde doğrularak patileriyle vücuduma dostça darbeler indiriyor, kimi daha da abartıp yüzümü yalıyordu. Teslim olur gibi havaya kaldırmak istedim ellerimi ama sadece entarimin göbek kısmını kaldırabildim. Kefensi entarimin...</p>
<p>“Kolunu del, kolunu del.” dedi lider.</p>
<p>“ismim Şemsi....” Sağ kolumu alttan çıkararak sol omuz başımı yırtmak için kumaşa asılmaya başladım. “Ben öyle zannediyorum veya.” Beyaz kumaş kuvvetli bir cayırtıyla yırtıldı. Sol kolum özgürlüğüne kavuşabilirdi. İçimde kıvırıp dışarı çıkardım. Sağ kolumu indirip eteğimi saldım. “Kendimi az yukarıda bir gül ağacının dibinde buldum.” dedim, sol elimle sağ omuz başımı yırtmaya çalışırken. “Öncesini hiç hatırlamıyorum. Şuradaki camiye gidiyorum, az önce de dediğim gibi.” Sağ omuz başım da yırtıldı. “Kılık kıyafet bulmam lâzım. Şehre böyle inersem deli derler.”</p>
<p>Dişilerden kimi inledi, kimi de lider köpeğe vokal yapıp gülermiş gibi kesik kesik çığlıklar attı.</p>
<p>“Yeterin.” dedi lider köpek otoriter bir sesle. Dişiler ânında itaat edip uzaklaştılar. “Bak sana isimlerini söyleyeyim. Bak, şu kirinden beyazı görünmeyeni Buket... Alalı beleli olanı Demet... Kiraz ağacı kabuğu renkli olanı Manolya... Sen onu da ağaç kabuğu renginde görüyosun ama aslında sarı olanı Çiğdem... Kırçıllısı Güllü... Her tarafı san, kafası siyah olanı Reyhan, ağaç kabuğu renginde gördüğün, sahiden ağaç kabuğu renginde olanı Yasemin, her yanı beyaz olup tek bi gözü siyah olanı da Sedef.”</p>
<p>“Memnun oldum.” dedim. Duyduğum isimleri unutmayacağımdan o kadar emindim ki, yırttığım omuz başlarımdan çıkarttığım ellerimle bir bir göstererek havalı havalı tekrar ettim. “Buket, Demet, Manolya, Çiğdem, Güllü, Reyhan, Yasemin, Sedef... Doğru mu?”</p>
<p>“Doğru. Aynı çiçek bahçesi gibi, de mi Şemşi? Ben de bu bahçeyi ekiyorum sık sık. Çiçeğin ne olduğunu hatırlayabiliyo musun?”</p>
<p>Kendimi yoklamama gerek yoktu. Hatırlayamıyordum. “Hayır.” dedim. “Ama ne olduğunu biliyorum. Nasıl bildiğimi hiç sorma.”</p>
<p>“Sormıycam zaten.”</p>
<p>“Ee, senin adın ne? Hangi çiçek?”</p>
<p>“Sırrı benimki. Çiçek değil.”</p>
<p>“Doğru.” dedim. “Çiçek değil.” Kızlara döndüm tekrar. “Kızlar, beni anlamıyorsunuz ama, Sırrı size söyler, tanıştığımıza gerçekten çok memnun oldum. Çok tatlısınız. Şimdilik bana müsaade.”</p>
<p>“Biz de geliyoruz.” dedi Sırrı. Kızlara çatal burnuyla bir işaret çaktı. “Hadin.”</p>
<p>Kızlar sağa sola ayrılarak hızlı hızlı ilerlemeye başladılar önden.</p>
<p>“Vaay. Eskort ha?”</p>
<p>“O ne ki?”</p>
<p>“Ah bilsem...”</p>
<p>Sırrı, kuyruğunu fazla rüzgâr almış yel değirmeni gibi sallayarak dili bir karış dışarıda pırıl pırıl gözlerle baktı gözlerime. “Hadi o zaman.” dedi. “Gidelim.”</p>
<p>Yürümeye başladık. Önde iki kola ayrılmış sekiz dişi, arkada harem ağası gibi ben ve Sırrı. “Bu camide bir gasilhane vardır herhalde, değil mi?”</p>
<p>“O ne?”</p>
<p>Hem biliyor, hem de bilmiyordum. Nasıl tarif edecektim ki? Omuz silktim. “Neyse, boşver.”</p>
<p>“işte burası da bizim mekân.” dedi Sırn. “Yeşilbayır Mezarlığı.” “Güzel isimmiş.” dedim. Ama hiçbir çağrışım yapmıyordu. “Ankara’da, değil mi?”</p>
<p>“Hatırlamıyo musun?” diye sordu.</p>
<p>“Ankara Ankara da, Yeşilbayır nere, hiçbir fikrim yok.” Konuşasım, açılasım vardı Sım’ya. “Aslına bakarsan hiçbir konuda fikrim yok.” diye devam ettim. “Hem hatırlıyorum her şeyi, hem de hiçbir şeyi hatırlamıyorum. Tuhafım. Çok tuhafım... Sırrı.” “Sana öyle geliyo.” dedi hiç beklemediğim bir ciddiyetle. Sarık şeklinde oyulmuş bir mezar taşının yanından geçtik. Da-</p>
<p>ha doğrusu üstüne basmamaya çalıştık. Devrilmiş yatıyordu. “Hiçbi tuhaflığın yok bana sorarsan... Şemşi...”</p>
<p>Olabilirdi tabii. Olınayadabilirdi. Bomboştum. Yanlış oldu. Bomboş değildim; bilâkis dolu bir depo gibiydim de musluğun nerede olduğunu bilmiyordum. Musluğun ne olduğunu da bilmiyordum. Depoyu hiç sorma zaten.</p>
<p>Camiyle aramızda bir kısacık bayır kalmıştı şimdi. Dişiler dört dört iki yanımızdan ileriye doğru uzanıyorlardı. Diğerleri dururken, sol keşif kolunun en önündeki kırçıllı köpek, Güllü, gruptan kopup caminin gölgesine girdi. Görünmemeye çalışıyordu güya, ama ben ışıklar saçıyormuş gibi görebiliyordum onu. Sessizce koştu, sarı lamba ışığının vurduğu pencerenin önünde iki arka ayağı üzerine kalktı, ön patilerini pervaza dayayıp içeriyi gözetlemeye başladı.</p>
<p>“Nihat oturuyomuş.” dedi Sırrı. Güllü ona haber iletmiş olmalıydı.</p>
<p>“Nihat kim?” diye sordum. “Bekçi mi?”</p>
<p>“Sayılır.”</p>
<p>Yedi dişi bekliyordu şimdi. Açtıkları koridordan geçmeye başladık Sırrı’yla. “Dağılın. Etrafı kolaçan edin.” diye talimat verdi dişilere. Onun onlara söylediği benim dilimdendi, ama onların ona söylediği başka bir dilden.</p>
<p>Bayır aşağı vurduk biz. Dişiler toz kaldırarak uzaklaştılar. Dikene, çalıya basıyordum ama ayaklarım oralı olmuyordu. Adım adım dalgalanıyordum üstelik. Camiye, az önce Güllü’nün üstüne düşen gölgeye girecek kadar yaklaşmıştık. Güllü hâlâ arka ayakları üzerinde, burnunu cama yaslamış vaziyette Nihat’ı dikizliyordu.</p>
<p>“Tamam kız.” dedi Sırrı. “Ben bakarım artık. Sen kaybol. Gözükme.”</p>
<p>Güllü usulca indi dört ayağının üstüne, sessizce uzaklaştı. Ama ben patilerinin sesini duyabiliyordum.</p>
<p>Toz dumandı caminin etrafı. Harabeye benziyordu. Gölgeye girdik. “Buraya kadar iyiydi de...” dedim tereddüt geçirip durarak “... şimdi ne yapacağım, onu bilemiyorum. Paldır küldür dalacak mıyım içeriye? Ürkütmeyelim adamcağızı gece gece?”</p>
<p>Sırrı da durmuştu. Kafasını, beyni o yana aksın da aklı daha çok çalışsın istermiş gibi sol yanına yatırdı. “Dalınmaz öyle pa-tadak. Ayıp.” dedi. “Git sen, kapıyı çak. Nihat açar.”</p>
<p>“Sen?”</p>
<p>“Ben ne?”</p>
<p>“Gelmiyor musun benimle?”</p>
<p>“I-ıh. Burda bekliyorum seni ben.”</p>
<p>Yol arkadaşımdan ayrıldım. Üç beş dalga sonra, caminin, çerçevesinden yumruk girecek kadar ayrık duran kapısının önündeydim. ‘Kapıyı çak.’ demişti Sırrı. Yani kapıya çak - kapıya vur - ses çıkar. Sağ kolumu kaldırıp avucumun içiyle birkaç defa vurdum ben de. Kapı, sökülüp düşecekmiş gibi sallanıp iniltili sesler çıkararak ardına kadar açıldı. Müthiş bir aşinalık hissiyle donakaldım. Uzaktan binayı görür görmez ‘cami’ dediğime göre caminin ne olduğunu biliyor olmalıydım. Bundan mıydı bu aşinâlık?</p>
<p>“Girsene içeri.”</p>
<p>Sım’ydı.</p>
<p>Girdim.</p>
<p>Nihat’ın odası olduğunu tahmin ettiğim, camından ışık sızan oda sol tarafımda kalıyordu. Kapısı kapalıydı ve buzlu camından ışık vuruyordu koridora. İlerledim ve tanıdık bir koku harmanına düştüm: Nem, amber, öd ağacı ve kâfur. Benim gibi kokuyordu içerisi... Tanıdık geliyordu... Sım’nın sesini aradım kafamın içinde, bulamadım. Birkaç adım daha attım. Çok dalgalanıyordum. Buzlu cam bir buçuk metre uzağımdaydı artık.</p>
<p>İçi de dışı kadar haraptı caminin. O girdiğim yer cami değildi zaten; başka bir yerdi... Gasilhaneydi... Hatırlıyordum... Şurda...</p>
<p>Âni bir kararla Nihat’ın odasını solumda bırakıp sağa döndüm ve dibe doğru ilerleyen koridora daldım. Sol tarafı düz duvardı koridorun, sağ tarafında ise yıkık dökük bir bölme vardı.</p>
<p>Hatırladım.</p>
<p>Sadece o kadarını, ama yetti.</p>
<p>Tahta bir masada sırtüstü yatıyordum. Tütsü kokuyordu bulunduğum bölme. Kasıklarım bir peştemalla örtülmüştü. Başımda iki kişi, tas tas sıcak su döküyorlardı üstüme. Aynı duayı tekrar edip duruyorlardı. ‘Gufrâneke Ya Rahman - Gufrâne-ke Ya Rahman - Gufrâneke Ya Rahman...’</p>
<p>Hatırladım.</p>
<p>Beni bu bölmede yıkamışlardı.</p>
<p>Sonra namazımı kılmışlardı avluda.</p>
<p>Götürüp gömmüşlerdi sonra.</p>
<p>Hatırladım.</p>
<p> </p><p> </p><p> </p>
<div style="text-align:right;">
<em><p>Ülker Yıldızından cana şöyle bir ses geldi:</p>
<p>"Sen yeryüzüne mensup değilsin; ötelerdensin.</p>
<p>Aklını başına al, yüksel... Tortu gibi dibe çökme!"</p></em>
<p>MEVLÂNÂ</p>
</div>
<p> </p>
<p>“Üstünü değiştirmeye mi geldin... Şemsi?”</p>
<p>Döndüm. Alnı hafiften açılmış, elâ gözlü, temiz yüzlü, dost bakışlı gençten bir adam. Tanımıyordum ama biliyordum. Nihat’tı. Onun da üzerinde malûm beyaz entariden vardı...</p>
<p>“Evet.” dedim boş bulunup. “Üstümü değiştirmeye geldim.”</p>
<p>Gülümsedi.</p>
<p>“Sence bunun bir faydası olur mu?”</p>
<p>Kefenimin omuz başlarından çıkmış kollarımı iki yana açtım. “Bilmiyordum ki...” dedim.</p>
<p>Gülümsemesini bozmadan kenara çekildi, açık duran buzlu camlı kapıyı işaret etti. “Gel.”</p>
<p>İtaat edip önden ben girdim ‘oda’ gibi yere. Yanan bir lamba falan yoktu içeride, ama varmış kadar aydınlıktı. Sağda, kim bilir kaç seneden beri sahipsiz, toz toprak içinde, şiltesi ezile ezile incelip parçalanmış, yayları fırlamış bir somya vardı. Solda üç ayaklı bir külüstür iskemle, orda burda açığa çıkmış tesisat telleri, pencerede, üstündeki tozun ağırlığını taşıyacak hâli kalmamış, üflesen dökülecek kapkara bir perde.</p>
<p>Hepsi bundan ibaretti.</p>
<p>“Makamın burası mı... Nihat?” Bakmadan görebiliyordum arkamda durduğunu.</p>
<p>“Ne benim makâmım benimdir, ne senin makamın şenindir.”</p>
<p>“Anladım.” dedim. “Az önce...”</p>
<p>Yanımdan geçip somyayı gösterdi. “Oturmak ister misin?” “Fark eder mi?”</p>
<p>Geçip başucundaki delik deşik şiltenin üstüne oturdu. Somyanın, üzerine binen ağırlıktan haberi bile olmadı. “Değişiklik oluyor.” dedi. “Dene istersen.”</p>
<p>Geçip ayakucuna yerleştim. Yüzüm kara perdenin salmdığı duvara dönüktü, onunki ise bana.</p>
<p>“Ne zaman öldüğünü hatırlayabildin mi?” diye sordu. Kestirmeden gidiyordu. Ölü olduğum gerçeğiyle bile tam mânâsıyla yüzleşmiş değildim henüz. “Hayır.” dedim aksi aksi. “Her şeyi biliyor ve hatırlıyor gibiyim hem, hem de hiçbir şeyi bilmiyor gibi. Ölü olmak hem rahatsız etti beni, hem de etmedi. Hem çok umurumda, hem de hiç umurumda değil.”</p>
<p>“Olacak.” dedi. “Her şeyi bileceksin. Biraz zaman tanı kendine.”</p>
<p>Kara perdeye bakıp omuz silkerek sırıttım. “Zamandan bol neyim var ki?”</p>
<p>“Aslında o da yok.”</p>
<p>Bilmece gibi konuşmasa daha memnun olurdum. “Nasıl?” dedim.</p>
<p>“Yok işte.” dedi. “Zaman diye bir mefhum yok. Bir insanlık masalı o. Anlayacaksın yakında.”</p>
<p>Bilmecenin cevabı bilmeceden beterdi. “Zaman yok, makâm yok, benim olan bir şey yok, senin olan bir şey de yok... Ne var peki? Ben var mıyım bari? Biz var mıyız?”</p>
<p>“Elbette varız. Hep vardık biz. Bir de mekân var...” Sustu. “Düzeltiyorum.” dedi üzgün üzgün. “Vardı... Artık yok.”</p>
<p>“Ne vardı? Artık yok olan ne?”</p>
<p>“Mekân.”</p>
<p>Etrafıma bakınıp ondan tarafa döndüm. Şimdi yüz yüze oturuyorduk. “Biz bu mezarlığın ölüleri değil miyiz?.. Yeşilbayır Mezarlığının?”</p>
<p>“Öyleyiz.” dedi ve gene düzeltti. “Öyleydik. Çağırılmcaya kadar da mevkimiz, mekânımız burasıydı. Rahatsız edilmememiz gerekiyordu.”</p>
<p>Gene bilmece gibi konuşmaya başlamıştı. Sağ bacağımı altıma katlayıp somyanın üstüne aldım. “Şunu bir tamam anlatsa-na bana.” dedim. “Kim çağıracaktı bizi? Madem burası bizim mekânımız değil, ne işimiz var o zaman burada? Ya şu ölü köpek sürüsü? Köpek mezarlığımız da mı var? Anlat.”</p>
<p>“Anlatacağım.” dedi. “Hele hafızan, hatıraların dönsün biraz. Öncelikle şunu düzelteyim...” Düzeltmeyi amma da çok seviyordu bu çocuk. “Köpek sürüsü ölü değil. Onlar hâlâ hayatta.”</p>
<p>Şaşırmalı mıydım, bilmiyordum. “Hayatta mı?” dedim gene de.</p>
<p>“Hayatta. Sırrı’yı duyabiliyoruz enteresan şekilde. Konuşuyoruz da tabii.”</p>
<p>Konuştuk öyle.</p>
<p>Bedenin algısı kapandıkça ruhun algısının açıldığından bahsetti. Beden, ruhun üstüne kapatılmış zırhlı bir kapak gibiymiş. Körlük, sağırlık gibi bedensel arızalar ise o kapakta açılmış mermi delikleri. İnsan duyularından ne kadar çoğunu kaybederse o kadar üstün özellikle tanışırmış.</p>
<p>Güzel bir konuşmaydı. Hiç aceleye getirmeden anlattı, ben de dinledim. Zamandan bol ne vardı? Anlattı - dinledim, sordum - söyledi. Acaba sadece ölüler mi konuşabilirdi bir köpekle? Bilmiyordu. Ama imkânsız kadar uzak bir ihtimâl olarak görüyordu bunu. Varsa yoksa bir Süleyman efsanesi. Bunun haricinde efsanelerde bile hayvanlarla konuşan bir insan rivâyet edilmemişti. Ama kesin olarak ‘olmaz’ dememeliydi hiç kimse. Burada meselâ, ‘olmaz - katiyen olmaz’ denilen bir sürü şey olup duruyordu bir süredir.</p>
<p>Dinledim ben. O devam etti.</p>
<p>Ölünceye kadar kör ve sağır sayılırdık. Rüya görmekte olduğunu bilmeyen, bu nedenle gördüğü her şeyi gerçek sanıp gücünün yettiği herkesi o gerçeklikte yaşamaya zorlayan bir insanın derin uyku hâli gibiydi yaşamak.</p>
<p>Ölmekle birlikte duyuların ve duyguların önündeki, biri hariç bütün perdeler kalkardı. Rüya biter ve uyanıklık başlardı böylece. Uykuda görüp duyamadığı şeyleri, yani gerçek olan gerçekleri görme, algılama, öğrenme kabiliyeti kazanırdı insan. Sannlardan kurtulur, korkulardan ve kaygılardan kurtulur, saçma sapan gelenek, görenek, örf, dogma ve öğretilerden kurtulur, son perdenin kalkacağı günü sabır ve huzur içinde, korkusuzca beklemeye başlardı.</p>
<p>Ölüm hâli, hayatta olma hâlinden farklı olarak ne olduğunu bilme hâliydi. Öte taraf değildi ölüm tarafı, ara taraftı. Bu nedenle ölülerle diriler kesin olarak ayrılmazdı birbirinden. Birinin bedeni toprağın üstünde olurdu, diğerininki altında. Ama ölünün ruhu, dirinin ruhundan yüz bin kere daha diri olurdu. Belki çok daha diri.</p>
<p>Ancak yine de çok farklı bir boyuttu ölüm. Farklı bir mekân, zamana ait olmayan bir zaman... Ölen insan, hayatı boyunca üstünde kapalı duran ağır kapağı yukarı kaldırır, nihayet kabuğundan çıkar, kâinata gören gözlerle ilk defa bakarak hakiki hürriyete çok yaklaşırdı.</p>
<p>Mekânı yoktu ölünün, ama gömüldüğü mezar aracılığıyla kâinatla bağı vardı. Uzay yürüyüşü yapan bir uzay adamının araca bağlı olması gerektiği gibi, ölünün de mezarına bağlı olması gerekirdi. Bu yüzden çok kıymetliydi mezar denen şey. Ölünün dünyayla ara dünya arasında boşa çıkmasına mani olan tek bağlantıydı; yeniden doğacağı mahşer gününe kadar, bebeği selâmette tutan ana rahmi gibi selâmette tutardı onu. Yeniden doğuşun rahmiydi mezar. Doğum ânına kadar da dokunulmaz kalmalıydı bu yüzden. Ölünün, sonsuza kadar yaşamak üzere diriltileceği zamanı huzur içinde bekleyebilmesinin tek yolu kabrin emniyetiydi. Ölünün huzuru kaçarsa kâinatın huzuru kaçardı.</p>
<p>Mezarlıklara dokunmayacaktın.</p>
<p>Dokunursan, ölüler ne yapacaklarını bilemezdi.</p>
<p>Onların bilemediği şeyi diriler hiç bilemezdi.</p>
<p> </p><p> </p><p> </p>
<div style="text-align:right;">
<em><p>Dirilmek yeniden</p>
<p>Yüz yıl süren bir berzahtan geçmişiz gibi</p>
<p>Sürekli lekelendiğimiz, çözülmeye terk edildiğimiz</p>
<p>Bir bataktan çıkar gibi.</p></em>
<p>ERDEM BAYAZIT</p>
</div>
<p> </p>
<p>Nihat’ın bir konuda hakkı vardı; zaman mefhumu yoktu ölünün. Bu yüzden o kırık dökük odada onunla ne kadar kaldım, ne kadar sordum, ne kadar dinledim, haberim olmadı. Bir cümle kurmakla bin cümle kurmak arasında geçip giden bir şey değildi zaman. Geceyle gündüz arasında, yolun başıyla sonu arasında, yazla kış, doğumla ölüm arasında geçip giden bir şey değildi. İlle de geçip giden bir şey lâzımsa, bizdik o; bizden başkası değildi. Hükmü yoktu zaman denen şeyin. Hükmü olmayan şeyin varlığı zaten anlamsız, varlığı anlamsız olan şeyin yokluğu zaten önemsizdi. O gece orada bin sene oturmuş olabilirdik... Veya bir dakika. Bu ifadenin çelişkili göründüğünün farkındayım. ‘O gece’ ve ‘Bin sene’ yan yana olmaz, bir gecenin içine bin sene sığmaz gibi geliyor kulağa. Ama ikisi de yoksa... Olur... Sığar...</p>
<p>Hükümsüzdü zaman.</p>
<p>O hâlde yoktu.</p>
<p>Tüm bilgiler geri gelmişti Nihat konuşurken. Yenileri de gelmişti. Ölünceye kadar depoladığım bilgiler, depoladığımı bilmediğim bilgiler, ruhumun tozlu arşivlerinde ara ara hatırlamaya çalışıp geri çağırıncaya kadar yalnızlığa terk ettiğim bilgiler, ölünceye kadar asla sahip olamadığım, yaşayan hiç kimsenin sahip olamayacağı bilgiler.</p>
<p>Ölüm, ‘Yaşıyorum’ iddiasında olan kısacık dünya uykusundaki insanoğlunun bilmediği, bu tarafa geçmedikçe de bilemeyeceği upuzun bir yaşama şekliydi meselâ...</p>
<p>Ölüm, ölüm değildi. Eskimiş beden elbisesini çıkarıp attığın, sonsuz hayatın alıştırmasını yaptığın upuzun bir uyanıklık dönemiydi. Yaşayanlar bilmiyordu, ama ben biliyordum.</p>
<p>Bilmediğim tek bir şey kalmıştı.</p>
<p>Sordum.</p>
<p>“Peki, nerde bu mezarlığın sakinleri? Neden rastlamadım hiçbirine? Göre göre, biri insan gibi konuşan dokuz köpek gördüm. Neden?”</p>
<p>Sağ elinin baş parmağıyla burnunun sağ kanadını kaşıdı. Dünya hayatından kalma tikler burada da devam ediyordu demek. Ayağımı sallayıp durduğumu fark edince kendime engel oldum. Düşünceli görünüyordu. “İki sebepten göremedin onları.” dedi. “Birincisi, hakikati nasıl karşılayacağını bilemezlerdi, bu yüzden tedbir alıp saklandılar. Fazla sarsılmanı istemediler kısacası. Çok sert tepki verenler oluyordu zaman zaman, üzülüyorduk hepimiz.” Şaşkın şaşkın baktığımı görünce biraz daha açtı. “Gözünü açtığın anda üstüne eğilmiş bir sürü kefenli adam görseydin ne düşünürdün?”</p>
<p>“Bilmem.” dedim içtenlikle. “Konuşan köpek de gördüm ama pek sarsılmadım yani.”</p>
<p>“Çünkü öldüğünü bilmiyordun.”</p>
<p>“Hep böyle mi olur? Ölünce diyorum... İnsan kendini bilmeden kalkar, üstüne başına doğru düzgün bir kıyafet aramaya mı başlar?”</p>
<p>“Tabii ki hayır. Uyanış, kabre yatırıldığında imamın telkiniyle olur. İmam, artık o dünyayla hesabının kesildiğini, yani öldüğünü anlayasm diye annenin ismiyle seslenir sana. Doğrulur ve ‘Aa, ölmüşüm.’ dersin. ‘Hiç de korkulacak bir şey değilmiş.’ Sonra bu taraftaki hayatın başlar.”</p>
<p>“Bana niye öyle olmadı?”</p>
<p>“Oldu. Çok yıllar önce. Zamanla hatırlayacaksın.”</p>
<p>“Çok yıllar mı? Ben de yeni öldüm sanıyordum. Eskiyim demek?”</p>
<p>“Eskisin. Hepimiz eskiyiz. Çok eskiyiz.” Çıplak odaya, kara perdeye, bir ayağı olmayan iskemleye ve en sonra bana baktı. “Sence burası yeni bir binaya benziyor mu?”</p>
<p>Benzemiyordu. Çok eski, yıkılmaya yüz tutmuş bir camiydi burası... ve ben burada yıkanmıştım. Konuyu değiştirmek istedim. “İkinci sebep neydi?”</p>
<p>“Hangi ikinci sebep?”</p>
<p>“Mezarlık sekenesini neden göremediğimi sorduğumda iki sebepten demiştin hani. İkincisi?”</p>
<p>Burnunun sol kanadını kaşıdı. “Sana mezarlıkların dokunulmaz olduğunu söylemiştim ya...”</p>
<p>“Evet?”</p>
<p>Omuzları düştü. “Dokundular.” dedi.</p>
<p> </p><p> </p><p> </p>
<div style="text-align:right;">
<em><p>Bakarım, tabiat başlar büyük işine,</p>
<p>Bulutlar gelir uzaktan</p>
<p>Katar katar, küme küme.</p>
<p>Bulutlar sular ovaları,</p>
<p>Bulutlar yürür dağlara doğru</p>
<p>Uyanır, açar gözlerini yeryüzü,</p>
<p>Gökler çalar davulunu...</p></em>
<p>MEVLÂNÂ</p>
</div>
<p>Sular çamur akıyordu. Bahar gelmişti.</p>
<p>Gökyüzü mavileşiyor, güneş ağzını ayırmış otuz iki dişini gösteriyor, tabiat ceplerini ters çevirmiş, bereketini müsrifçe saçıp savuruyordu. Toprak, bozuk para kapışan çalgı ekibi gibi şevkle taarruz ediyordu cepten dökülenlere. Oradan kanatlarını açıp tembel tembel gerinen bir uğur böceği çıkıyor, buradan bir sarı papatya arsız arsız pörtleyiveriyordu. Ayılar uyanıyor, boğalar kızışıyor, oğlaklar tepişiyordu.</p>
<p>Bahar gelmişti.</p>
<p>Ankara Çayı, bağrına şefkatle basıp muhafaza ettiği sivrisinek larvalarını usul usul kabuğundan salıyor, evlâd-ı haşerat-tan dokunmuş vızıltı pikesini, ana avrat sövmüşmüş sövme-mişmiş hiç aldırmadan civardan geçenlerin burun deliklerine, kulak memelerine doğru sallıyordu. Şımarık şımarık bahar müjdesi vereceğiz diye uçuşan kavak pamukları, terli enselere, çıplak alınlara yapışıp kaşındırarak milleti illet ediyordu. Bör-tü böcek antenini sallıyor, kıllı bacaklarını sıvazlıyordu. Danaburnu topraktaki tohuma, uçuç böceği yapraktaki bite, tırtıl yaprağa, solucan toprağa saldırıyor, peygamberdevesi alayına saldırıyordu. Çocuk yaşta beyaz bulutlar havai gökyüzünde uzun eşek oynuyor, kararsız tavırlarla kâh yavşayıp kıç kıça</p>
<p>sokuluyor, kâh gâvur görmüş gibi kopup birbirlerinden uzaklaşıyorlardı.</p>
<p>Bahar gelmişti.</p>
<p>Güneş, sırtındaki kıştan kalma mil, çamur, kar ve buz yükünden kurtuldukça usul usul kafasını kaldırıp yataydan dikeye geçiş temrinleri yapıyor, kimi ışınını şu, kimini bu yana uykudan yeni uyanmış al yanak oğlan çocuğu mahmurluğuyla sersem sepelek uzatıyor, nihayet sıcağa kavuşan sokak kedileri domalıp geriniyor, iliği kemiği ısınan yağmur oluklan, elektrik telleri, tren rayları çatır çutur genleşiyordu.</p>
<p>Bahar gelmişti.</p>
<p>Ankara ve çiçek birbirine sigarayla kibrit, Ankara ve börtü böcek birbirine kalemle kâğıt, Ankara ve dersten kaytaran talebeler birbirine göbek çukuruyla çukur pamuğu, Ankara ve bahar sarhoşluğu birbirine donla göt gibi yapışmıştı. Şehir gevriyor, mayışıyor, gevşiyor, insanoğlu farkına bile varmadan hımbıllaşıyor, omuzlarını aşağı salıyordu. Şehrin çatık kaşlarının arasındaki bombeli kırışıklık görünmez bir ütüyle dümdüz edilmiş gibiydi. Ankara sırıtıyordu.</p>
<p>Bahar gelmişti.</p>
<p>Kırıkkale asfaltının sol kenarında tespih gibi dizilmiş çiçeklikler ışıldıyor, sağ kenarında birdirbir oynar gibi birbirlerinin sırtına basmış morlu, eflatunlu, pembeli, beyazlı gecekondular çatırdıyor, Elmadağ’a doğru kıvrana kıvrana uzanan çatlak asfalt; “Gel bak, ne gösterecem.” der gibi kendini o yola vuranları sinsi sinsi Yeşilbayır’a doğru çekiyordu.</p>
<p>Muhtar Hacı Naci Kalaycı, dudaklarını gerip dişlerinin arasından sessizce geğirdi.</p>
<p>Yeşilbayır’a da bahar gelmişti.</p>
<p> </p><p> </p><p> </p>
<div style="text-align:right;">
<em><p>Yeniler giyinelim biz kulların,</p>
<p>Musa gibi sen bir sopa al eline.</p>
<p>Sopa bir anda elinde yılan olsun,</p>
<p>Süleyman gibi sen karıncaların yanına var.</p>
<p>Karıncalar bir anda birer Süleyman olsun...</p></em>
<p>MEVLÂNÂ</p>
</div>
<p> </p>
<p>Mamak, Çankaya’nın gecekondu mahallesiydi. Çankaya’yı, Ankara’yı, hâttâ Türkiye’yi Atatürk icat etmişti ama Boğaziçi’ni Hacı Naci Kalaycı icat etmişti. Çankaya varken Mamak yoktu çünkü. Birileri, Allah uzun ömür versin, ölmüşlerse de gani gani rahmet etsin, Mamak diye bir mahalle icat etmiş, rızkının kapısını açmışlardı. Bu da o kapıdan girip; Allah’ın da izniyle, yürümüştü. Allah izin vermeseydi yürüyemezdi. Yürüdüğüne göre, demek ki vermişti.</p>
<p>Bayındır Barajına, Elmadağ’a, oradan da Kırıkkale’ye uzayan çatlak asfaltın sağında gecekondudan, solunda çiçekçiden, taşçıdan başka bir bok yoktu o zamanlar. Gecekondusu da çiçekçisi de su kıyısına yapışmış solucanlar gibi yapışmıştı asfaltın kıyısına.</p>
<p>Yol, sağında yol sıra gecekondu, solunda yol sıra dükkân, atölye, ardiye, depo. Bir metre geri git, dağ taş, dere tepe arazi, tarla.</p>
<p>Günah!</p>
<p>Allah rızık yağdırmış, dokunmuyorsun. Olmaz! Sen uzanıp almazsan o sana zorla vermez. Kendiliğinden verecek olsaydı ‘Dua et ki vereyim!’ demezdi.</p>
<p>Mülk Allah’ındı.</p>
<p>Sen almasını bilecektin.</p>
<p>Namaz namaz namaz derken bir gece niyet edip istihâreye yatmış, ağaçlı bir yamaçtan aşağıda akan dereye bakarken görmüştü kendini. “Burası senin!” demişti mübarek bir zât. Ak sakallı, âsâlı, nur yüzlü bir ihtiyar değildi, hâttâ bayağı da gençti, üstelik gözünde gözlük de vardı ama mübarek bir zât olduğu belliydi. Şurdan belliydi; ihram gibi bir şeye bürünmüştü. Evlerden ırak, kefen gibi.</p>
<p>Bu, “Neresi benim?” diye sormuş, o da buna “Burası işte.” demişti.</p>
<p>“Burası neresi?</p>
<p>“Yeşilbayır.”</p>
<p>“Yeşilbayır neresi?”</p>
<p>Mübarek zât cevapsız bırakmıştı. Bu arayıp bulacaktı. Allah’ın inâyeti böyle bir şeydi. Gayret senden, ecir O’ndan.</p>
<p>Aklı hep şu Mamak Mahallesinde, Kırıkkale’ye uzayıp giden asfaltın iki yanındaki ev ve işliklerin gerisindeki boş arazilerde olduğundan ayakları da oraya gitmişti. Sağındaki gecekondulara, solundaki işliklere baka baka yol sıra gitmiş gitmiş, toprak bir sapakla asfalttan ayrılan yolu da geçmiş, az daha gitmiş, sonra gerisingeri gelip kendini o toprak yola atmıştı. Hiçbir bok yoktu. Ama gitmişti. Az ilerleyince, sol yanda ağaçlıklı, çalısı çubuğu almış yürümüş, içinde yıkık dökük bir cami olan bakımsız bir mezarlık, sağ yanda kerpiç ev yıkıntıları görmüş, yol olursa menzil, mezarlık olursa da köy olurdu, git git menzile varmıştı. Tabelasız, adsız sansız bir köy.</p>
<p>“Ne köyü burası hemşerim?”</p>
<p>“Kuşunlar.”</p>
<p>Bir dolanmıştı şöyle. Uzakta kavaklık, kavaklığın altında bir dere, ki bu dere toprak yol boyunca sağı sıra kendisine refakat eden dereydi, derenin az yukarısında da bir başka mezarlık.</p>
<p>Mezarlık? Bir köye iki mezarlık olur muydu lan?</p>
<p>“Ne mezarlığı şu hemşerim?”</p>
<p>“Ne mezarlığı olacak? Kuşunlar mezarlığı işte.”</p>
<p>Buna takılmıştı kafası. Bu mezarlık Kuşunlar mezarlığıysa, Kusunlar’dan başka hiçbir yere gitmeyen şu toprak yoldaki bakımsız mezarlık ne mezarlığıydı?</p>
<p>Sormuş ve cevabını alınca “Ya Allah! demişti.</p>
<p>“Yeşilbayır mezarlığı.”</p>
<p>“Ya Allah!”</p>
<p>Bayağı fenalaşmıştı. Bir gölgeye oturtup tuzlu ayran falan içirmiş, burnuna limon kolonyası çektirmişlerdi.</p>
<p>“Köy eskiden ordaymış.” diye anlatmıştı köyün ihtiyarlarından biri. “Tam derenin kıyısında. Üst taraf mezarlık, alt taraf dere, üst üste üç bahar ve kış su basıverince toplamış büyüklerimiz malı mülkü, zaten ekip biçtikleri yer Kusunlar’mış, göçü-vermişler. Eski mezarlık da öylece kalmış orda.”</p>
<p>Toparlandıktan sonra ayrılmıştı.</p>
<p>Mezarlığı siktir et, istihare rüyasında o mübarek zâtın dediği neydi?</p>
<p>Yeşilbayır!</p>
<p>Öbür dediği neydi?</p>
<p>Burası senin!</p>
<p>Dönüşte etrafa mal sahibi gözüyle bakmış, mezarlıkla yıkıntıların arasından geçerken, “Burası benim!” demişti.</p>
<p>Allah yolunu göstermiş, kaldırıp buraya da getirerek “Yürü yâ kulum!” demişti, “İstemez, zahmet olmasın.” mı diyecekti?</p>
<p>Bir hafta sonra, iki ırgat, römorku soğan yüklü bir traktör, bir de yalandan pullukla Kırıkkale asfaltından sağa sapan o yoldan o da sağa sapmış, asfalta yapışık son evin arkasından başlayarak Yeşilbayır mezarlığının bittiği yere kadar toprak namına ne varsa tarla gibi sürmüş, arazinin sahipli olduğunun anlaşılması için römorkta getirdiği soğanları beşer onar metre arayla ırgatlara ektirmişti. Ertesi gün tekrar dolu bir römorkla gelmiş, soğanların arasını sıkılaştırmış, ertesi gün bir römork, daha ertesi gün bir römork soğan daha getirip ektirmiş, Kırıkkale asfaltından sağa sapıp Kusunlar’a giden köy yolunun sağ ve sol tarafına böylece çökmüştü. Çökemediği tek bir parsel kalmıştı, o da Yeşilbayır mezarlığı. Kabirlerin arasına soğan ekil-mezdi. Günahtı.</p>
<p>Dokuz sene içinde Kırıkkale asfaltından Yeşilbayır mezarlığına iki yüz metre mesafeye kadar ne varsa satıp savmış, çöktüğü yerler hâzinede tarla olarak göründüğü için kimsenin tapu soracak hâli yoktu, asfalta yapışıp ardını kollamayı unutan gecekonduların arkasını morlu beyazlı binbir gecekonduyla tahkim etmişti. Çankaya Belediyesi de sağ olsun elektriğini suyunu çekmiş, bir de isim vermişti bu mıntıkaya: Boğaziçi Mahallesi. Muhtar olmasını da çok istemişlerdi ama kabul etmemişti bu. Gözü baştan beri Yeşilbayır’daydı çünkü. İstihare oraya kadar tutmuştu, Yeşilbayır’a kadar da tutacaktı. İstihare istihârey-se, Yeşilbayır’a tuttu muydu tutmuş sayılırdı asıl.</p>
<p>Rüyasında malûm edilen o manzarayı görebilmek için çok gelmiş gitmişti Yeşilbayır’a, ama bir türlü görememişti. “Ulan, sırtım yamaçta, bayır aşağı bakıyom, aşağıda dere, kavak ma-vak... Nerde lan bu yer?” Yeşilbayır’da bir tek bayır vardı, o da mezarlığın yayılıp gittiği bayır. Oraya da ev kuracak hâli yoktu artık. Peki nerdeydi o manzara? Bulsun, vallahi de billahi de kendi evini oraya yapacaktı.</p>
<p>Günün birinde “Azimet, gel...” deyip karısını almış, Yeşilba-yır’a götürüp rüyasında gördüğü o manzarayı belki bininci defa tarif etmişti. “Bi de sen bak... Belki görürsün.”</p>
<p>Azimet bir sağa, dere kıyısına, bir de sola, mezarlığa bakmış, “Göremedim valla.” dedikten sonra “Ben şu gariplere üç Kul-huvallah bi Elham okuyayım gelmişken.” deyip dizlerine abana abana mezarlığa tırmanmıştı. Bu aşağıda sinirli sinirli dolanıp belki bu sefer görürüm diye bir oradan bir buradan dere kıyısına bakarken Azimet’in sesini duymuştu yukarılardan. “Gel Hacım gel. Buldum.”</p>
<p>Kadın acaba bir şey mi buldu diye mezarlığa dalarak soluya soluya bayırı çıkmıştı.</p>
<p>“Ne buldun, göster.”</p>
<p>“Kendin bak.”</p>
<p>Kadının yanında dikilip baktığı tarafa bakmış ve bakar bakmaz da görmüştü. Rüyasında durduğu yerde duruyordu tam. ‘Uçtu gitti Ayşegül.” yazılı büyücek mezar taşı, işaret bayrağı gibiydi. Ona arkanı dön, dereye doğru bak... Al sana istihâre, al sana hayırlı rüya.</p>
<p>‘Uçtu gitti Ayşegül’ü kafasına o gün yazmış, düşün düşün, henüz ellemediği Yeşilbayır mezarlığını kıymetli arsalara tahvil etmeyi ancak iki ay sonra akıl edebilmişti. Aklının oyun oynayıp oynamadığını anlamak için bol bol namaz kılıp o gece de istihâreye yatmıştı.</p>
<p>Evet işte.</p>
<p>Gene o gözlüklü mübarek, gene aynı manzara, gene aynı müjde: “Burası senin!”</p>
<p>Tamamdı.</p>
<p>O mezarlık oradan kalkacak, mezarlar da salon salomanjey-di maşallah, en aşağı yüz gecekondu ederdi, arazisi satılacak, ‘Uçtu gitti Ayşegül’ün olduğu yere de bunun evi, konağı, kâşâ-nesi, her neyse artık, o dikilecekti. Bak, gönlünün düştüğü yerin muhtarı olurdu işte... Yeşilbayır’ın... Deresi, ağacı, yeşilliği... Mis mis. Muhtarı da olurdu, valisi de olurdu, reisicumhuru da olurdu.</p>
<p>Kollan sıvadı. İlkin şu aşağıdaki su basan yerleri satıvereckti.</p>
<p> </p><p> </p><p> </p>
<div style="text-align:right;">
<em><p>Mal ve oğullar sahibi olmuş da ne olmuş?</p></em>
<p>KALEM SÛRESİ (14)</p>
</div>
<p> </p>
<p>Yeşilbayır Mahallesinin dokuz aydır uykuya küs muhtarı Hacı Naci Kalaycı, yarım saat kadar önce seccadenin üzerinden gene cinleri tepesinde kalkmış, karısına buyurmuştu. “Bi çay ver Azimet.” Utanmasa ağlayacaktı. Yeryüzünde namaz kılarken göt atan... Tövbe!... Omuz attıran, türkü söyleyen başka bir insan daha var mıydı? Olaydı da bunun gibi her seccade başından kalktığında sabaha kadar oturup duraydı çok muydu?</p>
<p>Lânet, dokuz ay önce başlamıştı. Beş vakit namaz kılmanın kazandırdığı kolay kolay vazgeçilemeyecek bir alışkanlıkla, geçtim farzı sünneti, Hacc’a gittiğinden beri, işte güçte eli olmadığı her dakika nafile namazlarıyla kirinden çapağından kurtulmaya çalışıyordu kendince.</p>
<p>Çok kirliydi.</p>
<p>Biliyordu.</p>
<p>Ömrü boyunca bir iğne deliği kadar delik deldirmemişti namaz duvarında. Bakma şimdi taş ocağı eleği gibi göz göz durduğuna. Eskiden ışık sızmazdı namazından. Farzlar haricinde ne teheccüd bırakırdı, ne dûha, ne işrak, ne vitir. Ne abdest şükür namazı bırakırdı ne evabbin, ne tehiyyet-ül mescid. Bir çeşit namaz tiryakisi olmaya başlamıştı. Hâttâ olmuştu galiba. Kılmadığı zaman noksanlık hisseder, ilk fırsatta kalkıp temiz</p>
<p>bir yer bulur, vakit geldi gelmedi demeden namaza dururdu.</p>
<p>O kara güne kadar.</p>
<p>O kara gün, aslında rahmetli sülalesinin sene-i devriyesiydi. Emr-i Hâkk vâki olup da farklı farklı zamanlarda dedesi, ebesi, ninesi, hacıbabası, babası, anası, atası derken bir göbek evveline kadar bütün usûlü göçmüş gitmiş, hâttâ füruundan sayarsan üç kız kardeşi doğduktan bir gün sonra öldükleri için sülaleden bir bu, bir de her nasılsa ölmeyen üç oğlan kardeşi kalmıştı. Sonradan, Samet’in babası Saffet de kazayla çıkmıştı aradan.</p>
<p>Sene-i devriyenin sırrı şuydu ki, rahmetlilerin her birinin sene-i devriyesini bilmesine imkân olmadığından ve de diyelim ki bildi, her aya birkaç sene-i devriye denk geleceğinden, işi kibarca özetlemiş, en iyi hatırladığı, zaten bir tek onu hatırlıyordu, babasının sene-i devriyesini bütün sülale için toplu bir sene-i devriye olarak idrak etmeye karar vermişti. Usûlden birçokları için kim bilir kaçıncı sene-i devriyeydi ama rahmetli babası için ilkti. Azimet’e helvasını döktürmüş, şerbetini kaynattırmış, mevlid şekeriyle gül suyunu almış, mahallenin kanlarını evde, heriflerini Boğaziçi’ndeki camide toplayıp güzel bir mevlid okutmuştu. Mevlidin arkasından şükür namazı kılarken bir şey yoktu. Ne olduysa eve dönüp birkaç rekât daha şükür namazı kılmaya kalktığında olmuştu.</p>
<p>Allahüekber</p>
<p>Dalları bastı kiraz</p>
<p>Sübhaneke Allahümme ve bî hamdik...</p>
<p>Gel bize biraz biraz...</p>
<p>Selâm verip namazı bozmuş, tekrar denemişti. Bu defa azimli olduğundan, her ne pahasına olursa olsun sonuna kadar gitmeye karar vererek üstelik. Ama hiçbir şey değişmemiş, bilâkis rükûdan doğrulduğunda; “Semi Allahü lümen hamideh... Kalbime gel gir biraz...” omuz başlarının türkünün ritmiyle kımıl kımıl oynaştığını fark edip kararından o seferlik caymıştı. Daha bunun ikindisi vardı, ara nafilesi vardı, akşamı, yatsısı, viti-ri vardı. Kötü bir tecrübe olduğu hâlde komiğine de gitmişti aslına bakarsan. Ayağının altını keçiye yalatmak da ilk başta komik gelir ya, onun gibi. Gülecek kadar gıdıklanmanın iişkence olabileceğini bilmiyordu henüz, ama öğrenecekti.</p>
<p>Nitekim ikindi vaktinde “Allah’ım, bile isteye yapmadığımı sen biliyosun. Affet.” diye diye sonuna kadar direnip namazı türkünün ritmi ile;</p>
<p>Ay oğlan tatar mısın...</p>
<p>Sübhane rabbiyel âlâ...</p>
<p>Şeftali satar mısın...</p>
<p>Sübhane rabbiyel âlâ...</p>
<p>Şeftali şöyle dursun...</p>
<p>Sübhane rabbiyel âlâ...</p>
<p>Benimle yatar mısın...</p>
<p>Esselâmın aleyküm ve rahmetulullaah...</p>
<p>diye bitirince çileden çıkıp hıçkıra hıçkıra ağlamıştı. Ama onun ağlaması, olup biten bu saçmalığın o güne mahsus bir terslik olduğu zannıyla; “Tam da bizim rahmetlilerin sene-i devriyesinde olur mu yani?” burukluğunaydı. Bir de, türkünün “Şeftali şöyle dursun, benimle yatar mısın” kısmında, oturduğu yerde şiddetle çalkalayıp göbek atmış olmasına.</p>
<p>Akşam, yatsı ve vitir de böyle zayi olmuştu. Repertuvarı da fena değildi hani. Akşamı “Çömüdümü dümü çömüdüm çö-müdüm”, yatsıyı “Dolana ay dolana, dolana gün dolana”, vitiri ise “Yüksek minarede ezan okunur” türküleri eşliğinde edâ etmiş ve doğal olarak hırsından bağıra bağıra ağlamaya başlamıştı. Ağlamak kesmeyince de, etrafında “Hayırdır Bey, niye ağlı-yon gece gece?” deyip dolanan Azimet’i “Cenabet misiniz ne boksunuz!” diyerek itip kakmıştı epeyce. Oğlanlar evde yoktu. Olsalardı analarına sahip çıkarlardı. Başka da bir bokun ucundan tutmazlardı zaten.</p>
<p>Her biri boşa çıkan ibadet kuytusuna sığınma çabalarının verdiği yorgunlukla kendini yatağa atıp diğer kuytuya, uykuya sığınmaya karar verdiğinde, başına gelen tersliğin bir terslik değil bir felâket olduğunu, hâttâ bir lânet olduğunu zırt diye anlayıvermişti. Uyumak için gözünü her kapattığında radyonun düğmesi açılmış gibi oluyor, sesleri ayrı ayrı tanış gelen bir koro, dereden tepeden döktürmeye başlıyordu. Ne istersen, hangi yöreden istersen. Üstelik bazı türküler o kadar oynak oluyordu ki, belki uyurum ümidiyle yummaktan birbirine yapışmış göz kapaklarını açıta açıta açtığı her defasında kendini, ellerini başının üstünde kenetlemiş şıklatırken buluyordu. “Hotin de giriyor yaşma / Kalpak istiyor başına...”</p>
<p>Gel de oynama.</p>
<p>Keçi, ayağının altını ısrarla yalıyordu ve artık bunda gülünecek bir şey yoktu. Uykuya ve namaza hasret dokuz ay geçmişti. Hadi buyur.</p>
<p> </p><p> </p><p> </p>
<div style="text-align:right;">
<em><p>Kabrimi kimse ziyaret etmesin Allah için.</p>
<p>Gelmesin, reddeylerim billâhi öz kardaşımı.</p>
<p>Gözlerim ebnâyı âdemden o rütbe yıldı kim,</p>
<p>İstemem ben Fatiha, tek çalmasınlar taşımı.</p></em>
<p>ŞAİR EŞREF</p>
</div>
<p> </p>
<p>Behnan, muhtarın yarım metre önünde, iskemlesine ters oturmuş, sundurmaya dirseklerini dayamış, yolu kesiyordu. “İyiydi ama pide, de mi Hacemmi?” dedi kafasını çevirmeden.</p>
<p>“En iyisi mi...” dedi Muhtar, "... içini her zaman kendin ha-zırlayacan. “Bak ne güzel oldu.” Altın sol köpek dişiyle doğma büyüme kahverengiymiş gibi duran onun yanındaki kesici diş, sonbahar güneşinde ölgün ölgün parladı. “Tahir’len Samet ner-de kaldılar ki?” diye sordu kendi kendine konuşur gibi. “Altı üstü bi takma dişli Rahmi Dayı. Bu kadar saat?”</p>
<p>Takma dişli makma dişli, muhtarın başına belâ olmuştu Rahmi Dayı. Muhtar, Boğaziçi’nden sonra insanlık nâmına şu Yeşilbayır’ı da bayındır hâle getirmiş, gönlü hep orada olduğu için Boğaziçi’nden daha büyük parsellerle daha zengin gecekonduculara satmıştı ki mutenâ bir mahallede mutenâ komşuları olsun. İnce eleyip sık dokudun, ‘az olsun - var benim olsun’ demeyip müşterinin de iyisi olsun dedin miydi, ‘Ucuzdur vardır illeti, pahalıdır vardır hikmeti’ diyen, cüzdanı kaim talipler bulabiliyordun. Rahmi Dayı gibi. Adam parayı bastırıp yan yana dört parsel almış, birine mahrukatçı, birine bakkal, kasap, manav, birine de hamam açmış, dördüncü parsele de gemi kadar bir gecekondu kondurmuştu. Dükkânlardan kira</p>
<p>alıyor, hamamı işletip şıkır şıkır para basıyor, ama gelip koskoca eve yerleşmiyordu bir türlü. Muhtar ne zamandır o parseli geri almaya çalışıyordu heriften. Şu Kırıkkale yolu üzerinde, Siteler’den Elmadağ’a kadar ilaç için bir tane hamam yoktu. Boğaziçi’nden Kusunlar’a kadar zaten yoktu. Para basıyordu herif. Kum gibi müşteri kaynıyordu ki muhtar da o kum tanelerinden biriydi. Hamamında gözü yoktu bir hafta evveline kadar. İstediği, eğer Rahmi Dayı o diktiği evde oturmayacak-tıysa, yazıktı, boş durmasmdı, buna geri satsındı parseli, tabii üstünde eviyle almak istemezdi ama Rahmi Dayı’nın canı sağ olsundu, ona da Rahmi Dayı’nın gül hatırı için yapardı münasip bir ödeme, tıkır tıkır banknot olarak hem de. Ama Rahmi Dayı gülüp geçmişti her seferinde. “Sen dikiysen ben de kuyruğuyum muhtar.” deyip deyip sepetlemişti bunu. “Satacak olursam haberin olur, gelip gidip zahmet etme sen.” Muhtarın yaralı parmağa işemeyeceğini iyi biliyordu çünkü. Dolayısıyla da bakkalın, manavın, mahrukatçmın, hele hele de hamamın yanında olduğu için eşek yüküyle kıymetlenen parseli üstündeki evi yıkıp dört parsele bölerek en az dört misline okutmaya niyet ettiğini daha ilk teklifte anlamıştı. “Satacak olursam haberin olur, gelip gidip zahmet etme sen.” demiş, başka da hiçbir şey dememişti geçen haftaya kadar. Zaten ona başı ağrıyıp duruyordu muhtarın. Ama geçen hafta tadını iyice kaçırmıştı bu Rahmi Dayı pezevengi.</p>
<p>Olacak iş değildi.</p>
<p>Bir nafile sefer daha düzenlemişti ihtiyarın yanına. O da muhtarı yalancı çıkarmamış, “Nafile.” demişti. “Zaten gideceğim artık buralardan. Bizim küçük oğlanın ikizleri oldu. Gazi taraflarına taşınıp torun bakacağız. Buraları sattım mıydı altlı üstlü iki daire alabiliyorum Gazi’den. Altta biz otururuz, üstte torun torba... Ticareti de bizim yerimize dükkânların yeni sahipleri yapar artık.”</p>
<p>Muhtarın yüzü gülmüştü.</p>
<p>“Bak ne güzel. Hepsine talibim. Dört parseli, zarar ederim ama, senin gül hatırın için sattığım paraya alırım, üstündeki malı mülkü de kaça diyosan ona göre pazarlık eder tokaya bağlarız. Ne uğraşacan müşteriylen filan. Sat bana, sav başından bi an evvel, koş torunlarına sahip çık.”</p>
<p>Rahmi Dayı takma dişlerini ağzının önüne doğru cip diye çıkartıp vıç diye geri çekmiş, “Dedim ya...” demişti ukalâ ukalâ. “Nafile.”</p>
<p>“Niye yav? Satacam diyon ya işte.”</p>
<p>“Doğru, hâttâ o kadar istedin madem, nasıl olsa satacağım deyip sana satacaktım, tabii senin verdiğine değil, benim istediğim fiyata, ama sonradan vazgeçtim. Sana olmaz muhtar. Herkese olur, sana olmaz.”</p>
<p>“Heh he. Şakacı seniii... Vay Rahmi Dayım vay... He he...”</p>
<p>“Şaka yapmıyorum Muhtar. Gâvura satarım, sana satmam.”</p>
<p>“Bak Rahmi Dayı... Büyüğümsün, şaka yapıyosan... Bak haa...”</p>
<p>“Senin çaşıtları gördüm...” diyerek kesmişti bunun sözünü Rahmi Dayı. “Mezarlığı kırıp döküyorlardı gece gece...”</p>
<p>Bu sefer de muhtar kesmişti Rahmi Dayının sözünü. Suç bastırması lâzımdı.</p>
<p>“Kim? Mezarlığı mı? Niye ki?”</p>
<p>“Sana sormak lâzım. Senin şebekeydi çünkü. Şu yeğen me-ğen toplamışın hani başına. Onlardı. Gözlerimle gördüm. Taşları kırıp kırıp götürüyorlardı bir yere. Ondan evvelinde de la-hitler birer ikişer yok olduydu ama senin yeğenlerin orayı taş ocağına çevirdiklerini gördüğüm geceye kadar uyanamamış-tım tabii.”</p>
<p>“Tövbe de yav. Benim yeğenler? İmkânı yok yapmazlar öyle bi şey. Sen yanlış görmüşündür. Ama var ya, bi doğruysa, öyle bi kırarım ki onların bacaklarını. Bak şimdi benim de çok sinirim bozuldu. Demek mezarlara şey ediyolar ha? Allah Allaaah! Ulan hiç mi Allah korkunuz yok lan?”</p>
<p>“Yorma kendini muhtar.” demişti Rahmi Dayı. “Kimde Allah korkusu olmadığı belli. O gariplerin iki karış toprağına diktin gözünü değil mi? Senin menfaatine iş yapmam ben. Buraları benzin döker yakarım, gene de sana satmam, gene de sana satmam.”</p>
<p>Muhtar çok bozulmuş, “İki sefer söylemene lüzum yok. Anladık.” deyip hırlaya hırlaya dönmüştü muhtarlığa. Amma kodumun takma dişli moruğu. Sanki soran olduydu ona nereye taşınacan, kimlen komşu olacan diye. Sonra da Behnan’ın çarkına sıçmıştı. “Taşları kırarken niye görüküyon lan sen?”</p>
<p>Bir hafta, ara soğusun, Rahmi Dayı’nın hatıraları azıcık zayıflasın diye beklemiş, hiç üstüne gitmemiş, bir haftanın sonunda Samet’le Tahir’i göndermişti kapısına. “Günahımıza girmişin Rahmi Dayı. Bizi Hacemmi’ye şikâyet etmişin.” diyeceklerdi. “İyi bak bakalım, gece mezarlıkta taş kırarken gördüğün biz miydik? Aha Hacemmi’nin yeğenleri biziz işte.” O da belki “Aa, ben siz sanıyodum, demek ki benzetmişim. Siz değildiniz. Varın muhtara selâm söyleyin, gelsin görüşelim.” diyecekti.</p>
<p>Belki.</p>
<p>Pek ümidi yoktu. Hem iki yeğeninden bir bok olmayacağını biliyordu, hem de o dişsiz keçinin kül yutmayacağını.</p>
<p>İçini Behnan’a hazırlattığı pideyi mideye indirdikten sonra sundurmanın altına oturup beklemeye başlamıştı Samet’le Tahir’i.</p>
<p>Üç yeğen birbirini eski karının yeni kumayı sevdiği kadar severdi. Veya kedinin köpeği sevdiği kadar. Gösterişli bir hareketle sundurmadan sarkıp öne sünerek amca oğullarının yolunu gözlüyormuş gibi yaptı Behnan. Ki hiç gerek yoktu. Yol, sundurmanın tam karşısında bacaklarını ayırmış bir eski kaşar gibi sere serpe yatıyordu. Bir gelen oldu mu, bırak sarkmayı sünmeyi falan, içerde otursan gene görürdün. Nitekim gördü. Hem de ta ufuk çizgisinde.</p>
<p>“Aha geliyolar.” dedi.</p>
<p>“Gördük. Kör değiliz.”</p>
<p>Behnan, kaldırdığı yere geri koydu kıçını. Tahir’le Samet yaklaşmcaya kadar, Hacı Muhtar bu iki hayırsızın ne de çok geciktiklerini unutmasın diye gösterişli hareketlerle saatine bakıp durdu. Ses menziline girdikleri zaman da kıçını kaldırıp gene sarktı, gene sündü. Ki gene hiç gereği yoktu. “Nerde kaldınız aslanım bu kadar saat?” diye seslendi sağ elinin işaret parmağıyla sol kolunun bileğindeki Hislon’a tık tık vurarak.</p>
<p>Tahir yere tükürüp; “Nalbura gitmişmiş.” diye bağırdı karşıdan. “Onu bekledik iki saat.”</p>
<p>Muhtar altın dişlerini göstererek sırtardı. “Ne lüzumu varmış?” dedi. Şaka yapacağı zaman sırtanrdı hep böyle. “Çivi mi-vi lâzımsa bizim hurdan sökerdik.”</p>
<p>Behnan abartılı şekilde güldü. Sesi kapı gıcırtısı gibiydi. Muhtar kulaklarını kapattı, gene sırtardı. “Tahtaya cırnağını sürteydin de olurdu.” dedi. “Öğrenemedin gülmesini.”</p>
<p>Behnan toparlandı. Kendisine giren şakalara gülemiyordu insan. Samet’le Tahir sundurmanın üç basamak merdivenini tırmanmışlardı.</p>
<p>“Ee?” İşe gönderdiği iki yeğenine yarımşar yarımşar bakarak bir açıklama beklediğini imâ ediyordu Muhtar.</p>
<p>“Tamam canım.” dedi Samet. “Bizim olmadığımızı o da bili-yomuş zaten.”</p>
<p>“Niye bizim günahımızı aldın diyeydiniz.”</p>
<p>Samet şişindi. “Dedim zaten.”</p>
<p>Bundan sonrası mühimdi. Muhtar öne kaykıldı. “O ne dedi?” “Dedi ki, ‘Varın selâm söyleyin muhtara, bi de öteki yeğenini göndersin. Bakalım o muymuş değil miymiş.’ dedi... Bi de haber saldı sana.”</p>
<p>Bozulacağı kadar bozulmuştu muhtar. Daha fazla bozulamazdı.</p>
<p>“Ne bok dedi bu sefer?”</p>
<p>“Hamamın yanındaki evi parseliyle marseliyle satmış.” “Naapmış naapmış?” Çok acayip bozulmuştu. Demek daha bozulacak yeri kalmıştı. “Kime satmış lan?”</p>
<p>“Biz de sorduk, ‘siz tanımazsınız’ dedi. Malzemesini, tabelasını, şununu bununu yığmış bile.”</p>
<p>Daha da çok bozulmuştu. “Kim lan? Kim yığmış lan? Ne tabelası oğlum lan?”</p>
<p>“Evi alan kadın.”</p>
<p>“Kimmiş o kadın? Ev mi işletecekmiş? Tabelayı naapacakmış?” “Hamama asacakmış işte. Hamamı da o almış zaten.” “Neee?” Bir insan nereye kadar bozulabilirdi?</p>
<p>“Bozulma Hacemmi.” diye araya girdi Tahir. “Biz de o kadından alırız. Herkes Rahmi Dayı gibi inatçı olmaz ya. Parayı basarsın, çeker gider.”</p>
<p>Muhtarın çok fena sinirlendiğini gören Behnan, gıcık verip adamı Tahir’in üstüne zıplatmak için ‘Ayıp ettin’ der gibi bakıp “Cık cık cık.” dedi.</p>
<p>“Arkadaş...” dedi Muhtar, sağ elinin dışıyla sol elinin içine şak şak vurarak; “... Beni delirteceksiniz siz oğlum. Lan bi boku da becerin lan. Allah belanızı versin lan.”</p>
<p>Amca oğulları nadiren yaptıkları gibi, sahip çıkan bakışlar atarak dayanışma duygusuyla baktılar birbirlerine. Bu tür durumlarda sözcü her zaman Samet’ti. Yetim olduğundan onun çok üzerine gitmezdi Hacemmi. “İyi de Hacemmi...” dedi Sa-met, sözcülük görevi icabı, “Sen ne dedinse biz onu yaptık... Bize niye ileniyon ki şimdi? Biz mi sattık hamamla evi o kadına?”</p>
<p>“Ne diyon lan sen?”</p>
<p>Samet korktu. “Olan olmuş diyom Hacemmi. Kendini boş yere üzme diyom. Sen bunun da bi çaresini bulursun diyom. Biz sana güveniyoz yani.”</p>
<p>Behnan ağzının içinden “Yağcı ibne.” dedi Samet’e.</p>
<p>“İyi bok yiyonuz.” Samet’in üzerine yürürken duvara çarpmış da sekmiş gibi geri dönüp dükkânın kapısını açtı, kendini içeri attı Muhtar. Samet, rahmetli kardeşinin yadigârıydı; şimdilik el kaldırmayacaktı ona. Ama sövebilirdi. “Amma koduklarım!..” Çocuklar da haklıydı aslına bakarsan. Onlann ne kabahati vardı ki? Bu bile baş edememişti o Rahmi Dayı denilen çemşükle. Bunun deviremediğini onlar nasıl devireceklerdi? Başına bir ağrı girdi ki... “Gitti câmm arsa.” dedi homur homur. “Arsayı siktir et, hamam gitti asıl.” diye düzeltti. Aha, Boğaziçi dağ taş bitmiş gitmişti neredeyse, yarın Yeşilbayır da bitecekti. Ondan sonra gelsin tapu tahsisleri, imar aflan, elin hamamcı kansı darphane gibi para basacaktı. Ah ulan Rahmi Dayı! Ah orospu evlâdı!</p>
<p>Dükkânın ortasında dikil dikil sıkıldı. İtler ne yapıyorlardı acaba? Cama yanaştı. O ona sokurdanıyordu o ona. Ne bok işleri vardı ki başka? Anca bunun sırtında eşelenip iliğini kemiğini emsinler. Camı bilhassa gürültülüce açtı. Üçünün de dikkatini çekmek istemişti.</p>
<p>“Buyur Hacemmi.” dedi Behnan.</p>
<p>“Şurayı görüyonuz mu?” dedi Muhtar, yolun karşısında bir</p>
<p>uçtan bir uca bütün Yeşilbayır’a, hâttâ daha da ötede Boğaziçi’ne tepeden bakan metruk mezarlığı çenesiyle işaret ederek. “Size bi hafta mühlet. Orasını tarlaya çevirdiniz çevirdiniz. Bak bi daha söylüyom, taş maş bilmem ben, öyle bi temizleyeceksiniz ki, mezarlık kendi bile unutacak mezarlık olduğunu, aynaya baksa kendini tanıyamayacak. Bi işi de adam gibi yapın lan! Anladınız mı oğlum?”</p>
<p>Tahir hemen fırsatı değerlendirdi. “O işi bize ver dedik ama vermedin Hacemmi. Belliydi Behnan’m yapamayacağı.”</p>
<p>“Siktir lan! Altınıza tümen tümen sıçıp kaçacak delik aradığınızı unuttum mu sanıyon sen? Bi Behnan erkek çıktıydı içinizde. O da becere becere bu kadar becerdi işte. Güvenende kabahat.” Bu sefer fırsatı değerlendirme sırası Behnan’daydı. “Valla doğru. Götünüz yiyoduysa kara kışta kendiniz temizleyeydiniz kaya gibi toprağı.” diye homurdandı. Uğraş uğraş canı çıkmıştı. Rençber gibi gecesini gündüzüne katmış, kar dememiş kış dememiş, yağmur çamur dememiş, taş taş üstünde bırakmamıştı. Daha neydi yani? Camiyi bile camilikten çıkarmış, ucundan kıyısından ala ala kümese çevirmişti. Hacemmi de bu iki ibnenin ağzına lâf veriyordu yani. Güvenende kabahatmiş... Bi bok beğendiği yoktu ki zaten. Samet’le Tahir’in cevap vermediklerini görünce muhtara döndü oturduğu yerden. “Daha geçen gün ‘İyi olmuş, afferin.’ dediydin Hacemmi?” dedi kırgın bir sesle. “Nooldu da şimdi çark ediyon?”</p>
<p>“Sus lan.” dedi Muhtar pencereden. Dükkânın önünden geçip Yeşilbayır’ı ortadan ikiye bölerek mezarlığı bayırın üstünde, Yeşilbayır’ı ise altında bırakan yolu işaret etti çenesiyle. “Şur-dan Kusunlar’a giderken sol yanına bakan biri ne görür?” Tahir’le Samet bu fırsatı kaçıramazlardı. Atıldılar. “Mezarlımk.”</p>
<p>Behnan ikisine çok bozuk baktı.</p>
<p>“Bak görüyon mu?” dedi Hacı Naci Kalaycı, aldığı cevabı kastederek. “Hani buranın mezarlığa benzedik tarafı kalmayacaktı? Nasıl biliyolar mezarlık olduğunu sorar sormaz?”</p>
<p>“Biliyolar da ondan biliyolar.” dedi Behnan. “Bilmeyene sor bakalım. Kızıyon anca.”</p>
<p>“Onu beşi bilmem ben.” dedi Muhtar. “Bi hafta mühlet size. Hepinize bi hafta. Yeşilbayırımızı bu belâdan kurtaracaksınız. Mahalle arasında mezarlık olur mu oğlum? Millet helaya girer, içer kaçar, cima eder, soyunur giyinir, hamama girer, orasını burasını açar, ne biliyim ney eder. Mezara karşı olur mu hiç? Günah. Şunu el birliğiyle şurdan kaldırıp rahat bi uyku uyuyacaz Allah’ın izniyle.” Uyku haramdı gerçi ama, ağız alışkanlığı işte. Dokuz aydır mücadele ediyordu mezarlığa çökmek için.</p>
<p>Dokuz ay... Dile kolay.</p>
<p>İki sefer istihareye yatmamış, ikisinde de kendini yeşillikli bir yerden, meğer Yeşilbayır mezarlığının yamacıymış, aşağıdaki dereye bakar bulmamış mıydı? O gözlüklü mübarek de “Burası senin.” dememiş miydi?</p>
<p>O gün bu gündür de didiniyordu işte. İsraf haramdı, bu mahallenin bir karış toprağını çarçur ettirmeyecekti. Rüyasında helâl edilmişti. Allah, helâl yiyen kullarının yüzüne bakardı. Bir de şarkı türkü söylemeden namaz kılıp Hâkk-ı Huzur’da boynunu büküp dua edebileydi efendi gibi.</p>
<p>Nasıl canı sıkılıyordu.</p>
<p>Pencereyi çarparak kapattı üç suratsızın suratına.</p>
<p>Üç suratsız, pencereyi çarparak kapatan Hacı Muhtarın ardından önce birbirlerine, sonra ayakkabılarının ucuna baktılar. Muhtarın, mahalleyi artık kullanılmayan bu mezarlıktan kurtarmak gibi bir derdi olmadığını gayet iyi biliyorlardı. Onun derdi, şu cıncık gibi araziyi bir güzel işgâl etmek, parselleyip parselleyip satmaktı. Ki Yeşilbayır Kabristanı, koskoca Yeşil-bayır Mahallesini Kavaklar Deresine doğru ittirmiş, yolun tepesinden bayındır Barajına kadar almış başını gitmişti. Diriler el kadar toprak parçası için birbirini yerken ölülerin hâzinenin üstünde yan gelip yatması olacak iş değildi.</p>
<p>Haklıydı Hacemmi.</p>
<p>Haklıydı haklı olmasına da, mezarlıkla uğraşmak da pis işti lan.</p>
<p>Behnan dokuz ay önce mezarlığa bel kürek dalmış, yedi ay boyunca kar kış demeden bir başına ne kadar lahit varsa kırıp ya</p>
<p>taşımış ya gömmüş, ne kadar kümbet varsa yerlerim karıştırmamak için bir karış yüksekliğe kadar tesviye etmiş, dağılan toprağı tırmıkla, gelberiyle sağa sola yaymış, iki ay önce de yanına üç amele alıp mezar taşlarını kırmaya başlamıştı. Taş kırma işi bitsin, en kötüsüne soyunacak, mezarların içini boşaltacaktı, ki yarın buradan arsa alanlar temel kazarken işin boku çıkmasın. Ha-cemmi beğenmiyordu ama vallaha da billaha da canla başla çalışmıştı. Kimi mezarın böğründe arsız arsız baş veren leylak, sümbül, gül ağaçlarını kasten olduğu yerde bırakmış, bilmeyen birinin ne olduğunu kolay kolay anlayamayacağı bir şeye benzetmişti iyi kötü. Öküz gibi gözünü dikip bakarsan anlardın tabii.</p>
<p>Çok emek harcamıştı canım, çok. Hacemmi beğenmiyordu ama, çok iyi iş çıkarmıştı. Şu kabristanın her karış toprağında alnının teri vardı. Ona da yazıktı.</p>
<p>Yolun yakınına kadar sokulup orda yıkılmış, burda dikile-kalmış eski mezarlık duvarını gün gün yerle bir etmişti meselâ. Curufunu kamyonetlere doldurtup Elmadağ çöplüğüne taşıt-mıştı. Bu ibneler de diyordu ki; “Mezarlıııık.” Bok mezarlık. Buranın mezarlık olduğunu bilmesen nerden bilecen buranın mezarlık olduğunu?</p>
<p>Oh ama! Hacemmi bunlara da kasnaklamıştı şimdi. Görsün-lerdi bakalım nasıl mezarlıkmış. Dişlerini vıcırdatarak arada kalan kıyma sinirini çıkarttı, ön dişleriyle iki ezdi, yuttu.</p>
<p>Mezarlık...</p>
<p>İçi titredi. Gece gece dalıp tarla gibi sürdüğü, bellediği, attırdığı, tırmıkladığı ilk yedi ay her şey yolundaydı ama ondan sonra, yani taşları kırmaya, parçalamaya, ufalan parçaları saklamak için koca koca çukurlar açmaya, bir kenara yığdıkları taş kırıntılarını bu çukurlara doldurup üstlerini örtmeye başladıktan sonra...</p>
<p>Bir şeyler olmuştu.</p>
<p>Her gece rüyasında kefen ütülemeye başlamıştı meselâ. Bir gece, üç gece, beş gece değil; her gece. Ütülese de bitse neyse. Bitmiyordu. Gecelik mesaiyi bitirip eve leş gibi dönüp kendini yatağa atıp gözünü yumup her uykuya daldığında aynı şey geliyordu başına.</p>
<p>Bol ışıklı ama aynı şekilde de bol gölgeli, tek göz oda bir yerde buluyordu kendini. Oda da oda olsa neyse. Rahmi Dayının Yeşilbayır Hamamının etek traşı odası gibi, üç tarafı duvar, bir tarafı perde, acayip bir oda. Sağ tarafında dağ gibi yığılı kefenler duruyordu hep. Ortada son model, elektrikli, nah bu kadar bir ütü... Ütü de, fişi nerde? Yok... Ütü... Bu da bunu nöbete yazmışlar gibi iştahla başlıyordu sağ yanındaki kefenleri birer birer alıp ütülemeye, jilet gibi yapıyordu her birini. Ütülediğini şöylemesine katlayıp böylemesine bir daha katlıyor, sol yanına düzgünce yerleştiriyordu. Sonra alıyordu bir yenisini, başlıyordu onu ütülemeye. Dönüp azaldı mı diye bakmak hiç aklına gelmiyordu maşallah. Hamarat hamarat ütülüyor, katlıyor, bir daha ütülüyordu. Ancak uyandıktan sonra aklına geliyordu dönüp sağ yanındaki kefen dağına bakmak, ama bula bula odasındaki formika elbise dolabına bakarken buluyordu kendini. Gelgeldim, ütü ütülediği o göt kadar odadaki amber, öd ağacı ve kâfur kokusu uzun müddet kalıyordu burun deliklerinde. Karman çorman ve adamın gırtlağını delecek kadar keskin üç ayrı koku. Hiçbirinin ne kokusu olduğunu bilmiyordu ama çok kötüydü. Çok kötü. Rüyasmdayken o kadar kötüsüne gitmiyordu, uyandıktan sonra oluyordu ne oluyorsa. Habire burnuna sabunlu su çekiyor, koku gitmiyor, kolonya çekiyor, koku gitmiyor, burun kıllarını bir bir yoluyor, koku gitmiyordu.</p>
<p>İlgincine de gidiyordu bir taraftan, ama korkuyordu da.</p>
<p>Asıl korkuncuna gideni geçen ay gelmişti başına, yani Yeşil-bayır Kabristanının taşlarını ufaltarak toprağa gömmeye başladığının dördüncü haftasında.</p>
<p>O gece Sait bir mezar taşını daha kıracakken ani bir kararla havada bileğini çevirmiş ve kazmanın ucunu kendi ayağının dibine vurup “Tövbe Ya Rabbim!” diye haykırmıştı. Behnan Sait’in hemen arkasındaydı, herifin dellendiğini görmüştü.</p>
<p>“Nooluyon lan?”</p>
<p>Sait, alnının terini elinin tersiyle silip; “Valla hayırdır inşallah diyecem amma, diyemiyom. Fena fena rüyalanmaya başladım ben. Her gece gözümü yumduktan sabah uyanasıya göt ka-</p>
<p>dar bi odada kefen ütülüyom dört gündür beri.” diyerek açıklık getirmişti duruma.</p>
<p>Behnan, çözülüveren dizlerini zor zaptetmiş, pantolonunun ağı sıkmışmış da onu düzeltmek için yekiniyormuş gibi bacaklarını yaylandırıp vaziyeti kurtarmıştı. “Ee?” demişti sonra. “Ne alâkası var mezar taşı kırmaylan?”</p>
<p>Sait kazmayı az evvel kırmak üzere olduğu mezar taşma yaslamış, avucunun içine tükürüp; “Ne alâkası olacak? Kesin yatır yatıyo burda. Musallat oluyo görmüyon mu? Günaha giriyoz çünkü. Ayıp değil ya, korkuyom ben arkadaş.”</p>
<p>Behnan da korkuyordu. “Dört gündür görüyon da korkmak yeni mi akima geldi lan?” demişti hiç korkmuyormuş gibi.</p>
<p>“Yeni geldi eski geldi sana ne? Ver birikmişimi lan, ben gi-diyom.”</p>
<p>Hacemminin birikmişini vereceğini bilse kendi de giderdi Behnan, ama bozuntuya vermemişti.</p>
<p>“Banka mıyım lan ben? Sen götünden korkarsın diye cebimde paraylan mı dolaşacam? Yarın gel muhtarlığa, al.” diyerek terslemişti adamı.</p>
<p>Burak’la Gazanfer bu konuşmayı işitemeyecek kadar uzak-talardı. Sait gittikten sonra Behnan hemen onlara yanaşmış, adamları hiç görmediği kadar mecâlsiz bulmuştu. Taşların dibine kazma vurur gibi değil de bardağı şıngırdatmadan çay karıştırır gibi gönülsüz gönülsüz çalışıyor, ayrı ayrı taşlara girişecekleri yerde koyun gibi göt göte verip aynı taşın dibinde tavuk gibi eşeleniyorlardı.</p>
<p>“Sait ibnelik etti. Haberiniz yok tabii sizin.” demişti gözdağı vermek maksadıyla.</p>
<p>“Nooldu ki?”</p>
<p>“Baktım gönülsüz gönülsüz çalışıyo, arkadaş dedim, ya dedim adam gibi çalışırsın dedim, ya da dedim keserim hesabını, basar gidersin dedim.”</p>
<p>“Kovdun mu?”</p>
<p>“Kovdum tabii. Göya rüyasında sabaha kadar ütü ütülüyo-muş da...”</p>
<p>Bir kere daha karışmıştı ortalık. Burak’la Gazanfer aynı an-</p>
<p>da kazmalarını yere atıp bağırmışlardı. “Ütü mü ütülüyomuş?”</p>
<p>Behnan dilini ısırmış; “Hay çenemi şikeydim.” demişti içinden ama iş işten geçmişti artık. Vaziyeti kurtarabilmek için “Hee lan...” demişti o değilden konuşurmuş gibi. “Salak salak, efendime söyleyim, karı gibi ütü ütülüyomuş rüyasında. Ona şey etmiş.”</p>
<p>Burak, yerde duran kazmasına yılan görmüş gibi bakıp uzaklaşmış, “Şerefsizim kefen ütülüyodur.” demişti. “Ben üç dört gecedir ütülüyom meselâ. Böyle dört duvar, bi göz bi yerdeyim Allah etmesin, sabaha kadar hababam ütülüyom. Ütülüyom ütülüyom bitmiyo, ütülüyom ütülüyom bitmiyo.” Bu ikinci darbeydi. Ama daha Behnan, altıma mı sıçsam, bağıra bağıra mı kaçsam karar veremeden Gazanfer üçüncü darbeyi indirmişti. “Valla ben de görüyom ondan. Dağ gibi kefenlerin ara-sındayım, elimde de at çükü kadar ütü. Sür babam sür. Rüyamda dincim maşallah ama uyandım mıydı kolum bacağım tutmuyo. Sanki esastan da hababam ütü yapmışım sabaha kadar.”</p>
<p>Burak ve Gazanfer de böylece birikmişlerini ‘yarın muhtarlıktan’ almak üzere Sait’in peşi sıra bırakmış gitmiş, Behnan eli böğründe, ödü bokunda kalakalmıştı.</p>
<p>Ertesi gün, ne de olsa hacıdır - hocadır, bilirdir deyip ütü-lü rüyadan kendi görmemiş de ameleler görmüş gibi Hacem-mi’ye bahsedecek olmuş, “Siktir et, siktir olup gitsin götü sikliler. Ankara’da amele mi yok?” cevabını almıştı. Ondan sonra da hadi bakalım, işin yoksa git amele pazarına, koluna pek üç adam daha ayarla, bir kenara çekip gizli iş yapılacağını anlat, gizli iş yapılacağını duyar duymaz götleri kalksın, anan aşağı baban yukarı iki saat pazarlık et, kaça anlarşırsan anlaş Ha-cemmi’den ‘Çok vermişin.’ diye azar işit, zaten gece kefen ütüleyip durmuşun, kaldığın yerden bir daha başla.</p>
<p>Çaren yok koşturacak, ne dendiyse yapacaktın. Hep haklı çıkardı çünkü Hacemmi. On ay kadar önce mezarlık meselesini ilk duyduğunda bu mızıklanacak olmuş, Hacemmi hemen “Allah bize bu dünyayı nimetlerinden nzıklanalım diye verdi. Ama yaşarken nzıklanalım diye. Öldükten sonra herkesi boşaltıp bütün dünyayı sana mezar diye verseler ne yapacan? Kalkıp</p>
<p>top mu oynayacan?” diyerek güzel güzel anlatmıştı buna. “Arsayı gömmüyon ki oğlum, ölüyü gömüyon. Niye gidip arsada oturmuyon madem? Senin hakkın olan arsada ölü oturursa sen nerde oturacan? Göçmüş gitmiş rahmetli, geleni gideni yok, bi tane ziyaretçisi yok, kemikleri bile kalmamış, sen tutuyon, dağda taşta başka yer yokmuş gibi memleketin en kıymetli arazisini ona veriyon. Oldu olacak tapusunu da ver, inşaat çıksın. Olur mu lan?” Olmazdı valla. “Olmaz... Ne yapacan olmazsa? ‘Komşu Komşu Huu’ mu oynayacan rahmetlilerle? Günah günah. Ölüyle diz dize biz bize oturulmaz. Haram... Haram değilse bile mekruh. Ölüden komşu olur mu lan? Tuz lâzım olsa ne yapacan?” Ne kadar güzel anlatıyordu. “Mahalle arasında mezarlığın işi ne? Şurda götünü açıp sıçıyon, ayıp değil mi ölüye? Mezara karşı sıçılır mı? Hem kullanılsa gene neyse. Kullanılmı-yo kullanılmıyo. Öyle bi mezarlık yok. Bitmiş o iş. Ne yapacan o zaman? Yıkacan geçecen. Sen yıkmasan arkandan gelenler yıkacak çünkü. Sen ellemiyon diye başkaları da ellemeyecek değil ya. Elleyecekler. Hem de anasını belleyecekler.”</p>
<p>On ay kadar önce “Yeşilbayır Kabristanını tarla gibi sürüp arazisini satacağız.” lâfını duyup da anam anam anam diye vı-zık vızık ettiklerinde böyle demişti Hacemmi. “Biz, ‘Kalkın Ka-raşükrü mezarlığının, Solfasol mezarlığının, Karşıyaka mezarlığının saçım başını yolun.’ demiyoz oğlum.” demişti sonra da. “Demiyoz ki ‘Dün şuraya gömülen merhumu yerinden yurdundan edin.’ Aklınızı başınıza alın diyoz. Şu mezarlık artık kulla-nılmıyo göya... Ama bak, uzatmışlar ayaklarını, somyada yatar gibi yatıyolar rahmetliler. Utanmasalar gelip bizim evde yatacaklar. Olur mu? Olmaz... Yarın akıllının biri çıkıp da ‘Burası benim arsam oldu. Çekin siktir olun gidin.’ dedi miydi oturup ağlarız bak. Belediye buraya dozerlen grayderlen dalmadan evvel ne ettik ettik. Etmedik, geçmiş olsuuuuun.” Haklıydı Hacemmi. Her zaman haklı çıkardı. “Bi de bana şu hamamı devralan karıyı bulun. Azimet yengenize baklava açtırayım bi tepsi, alıp gidip bi konuşayım, bakayım kaç paraya patlayacak bu iş bize... Battık amma sıçayım, battık.”</p>
<p> </p><p> </p><p> </p>
<div style="text-align:right;">
<em><p>Huriye eş eyledi,</p>
<p>Hatrını hoş eyledi,</p>
<p>Kuluna kanat verdi,</p>
<p>Havada kuş eyledi.</p></em>
<p>DAİMİ</p>
</div>
<p> </p>
<p>Aşut, itin önde gideniydi. Allah vergisi sesi olmasa, İplikçi Camimin İmamı Halil İbrahim beş dakika tutmazdı onu orada, ama öyle böyle değildi pezevengin sesi. Buna ezan okut, millet ağlaya ağlaya camiye koşsun. Öyleydi. Nitekim, bunun okuduğu ezanı duyan her Konyalı bir anda mümin kesilir, soluğu İplikçi Camiinde alırdı. Kendi hariç.</p>
<p>Herifin ne mal olduğunu iyi bilen Halil İbrahim Hoca, o -maalesef- muhteşem sesi yeri ve zamanı geldiğinde kkullanma karşılığında, Aşut’a caminin önünde işporta tezgâhı açma iizni vermişti. İlk başlarda musibetin ipini sıkı tutmuş, zaman içinde tavsatmış, daha da ilerleyen zamanda kendi ipini onun eline vermiş, daha da bir ilerleyen zamanda bir caminin tapusunu vermediği kalmıştı.</p>
<p>Bu durumun muhtelif sebepleri vardı ama bütün sebepler aynı kapıya çıkıyordu sonuçta: Aşut’un Allah vergisi sesi.</p>
<p>Misâl; Aşut’u bir defa ezan okurken dinle, İplikçi’ye dar atardın kendini.</p>
<p>Salâ verirken dinle, “Yeter ki arkamdan okusun.” diye bir an evvel ölmeye bakardın.</p>
<p>Buydu. Aşut’sa okuyan, hazırola geçer, iki dünya arasında nasıl bir fırtınayla savrulduğunu dünya değiştirene kadar anlayamazdın.</p>
<p>Fi tarihinde bir Perşembe günü, Halil İbrahim Hocanın sigaradan çatlamış sesi o gün itibariyle bastırıveren bir öksürük krizinden mütevellit ilaveten bir de patlayınca, Hoca mikrofona öksürmekten imtina edip kapının önüne çıkmış, “Ezan okumayı bilen var mı?” diye seslenmişti orta yere. O zaman Aşut, alesta vaziyette hep bu anı bekliyormuş gibi parmak kaldırmıştı.</p>
<p>“Ben!”</p>
<p>Hoca didişir dururdu bu işportacı milletiyle. Biri don lastiği, horozlu ayna, naylon tarak satar, biri camiyi ziyarete gelen turistlere şırıngayla koku püskürtüp kaçırtır, camiye geleni de önünden geçeni de pişman ederlerdi. Bunlara yüz vermeye gelmezdi yani. Gelgeldim, o anda bir Kokucu Dursun, bir de Genel İşportacı Aşut vardı Hocanın elinin altında ve denize düşen yılana sarılacaktı.</p>
<p>Dolayısıyla sarılmıştı Hoca.</p>
<p>“Aptezin var mı len?”</p>
<p>Daha taze osurmuştu Aşut. Hamsili tahin helvasının buğusu hâlâ bumundaydı. “Var tabii.” demişti. “Caminin önünde aptessiz ticaret mi yapacağıdık?”</p>
<p>“Gel madem. Şo kilimin altında bi oku bağalım bana. İdare edebileceğisen, bu seferlik bi hayrın oluvırsm. Buğadar ekmeğini yidin camimizin.”</p>
<p>İplikçi Camiinin cümle kapısı sabah namazından yatsı sonuna kadar açık durur, yazın sıcak, kışın da soğuk hava içeri girmesin diye taş kirişe çelik mıhla raptedilmiş öküz derisinden, takriben yüz kiloluk bir perde sarkardı tepeden. Hoca, örtüyü kıyısından kaldırıp içeri ittirmişti Aşut’u. Kendi de girip örtüyü geri saldıktan sonra “Önce bana bi oku bağalım.” demişti. Başına belâ almak istemiyordu.</p>
<p>Cümle kapısının öküz derisi loşluğunda ilkin hiçbir şey göremeyen Aşut, sağ elini sağ kulak memesinin altına koyup asılmıştı.</p>
<p>“Allâhü ekber - Allâhü ekber</p>
<p>Allâhü ekber - Allâhü ekber</p>
<p>Eşhedü en lâ ilâhe illallah - Eşhedü en lâ ilâhe illallah</p>
<p>Eşhedü enne Muhammeden Resûlullah - Eşhedü enne Mu-lıammeden Resûlullah Hayye ale’s-salâh - Hayye ale’s-salâh Hayye ale’l-felâh - Hayye ale’l-felâh Allâhü ekber - Allâhü ekber Lâ ilâhe illallah.”</p>
<p>Olaya yakından şahit olan Kokucu Dursun tarafından, Aşut’un Halil İbrahim Hoca’yı oracıkta kataleptik vaziyette bırakıp büyük bir vazife şuuruyla minarenin girişindeki mikro-lona seğirttiği ve sağ elini sağ kulak memesinin altına yaslayıp ezana bir daha, bu defa cemaati daveten asıldığı rivayet edilir. Aynı esans şişesinin adını müşterinin talebine göre don değiştirir gibi değiştiren Dursun, bu hikâyeyi uzun seneler boyunca değiştirmeden anlatmış ve şöyle demiştir: “Aşut bi asıldı, evvelâ ben donagaldım yirimde. Soona caminin önünde toplaşmaya başladı millet. Herkeş guş avlayacağımış gibi yokarı, minareye bakıyorudu. Dirken efendim, merdivana uğradılar. Or-dan da dooru şadırvana. Aptezini alan içeri goşuyo, alan go-şuyo, alan goşuyo. Aptessiz goşan bile varidi günahı boynuna. Ülen Cuma disen gene neyse... Cuma da deyil argadaş. Cami adam almadı. En son Halil Ibo Hocamız deri gapıyı teravideki gibi galdırıp mıha astı da avluya gadak yayıldı cemaat. Ben böyle Perşembe görmedim. Bi gıldılar, bi gıldılar, kâfir olsan canın çeker. Valla aptezim olaydı ben de goşup gılacağıdım. Amma yoğudu.”</p>
<p>Bu olay gerçektir.</p>
<p>O gün itibariyle Aşut’un mikrofonsuz okuduğu ezana yüz kiloluk öküz derisinin altında can kulağıyla şahadet eden Halil İbrahim Hoca, deneme mahiyetinde, aynı günün ikindi ve akşam ezanlarını da okutmuştu it herife.</p>
<p>“Ulan argadaş...” diyecekti birkaç gün sonra Şerafettin Camimin imamı Mustafa Kumrucuzade’ye. “Teravide öyle dolmaz bizim cami... Herif öğlen ezanını okudu, cami doluvırdı, ikindin ezanını okudu, cami doluvırdı.”</p>
<p>Mustafa Kumrucuzade dalgasını geçecekti. “Hafız Burhan mübarek diyon he?”</p>
<p>“Eh, inanmayacağısan sen bilin.” diye cevap verecekti ona Halil İbrahim Hoca. “Yarın - bürsü gün Aşut ezana asılınca minareden filan düşüvirme de.”</p>
<p>Mesele hem hoş, hem nahoştu aynı anda ve Halil İbrahim Hoca’nın altından kalkabileceği bir meseleye benzemiyordu pek. Mesele Aşut olsaydı gene neyseydi. Bir iki itişirdin, bir iki zabıtaya toplattırırdm, bir iki göz yumardın, olur biterdi. Ama öyle olmuyordu işte. Mesele Aşut gibi pis bir herifin, her ne kadar Mustafa Kumrucuzade dalgasına söylemiş idiyse de, Halil İbrahim Çanakkaleli, Kâni Karaca, hâttâ Mustafa’nın dediği gibi Hafız Burhan’ı da aşan, sûr sesi kadar davetkâr bir sesinin olmasıydı. O ki, adam okuduğu zaman işi gücü bırakıp camiye koşturan Konyaklar, ertesi gün Cuma salâsım ve ezanını Halil İbrahim Hoca okudu diye gelecekleri vardıysa da gelmemişlerdi misâl.</p>
<p>Azâsı noksan birkaç ihtiyarın önünde; “Safları sıklaştıralım müslümanlar.” diyerek utanç içinde namaza duran Halil İbrahim Hoca, rükûda da secdede de “Nooluyo lan? Bu cami sabah namazında bile böyle boş olmazıdı. Cuma namazında ne bu hâl? Nooluyo? Semi Allahu Limen Hamideh...” diye düşünmekten kendini alamamıştı. Günaha da girmişti bi angıç. Namazda düşünülecek şey miydi bu? “Allahu Ekber...”</p>
<p>Aslında ne olduğunu bal gibi biliyordu. Olan şuydu; Aşut’un davetkâr sesi milleti mest etmiş, hayır, bundan da öte büyülemiş, tutmuş kulaklarından döve döve camiye getirmişti. Buydu. Bunu bilmeyecek bir şey yoktu. Kendi bile yanıp tutuşuyordu adi şerefsizin sesinden bir ezan daha dinlemek için. Âr etmese para verip söyletirdi. Bu hâli de an be an aşk gibi bir şeye dönüşüyordu üstelik. Öküz derisi örtünün dışına hiç çıkmadığı kadar sık çıkıp kendi kendine “Nooluyon hay Halil İbrahim?” diye celallenerek alttan alttan kesip durmaya başlamıştı Aşut’u. Tip desen tip yoktu herifte, adamlık desen adamlık yoktu. Anasını boyar, babasına satardı denk getirse. Öyle bir yallı gidiydi. Ama o ses yok muydu o ses. Allah Allaaah! Sen tut, bir vakit namazını sırf ezan okuyarak bayram namazına çevir.</p>
<p>Bakıyordu alttan alttan. Sokur sokur sokurdanıyordu.</p>
<p>“Nöörüyon hay Halil Ibo? Bi gendine gel ooolum!”</p>
<p>Bakıyordu.</p>
<p>Dürbün gibi gözlükleri vardı yavşağın. “Onu da doktordan almamıştır bu kevâşe. Gitmiştir bit pazarına, smaya smaya bulmuştur.” Tulum peyniri gibi kokuyordu üstelik. “Belki de çalmıştır hayvan.” Kokusu tee.merdivenin tepesinden caminin kapısına kadar geliyordu rüzgâr ters estiğinde. Kokucu Dur-sun’un hacı yağları bile bastıramıyordu adamın ekşimik kokusunu. “Ne len bu? Allah belanı versin len... Selâmın kavlen...” Allah’ın işine bak ki, herifin ezan okurken kâh kükreyen, kâh inleyen, kâh şakıyan sesi, gelip geçenlere lâf yetiştirirken kâh cırtlıyor, kâh pırtlıyordu. “Şona bak şona... Bundan o ses nasıl çıkar hay argadaş?” Dedikodu desen bundaydı, gıybet desen bunda, iftira desen gene bunda. Değil ezan okutmak, caminin yakınından geçirtmemek lâzımdı esasen bunu.</p>
<p>Bakıyordu Halil İbrahim Hoca.</p>
<p>Akla mantığa yatan bir izah bulmaya çalışıyordu, ama bulamıyordu. Neredeyse aşık olacaktı herife. De, nesine? Neydi şu mayışmalar? Düşünüp duruyordu yılbaşı hindisi gibi. Bulamıyordu nesine aşık olunabilir bir götü boklu Aşut’un. Suratına tükürülecek adam değildi yallı. Hayırsızın bu kadarını Kemalettin Tuğcu yazamazdı. Yani Allah korkusu olmasa, yarın rûz-i mahşerde ellerini de beline dayayıp Allah’ın karşısına dikilir; “Bula bula bunu mu buldun kerâmetinden nasiplendirecek? O sesi bize vereydin olmaz mıydı?” diye sual ederdi yani. O kadar yani. “Estağfirullah, Estağfirullah, Estağfirullah. El- azim el- kerim ellezi lailahe illa-hu el- hayyül kayyum ve etubü ileyhi ve nes'elühüt tevbete vel mağfirete vel hidayete lena.” İkide bir tövbe et dur ondan sonra.</p>
<p>Bakıyordu.</p>
<p>lplikçi Camiinden taşıp avluda saf mı tutmuş müminler? Anla ki ezanı Aşut okumuş.</p>
<p>“Hocaaam... Ben diyom ki şinci...”</p>
<p>“Ne diyon Aşut?”</p>
<p>“Diyom ki... Para mara istemez. Ezanı her vakit ben okuyum diyom.”</p>
<p>“Olur mu len öyle şey? Müezzin misin sen aslanım?” Aslında nasıl da içi gidiyordu. Para da istemiyordu ne güzel kevâşe. Bir şey derler miydi ki? Amaan, Yıldıray Çınar’dan türkü mü okutacaktı? Ezan okutacaktı işte. Ne diyeceklerdi? “Olmaz olmaz. Cık. Valla olmaz! Delirme len Halil Ibo!” Niye olmasındı ki? Birkaç defa olmuştu ve gayet de güzel olmuştu. Boş mu kalaydı canım cami? Herifin kokusu sinerdi az buçuk oraya buraya ama... Nasıl da pis kokuyordu mendebur. “Hem oğlum, Aşut, sen hiç yıkanman mı len?”</p>
<p>Halil İbrahim Hoca malını iyi tanırdı. Bu Aşut’a herhangi bir surette bir kapı açmak, Allah günah yazmasın, cehennemin kapısını açmak gibi bir şeydi. Biliyordu. “Tamam, ezanlarımızı sen oku bundan sonra.” dedin miydi, Aşut’un zebanileri beşer onar sökün edecekti cehennemden. İstekleri bitmeyecekti hayırsızın. Hem istekleri bitmeyecekti, hem de bu o iti tanıyor-duysa eğer, söke söke alacaktan bitmeyecekti itin. Aşut, Hocayı şah damarından yakalamıştı ve bu şansı tepmeyecekti.</p>
<p>Boştan yere kendini doldunışa getirip Aşut’a kin tutmaya çalışıyordu Hoca. Beceremiyordu.</p>
<p>“Boştan yire uğraşıyom Allah canımı alsın...”</p>
<p>Yakındı. Sıçılacak ağız göte yakın gezerdi ve bu da göte yakın gezmeye başlamıştı. Kendisi için değil. Camiye müminler dolup taşsın da nur insin diye. Maalesef o nurun kandilini nursuz herifin biri tutuyordu: Aşut.</p>
<p>Bunun iliğini kemiğini sömürecekti Aşut. Biliyordu Hoca. Kendini daha lojmanı olmadığı günlerde Lalebahçe’deki evinin damını çinkoyla kapladığı günkü gibi hissediyordu. O gün de aynen bu vaziyet, dama çinko sermekle elek sermek arasında pek bir fark olmadığını, güneşle rutubetin çinkoyu eninde sonunda eleğe çevireceğini biliyordu. Biliyordu ama ne yapacaksın; fakirliğin gözü kör olsun.</p>
<p>Evet.</p>
<p>Bu Aşut bunu eleğe çevirecekti. Hem de su eleğine.</p>
<p>Biliyordu.</p>
<p>“Tamam len. Bi iki daha oku bağalım. Noolacağısa... Bak, ga-pılanmak yok yalnız. Öksüreğim geçesiye gadak. Ona göre.”</p>
<p> </p><p> </p><p> </p>
<div style="text-align:right;">
<em><p>Hiç aşık olmamışsa tam olur mu boş adam?</p>
<p>BAHATTİN KARAKOÇ</p></em>
</div>
<p> </p>
<p>Mahkeme Hamamı, ilkin Anıttepe kıyısındaki Şecaat Sokakta, ki yangın burada çıkmıştı, peşinden Tandoğan’la Maltepe arasındaki Kubilay Sokak’ta, bir müddet sonra aynı mıntıkada sayılır; Turgut Reis Sokakta, arkasından Hacettepe’nin tepesindeki Masum Sokakta, sonra Beşevler’deki Boğaziçi Sokakta, en nihayet Çıkrıkçılar Yokuşunun böğründe görülmüştü. Hamam, Ankara kazan bu kepçe, kendisine hamam arayan bir cenabet kadar seyyar hâliyle gayrimenkuldan ziyade menkûle benziyordu; külhanlı, kurnalı, kubbeli, göbek taşlı bir menkûle.</p>
<p>İlk başta yalnızca kocasıyla, kısa bir müddet sonra kaynanası ve kaynatasıyla beraber geçirdiği evlilik hayatı, kocası, kaynanası ve kaynatasının âni ve acıklı vefatıyla, nur içinde yatsınlar, son bulmuş, Gülsüm, kendisine tekme tokat girişen feleğin hışmından kurtulmak için en iyi bildiği kuytuya, hamamcılığa sığınmıştı. Bir taraftan, evet, koca mesleğini sürdürüyor, millete hadesten taharet ettiriyor, ama bir taraftan da hiç ticarete, paraya, pula, elin cenabet herifleriyle cenabet karılarına bulaşmadan yaşayabilmeyi diliyordu. Çok yalnızdı Faruk gittiğinden beri. İşle avunuyordu. Neyse ki bir babası vardı.</p>
<p>Bir baba ki dünya çelebisi.</p>
<p>Bir baba ki babaların babası.</p>
<p>Düşünüyordu sık sık.</p>
<p>Babası Faruk’a kaçmasına yardım etmeyeydi, bu dul kalmayacaktı şimdi. Ne Faruk ölecekti, ne kaynatası Hacı Hidâyet, ne kaynanası Hacı Vesile. Hepsi sağ olacaklardı.</p>
<p>Babası Faruk’a kaçmasına yardım etmeyeydi, Mahkeme Hamamı Ankara’da tur atıp durmayacak, müşterilerini Konya’da, her zamanki yerinde keseleyip kırklamaya devam edecekti.</p>
<p>Annesi bunu evlâtlıktan reddetmeyecekti meselâ. Bu hâlâ Konya’da, canından aziz babasının dizinin dibinde olacaktı.</p>
<p>Düşünüyordu.</p>
<p>Babası Faruk’a kaçmasına yardım etmeyeydi, bu da kocaya kaçamayacak, annesi dahil herkes yaşıyor olacaktı.</p>
<p>Ama etmişti. Bu sevdiğine kavuşmuş, sevdiği de anası ve babasıyla beraber yine bunun babasının sayesinde Hakk’m rahmetine kavuşmuştu.</p>
<p>Babası Faruk’a kaçmasına yardım etmeyeydi bunların hiçbiri olmayacaktı.</p>
<p>Ama...</p>
<p>Demişti ki babası;</p>
<p>“Aşık mısın kızım?”</p>
<p>Bu zaten hayrandı adama; hayran hayran bakmış; “Aşık olduğuma inanıyorum baba.” demişti.</p>
<p>“inanmakla olmaz. Aşık olduğunu biliyor musun?”</p>
<p>“Biliyorum baba. Aşığım. Biliyorum.”</p>
<p>“Peki, aşığın akılla fikirle işi olmaz, bunu da biliyor musun?”</p>
<p>“Nasıl baba?”</p>
<p>“Akıl bir sürü şeyi dert eder kızım. Faruk’la evlenebilmen için ona kaçman lâzım; akıl, bunun sonuçlarını kafana kakar durur ve faydalanacağın daha akıllıca şeyler teklif eder sana. Kaçarsan anneni kaybedeceksin meselâ, Faruk da annesiyle babasını kaybedecek. Var mısın kızım? Hiçbir şeye aldırmamaya var mısın? Acı çekmeye, rezil kepaze olmaya var mısın?”</p>
<p>“Varım baba.”</p>
<p>“Tekrar soruyorum; sen sahiden aşık mısın kızım?”</p>
<p>Bu daha da hayran bakarak tekrarlamıştı cevabını: “Aşığım baba.”</p>
<p>“Aşk, aklın hesaplarına takılmaz.” diyerek devam etmişti babası. “Pervâsızdır, geniş ufukludur, sınırsızdır... Aşığın da öyle olması icap eder... Aşık adam yılmaz, canını sakınmaz, üzülme, utanma nedir bilmez. Değirmen taşının altına girmiş gibi ezilip unufak olur da ‘bunaldım’ demez. Aşık, aklını çöpe atıp ‘Aşk bana yeter’ diyen adamdır. Tahammül kelimesi yoktur onun lügatinde; tepeden tırnağa rızadır, kabuldür... Aşık budur kızım... Sen de bu musun? Başına bir sürü dert, illet gelecek bu saatten sonra ve sen tahammül etmeyecek, ‘ne olacaksa o olur’ deyip her geleni aşkın meyvesi gibi derecek, toplayacak, kucaklayacaksın... Son defa soruyorum; aşık mısın kızım?”</p>
<p>“Aşığım baba... Aşığım.”</p>
<p>“O zaman ben de sana yardım edeceğim.” demişti babası.</p>
<p>Ve etmişti.</p>
<p>Ve sonra değirmen taşının altına sıkışmış bir darı tanesi gibi ezip unufak etmişti onu felek. Annesinin kendisini defterden silmesini aşkının meyvesi olarak dermiş, kucaklamıştı. Faruk’un hacı annesiyle hacı babasının küskünlüğünü de basmıştı bağrına. Tahammül etmemiş, dayanmaya çalışmamıştı. Aksine kendini bırakmış, sabretmiş, Faruk gül bahçesiymiş de aksilikler o bahçenin dikenleriymiş gibi kabullenmişti her şeyi. Sonra güzel günler gelmişti nispeten. Hacı Baba ile Hacı Anne evlât hasretine dayanamayıp “Affettik.” diye haber salmışlardı. Tam da bunlar toparlanıp Konya’ya dönecekken Hacı Baha’dan ikinci haber gelmişti. “Oradan güzel bir hamam bulun. Ben buradakini sattım, yanınıza geliyoruz. Biraz da Ankara’nın sırtını sabunlayalım.”</p>
<p>Bir dünya parayla çıkıp gelmişti karı koca. Kendi kızları gibi öpüp koklamış, sevip bağırlarına basmışlardı Gülsüm’ü.</p>
<p>Uzun seneler sonunda Konyaklarla teşrik-i mesaisini nihayete erdiren Mahkeme Hamamı, Ankara’da ilk defa Şecaat So-kak’ta, erkek kadın demeden geleni köpürtmeye, keselemeye, ovalamaya başlamıştı böylece.</p>
<p>Sonra ikinci belâ dalgası gelmişti...</p>
<p>Gülsüm, hamamını da alıp kaçmıştı Anıttepe’den.</p>
<p>Annesi onu hiç affetmemişti. Kaç gelip gitmişti Konya’ya, nafile. Sonra annesi de ölmüştü.</p>
<p>Kaçmaya devam etmişti bu.</p>
<p>Hâlâ da kaçıyordu. Koku gitmiyordu çünkü. Hamamla beraber takip ediyordu onu sanki. Ama hamamdan da vazgeçemi-yordu, yanık da koksa, kokan Faruk’tu.</p>
<p>Yeni bir semtte yeni bir hamam açıyor, genzi bir iki ay envai sabun kokusuyla gayet güzel açılıp ferahlıyor, sonra birdenbire yanık yanık tütmeye, kavrulmaya başlıyordu.</p>
<p>O da kaçıyordu hemen.</p>
<p>Yeşilbayır denen yere kadar gelmişti kaça kaça. Hamamı kurulu, yanı başında kocaman evi yapılı çatılıydı. Bununla ve Mahkeme Hamamıyla beraber seyahat etmeye alışkın natır ve tellâk kadrosu zaten hazırdı. Rahmetli kayınbabasının arkadaşı Rahmi Dayı, işten başını kaşıyamadığım söylemişti. Bakalım, belki çok meşgûl olursa hamamı sabitleyebilir, hamamı sabitlerse kendini de sabitleyebilirdi.</p>
<p>İlk iş, ‘Yeşilbayır Hamamı’ tabelasını söktürüp kendi tabelasını taktırdı.</p>
<p>‘Mahkeme Hamamı’</p>
<p>Belki babası çıkar gelirse, olurdu bir şeyler.</p>
<p>Belki...</p>
<p> </p><p> </p><p> </p>
<div style="text-align:right;">
<em><p>Delirmek, gerçekliğe verilebilecek en uygun tepkidir.</p></em>
<p>PHILIP DICK</p>
</div>
<p> </p>
<p>Bir karanlık boşluğa düşüyor, daha sonra düşmediğini, uçtuğunu, yükselmeye başladığını görüyordu. O gece.</p>
<p>Sonra yükseliyor yükseliyor, önce altında çakıp dönen ışıkları aşağıda kalan şehrin ışıkları sanıyor, derken tuhaf bir yaratık tarafından; “Onlar şehir ışıkları değil, yıldız.” diye uyarılıyordu. Etrafına baktığında o ışıkların yalnızca altında değil, her tarafında olduğunu görüyordu. O gece.</p>
<p>Sonra sağma dönüyor, tuhaf, duman gibi, sis gibi, siluet gibi, eli kolu olmayan, ama sanki saçları arkada salman, sanki üstünde çizgi çizgi ışıklar döken bir elbise ile içi görünen, ama ne kadar bakarsan bak bir gölge kadar görünen, sanki ne kadın ne de erkek bir yaratık tarafından yaba gibi elinden nazikçe tutulmuş olduğunu görüyordu. Sonra soluna dönüyor, o yaratığın bir benzerinin de sol elini tuttuğunu, onu yükseltenlerin onlar olduğunu görüyordu. O gece.</p>
<p>Sonra ışıklar, artık yıldız mı her ne haltsa işte onlar giderek azalıyor, kendini o ana kadar gördüklerinin hiçbirine benzemeyen, hem hepsinden daha parlak, hem hepsinden daha soluk, tıpkı ellerinden tutan şu yaratıklar gibi var ile yok arası bir dünyaya doğru yaklaşır buluyor, sonra daha da yaklaşıyor, sonra kendini birkaç yüz insana yukarıdan bakar, sonra da kendini o sessizlik denizine karılmış buluyordu. O gece.</p>
<p>Sonra ayağı yere basıyorla basmıyor gibi oluyordu insanların arasında. O zaman aralarına karışmış gibi değil, kendini onların dokusuna işlenmiş gibi hissediyordu. Ziyaretçi değil de, onlardan biri gibi... Bir tarafa dönme şansı olmuyor, o yana değil de bu yana bakma şansı olmuyor, öteye değil beriye gitme şansı olmuyordu. Kalabalık ne yaparsa onu yapıyor, ne tarafa giderse o da o tarafa gidiyordu, ki zaten gidip durdukları taraf hep aynı oluyordu. O gece.</p>
<p>Sonra nereye doğru gittiklerini görüyordu. Az ileride, o kalabalığın bittiği yerde beyaz elbiseli gibi de değil gibi, güler yüzlü gibi de yüzü yok gibi, hem gerçek hem serap gibi bir varlığa doğru gidiyorlardı. Bir sise, bir gölgeye, bir ışık kümesine, bir siluete doğru. Ne ne olduğu görülüyordu siluetin, ne de kim olduğu. İnsan olduğu bile belli değildi. “İnsan bu! Hem de kadın!” diye iddialaşıyordu kendiyle. O gece.</p>
<p>Kalabalık o tarafa akıyordu. Birdenbire etrafında kim var kim yok, hepsinin etekleri yerleri süpüren, bembeyaz giysilere büründüğünü, her birinin sarı çiçeklerden oluşmuş bir çember tuttuğunu, o varlığın önüne geldikçe o çiçek çemberini onun boynuna taktığını görüyordu. Sıkılıyor, mahcup oluyor, “Hay Allah, eh de boş geldik.” diye hayıflanıyordu. O gece.</p>
<p>“Durun, sürüklemeyin.” demeye kalmadan aslen değen, ama yere değmezmiş gibi kalabalıkla hemhâl olmuş ayaklarının üstünde tıpış tıpış o varlığın karşısına doğru akmaya başlıyordu. Bir, iki... Önünde akıp duranlar hedeflerine ulaştıklarında onun boynuna ya da boynu olması gereken yerine o sarı çiçeklerden oluşmuş çemberlerden bir tane takıyor, sonra akıp gidiyorlardı. Bakıyordu. Boynuna o âna kadar birkaç yüz çember takılmış olmalıydı, ama her yeni çember takıldığında bir önceki yok olmuş gibi oluyor, kala kala bir tek çember kalıyordu. O gece.</p>
<p>Sonra birden hatırlamaya başlıyor, bir rüyada olduğunun farkına varıyor ve uyanmak istiyordu. Ama uyanamıyordu. O gece.</p>
<p>Sonra kendini birden ezik, utanmış, o varlığın karşısında buluyordu. “Benim çiçeğim yok, eli boş geldim.” diyordu. Varlık, olmayan yüzüyle, ateş kuyuları kadar derin göz çukurlarıyla çok haşin bakıyordu ona. Belki haşin bakmıyordu da buna öyle geliyordu. Elini boynundaki çembere atıyordu varlık, oradan sarı bir çiçek koparıyor ve uzatıyordu. “Boş gitme ki, bir daha geldiğinde elin dolu olsun” diyordu. Sesi kadın sesiydi. “Zaten ben anlamıştım. Kadınmış.” diye seviniyordu bu için için. “Al.” diyordu kadın. Bu, çiçeği almak için elini uzatıyor, tam da aldığı anda çiçeğin şekil değiştirerek sarı saçlı, siyah gözlü bir oğlan çocuğuna dönüştüğünü görüyordu. Çocuk ona bakıyordu, o çocuğa bakıyordu. O gece.</p>
<p>“Benim mi bu şimdi?” diyordu. “Senin değil, sana emanet.” diyordu kadın. Bu, göğsüne bastırmadan önce bir kere daha bakıyordu oğlana. Sapsarıydı kerata. Saçları, rüzgâra tutulmuş başaklar gibi uçuşuyordu. Ama gözleri kapkaraydı. Ürperip göğsüne bastırıyordu. O gece.</p>
<p>Sonra keskin bir uyanış yaşıyordu; geri dönüş yolculuğu falan olmayan. Yüksekten yatağa düşmüş gibi. Pat diye. Sonra kendi göğsünü sıkmaktan taşlaşmış kollarını çözüyor, kalkıp elektrik düğmesini çeviriyor, yatağın kenarına oturuyor, ter içindeki göğsüne bakıyordu. O gece.</p>
<p>Noo Hüdai Aaa? Rüyalandın mı yoğusa?</p>
<p>Sonra bir haber spikeri diksiyonuyla; “Bu rüyayı bir daha görmemek için ömrümün sonuna kadar uyumamaya razıyım.” diyordu. O gece.</p>
<p>Sonra yatıp mışıl mışıl uyuyordu.</p>
<p>O gece.</p>
<p>Hüdai Aaa. Ne çabuğuyudun yav?</p>
<p> </p><p> </p><p> </p>
<div style="text-align:right;">
<em><p>Kişinin kendine ettiğini</p>
<p>Edemez kişiye hiçbir fâni...</p></em>
<p>MEVLÂNÂ</p>
</div>
<p> </p>
<p>Denemeden geri durmuyordu, buna da şükürler olsun. Abdest duası eşliğinde aldı abdestini, ‘Elhamdu lillahillezî ce’ale’l-mâ’e tahûran ve ce’ale’l-islâme nûra’, ne hikmetse o felâket, uyku, tespih ve namaz hariç yapışmıyordu yakasına, ona da şükürdü, Azimet’i öte odaya yolladı, seccadesini serdi, farzın günahı daha ağır olduğundan önce sünneti deneyecekti ki, “Ya bismillah” deyip namaza durdu.</p>
<p>“Niyet ettim yatsı namazının sünnetine Çatal çama kurşun attım geçmedi Allahuekber</p>
<p>Ali Efeye ayran verdim içmedi Allah da o Ali Efe’nin belâsını versin...”</p>
<p>Daha fazla direnmedi, hemen bozdu. Az hırslandı, az ağladı, iki dolandı yukarı aşağı, çıkıp tekrar abdest aldı, belki de sonuna kadar azmetmek icap ediyordu, geri gelip tekrar denedi. Bu sefer de ‘Simitimin Tablası’m tutturmasın mı sana?</p>
<p>Tekrar bozdu. Böyle namaz olmazdı. Uyku zaten yoktu, ama hadi orada şuursuz oluyordu, ne yaptığını bilmiyordu, göt göbek atıyordu falan, ama namaz? Namazda da mı şuursuzdu?</p>
<p>Olmuyordu olmuyordu olmuyordu. Dokuz aydır olmuyordu. Dokuz ay... Dile kolay.</p>
<p>Geberiyordu uykusuzluktan. Gözlerinin altı morluktan siyahlığa dönmeye yüz tutmuştu. Sinirleri haraptı. Aklı giderek zıvanasından çıkıyor, hesabı kitabı birbirine karıştırmaya başlıyordu. Acaba Azimet’in yanına gitmese de, şu köşede şöyle kafasını dirseğine yaslayıp...</p>
<p>Daha düşündüğünü yapmayı düşünürken uykuya daldı. Develer daylak,</p>
<p>Severler aylak,</p>
<p>Sen kimin yari Her yanın oynak...</p>
<p>“Bey, kalk Bey... Naapıyon gece gece?”</p>
<p>Gabardı cenk gürültüsü dalınan Goç yiğidin eğlencesi yarman Annem annem</p>
<p>“Beeyy... Kurban olurum aç gözünü..”</p>
<p>Gözlerini açtı. Düşündüğü gibi bir köşeye kıvrılmış değil, bilakis odanın orta yerinde, ayaktaydı ve seccade beline sokulmuştu. “Ne var?” dedi Azimet’e.</p>
<p>“Uykunda göbek atıyon gene. Seccadeyi de sokmuşun pantolonuna, yandan yandan veriyon böyle... Allah etmeye...”</p>
<p>“Sen git yat.” dedi. “Oğlanlar uyanmasın. Bi şey tecrübe edi-yodum. Uyumuyodum ben.”</p>
<p>Hacı Azimet, Hacı Naci Kalaycı’nın bir şey tecrübe etmediğini gayet iyi biliyordu. Hem de ne zamandan beri. Aylardır, Hacmin, eskiden olduğu gibi ona imamlık etmediğini, hadi ondan da geçtim, yanında bile namaz kılmadığını, seccadeyi alıp öte odaya gittiğinde de kapıyı kilitlediğini görüyor, peşinden el çırpıp türkü söylediğini duyarak çok fena oluyor, bir damla uyumadığına, yatakta veya ayakta sık sık gözü kapalı vaziyette omuz attırıp göbek atarak türkü söylediğine korkarak şahit oluyordu. Çoğunda ses etmiyor, tutuyordu kendini kadıncağız. Zaten az sonra Hacı kendi gürültüsüne kendi uyanıyor, bunun uyuduğunu düşünüp odadan palas pandıras kaçıyordu. Bazen de işte böyle, kendini tutamayıp uyandırıyordu.</p>
</body>
</html>