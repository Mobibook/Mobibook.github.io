<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Çeto yirmi sekiz sene yaşamıştı... En az...</p>
<p>Meselelerin hâilini düşünmesi gerekiyordu ama bütün yaptığı, dönüp dönüp meselelerin kendisini düşünmekti. Elinde değildi. Kafasında bir sıra oluşturmaya çalıştı. Öncelik sırası.</p>
<p>“Bir: Çeto gelip bana kapılanıyor, ben aynı gün pepelemekten kurtuluyorum. İki: Gülsüm beni çağırıyor. Gitmem şart. Üç: Ben Çeto’yla konuşuyorum. Dört: Çeto da benimle konuşuyor. Beş: Çeto, rüyamda gördüğüm kadının bana emanet ettiği çocukla da konuşuyor. Altı: ... Dur... Bu çocuk Çeto’yu&#160;dövdüydü değil mi? Sırayı değiştirsem mi ki? Baştan başlasam?.. Kaşık kadar oğlan kendi ağırlığının üç misli köpeği nasıl döver be? Anası olacak kahpe bu hâle getirmiş onu. Bir ana&#160;çocuğuna bunu nasıl yapar? Babası olacak deyus desen zaten&#160;her gün... Polise haber vermem lâzım... Nasıl vereyim? Alıp&#160;gerisingeri baba evine götürecekler. O aileye geri verilir mi bu&#160;sabi? Yok... Dünyada olmaz... Ee, vermezsek de büyük suç...&#160;Ne diyor Ceza Kanunu’nda? ‘SUÇ’ Neymiş? Suçmuş. Ebeveynin velayet hakkının çiğnenmesiymiş. Tükürmüşüm öyle ebeveynin ciğerine. Kaçta kaldıydım ben?... Sekiz... Yok.. Dur,&#160;baştan başlayalım...”</p>
<p>Baştan başlıyordu.</p>
<p>Az gidiyor, öncelik sıralarıyla biraz oynaşıyor, olmadık bir yerde aklı tekrar karışıyor, tekrar baştan başlıyordu. “Dur şimdi... Bir: Bu oğlanı rüyamda görmüştüm..” İlerliyor, bu sefer de&#160;başka bir olmadık yerde, o hem hoş hem ürkütücü rüyada oğ-</p>
<p>landan önce gördüğü o yüzsüz ve gözsüz kadın geliyordu aklına. Kimdi o kadın?</p>
<p>Kadın mıydı o kadın? Yoksa başka bir şey mi?</p>
<p>Baştan başlıyordu. Kadını öne koyuyor, arkasına Gülsüm’ün yanına gitme mecburiyetini ekliyor, arkasına Çeto’yu sokuşturuyor, peşine oğlanı tıkıştırıyor, bu sefer de Çeto’nun yirmi sekiz yaşında olduğunu hatırlayacağı tutuyordu. Yirmi sekiz yaşında köpek mi olurdu be? Oluyordu işte. Hem de ‘en az’ yirmi sekiz.</p>
<p>Baştan başlıyordu. Önce Gülsüm... Yok, önce yirmi sekiz, sonra Gülsüm... I-ıh... Önce yirmi sekiz, sonra pepelik tedavisi, sonra şu konuşma hikâyesi, sonra Gülsüm, sonra oğlan...</p>
<p>Döke düşüne, bir mucizede başrol oynadığını kabul edecek kıvama geliyordu usul usul. “Çeto’yla konuştuğum falan yok.&#160;Öyle olduğunu zannediyorum, çünkü delirdim.” fikri, oğlanın&#160;gelip Çeto’ya bakarak; “Bu konuşuyor.” demesiyle bilimsel olarak ortadan kalkmıştı. Tabii delirdiği için her şeyi götünden&#160;uydurmuyorduysa. Veya oğlan da bunun gibi kafadan kontak&#160;değildiyse... de, bir de şu rüya mevzuu vardı. Rüyanda ansızın&#160;gör, sonra o sabah o rüyayı kapının önünde bul...</p>
<p>Neydi adı?..</p>
<p>Ömer... Kucağına verilen o muydu? O bir bebekti... Minnacık... Bu? Sekiz dokuz yaşlarında bir oğlan? Niye bu o olsundu ki? Ama o buydu ki zaten. Yüzsüz ve gözsüz kadının sapsarı saçlı, simsiyah gözlü emaneti buydu işte. Bu oydu.</p>
<p>Kalkıp Gülsüm’ün yanına gidecekti bir de? Mecburdu. Da, bir başına bile yükken bir köpek, bir de çocukla nasıl gidecekti? Diyelim gitmedi; konuşan bir köpek ve çalman bir veletle&#160;burada nasıl duracaktı? Nasıl gitmeyecekti? Kime ne diyecekti? Nasıl saklayıp gizleyecekti oğlanı?</p>
<p>Tığ teber yatıyordu bunun yatağında işte. Kıçı köpek dişiyle çizik, kafası anne tavasıyla ezik. Yüzü ve gözü olmayan kadının&#160;emaneti, konuşan köpekle konuşan Hüdai Nâbit’in evine sığınmış, konuşan köpekle konuşan çocuk... Vıngır vıngır düşünce kaynıyordu kafası. Düşüne düşüne, düşünmekle görülemeyecek bir şeyleri düşündüğünü görmeye başlıyordu usul usul.</p>
<p>Gözün, hiç ışık kaynağı olmayan bir karanlığın içinde alışsa alışsa karanlığa alışacağını, ama istediği kadar alışsın, hiçbir halt göremeyeceğini anlamaya başlıyordu.</p>
<p>Nihayet böyle bir durumda, el, ayak ve kulak yordamının kendiliğinden düşünmenin yerini alacağını düşünmeye başlıyordu... Tıpkı; “Aslında konuşmuyor, bana öyle geliyor.” dediği yıllarda böyle düşünmekle Çeto’nun çenesini kesememesi, buna mukabil; “Kes lan sesini!” dediğinde zırp diye kesivermesi gibi.</p>
<p>Dibini görmediğin bir ırmağın derinliğini, düşünmekle anlayamazdın. Ya oturup manyak gibi düşünecek, ya da gözünü karartıp yürümeye başlayacaktın karşı kıyıya doğru. Düşüncelerin ırmağın görünmeyen yüzünü açıklayamazdı sana. Biraz&#160;bahtına biraz da hislerine güvenecektin.</p>
<p>Düşünme faslını aradan çıkartmıştı galiba. Ne tuhaf! Düşünmenin para etmediğini de gene düşüne düşüne keşfediyordu insan. Düşünmemesi gerektiğini düşüne düşüne buluyordu.&#160;Şimdi oturup seyretme faslındaymış gibi geliyordu ona. Düşündüğünden daha fazla şey öğreniyordu sırf seyrederek çünkü. Köpeğini, Ömer’ini, Gülsüm’ünü sıraya sok aynı şey, sokma, Latince gibi sonunu başına, başını sonuna, ortasını ister&#160;başına ister sonuna koy, aynı şey.</p>
<p>Her şey kendisinden ibaretti... Kafan basmıyorsa, o kafaya boşverecektin sen. Bakacak ve görecektin. Bu kadar.</p>
<p>Kaç senedir diyecekti diyecekti, diyemiyordu. Sonunda dedi. “Bu işte bir keramet var.” Ne kerameti; mucize vardı, mucize.&#160;“Bu bir mucize!” dedi sevinçle. “Tüm bunlar... mucize...” Güldü, arkasına yaslandı. “Eh be Hüdai Ağa... Ne lüzum vardı şunca ispata delile? Bizzat şendin mucize. Güneşin doğması tabiat&#160;kanunu, senin doğman eşeyli üreme, ölmen eşyanın tabiatıydı,&#160;öyle mi? Ve bunlar gözüne gözüne girdiği hâlde sen hâlâ mucizeye inanmıyordun ya... İşte asıl mucize oydu.”</p>
<p> </p><p> </p><p> </p>
<div style="text-align:right;">
<em><p>Harp ve sulh... Hayaldir insanın kârı hep.</p>
<p>Bir hayaldir şânı yahut ân hep...</p></em>
<p>MEVLÂNÂ</p>
</div>
<p> </p>
<p>Mustafa Kumrucuzade, Derbendi Haşan Tahsin Hoca’mn ağzından girip burnundan çıkarak bir defa olsun Aşut’u dinlemeye ikna etmiş, zaten bu kadan Derbentli’ye yetmişti. Kayalı-park’taki banklardan birine yanında Mustafa Kumrucuzade’yle birlikte oturup öğle ezanı vaktini beklerken Müftülüğün müstahdemi Salih’le haber salmıştı Halil İbrahim Hoca’ya. “Git Ip-likçi’nin imamını bul, söyle ona, ‘Müftü Hocamız dinleyecekmiş, Aşut’a ezan okutacakmışsın.’ de.”</p>
<p>Zamanın behrinde herkesin birbirini bildiği Konya’da Salih de Aşut’u biliyordu tabii ki. Zaten dip dibe sayılırdı Vilayet Konağıyla îplikçi Camii. Caminin önünden sağa kıvra, PTT’yi geç,&#160;Manifaturacılar Çarşısını sağma al, solunda Vilayet, bu tarafa&#160;gel, Îplikçi Camii. Cırtlak sesi ve pişkin suratıyla, dürbün gözlüğü ve kirpi gibi diken diken saçlarıyla müftüden daha meşhurdu Konya’da Aşut.</p>
<p>Hâl böyle olunca, hiç vaki değildi ama, gene de söylemesi ayıp, bir eşek şakasına kurban gidiyormuş gibi bir hisse kapılmıştı Salih. Derbentli’ye şüpheli şüpheli bakmış, “Esah mı diyon Hocam?” demişti. “Aşut ezan m okuyacağımış? Şo bizim Aşut?”&#160;Derbendi haşindi ama kırıcı değildi. “Saliiih...” demişti uzata&#160;uzata. “Ne diyorsam onu yap.”</p>
<p>Salih gene de ikna olmamış suratıyla ‘Tıss - tıss’ diye güle güle karşıya geçmiş, müşteriye cırlayan Aşut’a inanamayan bakışlarla bakarak İplikçi Caminin merdivenlerinden inip Halil İbrahim Hoca’yı bulmuştu.</p>
<p>“Müftü Hocamız dinleyeceğimiş. Aşut’a ezan okudacağımış-sın.” Kendi dediğine kendi de inanmayarak iki daha tıslamıştı.</p>
<p>Hadis felaketinden beri Aşut’a yasak meyveye bakar gibi hem yutkunarak hem korkarak hem de nefret ederek bakıp duran&#160;Halil İbrahim Hoca tam da o esnada; “Bakalım bu öğleyi gaç&#160;kişiye gıldıracaz.” diye düşünmekteydi. Birden can gelmiş gibi fırlayıp kalkmıştı.</p>
<p>“Nirde ya Müftü Hocamız?”</p>
<p>“Gayalıpark’ta oturur.” demişti Salih. “Ordan dinleyecek hazar.” Sonra da işin ciddiyetini anlayıp homurdanmıştı. “Ne varışa bu Aşut’ta...”</p>
<p>“Dinle de gör.” dediği gibi ırayıp öküz derisi örtüyü tül gibi kaldırmıştı Halil İbrahim Hoca.</p>
<p>“Aşuut.”</p>
<p>Suçüstü yakalandığından beri Halil İbrahim Hoca’nın hışmından korkup duran, kaldırımdan ne zaman bir zabıta memuru geçse yüreği ağzının içinde atan Aşut, az kalsın merdivenlerden&#160;aşağı yuvarlanacaktı. “Emrit Hocam.” diye cırlamıştı.</p>
<p>“Gel hele gel.”</p>
<p>Aşut yedi basamak merdiveni can vermeye gider gibi inmişti.</p>
<p>“Buyur Hocam.”</p>
<p>Şadırvana doğru bir kafa işareti çakmıştı Halil İbrahim Hoca. “Şorda güzel bi aptes alıyon şimci...” Saatine bakmıştı o değilden. “On dakkaya ezan vakti... Geçip okuyuvınyon bir.”</p>
<p>‘Artık bu caminin önünde sana ekmek yok. Tası tarağı topla, siktir ol git.’ gibi bir kara haber bekleyen Aşut, sevinçten tavuk&#160;götü gibi kızarmıştı. Körün istediği bir göz.</p>
<p>“Aptezim varidi amma?...”</p>
<p>“Fazlasının zararı yok. Bi daa al. Bu çok müyim.”</p>
<p>“Başüstüne.”</p>
<p>Şadırvana seğirten Aşut’un arkasından horlayan gözlerle bakan Salih, şadırvana koşan Aşut’un arkasından aşk dolu gözler-</p>
<p>le bakan Halil İbrahim Hoca’yı öylece bırakıp Kayalıpark’a geri dönmüştü.</p>
<p>“Söyledin mi Salih?”</p>
<p>“Söyledim Hocam. Aptez alıyo kevâş... Aşut.”</p>
<p>“Geç sen de bir yer bul otur, dinle bakalım.”</p>
<p>“Neyi Hocam?”</p>
<p>“Aşut’un okuyacağı ezanı. Pek methediyorlar. Bugün öğleni İplikçi’de kılacağız.” Sonra dönüp Mustafa Kumrucuzade’ye belki yirminci sefer sormuştu. “Demek dinleyince kendimden&#160;geçeceğim, öyle mi Mustafa?”</p>
<p>Mustafa Derbentli’ye ‘Hoca Abi’ derdi kimseler yokken. “Ne din sen Hoca Abi?” demişti bilgiç bilgiç. “Aklın üstünden gidecek.”</p>
<p>Yirminci defa inanamamıştı Derbendi. “Bir halt işliyoruz sana itimat edip ama, dur bakalım. Hayırlısı.” ‘Sebepsiz kuş uçmaz.’ diye düşünüyordu. ‘Allah’ın hayırsız işi olmaz. Beni bu Mustafa’nın lâfı ile buraya getirdiyse vardır bir hikmeti.’ Kaya-lıpark’ta oturup beklemeye başladıklarından beri saatine yirminci defa bakmıştı.</p>
<p>“Daa yedi dakkası var.”</p>
<p>“Biliyoruz. İşimiz gücümüz var da ondan baktık. Yoksa merakımızdan değil.”</p>
<p>“Tabii Hoca Abi.”</p>
<p>“Mustafaaaa...”</p>
<p>“Bi şey dimedik Hoca Abi.”</p>
<p>“Der misin sen...”</p>
<p>Halil İbrahim Hoca Aşut’un sesini bir kere daha dinlemeye pek hevesli olunca Müftülükten bir personeli vekil imam olarak Şerafettin Camii’ne yollamıştı Derbendi. Şerafettin Camiinde Halil İbrahim Hoca’nın ortalarda görünmediğini görüp yeniden sahne alırım ümidiyle ön safta bekleyen Atlas Kuru Temizlemenin oğlu Ethem’in hevesi de kursağında kalmıştı böylece.</p>
<p>Kayalıpark’ta beklerken üç veya dört sefer daha sormuştu Derbendi. “Demek adamın sesini duyunca kendi camini bile&#160;unuttun, içeriye koşup saf tuttun, öyle mi?”</p>
<p>“Allah günah yazmasın, öyle.”</p>
<p>Üç veya dört sefer daha saatine bakmıştı.</p>
<p>“Saat eskiyecek Hoca Abi. Daa var. Sabrit.”</p>
<p>“Mustafaaaa...”</p>
<p>Sonunda beklenen an gelmiş, Aşut’un sesi semâya yükselmeye başlamıştı.</p>
<p>“Allaaah!” demişti Derbendi. “Ya Allah!”</p>
<p>“La ilahe illallah.” demişti Kumrucuzade Mustafa.</p>
<p>Kayalıpark’ta zaman durmuştu.</p>
<p>Simitçi, tezgâha arkasını dönüp sanki sesi görecekmiş gibi İplikçi’nin minaresine dikmişti gözlerini.</p>
<p>Salih, beş on metre ötede oturduğu banktan zırp diye ayağa kalkmış, ellerini göbeğinin altında saf tutar gibi bağlayıp boynunu sağa bükmüştü.</p>
<p>Pırpırlar kontak kapatmış, sıradaki pırpırın şoförü, binmiş de İstasyon Mahallesine gitmek için bekleyen yolcuları bıraktığı gibi İplikçi Camiine doğru seğirtmeye başlamıştı. Zaten yolcular da dışarı uğramış, “Gitsek mi gitmesek mi?” der gibi mütereddit ve fakat hevesli bakışlarla camiye dikmişlerdi gözlerini. Pırpır durağının çay ocağı dışarı uğramıştı. Çay ocağının&#160;önündeki tavla kapatılmış, oyuncular hazırola geçmiş, Efraim&#160;Dayı kollarım sıvaya sıvaya kendini yola vurmuştu.</p>
<p>“Bu nasıl bir sestir, nasıl bir davettir hay Mustafam?”</p>
<p>Titreyen sesiyle; “Seyrit Hoca Abi...” demişti Mustafa Kumrucuzade. “Şo camiye goşturanları seyrit... Hem seyrit, hem dinle.”</p>
<p>Derbendi hem seyretmiş, hem dinlemişti. Kımıldasa bile günaha girecekmiş gibi geliyordu o an ona.</p>
<p>Kayalıpark boşalıyordu. Derbentli’ye sorsan, Konya boşalıyordu.</p>
<p>“Kalk Mustafa, kalk. Yer bulamayacağız. Allahu ekber.”</p>
<p>“Bi biz galdık zaten Hoca Abi. Galk.”</p>
<p>Aşut daveti tamamlamıştı bu arada.</p>
<p>“Allâhü ekber - Allâhü ekber</p>
<p>Lâ ilâhe illallah.”</p>
<p>Ürpertiler içinde saf tutmuştu Derbendi o gün. En son safta, o da Salih’le itişe kakışa zar zor yer bulabilmişlerdi Kumrucuzâde Mustafa’yla beraber. Namazın üstüne, hiç yapmadığı bir şey yapmış, yanında Mustafa Kumrucuzade olduğu hâlde Halil İbrahim Hoca’nın iki göz oda lojmanında ‘bir çayını içmeye’&#160;gitmişti. Hâlâ içi titreyerek; “Rabbi Rahim çok büyük...” demişti hem Halil İbrahim’e hem de Mustafa Kumrucuzâde’ye. “Kendimizi ‘her bir şey’ zannederek harcadığımız bir ömürden sonra, hiçbir şeye benzetemediğimiz bir adamı vekil tayin ediyor&#160;bize ders vermek için. Este’izü Billâh, diyor ki Celle Celâlühü;&#160;‘İnsanlar camiye böyle davet edilir!’ Okusun ezanını Aşut. Camileri bizim lâflarımız, tembihlerimiz, cennet cehennem masallarımız değil, Allah’ın güzellikleri doldurur ancak. İnsanlar&#160;güzelliğe koşar, azarlanmaya, tembihlenmeye, korkutulmaya&#160;değil. Şükürler olsun gördük ve öğrendik bugün. Söyle o Aşut’a&#160;Hoca, müezzin kadrosu veremem, ama evine ekmek götürmesine izin verebilirim. Caminin önünde açsın tezgâhını. Sen sen&#160;ol, cüppeni kaybet, sarığını kaybet, hâttâ camiyi kaybet, ama o&#160;sesi kaybetme. Allah’ın muradı boş mescit olsaydı, namaza insan sesiyle çağırmazdı kullarını. ‘Halifem’ dediği ademoğlu-na yaptırıyorsa daveti, bize de bir diyeceği var o davet üzerinden. Adam gibi, sanatçı gibi okunsun, Sûr sesi gibi ruhlara dokunsun diye en eşref kuluna okutuyor ezanı. Duyanın akima o&#160;camiye koşmaktan başka bir şey gelmesin istiyor. Çocuğunun&#160;düğününe yaptırdığın yaldızlı davetiyeden daha çok itina göster istiyor namaz davetine. Bize Aşut’la bu emri gönderdi bugün Rabbi Selâm, böyle selâm verdi bugün bize. Almayacak değildik. Kimse dokunmasın artık Aşut’a. Bu ses kesilmesin, bu&#160;ezan susmasın.” Bardağında buz gibi olan çayım bir dikişte bitirip ayaklanmıştı. “Hadi bana müsaade.”</p>
<p>“Estağfurullah, estağfurullah.”</p>
<p>Halil İbrahim Hoca, tutmasan oynayacak hâldeydi. İplikçi Camimin merdivenlerine kadar, oradan da üstteki geniş kaldırıma kadar yolculamıştı Derbentli’yle Mustafa Kumrucuzade’yi.</p>
<p>Derbendi orada elini cebine atmış, on kutu toplu iğne satın almıştı Aşut’tan. “Allah bereket virsin.” diye cırlamıştı Aşut.&#160;Herifin konuşma sesini duyunca kararından vazgeçer korkusuyla gözleri büyüyerek Derbentli’ye bakan Halil İbrahim Ho-</p>
<p>ca, Derbendi Aşut’a tebessüm ederek; “Bereketini gör.” deyip ıramaya başlayınca rahatlamıştı. Tam daha da rahatlayıp Aşut’a&#160;“Artık hep sen okuyacan ezanı. Yımırta mımırta iç, sesiye bi~&#160;şiy olmasın.” diyecekti ki, Müftünün, olduğu yerde hışımla dönüp; “Ancaaak...” diye kükremesiyle yerinde hoplamıştı. “...&#160;Sakın ola...” Sert bir çene hareketiyle Aşut’u işaret etmişti Derbendi, “... bunu bir daha o kara tahtaya yaklaştırdığını duymayayım. Yemin olsun beratını elinden alırım senin...” Tam o&#160;noktada Aşut’a doğru sallamıştı işaret parmağını. “... Aşut ma-şut dinlemem, seni de Konya’dan sürerim.”</p>
<p>Halil İbrahim Hoca, Konya Müftüsünü şiddetli itaat vaat eden bir baş sallamayla tasdikleyip Aşut’a şiddet vaat eden bir&#160;bakış atmıştı.</p>
<p>“Duydun nu len?” Güvenilecek adam değildi bu. Hâttâ tahtayı ilelebet gasilhane deposuna kaldıracaktı. Yok yok, bu yallı ne yapar eder bir haltlar karıştırırdı gene. Kırıp kuzinede yakacaktı en iyisi. Vallahi yakacaktı.</p>
<p>O gün Aşut, Kokucu Dursun’a büyük yemin vermişti.</p>
<p>“Valla bak, aha sana böyük yimin, bi daa şo caminin önünde inne, iplik, ayna, lastik, kipritten başka bişiycik satmayacaam.&#160;Yimin içiyom, sen de şahitsin.”</p>
<p>“Yarma gadak mı?”</p>
<p>“He?</p>
<p>“Yarma gadak mı satmayacan diyom. Senin yiminini duttu-un nirde görülmüş len?”</p>
<p>“Oolum bak, öyle dime bak, günaa giriyon bak.”</p>
<p>“Siktir len... Kevâşe.”</p>
<p>“Görün sen.”</p>
<p>Aynı gün Hüdai Ağa, kendi pijama üstünü Ömer’e entari gibi giydirmiş, Konya’ya inip üst baş alma işini devrisi güne bırakmıştı. Düşünüp taşınma işini de devrisi güne bıraktığı için yıllardır hiç olmadığı kadar huzurluydu. Oğlanı Çeto’ya emanet&#160;edip bağ bahçe işlerine girişmiş, dip çapalamış, dökülen yaprakları humus olsun diye tırmıkla dört bir yana yaymış, ömrü&#160;tükenen fideleri sökmüş, biraz ayva, biraz elma, biraz iğde toplamış, sonra da akşam yemeği yapmaya koyulmuştu. Bahçesinin cümle kapısı olmasa da zamanında dört tarafını gayet yüksek taş duvarla ördüğüne şükrediyordu. İki üç sefer çişe çıkan&#160;oğlanı gözlerden saklayabilmişti böylece. En yakın komşusu&#160;Şeker Kolonisiydi gerçi ama gene de gelip geçenlerin tamamı&#160;tanış biliş olduğundan, bahçede bir çocuk görseler merak edip&#160;sorarlardı. Daha çocuğu ne yapacağına karar verememişti. Aslında bu kararsızlığı, Çeto’nun konuştuğuna çoktan ikna olduğu hâlde bir türlü dili varıp da kabul ettiğini söylemeye yana-şamayışı gibi, karar verememekten değil, vermiş olduğu kararı&#160;bir türlü benimseyememekten ibaretti.</p>
<p>Yani kendine yardım ve vazife anlamında bir oyalamacadan.</p>
<p>Geri gönderemeyecekti besbelli çocuğu. Ah bir de benimse-yebilse. Zamana ihtiyacı vardı zamana. En azından bir geceye. Suç işleyecekti, kolay değil.</p>
<p>Yine aynı gün, Aşut, ikindi ezanını da okuyup camiyi doldurduktan sonra Toptancılar İçine gitmiş, bol bol kırtasiye malzemesi, bol bol oyuncak, bol bol çocuk pantolonu, bol bol&#160;çocuk gömleği, bol bol çocuk kazağı, bol bol leblebi tozu satın&#160;almış, akşam ezanından önce vazife mahalline geri dönmüştü.</p>
<p>“Nöördün hay Aşut? Hani yimin içtiydin len?”</p>
<p>“Yav argadaş... Bi garışma işime yav! Annah!”</p>
<p>Yine aynı gün, Derbentli Haşan Tahsin Hoca, Konya Mer-kez’deki imamlara bir tamim yazıp Salih’le elden yolladı.</p>
<p>Merkez.................................Camii İmamlığına,</p>
<p>KONYA</p>
<p>Mescid-i Nebevî’nin vücuda getirilmesinden bu tarafa namaza davetin yegâne usûlü olarak emir buyurulan Ezân-ı Muhammedi’ye Cenâb-ı Hakk’m gösterdiği rağbeti izaha kelimelerimizin kâfi gelmeyeceği muhakkaktır.</p>
<p>Ancak, Sûre-i İnşirah’ta vahyolunan “Senin ismini kendi ismimle yücelttim.” meâlindeki âyet-i kerîmesinde Hazreti Allah’ın muazzez peygamberimizi; “Ben nerede anılırsam sen de orada anılırsın.” müjdesi ile kutluladığım pekâlâ akıl ve idrak&#160;edebiliriz.</p>
<p>Hâl bu iken, Allah-ü Mâlik-ül Mülk’ün, kullarını El Câmî sıfatıyla huzurunda durmaya davet ettiği mescitlerin eşref-i mah-lûkata rûken bir ses ile kucak açmasının bir mecburiyet, biz Âbd-i âcizlerin mahşer gününe kadar yakasından düşmeyecek&#160;bir boyun borcu olması lâzım gelir.</p>
<p>Allah, biz kullarının yeryüzündeki varlığına ancak; Resûlün de O’nunla beraber anıldığı ezanın yüzüsuyu hürmetine müsaade edecektir.</p>
<p>Kul ister inansın ister inanmasın, semâya süzülen Ezân-ı Muhammedi sayesinde kuldur; ister inansın ister inanmasın,&#160;Ezân-ı Muhammedi sayesinde vardır.</p>
<p>Şu hâlde;</p>
<p>1. &#160;&#160;&#160;Ezan öyle bir itinâ ve itibâr ile okunmalıdır ki, insanoğlu,&#160;bu dünya hayatına dair müşküllerini, heves ve hevâsmı şer’an&#160;dışarıda bırakmaya razı olmalı, camiye vazifeten değil, hüsn-ü&#160;kalp ile koşmalıdır.</p>
<p>2. &#160;&#160;&#160;Bundan böyle ezan, İplikçi Camiimizin gönüllü müezzini&#160;Aşut Efendi’nin okuduğu gibi, tenha bir camiyi bir avazda mahşer yerine döndürecek kabiliyet ve usûl ile okunmalıdır.</p>
<p>Bundan mütevellit;</p>
<p>Çarşamba günü öğle namazından çeyrek saat önce Vilayet Konağı önünde sivil kıyafetlerle toplanılacak, hep beraber Ka-yalıpark’a yürünüp Ezân-ı Muhammedi’nin okunması beklenecek, hep beraber Aşut Efendi’nin usûl ve tarzına kulak verilecek, zaten aksinin mümkün olmadığı görülerek devamen hep&#160;beraber davete icabet edilecektir.</p>
<p>Bu vesile ile, vazifeli olunan camiye bir defaya mahsus vekil imam bırakılıp söylenilen saat ve günde söylenilen yerde noksansız hazır bulunulması.</p>
<p>Selâm ile.</p>
<p>Haşan Tahsin Emiroğlu</p>
<p>Konya Müftüsü</p>
<p> </p><p> </p><p> </p>
<div style="text-align:right;">
<em><p>Duayı bırak...</p>
<p>Ağaç istiyorsan tohum ekeceksin.</p></em>
<p>MEVLÂNÂ</p>
</div>
<p> </p>
<p>Bir tamam ayaklanıp Çeto’yla da kendisiyle de şakır şakır konuşan oğlan toparlanmış görünüyordu. Bedenen tabii. Yoksa ruhen çok fena durumdaydı. O kadar ki, artık ilk başta yaptığı&#160;gibi karşısına oturup “Anlat bakalım.” demeye ciddi ciddi korkuyordu adam. Çünkü oğlan, yediği dayaklardan, attığı dayaklardan, gördüğü eziyetten ve ettiği eziyetten başka bir şey anla-tamıyordu. Hayatı Obruk Platosu gibi delik deşikti ve onu dinlerken insanın aklı içine düşüp bir daha da çıkmamak için obruklardan obruk beğeniyordu.</p>
<p>Vahşeti masal anlatır gibi anlatıyordu kuzu.</p>
<p>Sanki, kendini bildi bileli gördüğü zulmün bir parçası olmamıştı hiç. Sanki kendini değil, bir başkasını konuşuyordu.</p>
<p>Sanki bu ay parçası değil de, yüzü gözü yara bere içinde, ağzı burnu darmadağın, kalbine sapı ve kınıyla birlikte bir hançer saplanmış, kan kaybından ölmek üzere veya çoktan ölmüş gitmiş de bundan haberi olmamış biriydi konuşan.</p>
<p>Sanki bir çocuk değildi, bir ihtiyar adamdı sanki. Onca kepazelik hem hiç yakışmıyordu ağzına, çok iğreti duruyordu, hem de bininci cinayet mahallinin keşfini yapan bir savcının konuşması kadar yakışıyor, o kadar tabii duruyordu ağzında sanki.</p>
<p>Zaten zayıf olan maneviyatı yerle bir olmuştu Hüdai Ağa’nın.</p>
<p>Çeto’nun ruh durumu da bozulacak diye korkuyordu. Hayvan dinlerken inliyor, nefesi kesilmiş gibi cik cik sesler çıkarıyor,&#160;ikide birde bir bahane bulup bahçeye atıyordu kapağı.</p>
<p>Altıma daraldım. Gidip akıdayım ben.</p>
<p>“Daha yeni işemedin mi sen?”</p>
<p>Naapıyım, habikere geliyo...</p>
<p>&quot;... Sonra Mehmet Çetin Öğretmen tahta cetvelini benim suratımda kırdı. Baktım Cihangir gülüyo. Ben de tenefüste onu dövdüm. O da müdüre şikâyet etti. Azmi Amca bahçede tuttu beni. Müdüre götürdü. Götürürken dövdü. Müdür beni iki&#160;kulağımdan tutup kaldırdı, başımın arkasını duvara vurdurdu.&#160;Başım şişince bıraktı. Azmi Amca beni sınıfa götürürken ağzıma tokat attı. Dudağım kanadı. Mehmet Çetin Öğretmen beni&#160;Azmi Amca’dan aldı, tekme attı, sırama götürdü, orda kulaklarımdan tutup başımı sıraya vurdurdu. Alttan baktım, Cihangir&#160;gülmüyo ama Ercan gülüyo. Tenefüste onu da dövdüm... Sonra Azmi Amca ben Ercan’ı döverken gelip kulaklarımdan tuttu,&#160;döve döve müdüre götürdü...”</p>
<p>Hüdai Ağa, birinde, kapısının önünden Takkelidağ’a doğru ‘Aa leyli ala ulalı ambır leyli ap up...’ diye bağıra bağıra, derin kolda tek sıra yürürken durup yerinde saymaya başlayan izci grubunu seyretmişti işi gücü bırakıp. Çocuk gibi bağırıyordu eşek kadar delikanlılar. Şeker Kolonisinden çor çocuk onları seyrediyor, onlar da akıllarınca kubuzlanıyorlardı çocuklara. “Baa leyli bala bulalı bambır leyli bap bup...”</p>
<p>Alfabenin bütün harflerini sayacak gibilerdi.</p>
<p>“Caa leyli çala culalı cambır leyli cap cup...”</p>
<p>L’ye geldiklerinde başlarındaki reis elini kaldırıp susturmuştu oymağı. Seyreden çocuklara dönüp; “Size bir hikâye anlatalım mı çocuklar?” diye sormuştu. “Eveeeet.” Çocuk bu, hayır der mi?</p>
<p>“Peki o zaman... Madem evet...” On sekiz tane eşek kadar izci bir ağızdan tuhaf bir tekerleme haykırmıştı.</p>
<p>Damdan düştü bir kurbağa Titretti kuyruğunu&#160;Bunu gören jandarma</p>
<p>Aldı götürdü onu Kurbağaya bir mezar kazdılar&#160;Başucuna şu yazıyı yazdılar:</p>
<p>Damdan düştü bir kurbağa Titretti kuyruğunu&#160;Bunu gören jandarma&#160;Aldı götürdü onu&#160;Kurbağaya bir mezar kazdılar&#160;Başucuna şu yazıyı yazdılar:</p>
<p>Damdan düştü bir kurbağa...</p>
<p>Üçüncü tekrarda Şeker Kolonisinin çocukları da güle güle eşlik etmeye başlamışlardı. Gıcık olmuştu Hüdai Ağa; söve söve bahçeye, işinin başına dönmüştü. Ama, hani olmadık bir&#160;yerde, olmadık bir zamanda, hiçbir şeyle ilgisi yokken bir şarkı - türkü dolanır adamın diline, saçma sapan söyler durursun&#160;ya, aynen o vaziyet, akşama kadar belki seksen sefer kendini o&#160;salak tekerlemeyi tekerlerken yakalamış, yakaladıkça daha çok&#160;gıcık olmuş, gıcık oldukça daha çok tekerlemişti. Sonraki günler, aylar, aynı şeyi tekrar tekrar yaşamıştı olmadık zamanlarda.&#160;“Damdan düştü bir kurbağa.. Titr... Ulan, hay sokaydım kurbağanın kuyruğuna... Nedir bu hay arkadaş...”</p>
<p>Ömer’i dinlerken bu tekerlemeyi dinlermiş gibi hissediyordu kendini. ‘O dövdü, öbürüne götürdü, götürdüğü dövdü, başkasına götürdü, başkası dövdü, diğerine götürdü, diğeri dövdü,&#160;ilk dövene götürdü...’ Bitmiyordu hikâye.</p>
<p>Çocuk anlatsın da zehirini akıtsın diye dişlerini sıkıp hepi topu bir mektep gününü dinlerken “Daha kaç ders kaldı acaba?” diye düşünüyordu Hüdai Ağa dalıp gidip. “Daha bunun&#160;bir de okul dönüşü var... Bir de babası olacak o şerefsizin dayağı var...” Ağır ağır da işlemeye başlıyordu kafası. Oğlanın nasıl&#160;şerbetlendiğini kendi gözleriyle görmüştü. Baygınken bile dür-tülmeye gelmiyor, dövüş horozu gibi kubarıp kubuzlanıyordu&#160;gariban. Ayrıca hiç de zehirini akıtırmış gibi anlatmıyordu zaten. “Pikniğe gittik, top oynadık, köfte yedik...” der gibi anlatıyordu.</p>
<p>O anlat anlat bitiremedi, bu dinle dinle bitiremedi.</p>
<p>Evde durum zaten malûmdu. Bu çocuğa nefes aldırmamıştı hayat... Bir tek yer hariç... Muzaffer Hoca’mn dizinin dibi...</p>
<p>Oğlan Muzaffer Hoca’dan bahsederken çarşı yoğurdu gibi yumuşuyordu.</p>
<p>“Kim dedin?”</p>
<p>“Muzaffer Hoca. Bizim köyün camisinde oturuyo. Namaz falan kıldırıyo.”</p>
<p>“Cami imamı yani.”</p>
<p>“Hı hı. Her gün bekliyo beni caminin önünde. Bana yemek yediriyo. Limonata bile veriyo.”</p>
<p>“Sen ne yapıyorsun orada?”</p>
<p>“Anlatıyorum.”</p>
<p>“Bana anlattığın gibi mi?”</p>
<p>“Hı hı.”</p>
<p>“Ne diyor Muzaffer Hoca sana?”</p>
<p>“Hiç.”</p>
<p>“Hiç mi bir şey demiyor?</p>
<p>“Oğlanları dövüp beslenmelerini alınca kızıyo bana. Haram diyo o zaman.”</p>
<p>“Her gün uğruyor musun sen ona?”</p>
<p>“Hı hı.”</p>
<p>Allah el kadar çocuğu yerden yere vuruyor, temsilcisi de yerden kaldırıp üstünü çırpıyordu demek ki.</p>
<p>Demek ki Allah’ın evinin bekçisi bile o kadar zulme dayanamıyor, gözünü karartıp koskoca Allah’la kaşık kadar Ömer’in arasına giriyordu kavgalarına bir son verebilmek için. “Yapmayın, etmeyin.” de diyor muydu acaba? Demeyle ne olacaktıysa... Biri Allah, öbürü Ömer.</p>
<p>İtikadı olmadığına enikonu seviniyordu şimdi.</p>
<p>Kâbus gibi bir gece geçirdi. Dalma gibi bile değil, devrilip devrilip kalkma, batıp batıp çıkma gibi saçma sapan bir sersemlik içinde hoplaya zıplaya uyudu güya. Çeto da çok tepindi&#160;o gece uykusunda. Yattığı yerden patilerini açıp kapayarak deparlar attı, kaçtı, kovaladı, hırladı, vıykladı. Allah’tan tastamam&#160;köpekleşiyordu da, uykusunda konuşmuyordu it.</p>
<p>Sabahleyin biri dürtmüş gibi fırlayınca, daha ağzının salyasını silmeden yatağa baktı; oğlan yok, kuzine de sönmüş, içerisi serince. Çeto’nun aralık duran kapıdan çıkmakta olan kuyruğunu görüp seslendi: “Ömer nerde Çeto?”</p>
<p>Akıdacağımış. Baççeye çıktı. Ben de gidiyom.</p>
<p>“Yalnız bırakılır mı lan el kadar bebe? Ya bir köpek möpek girdiyse?”</p>
<p>Ayboluyo amma. Sen benden hariç bi tane köpek gördün nü bizim baççede? Gaç!</p>
<p>Haklıydı. Bu bahçeye Çeto eli değdi değeli başka bir köpek girebilmiş değildi. Bu da ayrı enteresandı yani. Herif köpekleri tembihliyor muydu ne? Bir tanesi yolunu şaşırıp adım atmamıştı daha. Ama Hüdai Ağa da Çeto haklı diye özür dileyecek&#160;değildi. “Uzatma hadi.” dedi. “Git peşinden. Koş, bir yerde düşüp kalmasın. Ben de geliyorum.”</p>
<p>Geri geri yürürken homurdanmaya devam etti Çeto.</p>
<p>El gadak didiğin oolan bizim aazımıza sıçtı. Asıl girecek olan o köpeğin vay hâline. Onu gorumak lazım esas.</p>
<p>“Bak hâlâ sallanıyor. Hay senin çenene e mi...”</p>
<p>Sen gapının aazından döndertmeyeydin...</p>
<p>“Öff! ”</p>
<p>İş mıntıka temizliğine gelince Çeto yeterince, hâttâ yeterinden de fazla güvenilirdi, ama gene de içi rahat etmiyordu Hüdai Ağa’nın. Hayvanın peşi sıra bahçeye attı kendini. Sabahın alacasına bile vakit vardı henüz. Cılız bir mehtap aydınlatıyordu bahçeyi. Foseptikli tuvaletin bulunduğu tarafa doğru yürürken oğlanın Çeto’yla birlikte geldiğini görüp rahatladı. “Günaydın.” dedi.</p>
<p>Oğlan kikirdedi. “Mehmet Çetin Öğretmen gibi yaptın.”</p>
<p>“Ne yaptım?”</p>
<p>“Günaydın dedin ya...”</p>
<p>Bu çocuğa anası babası ‘günaydın’ falan demiyordu, orası belliydi de arkadaşları falan da mı demiyordu be? Amaan, ne&#160;arkadaşı? Ya dövüyor ya dayak yiyordu önüne gelenden. O kadar anlatmıştı; arkadaşı olabilir miydi bunun? Ama kedi osurdukça dövse de öğretmeninin öğretmiş olması lâzımdı en azından. Her selâm aldığında gülüp duruyor muydu böyle?</p>
<p>“O zaman sen bana ne diyeceksin?” dedi olabildiğince şefkatli, öğretmencilikten uzak bir sesle.</p>
<p>Ömer, Hüdai Ağa’nın yanına kadar gelmişti. Sol eli Çeto’nun kulağım kaşıyordu. “Türküm doğruyum mu?”</p>
<p>Günaydın diyecen günaydın. Hiç duymadın nıyav?</p>
<p>Ömer omuz silkti. “Günaydın.” dedi.</p>
<p>O, yanından Çeto’yla birlikte süzülüp içeri girerken tuvalete doğru yürümeye başladı Hüdai Ağa. “İte bak... Utanmasa oğlanın eğitimini de üstlenecek.” diye düşünüyordu yürürken.</p>
<p>İşini görüp eve döner dönmez kuzineye girişti. Ucunu tutuşturduğu çırayı kuzineye çattığı odunların altına diklemesine yerleştirdi. Çaydanlıktaki su, ılıktan biraz daha sıcaktı, çabuk kaynardı. Tüpü yakmadı bu yüzden, kuzine harlandı mıydı tamamdı.</p>
<p>Kahvaltıyı hazırlamak için ağır ağır çapraz ayaklı masaya tereyağı, bal, ekmek, peynir, zeytin koydu, domates doğrayıp üstüne zeytinyağı gezdirdi, “Benim çayıma ekmek doğrayacan m?” diye sorup duran Çeto’yla didişti, oğlana geçmişiyle ilgili&#160;birkaç soru daha sorup sorar sormaz da pişman olup içi gide gide dinledi, kafasında bir plan yapmaya çalıştı, çayı demledi, kıza mektup yazmaya, durumu olduğu gibi anlatmaya karar verdi, çay bardaklarını masaya yerleştirdi, Çeto’nun yemek kabını alıp masanın üstüne koydu, ezan okunurken bardaklara çay&#160;doldurup şekerlerini karıştırdı.</p>
<p>“Hadi bakalım. Kahvaltıya.”</p>
<p>Ömer için çok yeni bir durum gibiydi bu. İlk gibiydi. Çayıydı, şekeriydi, bilmez gibiydi bunları çocuk. Üzerinde entari gibi duran koca adam pijamasıyla çekine çekine masaya geldi,</p>
<p>“Ne yapıcaz şimdi?” diye sordu, Hüdai Ağa’nın “Oraya oturacaksın.” deyip gösterdiği sandalyeye oturdu, önündeki çatala baktı, masanın üstündeki bala, tereyağına, zeytine, peynire, ekmeğe baktı, domatese baktı, oturmaya devam etti.</p>
<p>“Şimdi ne yapıcaz?” Aslında anlamıştı ne yapacaklarını. Yiyeceklerdi işte. Hep beraber.</p>
<p>“Yiyeceğiz.” dedi Hüdai Ağa. “Ekmeğine yağ süreyim mi? Üstüne de bal? İster misin?”</p>
<p>Omuz silkti Ömer. “Olur.”</p>
<p>Bizim ekmekli çay nooldu Hüdai Aa?</p>
<p>“Az sabredeceksin, soğuyacak canım. Çatlama.”</p>
<p>Olmuyo amma. Siz yiyonuz biz bakıyoz, olmuyo.</p>
<p>“Su koyup soğutayım çayını istersen?”</p>
<p>Yo-oo. Yal gibi oluyo döle. İstemem.</p>
<p>“O zaman bekleyeceksin.”</p>
<p>Piynir virsen o zamana gadak?</p>
<p>“Hayhay canım. Senin ekmeğine de yağ bal sürsem mi dersin?” Vallaa mı?</p>
<p>“Hadi ordan.” Yine de bir parça peynir verdi Çeto’nun ağzına. Sonra Ömer’in ekmeğine yağ bal sürdü, uzattı, yiyişini seyretti belli etmeden. Çocuk edebiyle yiyordu. Usul usul, tadını çıkara çıkara, hâttâ kibar kibar. Büyümüş de küçülmüş gibiydi.&#160;Oğlan ekmeğini bitirinceye kadar kendi hiçbir şeye el sürmedi masada. Sadece iki yudum çay içti. İşi zordu. Beklemeye başlamıştı çocuk. “Bak...” dedi eline çatalı alıp göstererek. “Peynire saplıyoruz, bir parça ekmek koparıp ağzımıza atıyoruz. Serbest. Domatesten de ye. Hadi bakalım.” Oğlan usul usul peyniri tırtıklamaya başladığında kalkıp Çeto’nun ekmeğini doğradı&#160;şekerli çaya, serçe parmağını sokup ısısını kontrol etti, “Yavaş&#160;yavaş iç.” diye tembihleyip önüne sürdü kabı. Çeto göz açıp kapayıncaya kadar yaladı yuttu.</p>
<p>“Yavaş hayvan, yavaş.”</p>
<p>Az daa virecen ni?</p>
<p>“Veririz, ama yavaş içeceksin bu sefer.”</p>
<p>Öğlene kadar çocukla sohbet etmek, ağzından ailesi hakkında alabildiği kadar çok bilgi almak istiyordu. Bir de şu Muzaffer Hoca hakkında. Sonra kıza mektup yazacak, durumu noksansız&#160;anlatarak; “Kabul ediyorsan böyle.” diyecekti. Kararını vermişti.</p>
<p>Oğlanı kuşluk vaktine kadar zor dinleyebildi. Babasının adı Şeref Çavuş, anası Nurten Çavuş, kardeşi Önder Çavuş’tu... Ka-raaslan’da otururlardı. Hiç arkadaşı yoktu. Köyde en çok Kara-aslan Camiinin imamı Muzaffer Hoca’yı sever, ona da buna anlattığı gibi anlatırdı her şeyi. Öğreneceğini öğrenmişti. Şimdi&#160;çocuğun doğru konuşup konuşmadığını da öğrenecekti. Yediği&#160;dayaklar, yaptığı dövüşler içini kıyıyordu artık. “Tamam.” dedi&#160;nihayet dayanamayıp. “Sen şimdi biraz yat, ben kızıma mektup&#160;yazacağım. Öğlen çılbır yapar uyandınrım seni. Doğru yatağa.”</p>
<p>“Olur.”</p>
<p>Oğlan paşa paşa yatağa girip yatınca kâğıdını kalemini alıp oturdu masaya. Yazdı.</p>
<p>Gülsüm,</p>
<p>Davetine icabet edeceğimi daha önce de söylemiştim. Sözüm söz, Ankara’ya geleceğim. Ancak sadece Ankara’ya mı geleceğim, yoksa hem Ankara’ya hem de senin evinde yaşamaya mı&#160;geleceğim, ona sen karar vereceksin.</p>
<p>Güzel Kızım,</p>
<p>Sana, yanına geleceğime dair söz verdiğimde, buralarda bir müddet daha oyalanmamı icap ettiren bir manim vardı,&#160;malûm. Sen bu ‘bir’ maniyi, evi ve bahçeyi münasip bir fiyata elden çıkarma mecburiyeti olarak biliyordun. Bu doğruydu,&#160;ama noksandı. İşin aslı, o değildi manim.</p>
<p>Uzatmayayım; kendime bile itiraf edemiyordum ama Çe-to idi. Bırakamaz, bir eşya gibi elden çıkaramazdım onu. Evine ancak Çeto ile, şimdi yaşadığım gibi, onunla aynı evin içinde yaşayabileceksem gelirdim.</p>
<p>Durum değişmedi.</p>
<p>Bilmem buna razı olur musun.</p>
<p>Ama hepsi bu değil. Bir manim daha var şimdi.</p>
<p>Adı Ömer.</p>
<p>Ben de bilmiyorum kimdir. Evlât edindiğim oğlan çocuğu diyelim şimdilik. İlkokul dörtte. Daha çok küçük. Nereden esti, nasıl oldu da evlât edindim, geldiğimde aklımın erdiği kadarıyla anlatırım. Yani geleceğim Gülsüm. Geliyorum.</p>
<p>Benim Canım Kızım,</p>
<p>İsterim ki sana geleyim, ama evine geleceksem, yanımda hem Çeto, hem de Ömer olduğu hâlde gelirim.</p>
<p>Buna da razı mısın?</p>
<p>Gönülden cevap bekliyorum. Hislerini benden saklamaz-sm sen.</p>
<p>içinden kabul etmek gelmiyorsa, giderek daha az görüşeceğiz diye de üzülme sakın, çünkü her halükârda Ankara’ya taşınacağım. Öyle icap ediyor. Haftaya eşyalarımı toplamaya başlarım. Sende olur, seni sık sık görebileceğim bir mesafede başka bir evde olur, ama bundan sonra benim memleketim Ankara olacak gibi. Konya’dan ayrılmak zorundayım. Neden başka bir&#160;şehir değil de Ankara dersen; sen oradasın da ondan.</p>
<p>Rahat ol, rahat düşün.</p>
<p>Ne karar verirsen ver, başımın tacısın. Kızmışın.</p>
<p>Üçüncü bir mani çıkmazsa çok yakında görüşeceğiz.</p>
<p>Cevabını bekliyorum.</p>
<p>Kızım benim.</p>
<p>Mektubu katlayıp zarfa koydu, zarfın ağzını yalayıp yapıştırdı. Yazarken dalmış, çocuğu gözlemeyi unutmuştu. Dönüp bakınca uyumadığını, öylece kuzu kuzu yatıp tavana baktığını, aşağı sarkıttığı sağ eliyle dalgın dalgın Çeto’nun kulağını kaşıdığını gördü.</p>
<p>“Niye uyumadın sen?”</p>
<p>Ben uyudum valla.</p>
<p>“Uykum yok ki.”</p>
<p>Benim var.</p>
<p>“O zaman sıkma kendini. İstersen çıkabilirsin yataktan.”</p>
<p>Çıkma çıkma. Yat aşşaa.</p>
<p>“Bahçede gezebilir miyim?”</p>
<p>Olmaz- Herkeş görür.</p>
<p>“Çeto doğru söylüyor. Kimseye görünmemen lâzım bir müddet. Sonra polise haber verirler, gelip annene babana götürürler seni.”</p>
<p>“Ama çişim gelince çıkıyorum hemen?”</p>
<p>“Çıkacaksın tabii.” Güldü Hüdai Ağa. Ne de akıllı şeydi bu. “Ama dikkatli olacaksın çıkarken... Önce kapıyı aralayıp bir&#160;göz atacaksın dışarıya, ya da bırak Çeto yapsın o işi, gelip geçen yoksa koşa koşa gidip geleceksin.”</p>
<p>“Hep mi?”</p>
<p>“Yok canım. Bir müddet daha.”</p>
<p>Yan dönüp yataktan indi Ömer. “Peki.”</p>
<p>“Ben Konya’ya inip sana kıyafet alacağım.” dedi Hüdai Ağa. “Kuzineyle falan oynama, o usul usul yanar. Sana kâğıt kalem&#160;de vereyim, resim yap, istersen yazı yaz. Okursan şurada gazete&#160;de var. Gider gelirim, çılbırı da o zaman yaparım. Anlaştık mı?”&#160;“Olur.”</p>
<p>Kalın ceketini geçirip kapının ağzına gitti Hüdai Ağa. “Yolcu mu edeceksin beni Çeto?”</p>
<p>Yoo. Ne diyi yolculayacağımışsım?</p>
<p>“Konuşma da yürü.”</p>
<p>Kapının önünde eğilip çocuğun gıslavetlerinden birini aldı yerden, büküp ceket cebine tıkıştırdı, uyuşuk uyuşuk kendisini izleyen Çeto’yu bahçe çıkışına kadar sıkıca tembihledi. “Bana bak... O daha çocuk. Unutur munutur, bahçeye çıkıp gezinmeye, oynamaya kalkar, aman diyim, dikkat et. Dedesi yaşındasın; bir şeyler bulup evde oyala onu, tamam mı?”</p>
<p>Taam taam. Anladık ogadarını.</p>
<p>“Sana güveniyorum bak.”</p>
<p>Merağitme.</p>
<p>“Dön artık sen. Oğlanı yalnız bırakmak yok. Gebertirim.” Anladık yay. Annah!</p>
<p>Çıkıp yürümeye başladı Hüdai Ağa. iki pantolon alırdı oğlana, iki atlet, çorap, don, kazak, hırka mırka. Ha, bir de ayakkabı. Terlik de lâzım olacaktı. Amaan, don gömlek hikâyeydi. Düşündüğü şey o değildi elbet. “Ne yapacaksın Hüdai Nâbit?” diye sorup duruyordu kendine. “Nasıl kalkacaksın bu işin altından? Ne hakla koparacaksın onu yerinden yurdundan?” diye sorup duruyordu. İnsanlıktan nasibini almamış bir ana babanın&#160;evlâdı olabilirdi ama onların evlâdıydı, bunun değil. “Yakalanırsan kime ne diyeceksin?” diye soruyordu. “Yakalanmazsan&#160;nasıl edeceksin?” diye soruyordu. Bir ümit, “Götürsen polise,&#160;‘Durum böyleyken böyle...’ desen, ‘Sakın o canavarlara geri vermeyin çocuğu...’ desen?” diye soruyor, “Polislerin de çok umu-rundaydı. Arabaya attıkları gibi götürüp o anası olacak karıyla&#160;babası olacak hayvana teslim ederler.” diye ters ters cevaplıyordu kendini. Polis de haklıydı. ‘Madem sen onun anasından babasından daha iyisin, al senin olsun.’ diyemezdi. Bulmayagör-sün, vazife icabı, tuttuğu gibi kolundan, Karaaslan’daki cehennemine bırakırdı çocuğu. Ondan sonra da ya ölür giderdi oğlan, ya sakat kalır, ya aptal, ya da katil olurdu. Bu da kalırdı vicdanıyla başbaşa. Belki de rüyasındaki o yüzsüz gözsüz kadınla&#160;bir rüyada daha karşılaşır, bir de ona hesap verirdi.</p>
<p>“Ne oldu bizim emanet?”</p>
<p>“Sizlere ömür.”</p>
<p>Hadi buyur.</p>
<p>Ööf öf.</p>
<p>Altınapa Barajına itilmiş gibi hissediyordu kendini. İtenlere kızacağına ‘Niye yüzme bilmiyorsun?’ diye kendine kızıyordu.&#160;Aslında tam zamanıydı. Riya olmayacağını bilse, “Allah’ın işi.”&#160;demeye ihtiyacı vardı şimdi. Keşke biraz itikat... Keşke.</p>
<p>Konya’ya dalmıştı düşüne düşüne. Esnaftan, sağdan soldan selâm verenler arttıkça telaşlanıyor, sanki görüp hesap soracaklarmış gibi sık sık elini ceket cebine atıp gıslaveti daha derine&#160;itiyor, hararetli selâmları üstünkörü alıyordu.</p>
<p>Ne yapacaktı?</p>
<p>Nasıl yapacağı tali meseleydi şimdilik. Karar vermiş miydi sahi? Sahiden de oğlanı alıp götürecek miydi Ankara’ya?</p>
<p>Koca köpekle beraber? Evet, götürecekti. Başka çaresi yoktu.</p>
<p>Da... Nasıl?</p>
<p>Sonunda, kimseciklerin itibar etmediği Tekke Köyünde koskoca bir araziyi ele alıp nasıl evini, bahçesini, osunu busunu bir bir hâllettiyse, bu meseleyi de öyle halletmeye karar verdi.&#160;Adım adım. Bir tuğla, bir tuğla daha. Bir baca briketi, bir baca&#160;briketi daha. Bir kapı daha, bir kapı kulpu daha, dört menteşe&#160;daha... Tepeye değil yamaca verecekti dikkatini. Tek çare buydu. Şimdilik.</p>
<p>Yarım saatlik bir yürüyüşle Mevlânâ Caddesine indi, ama ona sorsan daha yola çıkalı bir dakika bile olmamıştı. Sanki karman&#160;çorman aklı bunu sırtına alıp hızlıca getirmiş, Hayat Büfe’nin&#160;önünde yere bırakmıştı. Gözlerini kırpıştırarak derin bir nefes&#160;aldı, sağına soluna bakmadan karşıya geçti. Niyeti Bedesten’e gitmekti. İdris Manav’m selâmını alıp devam etti. İplikçi Camiinin&#160;önünden suçlu suçlu yürürken cırlak bir sesle irkildi.</p>
<p>“Ana maşşallah! Hüdai Ağa? Selâm sabah yok mu canım?”</p>
<p>Döndü; Aşut. Akimın kalabalığı biraz azaldığı için durup “Selâmın aleyküm Aşut.” dedi. Herif tezgâhı gün gün büyütmüştü. Konya’da bununki kadar tuhafiye dükkânı bile yoktu.</p>
<p>“Ha şööle. Çok güzel bicamalarımız geldi. Ittiyaç var mı?”</p>
<p>Olabilirdi. Herifin tezgâhında yok yoktu zaten. Hem böylelikle Manifaturacılar Çarşısının olsun, Bedesten’in olsun tanış bilişlerine hesap vermek zorunda kalmazdı. Kim ciddiye alırdı Aşut’u?</p>
<p>“Bakalım.” deyip tezgâhı daha bir alıcı gözle incelemeye başladı. Çorap, mendil, don, pijama, pantolon, gömlek, kazak, hırka, içi kapitoneli imperteks, terlik, ne ararsan vardı, ayakkabı hariç. Bakarken ilgisi dağılsın da kafa ütülemesin diye hadis tahtasının evvelce durduğu yeri gösterip sataştı.</p>
<p>“Ne o? Yeni mani yok mu bugün?”</p>
<p>Aşut alınmış gibi yaptı.</p>
<p>“Tövbe di. Ne’pçim gonuşuyon Peygamber efendimiz hazretlerimizin hadislerinden için?” Aşut, senelerce pepeledikten sonra bir gün ansızın akima gelivermiş gibi şakımaya başlayan&#160;Hüdai Ağa’dan o gün bu gündür korkardı bir miktar. Ama sadece bir miktar. Fazla değil.</p>
<p>“Tabii canım, hadis hadis.” dedi Hüdai Ağa gülerek. “Ben yanlış söyledim. Neydi? ‘Tespih taşımak ne sevaptır; ne güzel bir hatırlatıcıdır o.’... Kesin öyle demiştir peygamber. Hâttâ; ‘Tespihlerinizi Aşut’tan alınız, ne güzel bir işportacıdır o.’&#160;da demiştir.”</p>
<p>“Tövbee. Büyük günaa giriyon... Gaç!..”</p>
<p>Tedbirli, temkinli ve akıllı bir adam olarak muhasebesini tamamlayan Hüdai Ağa, ayakkabı hariç bütün alacaklarını Aşut’tan almaya karar verdi o anda. Herifin eşi dostu olmadığından emindi. Bedesten’e, Manifaturacılar Çarşısına gidip de kim ne yemiş ne içmiş, kendi yemiş içmiş gibi bilen esnafın&#160;ahret suallerine maruz kalmayacaktı böylece. Daha iyisi, o ala-caklarmı alıp çıktıktan sonra kimse arkasından uzun uzun sorup etmeyecek, “Ne çocuğuymuş bu? Kimin nesiymiş?” demeyecekti. Hem akima bir kurnazlık da gelmişti. Altın dişini göstere göstere sokulup şırıngasıyla üzerine hacı yağı sıkmaya kalkan Dursun’u “Uzak dur.” diye savıp Aşut’a seslendi:</p>
<p>“Bana bak... İlkokul dörtte bir oğlumuz var. Sünnetine gide-medimdi, bize geldiler el öptürmeye. Kıyafet düzeceğiz. Şöyle ucuz ama sağlamından pantolon, pijama, neyin varsa göster bakalım dördüncü sınıf bebesine göre.”</p>
<p>Havalar serinledikçe tadı kaçan Aşut zaten sinek avlıyordu. Ama Aşut Aşut’tu. Tezgâha yaydığı pantolonları peşkir gibi kolunun üstüne atarken suale başladı. “Kimin bebesi? Kimlerden olur?”</p>
<p>Hüdai Ağa akima şükretti. Aşut bile sorguya başladığına göre, Bedesten’de kimbilir neler gelirdi başına.</p>
<p>“Sen tanımazsın.” dedi. “Ankara’da otururlar. Bizim kızın tanıdıkları.”</p>
<p>Hüdai Ağa’nın kızını, daha doğrusu ölmüş karısının kızını bilmeyen yoktu Konya’da. Gülsüm’ün Hüdai Ağa’nın yardımıyla nasıl kocaya kaçtığını, Teksas Pavyonun önündeki kaldırımı terminal olarak kullanan Havalı Apollo’nun iki koltuğu boş&#160;bırakarak kalkıp damatla gelini Musalla Mezarlığının önünden nasıl aldığını, kızla damadın otobüse binmeden önce Hüdai Ağa’nın elini bırakıp ayağına sarıldıklarını, koca adamın iki&#160;göz iki çeşme nasıl ağladığını bilmeyen yoktu.</p>
<p>Hüdai Nâbit’in üvey kızı Gülsüm’ün Hamamcı Hacı Hida-yet’in öz oğlu Faruk’la kaçışı...</p>
<p>Ordu Çeşmesinin oradan yola çıkan Aslanlı Kışla askerlerinin bando mızıka, marş çala çala, Konya’da ne kadar sabi varsa hepsini kuyruğuna takaraktan uygun adım Alaaddin Tepesinin karşısındaki İkinci Ordu Karargâh Binasının önüne kadar gelip İstiklâl Marşı ile bayrak çektiği Cumartesi öğlenleri ve aynı merasimle bayrak indirdiği Pazartesi sabahlan hariç, en sosyal faaliyeti yazın yazlık sinemaya gitmek, kışın da patlak mısır&#160;yemek olan Konya’da bir Leyla-Mecnun hikâyesi kadar iyi bilinen bir hikâyeydi bu.</p>
<p>Her canı sıkılanın kâh Hüdai Ağa’ya, kâh Hüdai Ağa’nın ölmüş karısı Nezaket’e ve kâh Mahkeme Hamamının sahibi Hacı Hidayet’e hak vere vere ortaya sofra bezi gibi yayıp senelerdir muhabbetin belini kırdığı çok mühim bir mevzuydu.</p>
<p>Bilmeyen yoktu.</p>
<p>Zaten önce damadın anne babasıyla barışması, peşinden Gülsüm’ün damat tarafı tarafından affedilmesi, onun da peşinden Nezaket’in Gülsüm’ü bir türlü affetmemesi, onun da peşinden oğlu ve karısından başka kimsesi olmayan Hacı Hida-yet’in evlât hasretine dayanamayıp karısı Hacı Vesile’yi de alarak hem ikâmetini hem de Mahkeme Hamamını Ankara’ya taşıması, onun da peşinden Gülsüm’ün ekseriyetle kocası Faruk’la, ekalliyetle bir başına, defalarca Ankara’dan Konya’ya&#160;gelip her seferinde annesi tarafından refüze edilmesi... Ne maceraydı ama!</p>
<p>Tadından yenmezdi.</p>
<p>Dahası, bazı gıdalar da acı olduğu için sevilirdi.</p>
<p>Misâl, Hacı Hidayet’le oğlu Faruk’un gusül hayatına Ankara’da devam eden Mahkeme Hamamının külhanını ateşlerken her nasılsa alevin parlayıverip baba oğulu kucaklaması, o es-nâda kocasıyla oğluna çay getirmeye gelen Hacı Vesile’nin feryatları duyup semaveri attığı gibi namaz eteğini bile çemreme-den palas pandıras külhana seğirtmesi, fakat tam seğirtemeden&#160;merdivenlerden yukarı uzanan alev dillerine yakalanıp onun&#160;da aynı kucakta kundaklanması pek acıydı.</p>
<p>Maalesef, acısı ne kadar çoksa lezzeti de o denli çok bir hikâye aynı zamanda.</p>
<p>Peşinden, kocasını, kaynana ve kaynatasını kaybederek yapayalnız kalan Gülsüm’ün hikâyesi...</p>
<p>Kızcağızın, annesini Hüdai Ağa’yla beraber Ankara’ya taşınması için ikna etmek maksadıyla Konya’yı kendine yol edip gelip gelip gitmesi, ama değil ikna etmek, tek kelime bile edemeden annesi tarafından her defasında suratına tükürülerek kapı dışarı edilmesi...</p>
<p>Bu hikâyeler, subaydan akrabası olmadığı için Orduevine ancak minarenin alemine bakar gibi bakabilen ve bilhassa uzun</p>
<p>kış gecelerinde canı pek sıkılan Konyalmm imdadına Casab-lanca filmi gibi yetişmişti.</p>
<p>Patlak mısırcı Çingen Nuri’nin şehrin en popüler simalarından biri olduğu Konya memleketinde bu hadiseler zinciri, Hü-dai Ağa’yı bir efsane hâline getirmişti. Ki Konyalı hemşehrilerimiz Hüdai Ağa’da daha ne marifetler olduğunu bilmiyorlardı bile. Bir de nereden baksan yirmi sekiz yaşında bir köpeği olduğunu, bu köpeğin herhangi bir Konyalı kadar ve ‘gibi’ konuştuğunu bilselerdi...</p>
<p>“Sen tanımazsın. Ankara’da otururlar.”</p>
<p>Aşut, ‘Ankara’da otururlar’ cevabından hiç tatmin olmadıysa da kulaklarını indirdi. Gaç canım, bi bit yeniği varidi bu işte amma dur bağalım. Bir ara, dinleyici bulursa; “Kaliba Hüdai Ağa’nın gizi bi daa evleneceğimiş. Yini damadın eski hanımından bi de oolu varımış. Hüdai Ağa üsbaş aldı depeden dımaa.&#160;Yoğusa ne diyi alsın?” kıvamında bir dedikodu, olmadı “ Hüdai Ağa’nın gayrimeşru oolunu gördüm len.” tadında bir bühtan atardı artık ortaya. Onun acelesi yoktu. Hele iyi bir satış&#160;yapsmdı da.</p>
<p>Hüdai Ağa da aldıkça alıyordu maşallah. Önce iki pantolon almış, Aşut ‘Bi de şu rengi var.’ deyince o rengini de, ‘Bi de paçası lastikli olanı var.’ deyince paçası lastikli olanını da almış,&#160;çorabıydı, donuydu, fanilasıydı, kazağıydı, gömleğiydi, hırka-sıydı, içi kapitoneli imperteksiydi, tarağıydı, horozlu aynasıy-dı, okul önlüğüydü, mendiliydi derken Aşut’un tezgâhına bereket olup yağmıştı.</p>
<p>“Oncak da isten ni? Bak şo polis arabası yini geldi. Geri çekip saldın m gendi gendine gider.”</p>
<p>“Tamam, ondan da alalım bakalım.”</p>
<p>“Defter galem almayacan m? Oolan ilkokul dörtte didiydin?”</p>
<p>“Ver ver.”</p>
<p>“Galem gutusu?”</p>
<p>“Alalım almışken. Bir de resim defteriyle boya kalemi ver or-dan.”</p>
<p>“Pastel boya da viriyim mi?”</p>
<p>“Ver hadi.”</p>
<p>Aldı da aldı Hüdai Ağa. Ne alsa az geliyordu. Leblebi tozu, elişi kâğıdı bile aldı. Sadece, çocuğun şiddete yatkınlığına fazlasıyla kani olduğu için, su tabancası dahil her nevi oyuncak tabanca, kılıç, oyuncak asker vesaireden uzak durdu. Polis arabasını iade etmekle kalmadı, Aşut’un gönlünden kopan Tom-miks’i bile kabul etmedi. “Kâfi.” dedi. “Sar artık.” Aşut, gazete&#160;kâğıdı tomarına uzanıp sattıklarını iştahla paketlemeye başladığında, Bedestendeki Kunduracılar İçine gideceğini, paketleri dönüşte alacağını söyleyip hesabı görerek ayrıldı. Önce yolunun üstündeki postaneye uğrayıp Gülsüm’ün mektubunu attı,&#160;Manifaturacılar Çarşısının önünden geçip Bedesten’e girdi. En&#160;az iki tane iskarpin alacaktı; bir tane de koşup oynarken giysin&#160;diye lastik ayakkabı. Ölçüsü ceketinin cebindeydi.</p>
<p>Kunduracılar İçinde sorgu sualden Aşut’tan kurtulduğu kadar kolay kurtulamadı tabii. Herkesin herkesi tanıdığı çarşıda kıyıda köşede kalmış bir ayakkabıcı bulmanın imkânı yoktu.&#160;Böyle durumlarda elinden geldiği kadar dikkat çekmeye çalışacaktın. O da öyle yaptı. Kebapçı Şükrü’nün önünden selâm ala&#160;vere geçip ilk gözüne kestirdiği dükkâna girdi. Hiç âdeti olmadığı hâlde çekişe çekişe pazarlık etti, ahret suallerini gayet yüksek sesle cevaplayarak savuşturmaya çalıştı; başarılı da oldu sayılır. Yine de dükkândan çıkarken enikonu kızarmıştı. “Oh.”&#160;dedi serin hava suratına çarpınca.</p>
<p>Iplikçi Camiinden yükselen ezan sesini duyduğunda Postanenin önüne yeni gelmişti. İliklerine kadar ürperdi. Bu nasıl bir sesti?</p>
<p>Birden, ayaklarının kontrolünü kaybetmek üzere olduğunu fark etti. Sanki birisi kulağından tutmuş, çeke çeke camiye götürüyordu onu. Kendine sözü geçmiyordu sanki. Durmak istedi, aksine daha da hızlandı. Tek o değil, postanenin önünde kim var kim topuklamıştı. Camiye doğru bir yarış başlamıştı sanki kaldırımda. Kendini kalabalığa bıraktı.</p>
<p>Rüyasında bıraktığı gibi.</p>
<p>Otobüs durakları demin dopdolu değil miydi?</p>
<p>Karşıdan, Kayalıpark’m oradan, pırpırcılar, tavlacılar, aylaklar tınsa kalkmış, kendilerini caddeye atıp trafiği kese kese Ip-likçi Camiine kavuşmaya çalışıyorlardı. Kendi de farklı değildi. Hem buna hayret ediyor, hem de kaptırmış gidiyordu. Ezan ezan gibi değil, mahşeri bir çağrı gibiydi. Duyan herkesi mıknatıslayıp çekiyordu. Aşut’un işporta tezgâhına geldiğinde sustu&#160;ses. Seğirtmekten nefes nefese kalmıştı. Biraz soluklanıp kendine geldi. Geldi ama fena üzüldü itikatsızlığına. Kendi gibi olmayanlar, iyi kötü itikat sahipleri hâlâ ezanın cazibesinde, yedi basamak merdiveni koştura koştura iniyor, şadırvanın etrafında kümeleniyorlardı.</p>
<p>İmrendi.</p>
<p>Kokucu Dursun’u görünce toparlandı. “Sen namaza gitmiyor musun Dursun?” diye sordu.</p>
<p>“Aptezim yok Hüdai Ağa. Olsayıdı gideceğidim. Şadırvan da çok galabalık, bak hele.”</p>
<p>“Aşut nerde?”</p>
<p>“Ezan okudu ya... Gelir şinci.”</p>
<p>Aşut’un kulak tırmalayan cırıltısı da Aşut kadar meşhurdu Konya’da. “Aşut mu okudu o ezanı?” diye sordu şüpheyle.</p>
<p>“Hee. Gara Kedi getirttim hacıdan. Dolduruyum mu bi sıkım?”</p>
<p>“İstemez. Demek Aşut okudu ha?”</p>
<p>“Hee. Halil İbrahim Hocamız müsaade itti.”</p>
<p> </p><p> </p><p> </p>
<div style="text-align:right;">
<em><p>Baktı ki yok hiç tabipten faide.</p>
<p>Koştu Sultan yalınayak mescide...</p></em>
<p>MEVLÂNÂ</p>
</div>
<p> </p>
<p>Henüz Güzin ile Baha’nın ‘Gençlik Başımda Duman - İlk Aşkım İlk Heyecan’ı patlatmadığı senelerdi. Gökben ‘Şiribim Şiri-bom’u daha söyleyememiş, Anne Marie David ‘a’ ve ‘o’ları yu-muşata yumuşata ‘Bir Pantâââlön Bir Göömleeek’ diyememişti. Özay Gönlüm’ü tamsa tamsa Acıpayamlılar tanıyor, millet şarkı ihtiyacını akşam olup da Arap radyosu karışmcaya kadar transistörlü radyoların karşısına oturup Zeki Müren’le, Yaşar Özel’le, Mustafa Sağyaşar’la, türkü ihtiyacını Hacer Buluş’la,&#160;Nuri Sesigüzel’le, Yıldıray Çınar’la gideriyordu.</p>
<p>Konya küçücük bir şehirdi.</p>
<p>İkinci Orduyu kaldırıp meselâ Malatya’ya taşısan, subay aileleri gittikten sonra kala kala otuz kişi kalacakmış kadar küçük bir şehir.</p>
<p>Alaeddin Tepesinden İstanbul Caddesi tarafına doğru baktığın zaman ileride solda Hayat Büfeyi, onun bitişiğinde Selçuk Eczanesini, az ötede Kimene Halil’in meyhanesini, sağda çukurda İplikçi Camimin minaresini, tee ötede Mevlânâ Türbesinin yeşil sarığını görebiliyordun henüz.</p>
<p>Memur kızlarının göstere göstere mini etek giydiği, “Bizim neyimiz eksik?” diyen kenar mahalle güzellerinin alalı bele-li pantolonlarının üstüne ille ki de birer mini etek çektiği, ama</p>
<p>onun da bunun da tepki çekmediği, yol boyu çay bahçelerinde Tekel Birası sipariş etmenin çay sipariş etmek kadar normal sayıldığı zamanlarıydı Konya’nın. Bıraksan kabak çiçeği gibi açacağı zamanlan.</p>
<p>Normalde yürürdü Hüdai Ağa, ama o gün eli kolu çok dolu olduğu için fayton kiraladı. Şeker Fabrikası Kolonisine kadar giden pırpıra binse de olurdu ama Koloniden Tekke’ye kadar bir dünya&#160;yol vardı.O kadar yükle olmazdı. Taksi tutsa çok dikkat çekerdi.</p>
<p>Bir görgü şahidine kurban gitmemek için faytonu evin giriş kapısına kadar sokturdu. Çeto bir iki havlayacak oldu, Hüdai Ağa’nın sesini duyunca vazgeçip kuyruk sallamaya başladı.</p>
<p>Geldin ni?</p>
<p>“Yok, gelmedim. Hâlâ Bedesten’deyim.”</p>
<p>Aman ne gomik.</p>
<p>Kıyafetlerini, oyuncaklarını, defterlerini, kalemlerini gören Ömer’in çok şaşırdığını, ama hiç sevinmediğini görüp önce bozulur gibi oldu Hüdai Ağa. Ama sonra, çocuğun akşama kadar&#160;yüz sefer “Hepsi benim mi?” diye sormasından pay biçip aslında sevinmeyi bilmediğini anlayarak üzüldü. Mektubu, o kamyondan bu kamyona, o postacıdan bu postacıya dolana dolana&#160;Gülsüm’e doğru süzülüyordu. Elinden gelse kamyonları ayn,&#160;postacıları ayrı hızlandırırdı.</p>
<p>“Meğer şurada ne kadar rahat yaşıyormuşum dün sabaha kadar.” diye düşüne düşüne çılbır pişirdi, yumurtayla, tavayla, Çeto’yla, en çok da Ömer’le lâfladı, kuzineyi harladı, bahçeye&#160;çıkıp ıvır zıvırı toplamaya başladı. Neye el atsa elinde kalıyormuş gibiydi. Beli, küreği, tırmığı, çapayı toplayacaktı da ne olacaktı? Ankara’ya mı götürecekti? İçerideki eşyaları toplasa yetmez miydi? Hele bir yarın olsun, ağır ağır denk yapmaya başlardı. Oğlanın ailesine, konu komşuya, polise molise yakalanmadan hayırlısıyla bir kalkıp gideydi şuradan... Da, kız “Olmaz. Kabul edemem.” derse ne edecekti? Koca köpekle, bir&#160;kamyon dolusu eşyayla nereye yıkılacaktı Ankara’da? Kamyon&#160;da bulmak lâzımdı daha. Bir de Şeker Kolonisinde kim var kim&#160;yok kamyonu görecek, görmeyenler de görenlerden haber alacak, herkes başına toplanacaktı.</p>
<p>Öööf öf.</p>
<p>Şimdiki Konya Lisesinin adı Gazi Lisesiydi. Anlı şanlı İkinci Ordu ise Konya’daydı daha. Meram’dan aşağı, etrafı meyve bahçeleriyle kuşatılmış bir dere akardı. Nasıl ki zamanın Belediye Başkanı Rebii Karatekin’i gösterip “Şu kimdir?” diye sorsan herkes bir aile büyüğünü bilirmiş gibi bilirdiyse, Seyit Kır-mızı’yla Yusuf Ecevit’i de kime gösterirsen göster, ailenin çocuklarıymış gibi bilirdi. “Gonyamızın milli velespitçileridir.”&#160;Konyalı yeniyetmeler, kadın vücudunun çıplakken neye&#160;benzediğine dair ilk tedrisatlarını almak için ilkin Rüya Sinemasına gider, bu sayede kerhane karılarının karşısında ezilip&#160;büzülmekten kurtulurlardı. Konyalmın piknik mekânları; Ça-yırbağı, Dutlukır, Tavşanköprü ve Sille Barajıydı. Bir tane battı-çıktı vardı henüz. Alaaeddin Camii ibadete kapalıydı.</p>
<p>Noo Hüdai Aa? Ne öflüyon? Canın m sıkkın?</p>
<p>“Sıkkın da lâf mı Çeto... İşler arap saçma döndü lan. Nasıl gideceğiz biz Ankara’ya?”</p>
<p>Angara’ya mı? Naapacaaz Angara’da?</p>
<p>“Taşınacağız. Göç edeceğiz. Bundan sonra orada yaşayacağız.”</p>
<p>Valla di.</p>
<p>“Valla. Ama ciddi meselelerimiz var tabii.”</p>
<p>Hallideriz. Canını sıktığın şiye bak. Sööle hele neymiş en birinci mesele?</p>
<p>“Sen.”</p>
<p>Ben ni?</p>
<p>“Evet, sen.”</p>
<p>Öööf öf.</p>
<p>Bilya tekerli pazar arabalarının Pazar günlerini rulman sesine boğduğu, faytonların lüks ulaşım aracı sayıldığı, sekiz tane Chevrolet, dört Desoto, iki Buick, iki de İmpala’dan mürekkep&#160;16 otomobillik taksi filosunun Konyamızm uçak filosu gibi falan görüldüğü, kasası önde üç tekerlekli motosikletlerin pazar&#160;zamanları zerzevat, Kurban bayramlarında toklu, sair zamanlarda insan taşıdığı, at arabalarının ev, evlere soba, odun, kömür taşıdığı, pikniğe adam taşıdığı, teravih namazlarına mümin taşıdığı, hülâsa her şeyi taşıdığı, yollarda at bokuna konan serçelerin hoplaştığı, oğlanların kız tavlamak için kız gibi&#160;saç uzatıp Zafer’deki Çamlıca Pastanesinin köşesinde toplaştığı yıllardı.</p>
<p>Çok vakti olmadığım biliyordu Hüdai Ağa. Tek derdi Çe-to’yken bir ömür dolusu vakti vardı hâlbuki. Altından kalkacağı şüpheli bir işe girişmişti ve yakayı ele vermesi an meselesiy-di. Suç işliyordu. Bir sabah açılır açılmaz gidip Konya 11 Halk Kütüphanesinde kanunları şöyle bir kurcalamış, ödü bokuna&#160;karışmıştı. Suç, bütün unsurlarıyla oluşmuş durumdaydı. Artık değil Ankara’ya, isterse oğlanı alıp Amerika’ya kaçsın, fark&#160;etmezdi. Konya’da kazık kakıp kalsa da bir şey değişmezdi bu&#160;saatten sonra. Mümeyyiz olmayan bir küçüğü evinden kaçtığını bile bile alıkoymaktaydı. Alıkoymakla da kalmıyor, kolluktan gizliyor, üstüne de uzağa kaçırma planlan yapıyordu. Suçlardan suç beğen.</p>
<p>Düşündükçe hafakanlar basıyordu. Kızdan da bir türlü mek-tup gelmediği için kararlılığı giderek çatırdamaya, her daim yanı başında duran sükûneti an be an yanından ıramaya başlıyordu.</p>
<p>Ne yapacaksa bir an evvel yapmak, şu meseleyi hâlledebildi-ğince çabuk hâlletmek zorundaydı. Hiç zannetmiyordu ama o da bir ihtimâldi; oğlan yalan söylüyor olabilirdi meselâ. Belki&#160;melek gibi bir ebeveyni vardı, ailesi permeperişandı belki şimdi, belki Konya polisi yeri göğü hamarat bir hallaç gibi ata ata&#160;Tekke Mahallesine yaklaşıyor, Hüdai Ağa’nın da hayallerinin&#160;de suyu giderek ısınıyordu.</p>
<p>Beri taraftan, oğlana kanı giderek daha fazla kaynıyor, Gülsüm gibi ona da bağlanmaya başlıyordu ve bu yüzden de an be an sükûnetini biraz daha kaybediyordu. Vakti yoktu artık. Hızla ve gizlice harekete geçmek zorundaydı ama hem hızlılık hem&#160;de gizlilik için çok elzem bir şey vardı ki o şey Hüdai Ağa’da&#160;yoktu: Sükûnet... Böyle bir halt yiyorsan öyle bir sakin olacaktın ki, senden başka herkes halt yiyor gibi görünecekti. Evinde&#160;çalıntı bir çocukla normal bir aile hayatı süremezdin öyle uzun&#160;boylu. Belki de sürmemeliydin.</p>
<p>Hazır sükûnetini de kaybetmiş, durdu durdu duramadı, katilin ille ki de cinayet mahalline damlaması gibi bir sabah kalkıp Karaaslan’a damladı. Varlığı bile şüphe çekmeye yetecekken kime gidip ne deyip ne soracak, ne öğrenecek, bilmiyordu. Bir şey çekiyordu onu o köye. Muhtemelen çocuğun yere göğe&#160;koyamadığı şu Muzaffer Hoca’sı. Gitse meselâ, her şeyi anlatsa&#160;Hoca’ya, o da buna oğlanın yalan söylediğini söylese ne olacaktı? Eşek gibi geri verecekti emaneti mecbur.</p>
<p>Veresi var mıydı peki?</p>
<p>Zinhar!</p>
<p>Ama mecburdu, verecekti.</p>
<p>Peki o rüyaya ne olacaktı o zaman? Oğlan da aynı rüyanın yansısını gördüğüne göre? “Tesadüftür canım!” mı diyecekti kibar kibar? Yoksa “Ben delirdiydim” muhasebatına geri dönüp “Benimle beraber oğlan da delirmiş ki tevekkeli değil, aynı&#160;rüyayı o da görmüş.” mü diyecekti?</p>
<p>Şu hânenin en aklı başında ferdi Çeto muydu?</p>
<p>Git git... Sen git Hüdai Aa. Git bi anla noolmuş ne bitmiş. Gor-kunun ecele faydası yok biliyon.</p>
<p>“Sen nerden biliyorsun o atasözünü be?”</p>
<p>Sen nirden biliyosan ordan hazar. Gidiyon nu gitmiyon nu, onu söyle sen.</p>
<p>Belki de gitmese daha iyiydi.</p>
<p>“Bilmiyorum. Üstüme gelme.”</p>
<p>Gorktun nu?</p>
<p>“Gidecektim ama, sırf sana inat gitmiyorum lan. Hadi bakalım.”</p>
<p>Goorkaak goorkaak...</p>
<p>“Gidersem şerefsizim.”</p>
<p>Kalktı gitti.</p>
<p>Zengin çocuklarının kibar kibar devam ettiği Hastaş Koleji vardı Konya’da o zamanlar. Türkiye’nin en akıllı çocuklarının&#160;okuduğu Maarif Koleji vardı. Gazi Lisesi, Kız Orta Okulu, Ka-ratay Lisesi, Karma Orta Okulu vardı. İmam Hatip vardı. Odun&#160;Pazarı, Muhacir Pazarı, Saman Pazarı ve sadece Pazar günleri&#160;kurulan Şehir Pazarı vardı. Mahalle aralarında at arabalı satıcılar terlik, kumaş, kırlent satarlardı. Sütçüler at arabalarıyla gelip kapıları tek tek çalar, “Süüüt” diye bağırırlardı. Dilenciler&#160;sahiden dilenciydi. Bir kuru ekmek versen “Allah razı olsun.”&#160;der, karınlarını doyurdun diye dua ede ede bir hâl olurlardı.</p>
<p>O çağlar, elektrik ve su paralarının kapıya gelen tahsildarlar tarafından defaten tahsil edildiği, sokağın çocuklarının postacının peşinde kapı kapı dolaştığı çağlardı.</p>
<p>Hüdai Ağa, bilmeden, Ömer’in gelirken kat ettiği yolu tarla tapan tersinden kat ederek Karaaslan’a kavuştuğunda, güneşin&#160;öğle ezanı burcuna kavuşmasına daha çok vardı.</p>
<p>Karaaslan Camii hemen köyün girişindeydi. Esasen köyün bir girişi veya çıkışı da yok sayılırdı. Meram Yolunun üstünde, yoldan kavak ağaçlarıyla ayrılmış, ordan da girsen olur, hurdan da&#160;girsen olur bir köydü. Adam yerine konulmadığı için yolla belle&#160;adam gibi bir bağlantısı yoktu Karaaslan’ın. İtilmiş ve kakılmıştı malûm. Bu hâl ağaçlarına dahi sirayet etmişti sanki. Köyün kavakları mal değneği gibi uzun ve ince, servileri top akasya gibi kısa ve yoluk, söğütleri yeni tıksırmış gibi şireli ve küflüydü. Mevsim sonbahar, hava da enikonu soğuk olduğu hâlde, üstünde et,&#160;etinin altında da kan taşıyan her canlının tepesinde sinek bulutları dolaşıyordu vızır vızır. Konyalıya gücü yetmeyen ne kadar&#160;haşerat varsa kapağı Karaaslan’a atmış gibiydi.</p>
<p>Hüdai Ağa, taba renkli küçük camiyi gördüğü yerden elini kolunu sallaya sallaya daldı köye. Dalar dalmaz da caminin bahçesinde dikilmiş, köye gelen bu yabancıya dik dik bakan&#160;imamla burun buruna geldi. Ömer’in meşhuuuur Muzaffer Hocasıyla. Sırtında cüppesi vardı Hoca’nın.</p>
<p>“Selâmın Aleyküm Hoca Efendi.”</p>
<p>Sanki bir tanıdığa bakar gibi bakıyordu Hoca. Hüdai Ağa ne yapacağını bilemedi; Hoca’yı bir yerlerde görüp görmediğini&#160;hatırlamaya çalıştı. Herkes herkese âşinâydı Konya’da, her simâ&#160;her bir diğer simâ tarafından birkaç yüz defa görülmüş olmalıydı, bu normaldi de, fazla okunaklı bakıyordu adam sanki. Tanırmış da hatırlayamıyormuş, hâttâ adı dilinin ucundaymış gibi&#160;bile değil, çok daha okunaklı. Sanki dün gece oturakta beraber&#160;el çırpıp çingen kızı oynatmışlar. O kadar okunaklı.</p>
<p>“Aleyküm Selâm.”</p>
<p>Muzaffer Hoca, Şeref Çavuş’un kuvvetle muhtemel işlemek üzere olduğu bir namus cinayetine yalan yere yemin ederek ür-pere ürpere mani olup adamı güç bela evine savdığından bu yana devam ediyordu ürpermeye. Allah nazarında günaha mı girmişti sevaba mı? Diyelim sevaba girdi, bu nasıl bir sevaptı ki&#160;günahsız bir sabi bu sevap yüzünden doğduğu günden beri eziyet görüyordu? Ürpermeye devam etmişti aralıksız.</p>
<p>Sonrasında anasının gördüğünden daha çok gördüğü Ömer’in vahşi maceralarıyla bir misli daha artmıştı ürpermesi.</p>
<p>Sonrasında el kadar oğlanın eşek kadar Şeref Çavuş’u sekâ-rete uzatması, sonrasında anası olacak o merhametsiz kadının oğlanın kafasında tava kırması, sonrasında karının bunun zoru olmasa oğlanın kaybolduğunu polisten, jandarmadan gizlemeye kalkışması, sonrasında Ömer’in Şerefsizi devirdiğini öğrendiği günün gecesi istihareye yatmış gibi gördüğü o hem tuhaf hem hoş rüya, ürpermelerini gözle görülür hâle getirmişti.</p>
<p>Aha şimdi de o rüyada gördüğü dev gibi adam...</p>
<p>Tam da rüyasında girdiği yerden girmişti Karaaslan hudutlarına. Bak hele.</p>
<p>Ürperme de göreyim bir.</p>
<p>“Buyur hemşerim.” dedi, ürpermekten adetâ çenekleri takırdayarak. “Birine mi baktıydın?”</p>
<p>Hüdai Ağa, sakalı sünnete göre düzgünce kesilmiş Hoca’da, daha doğrusu Hoca’nın gözlerindeki ifadede bir tuhaflık olduğunu fark etmişti. Adam öcü görmüş gibi bakıyordu buna. Gelmekle çok yanlış bir iş yapmıştı canım. Ne diyecekti şimdi? “Bu&#160;köyden olduğunu söyleyen Ömer diye bir çocuk var elimde.&#160;Sana selâm söyledi.” mi diyecekti? Ne kadar hesapsız iş yapmıştı yani.</p>
<p>“Yoo.” dedi boş boş. “Geçiyordum, ağaçların arasından camiyi görünce...”</p>
<p>“Haa... Namaza mı geldin?” Kendi söylediğine kendi de ina-namıyordu Muzaffer Hoca. Saatine baktı, güneş camdan yansıyıp gözünü alınca göremedi yelkovanla akrebi ama daha namaz vakti falan değildi. O kadarını hem biliyor, hem de rüyasından</p>
<p>hatırlıyordu. Gün gibi. “Gel, buyur.” dedi, iyice ezberlediği bir parolayı tekrar eder gibi. “Amma daha çok var ezana.”</p>
<p>Hüdai Ağa önüne baktı. ‘Namaza geldim, evet.’ dese, namaz kılmayı bilmiyordu. ‘Hayır, namaza falan gelmedim.’ dese, devamını nasıl getirecekti? Her şeyi batırmıştı işte. Çeto bile daha&#160;iyi plan kurardı. Yazıklar olsun!</p>
<p>Tamamen şaşırmış vaziyette, ne diyeceğini hiç bilemeden kafasını kaldırdı usul usul, vakit kazanmak için gözlerini ışık alıyormuş gibi kıstı, sol elinin baş parmağıyla sol yanağını kaşıdı, üst dudağını yaladı dilini çıkarıp.</p>
<p>Parolayı vermiş, işareti bekliyordu Muzaffer Hoca. Ki dünya dursa, karşısındaki dev gibi adamın tam da rüyasındaki gibi gözlerini kısacağını, koca elini kaldırıp yanağını kaşıyacağını, sonra da dilini çıkarıp dudağını yalayacağını aklına getiremezdi. Bu bile kâfiydi işaret olarak. Gene de ilk sözlerini beklemeye karar verdi ayak değiştirerek. Ne kadar sabırsız olduğunu yeni anlıyordu.</p>
<p>Hüdai Ağa dudağını yalayınca ‘Su!’ diye düşündü coşkuyla. ‘Namaza gelmedim. Susamıştım, camiyi görünce şadırvandan&#160;su içeyim dedim.’ diyebilirdi. Ne güzel gelmişti aklına.</p>
<p>“Namaz değil de...” dedi tedirgin tedirgin. Yalana başlayacaktı, bir şey içinden tuttu, düşünmek için es verdi. Ömer bu Hoca’ya güveniyordu değil mi? O güveniyorduysa bu niye güvenmeyeydi ki? Bir cevap bulamayınca omuz silkip suskunluğa gömüldü. Doğruyu söyleyip her şeyi batırabilir, yalan söyleyip geldiği gibi gidebilirdi. Ama içinden bir ses “Doğruyu söyle.” diyordu ona.</p>
<p>Muzaffer Hoca farkında olmadan ikinci işareti çaktı: “Ya ne diyi geldin madem?” Sabırsızdı sabırsız.</p>
<p>Hüdai Ağa kıpırdandı. Dudaklarını yalayıp yan gözle az ilerideki iki musluklu küçük şadırvana baktı. “Ee? Diyivir hele.” dediğini işitti o sırada Hoca’nın. “Ne diyi geldindi?”</p>
<p>Hüdai Ağa kararını verdi o anda. Gözünü Hoca’nın gözüne dikti, “Şeref Çavuş...” dedi yutkunarak &quot;... iyi mi?”</p>
<p>Muzaffer Hoca şöyle bir gitti geldi durduğu yerde.</p>
<p>Allah ne büyüktü!</p>
<p>“İdare ider.” dedi, ama rüyasındaki gibi boş bulunduğundan değil; bilhassa.</p>
<p>Ne büyüktü Allah!</p>
<p>Yaralı bereli, belki de şuursuz gezip dolanırken bu adamı çıkartmıştı çocuğun karşısına. Sonra bu onu konuşturmuştu muhakkak. Anlatmıştı her şeyi kuzu. Hemen anlatıverirdi zaten. Bu da durmuş durmuş duramamış, durumu kendi gözüyle görmeye gelmişti bir. Şükürler olsun!</p>
<p>“Ömer naşı?” İşte asıl parola buydu. Dev adamın tıpkı rüyasındaki gibi sallandığını gördü. Göz gözeydiler.</p>
<p>Muzaffer Hoca nefesini tuttu, ama işaret hemen geldi:</p>
<p>“Emniyette.”</p>
<p>Nefesini saldı Muzaffer Hoca.</p>
<p>“İnşallah hep emniyette galır.” dedi. İçinden, ‘Al sakla çocuğu, sakın geri getirme.’ demek geliyordu, ama öyle demedi. Dedi ki; “Allah-ü Mütekebbir, o yavrının yolunu nire düşürdüyse bi hikmetilen düşürmüştür. İnşallah hep orda galır.”</p>
<p>Hüdai Ağa gevşeyen diz bağlarını güçlükle zaptedip çökük duran omuzlarını kaldırdı. Şimdi bir baş yukarıdan bakıyordu&#160;Muzaffer Hoca’ya. Daha bir seviyordu şimdi Ömer’i. Her söylediği doğruydu çocuğun. Hoca, bu köydeki, hayır, bu dünyadaki tek dayanağıydı onun. Yalan kıvırmadığı için sevindi. “Benim kapıma düştü yolu.” dedi. “Bana korkunç şeyler anlattı.&#160;Doğruluğuna inandım ama gene de...”</p>
<p>“Tetkik itmeye geldin.”</p>
<p>“Evet.”</p>
<p>Bir daha Ömer’i göremeyeceğini düşünüyordu Muzaffer Hoca. Bu dev onu alıp götürecekti buralardan. Burnunun direği sızlamaya başlamıştı. Dokunsan ağlayacaktı. “Allah Muiz’dir.”&#160;dedi. Sesi titriyordu.</p>
<p>“O nedir?”</p>
<p>“Kullarını izzet-ü ikram ile ağırlayan...” Bir hıçkırık yükseldi boğazından, zar zor yuttu.</p>
<p>Gülesi geldi Hüdai Ağa’nın. Koskoca Allah, kendi üşeniyor, el kadar bebeye izzet etsin diye gariban Hüdai’yi kullanıyordu&#160;demek ki. Buradan akıl yürüt, o bebeyi her gün dövsün diye babasını, hayatını zindana çevirsin diye öğretmenini, kafasını demir tavayla kırsın diye de annesini kullanıyordu zahir. Allah’a&#160;da bak sen. Bir işkence, bir de izzet faslı vardı demek ki hazre-tin. Bir de bunları yapsınlar diye kullandığı yer yüzündeki maşaları. Allah’a bak!</p>
<p>“Allah?.. Bula bula beni mi bulmuş diyorsun o izzet faslı için?”</p>
<p>Adamın isyanına için için hak veriyordu Muzaffer Hoca. Vardı elbet Rabb-ül Âlemin’in bir bildiği. Vardı elbet bir hesabı kitabı. Ama kul aklıyla bu kadarına akıl erdirebiliyordu işte insanoğlu. ‘Niye Ömer? Ne gabahati var el gadak bebenin?’ Tövbe istiğfar etti içinden. Neler de düşünüyordu. Rüyasında bunlar&#160;hiç gelmemişti akima. Tembihlendiği gibi devam etti.</p>
<p>“Öyle münasip görmüşse öyledir. Velîy’dir çünkü O...”</p>
<p>Hüdai Ağa gülmesini gene zor bastırdı.</p>
<p>“Talebe velisi gibi mi?”</p>
<p>Bu sefer hıçkırığını tutamayacaktı Muzaffer Hoca. Az evvel düşündükleri için çok ayıpladı kendini. Yine de iri bir isyana dönüşmüş bu adama hak vererek hem güldü, hem hıçkırdı.&#160;Ömrü camide, gönlü Kur’an’da olduğu hâlde kendi anlayamı-yordu hikmeti, Allah’ı bayramdan bayrama anan nasıl anlasın?&#160;“Kullarının dostu, kimsesizlerin kimsesi...” dedi. “İsmini bağış-layacan m bana? Sen benimkisini biliyon belli.”</p>
<p>Hem kendini, hem de Ömer’i Hocanın yaydığı emniyet duygusuna teslim etti Hüdai Ağa. “Hüdai Nâbit.” dedi. “Tekke’de otururum. Bir mani çıkmazsa bundan sonra da Ankara’da oturacağım... Ömer’le beraber...” Sustu, yarım yamalak gülümsedi,&#160;sonra aniden aklına gelmiş gibi Muzaffer Hoca’ya dik dik bakarak kaygısının kaynağının kim olduğunu imâ etti: “Tabii bir&#160;mâni çıkmazsa.”</p>
<p>“Mâni mi?” dedi Muzaffer Hoca. “Buyur, eve girelim Hüdai Efendi, bi çayımızı iç.” Sonra Hüdai Nâbit’in kaygılarına hak&#160;verdiğini göstermek için göz kırparak ekledi: “Gören iden olmasın seni. Orda gonuşuruz galanını.”</p>
<p>Maaile komşu gezmelerinin olmazsa olmaz sayıldığı yıllardı. Konyalmm pet şişe müt şişe bilmediği, tatlı suyunu Gazyağ-cılar, Fayton Çeşmesi, Ordu Çeşmesi ve Serficeli Şirin Hanım Çeşmesi sebillerinden beleş beleş aldığı, Krupp kamyonların,&#160;Maginıslarm sokak aralarında kıç attığı yıllar. Karatay Medresesinin karşısında, orta okulu bitirip öğretmen olmaya yelken&#160;açan kızların gittiği, bahçede Firdevs Hoca’yla voleybol oynarlarken ‘Kızlar bize emanet. Bakan eden olmasın.’ diye mahallenin delikanlılarının kapısında nöbet tuttuğu Parasız Yatılı Kız&#160;llköğretmen Okulu vardı.</p>
<p>Olmadık bir vakitte eve gelen yabancı misafirden kimseye bahsetmemesi için sıkı sıkı tembihleyerek Nesibe’yi “Git de bak hele bir. Bi ittiyaç muttiyaç var mı?” bahanesiyle Şeref Ça-vuşgile gönderip ayağının altından savdı Muzaffer Hoca. O atkısını örtünüp çıkınca da oturdu Hüdai Ağa’nın karşısına, hem&#160;sormaya, hem dinlemeye, hem Hüdai Ağa’mn sorduklarını cevaplamaya başladı.</p>
<p>Nerede, ne vaziyette bulmuştu Ömer’i? Kafası yarık mıydı bulduğunda? Ateşi yükselmiş miydi? Ömer bunun hakkında&#160;ne anlatmıştı ona? Bu hep koruyup gözetmişti meselâ Ömer’i,&#160;Ömer bunun farkında mıydı? Şimdi kim bakıyordu çocuğa?&#160;Kime emanet edip de gelmişti buralara Hüdai Efendi? Evde bi-rileri var mıydı bakarak olacak? Ankara’ya gitme işi nereden&#160;çıkmıştı? Niye gidecekti? Kime gidecekti? Ne zaman gidecekti? Gitmezden gören eden olursa onları nasıl atlatacaktı? Soranlara ne diyecekti? Gittiğinde Ömer’i kime nasıl tanıtacak, okulunu mokulunu nasıl hâlledecekti? Oğlanın nüfusu, şusu bu-su ne olacaktı? Huyunu suyunu bir iyi öğrenmiş miydi çocuğun? Gördüğü muamelât yüzünden el kadar bebenin kurt gibi bir şey olmaya başladığından haberi var mıydı? Nitekim bacak kadar boyuyla babasını neredeyse paramparça ettiğini, evet&#160;bu da anasının merhametsizliğine kızıyordu ama, kadın o demir tavayla onun kafasını kırmasa belki de çocuğun o yaşta katil olacağını biliyor muydu? Baş edebilecek miydi oğlanın zorla şırınga edilmiş bu huylarına? Nasıl adam edecekti onu? Ruhsatsız tabancaya dönmüştü oğlan; emniyeti de açık, ne zaman&#160;patlayacağı bellisiz. Bunun elinde patlarsaydı ne olacaktı? Bunları hesaba katıyor muydu? Buna Ankara’daki adresini gönde-</p>
<p>recek miydi? Bir daha geri getirecek miydi Ömer’i? Ne olacaktı? Nasıl olacaktı?</p>
<p>Çeto’dan da bahsedip ve fakat itin yaşından ve belâgatinden bahsetmeden Hoca ne sorduysa bir bir cevapladı Hüdai Ağa.</p>
<p>Ömer’i kapısının önünde, kan revan içinde bulmuştu. Hayır, kafası yarılmamıştı ama kafa derisi yırtılmış, bertilmiş ve ciddi&#160;şekilde ezilmişti. Hiç ateşlenmemişti, hayır. Evet, Muzaffer Hoca hakkında çok şey anlatmıştı Hüdai Ağa’ya. Evet, hep iyi şeyler anlatmıştı. Evet, oğlan bunun iyiliklerinin farkındaydı. Buraya gelirken kimseye emanet etmemişti çocuğu. Hem emanet&#160;edecek kimsesi yoktu Konya’da, hem de Çeto diye eşek kadar&#160;bir köpeği vardı, on adamdan daha emniyetliydi. Ankara’da bir&#160;kızı va<sup>r</sup>dı bunun. Bilirdi Hoca muhakkak; Konya’nın eski Mahkeme Hamamının sahibi Hacı Hidayet’in oğlu Faruk’a kaçmış,&#160;Ankara’ya göçmüştü zamanında. Sonra hamamda yangın çıkmış, kızcağızın koca tarafı komple ölüp gitmişti. Bir başınaydı&#160;şimdi Ankara’da. Gülsüm’dü kızının adı. Esasında öz kızı değildi ama öz kızından daha öz bir evlâttı.</p>
<p>Çok iyi kızdı Gülsüm, çok. Rahmetli anasının aksine, tam bir insan evlâdıydı. İşte Ankara’ya onun yanına gitmeyi planlıyordu Ömer’i de alıp. Mecburdu. Kaşık kadar Konya’da fazla sak-layamazdı oğlanı. Yakalanıp hapis müpüs yatsa gene neysey-di de, polis tuttuğu gibi baba evine geri getirirdi çocuğu. Hocanın gönlü buna razı olur muydu? Hah işte, bunun da olmazdı. Gidecekti mecbur. Kıza şimdilik bir mektup yollamış, bir&#160;oğlan çocuğunu evlât edindiğini yazmıştı o mektupta. Kız kabul ederseydi onun evine, etmezseydi onun yakınında başka&#160;bir eve göçecekti Ankara’da. Kız... Kızı Gülsüm. Ankara’ya gitmesinin başka bir sebebi yoktu. Başka hiçbir yerde tanışı bilişi yoktu Hüdai Ağa’nın. Ömer’i gözden çıkarmadığı müddetçe&#160;Konya’da da yaşayamazdı; ne yapsın? Bir iki haftaya kadar tası tarağı toplar kaçardı muhtemelen. Kamyonu yüklerken oğlanı görenler olurdu tabii. O da bundan korkuyordu. Ama onu o&#160;zaman düşünecekti. Doğrusu, torunu yaşında bir çocukla bunu&#160;gören AnkaralIların pek de umursayacağını tahmin etmiyordu.&#160;Kim kime ne karışırdı Ankara’da? Ama okul işini hiç düşün-</p>
<p>memişti hakikaten. Nüfus işini de düşünmemişti. Düşünse ne olacaktı ki hem? Diyelim çıkar yol bulamayacağını gördü, iade mi edecekti çocuğu? İşte şimdi de iyi kötü görebiliyordu ki&#160;okuldu, nüfus kaydıydı derken dağ kadar bir kayaya toslamıştı.&#160;Ne yapsmdı, vaz mı geçsindi bu maceradan? Hayatta geçmezdi, geçmeyecekti. Şu âna kadar ne olacaktıysa o olmuştu ve şu&#160;andan sonra da ne olacaksa o olacaktı. Evet, oğlanın taşlaştığının, hâttâ kayalaştığının farkındaydı. Baygınken bile kendine el&#160;sürdürtmemişti kerata.</p>
<p>Burada yutkunup Ömer’in o yaralı bereli, o bitkin hâliyle eşek kadar Çeto’yu sopaladığını es geçmişti Hüdai Ağa.</p>
<p>Sonra devam etmişti.</p>
<p>Evet, emniyeti açık ruhsatsız tabanca gibiydi hakikaten Ömer. Hâttâ tetiği de bozuk bir tabanca. Hâttâ aynı anda dört&#160;bucağa birden bakan dört namlulu bir tabanca. Bunu o baygınken hissetmiş, ayılıp da anlatmaya başladığı zaman hislerinin&#160;onu yanıltmadığını, dolayısıyla tehlikenin büyüklüğünü anlamıştı. Anasından, kardeşinden bahsederken içinde zerre merhamet taşımadığını görmüştü oğlanın; hem kederlenmiş hem&#160;de endişelenmişti. Ama sırf endişelendiği için üzüntüsünü görmezden gelemez, o buna emanet edilmişti, emanetten yüz çeviremezdi.</p>
<p>Burada tekrar yutkunmuş; “Allah’ın emanetinden...” diyerek rüyasını da es geçmişti. Ki Allah’ın adını nadiren alırdı ağzına.</p>
<p>Hayır. Oğlanın ustura gibi bilenmiş taraflarıyla baş edip edemeyeceğini bilmiyordu tabii. Bilemezdi, nasıl bilsin? Kim bilebilirdi yarın ne olacak?</p>
<p>Tabii ki gidip de yerleşir yerleşmez Hoca’ya Ankara’daki ev adresini bildirirdi, söz. Ona güvenmeyecekti de kime güvenecekti? Hâttâ Konya’daki adresini de verecekti şimdi. Hoca&#160;Ömer’i gitmezden görmek isterse... Geri getirip getirmeyeceği,&#160;zamana ve zamanın unutturucu etkisine bağlıydı. Hele bir sağ&#160;salim, yakalanıp etmeden gitsinlerdi de...</p>
<p>Muzaffer Hoca Hüdai Ağa’yı dinlerken kuzinenin üstündeki çaydanlıkta fokurdayan suya avuç avuç çay boca etmiş, kaynayıp ekşimesin diye hemen alıp yere koyarak üstüne bir havlu sarmış, demlenmeye bırakmıştı. Hüdai Ağanın son sözünü söylediğini tahmin ettiğinde de kalkıp “Demlenmiştir.” diyerek&#160;zifir gibi iki bardak doldurmuştu. Çaylarını karşılıklı yudumlayıp suratlarını karşılıklı ekşiterek devam etmişlerdi sohbete.</p>
<p>Bayağı da hararetli, hâttâ ateşli bir sohbet olmuştu bu.</p>
<p>“Dimek benden razıyımış yavrı?”</p>
<p>“Olmaz olur mu? Her gün gelmez miydi sana?”</p>
<p>“Geliridi guzum gehridi. Doğru diyon. Ee? Mahkeme Hamamcı Hacı Hidayet’in oğlu Fanğa gaçan o meşhur giz senini-di he?”</p>
<p>“Evet. Kaçtı ama, sonrası malûm. Ne kocası kaldı başında, ne anası, ne atası.”</p>
<p>İç çekti Muzaffer Hoca. “Mukadderât... Nidecen? Allah’ın di-diği oluyor. Vardır bi bildiği ki...”</p>
<p>Neydi yani şimdi? İhtiyar bir karı kocayla daha ömrünün baharında bir adamı cayır cayır yakmak neydi? Murâdına erip biraz da gülebilmek için uzunca bir zaman ağlayan bir kızcağızı hem dul, hem öksüz, hem yetim bırakmak neydi? O kadar biliyordu madem Allah, Hoca da onun evinin bekçisiydi madem,&#160;bir anlatsmdı da anlasındı hele Hüdai Ağa. Neyi biliyordu da&#160;saklıyordu bunun Allah’ı? Ömer’i niye sabah akşam dövmüştü&#160;meselâ? Niye herhangi bir bebe kadar masum ve günahsız bir&#160;bebeden bir canavar yaratmaya murâd etmişti?</p>
<p>“Öyle dime hay Hüdai Efendi. Allah’ın aklına irmez senin akim. Allah-ül Âlim’dir O.”</p>
<p>Tamam işte. Bunun aklı ermezdi, o kesin, ama madem hoca geçiniyordu bu Muzaffer Efendi, o anlatsmdı da anlasındı Hüdai Ağa bakalım. Küçük bir çocuğa böyle bir hayat niye reva görülürdü? İlim irfan neresindeydi bunun? Hikmet neresindeydi?&#160;Hem var mıydı öyle beleş; hem kullarına ‘Ben çok iyiyim, çok&#160;merhametliyim, şöyleyim böyleyim, ananızdan bile şefkatliyim’&#160;diyeceksin, hem de el kadar bebeyi doğduğuna doğacağına pişman edeceksin. Doğurtmayaydın. Allah değil misin?</p>
<p>“Hüdaiiii... Bak, Hüdai, bak şimci... Efendi mefendi didik, ayıbidiyon bak...” Usul usul kızmaya başlıyordu Muzaffer Hoca. Böyle bir cüret görmemişti. “Ben oğadak uğraştım gaderine</p>
<p>razı, içinde Allah aşkı olan bi çocuk yitişsin diyi, sen şimci di-yon ki ‘Ben o çocuğu bozacam, gendim gibi âsi yapacam.’ Olmaz hay gardaşım... Ben sana Ömer’in başına iyi şiyler geldi mi diyom?... Allah’ın bi bildiği vardır diyom sade... Senin akim irmez diyom. Pişman itme beni... hay Hüdai...”</p>
<p>“Pişman etmeyeyim demek? Ne o? ‘İtikâtsiz bir adamın yanında büyüyeceğine varsın baba evine dönsün, benim itikadımla büyüsün.’ mü demeye başladın Hoca? İhbar etmekle mi tehdit ediyorsun beni? Ne düşündüğümü söylemesem iyiydim&#160;de, söyledim kötü mü oldum? ... Hay Muzaffer!” Hüdai Ağa da&#160;kızmaya başlıyordu.</p>
<p>“Yok camım... Estağfurullah... Ne tettiti?”</p>
<p>Kimin iyi kimin kötü olduğunu, kimin günahkâr kimin se-vapkâr olduğunu yalnızca Allah bilirdi, hacı hoca değil... Muzaffer Hocanın da aklı ermezdi, yalan yok. Allah’ın işine kimsenin aklı ermezdi. Başına gelen kötülükmüş gibi gelirdi, ama sonunda bir de bakardın ki iyilikmiş... Çektiğin acılara isyan&#160;ederdin, ama sonunda bir de bakardın, iyi ki o acıları yaşamışsın, yoksa O’nun nimetlerine çıkmayacakmış yolun. Allah, kullarını öyle zorlu yollardan götürürdü ki ikbâl kapısına, ancak&#160;sabredenin ömrü vefa ederdi anlamaya... O’nun varlığı gibi ilmi de münezzehti ve insanoğlu kuş kadar beyniyle, en doğru&#160;ve haklı şeyin o muazzam akim akıl ettiği şey olduğunu elbette anlayamazdı. Kendi kifayetsizliğini Allah’a, hâşâ, izafe etmeye kalkmamalıydı kul. Koskoca Musa Aleyhisselâm bile akıl sır&#160;erdirememişti Hızır’ın yaptıklarına da sabredemeyip sözünden&#160;dönmüştü peygamber hâliyle. Şu akıl seviyesiyle Allah’ı anlaması mümkün değildi insanoğlunun. O hâlde ‘Anlayamadığıma göre yanlıştır.’ demek büyük aptallıktı. Senin anlayamadığın bir milyon tane iş vardı, ama onu anlayanlara kul köle oluyordun utanmadan; yanlıştır munluştur demiyor, sıra Allah’a&#160;gelince, bırak kul köle olmayı, hâşâ, bir de kavga etmeye kalkıyordun... Akim kifâyet etmiyor diye cehenneme odun olmak&#160;istiyorduysan başkaydı tabii... Hem götün yiyorduysa sana yanlış iş yapıyormuş gibi gelen insanlarla kavga edeydin, onlara&#160;dikleneydin madem... Asıl böyle beleş yoktu... Hüdai!</p>
<p>“Ağzımızı bozmayalım... Muzaffer!”</p>
<p>Diyelim bir insan bir insana iyilik edecek... Öncesinde başına bin belâ sardırırsaydı, o iyilik, muhakkak belâ yokken yapacağı iyilikten bin misli büyükmüş gibi görünürdü. Diyelim ziyafet çekecek birine; öncesinde üç gün aç bıraksındı, baksındı bakalım nasıl hora geçiyormuş o ziyafet, nasıl da ziyafet gibi geliyormuş bir dilim kurtlu ekmek... Diyelim saçını okşayacak; öncesinde iki saat dövsündü meselâ, görsündü ondan sonra o saçı okşananın sevincini... Madem sonunda iyiliğe varacaktı her&#160;kötülüğün sonu, sonsuz ilmiyle Allah denen o âlim tutup kulağından iyiliğin kapısına bıraksaydı ya kullarını... Kurtlu ekmeğe şükrettireceğim diye aç koyup durmak nasıl bir ilimdi? Hadi&#160;bu ümmiydi din imân denince, aklı ermiyordu, ama sen de hocaydın koskoca, senin akim da ermiyordu işte... Kendin diyordun ‘Aklım ermez.’ diye... Kimsenin aklının ermediği bir şey-diyse imân denen, ‘Aklınız ermediği için sizi cehennemde yakacağım.’ demek ne demekti?</p>
<p>“Gaç canım, ben öyle mi didim?”</p>
<p>Allah’ın işine akıl erdiremeyebilirdin, bu normaldi. Hâttâ normal olan buydu... Asıl akim eriyorduysa şüphe edecektin&#160;kendinden. İmân da aşk gibi bir şeydi çünkü. Akılla fikirle erişilecek, ilimle irfanla kavuşulacak bir şey değildi. Nasıl ki aşık&#160;olduğun zaman ‘Saçı uzun da ondan.’ demez, sebeplerden el çeker, kendini salardın gitsin, imân ettiğin zaman da ‘Şu şu şu sebeplerle.” demez, salıverirdin kendini işte... imân gönül işiydi;&#160;zihin, beyin işi değil. Tıpkı aşk gibi. Ve insan, aşık olması gerektiğini akıl ettiği için aşık olmazdı. Aşık olabildiği için aşık&#160;olurdu. Aşık olmayı becerebilecek bir ruha, aşkın külfetlerini nimet bilecek bir yüreğe sahip olduğu için aşık olurdu... Diyelim cennet bu olsun... Aşık olamayan insan da buna ihtiyaç&#160;duymadığı, aşık olmayı aklıyla reddettiği için değil, olamadığı&#160;için, aşık olmayı beceremediği için olmazdı. İşte bu da cehennemdi. Aşk ateşinde yananların gözünde aşk cennet, ötesi ise&#160;cehennemdi... Asıl yanmak buydu... Neyi kaybettiğini bilmemekten daha büyük bir cehennem ateşi olabilir miydi? İşte bunu demek istemişti Muzaffer Hoca... Hay Hüdai!</p>
<p>‘Aşk’ demiş, Hüdai Ağa’yı hayrete düşürmüştü Muzaffer Hoca. Kavgaya meyleden tartışma bir anda hız kesmişti tek taraflı olarak.</p>
<p>“Ben aşkı Gülsüm’den öğrendim galiba Hoca Efendi... Güzel dersin. Keşke benim de senin gibi sağlam bir itikadım olsaydı.”</p>
<p>Kendini bildi bileli fazla iri ve fazla çirkindi Hüdai Ağa. Üstüne de bir cümlelik işi beş dakikada zor anlatacak kadar pepeydi. Çocukken bunun acısını çok çekmişti. Anne, baba, nine bir evde yaşarlardı. Annesiyle babası daha bu ilkokul bebesiyken&#160;birer sene arayla veremden gitmişlerdi. Ninesi büyütmüştü nur&#160;içinde yatsın. Hep iriydi bu. İlkokul birdeyken ortaokul çocuğu gibi kalıyordu akranlarının arasında. Hiç arkadaşı olmamıştı. Ne mahallede ne de okulda. ‘Oku kuzum.’ derdi hep ninesi ona. ‘Oku da yalnız kalma. Ben bugün varım, yarım yoğum.’&#160;Öğretmeni hiç ilgilenmediği hâlde sınıfta okumayı ilk o sökmüş, yazmayı ilk o becermiş, hem okulda hem de sair zamanda&#160;ne bulduysa okumuştu. Feritpaşa İlkokulundan neredeyse bir&#160;lise talebesi teçhizatıyla mezun olmuştu, ama ninesi felç geçirip yatağa düşünce orta okula bile gidememişti. Hâlbuki gözü&#160;Maarif Kolejindeydi. Kazanır mıydı? Meçhûl. İmtihanına girememişti ki. Olmamıştı işte. Çocuk yaşta olmasına rağmen koca adam kalıbı sayesinde bir şeker imalâthanesinde kolayca iş&#160;bulmuştu. Beş sene ninesine bakmış, komşuların da yardımıyla yedirip içirmiş, o arada yemek yapmayı öğrenmiş, ihtiyar kadının ihtiyaçlarını bir başına görmüştü. Akşam orta okuluna&#160;da ninesinin zoruyla yazılmış, ama kadının durumu kötüleşince bırakmak zorunda kalmıştı. Sonra ölmüştü zavallıcık. Hüdai&#160;Ağa on beş yaşında tek başına kalmıştı. Gündüzleri çalışıp geceleri imtihanlara hazırlanmış, orta okulla liseyi dışarıdan bitirmişti. imtihandan imtihana gidip gelirken Nezaket’le tanışmıştı. Rahat bir kızdı Nezaket. Ölen karısı, iriliği ve çirkinliği yüzünden çocukluğundaki kadar yalnız sayılmazdı artık ama pepeliği, Nezaket hariç etrafındaki insanları eninde sonunda kaçırıyordu ondan. Cüssesinden korkup pek alay edemiyorlardı&#160;ama eden çıkıyordu gene de. Bilhassa şekercide. Ama artık lise&#160;mezunu olmuştu ve o tarihte lise mezunu, parmakla gösterilecek kadar azdı Konya’da. Resmi dairede iş bulabilecek durumdaydı. Askerliği aradan çıkarmak istemişti, bu arada. Gelgele-lim, muayene sırasında hariciye doktoru, pepeliği yüzünden&#160;heyete havale etmişti bunu. Heyet de raporuna ‘Askerlik yapmaya müsait değildir.’ damgasını vurmuş, muvakkaten çürüğe&#160;ayırmıştı. İki sene kazandığı için sevinsin mi yoksa askere gidemediği için üzülsün mü bilemeden Konya Belediyesine başvurmuştu. Şimdilik ellerindeki sadece sokak süpürgecisi kadrosu&#160;vardı ve o da lise mezununa göre bir kadro değildi ama kabul&#160;ederseydi başlatabilirlerdi onu yani. Niye etmesindi ki? Kabul&#160;etmiş, nihayet mesai saati belli, doğru düzgün bir işte çalışmaya başlamıştı. Maaşı da çok iyiydi çöpçülerin. Şekerciden aldığının üç dört misli para alıyordu her ay. Kendini emniyette hissetmeye başlayınca babasından kalan Tekke Köyündeki tarlaya&#160;gitmiş, gider gitmez de tuğla üstüne tuğla koyarak şimdiki evini yapmaya, etrafını da usul usul çevirmeye karar vermişti. Sokak süpürgecisi olmak iyi geliyordu ona. En azından akşama&#160;kadar kimsenin suratına pepelemek zorunda kalmıyordu. Bir&#160;gün, nasıl olduğunu hiç anlayamamıştı, düzelivermişti konuşması. Sonra, gelsin askerlik.</p>
<p>Burada az kalsın ‘Çeto’nun geldiği gün.’ diyecekken son anda uyanmış, söyleyeceğini yutmuştu.</p>
<p>“Hiç unutmuyorum; Aşut’tan yorgan iğnesi alacaktım...”</p>
<p>“Şo tplikçi’nin önünde dikelen işportacı Aşut’tan m?”</p>
<p>“Evet. Birdenbire doğru düzgün konuşmaya başlayıverdim. Aşut’un şaşkınlığını görmeliydin. Ama benimki daha fazlaydı tabii.”</p>
<p>“Zırppadan geçivirdi he?”</p>
<p>“Evet. Geçiverdi. Öylece. Ansızın.”</p>
<p>“Allah’ın işi diyom sana ya inanmayon. Ee? Belediyede ne di-diler ya?”</p>
<p>“Babamın tarlasında yatır falan varmış... Ondan iyileşmişmişim... Hemen çöpçü çavuşluğuna terfi ettirdiler beni...”</p>
<p>Bir akşam Belediye çıkışı eve dönerken Nezaket’le karşılaşmıştı yolda. Karnı burnundaydı kızın. ‘Hayırlı olsun.’ demişti bu. Kız bunun sular seller gibi konuşmasına çok şaşırmış, ‘Sana</p>
<p>da hayırlı olsun.’ demişti. İşte, ne yapıyorsun - ne ediyorsun -ben iyiyim - Fen İşlerinde çalışıyorum - sen ne yapıyorsun falan filan derken ayrılmışlardı. Bir hafta sonra Belediyeye gelmiş,&#160;bunu bulmuştu Nezaket. Bir kenara çekip kendisini karı olarak&#160;kabul edip etmeyeceğini sormuştu. Dayısı buna fenalık etmiş,&#160;bu durumu annesine anlatmış, annesi dayısını korumaya kalkınca bu gidip babasına anlatmış, babası da hem annesini hem&#160;dayısını hem de kendini vurmuştu. Korkunç günler geçirmişti&#160;ama daha korkunç günler hamile kaldığını anlayınca başlamıştı. Yasak olduğu için devlette aldıramamış, parası olmadığı için&#160;de özele gidip gizli saklı kürtaj yaptıramamıştı. O zamana kadar orada burada gündeliğe giderek idare etmişti ama artık ça-lışamıyordu, eli kulağındaydı, emniyetli bir yere ihtiyacı vardı.&#160;Kabul ederseydi ona karı olur, evine bakar çeker, yemeğini yapar, söküğünü diker, çamaşırım yıkar, gömleğini pantolonunu&#160;ütüler, ortalığı temizlerdi. Şartı vardı; bir kadına dokunur gibi dokunmayacaktı ona. Kabul ederseydi bir ömür gündelikçisi olurdu. Kabul eder miydi? Allah rızası için? Kabul eder miydi? Şu karnındaki günahsızın hatırı için?</p>
<p>“Hem onun şartını kabul ettim, hem de kendim şart koştum... Çocuk, aklı ilk erdiği gün, babasının ben olmadığımı bilecekti. ‘Öldü senin baban.’ diyecektik. Anlaştık, nikâhı kıydırdık.”</p>
<p>Daha Zafer Aile Çay Bahçesi açılmamıştı Konya’da. İdman-yurdu Pasajı henüz yapılmamıştı. Kaset icat edilmemişti. Müzik radyodan, makaralı teypten ve asfalt plaklı pikaptan dinlenir, Günaydın Gazetesi otuz pay kuponu biriktirene Gırgır süpürgesi hediye ederdi. Aziz Nesin’in Ustura Dergisine; “Berberde de kalmamış bakılacak mostura / Elde keskin ustura, sür bastıra bastıra” gibi mâniler yazdığı, Akbaba’nın ortalığı kasıp&#160;kavurduğu, milletin derdini Marko Paşa’ya anlattığı, gazetelerin para ikramiyesi verdiği, Sümerbank’m Sümerbank, Sümer-bank basmasının efsane olduğu yıllardı.</p>
<p>Artık karşısındaki dev adamın Ömer’e gözü gibi bakacağından emindi Muzaffer Hoca. İç çekerek saatine baktı. ‘Gördün nü Allah seni aracı goyup ne güzel işler yapmış?’ diyecekti ki</p>
<p>telaşla fırladı ayağa. “Annah! Az galsm ezan vaktini gaçırıyoru-dum, görüyon nu bir?”</p>
<p>Hüdai Ağa ayaklandı.</p>
<p>“Ben de gideyim artık. Oğlanı çok yalnız bıraktım evde.”</p>
<p>“Cemaat gelmezden uzaklaş madem.”</p>
<p>“Kalem kâğıt var mıydı?”</p>
<p>“Nööreceğidin?”</p>
<p>“Evin adresini yazayım. Belki Ankara’ya taşınmadan görmek istersin Ömer’i.”</p>
<p>Sonbaharın sonları yaklaşıyordu. Odun Pazarındaki mahru-katçılann, İnce Minarenin önünü mesken tutmuş at arabacıların, İstanbul Caddesindeki sobacıların yüzünün güldüğü, kışın abus&#160;suratıyla kötü kötü sırıttığı, fakirlerin somurttuğu zamanlardı, ilkokul bebeleri kara önlüklerinin üstüne içi kapitoneli imperteks-lerini çekip Devrim İlkokuluna, Hazım Uluşahin ilkokuluna, Ka-raciğan İlkokuluna, Ak Şemseddin İlkokuluna, lhsaniye İlkokuluna, Cengiz Topel ilkokuluna koşturuyorlardı.</p>
<p>Devrim ilkokulunun çüklüleri yutkunarak yollara bakıyor, Karaaslanlı koç yiğidin yolunu gözlüyorlardı, ama gelmiyordu&#160;bir türlü o koçyiğit. On gündür ortalarda yoktu. Bir daha gelmez miydi ki? Kulüpleri kapatılmış taraftarlar gibi boşluğa düşmüştü bebeler. Mehmet Çetin Öğretmenin avucu kaşınıyordu&#160;tatlı tatlı, hırsını ötekilerden çıkarıyordu ama Ömer’inki kadar&#160;tat vermiyordu onlar. Hemen ağlamaya başlıyorlardı. Polis gelmişti okula. ‘Ömer Çavuş’un kaybolduğu ihbar edildi. Nereye&#160;gitmiş olabilir? Arkadaşlarının haberi olabilir mi?’ diye sormuştu. Yalanın bini bir para.</p>
<p>“Ben gördüm, Mahmut Şevket Paşa’ya döğüşmeye gittiydi. Döğüşürken ölmüştür.”</p>
<p>“Ben gördüm. Bıyıklı bi adamın elinden tutmuş gidiyodu çarşıda. O adam gaçırmıştır.”</p>
<p>“Ben gördüm. Bi faytonun götüne yapışmıştı. Faytoncu döğ-müştür.”</p>
<p>“Ben gördüm. Cemsenin peşinden goşuyodu. Ezilmiştir.”</p>
<p>“Ben gördüm. Sille Barajına yüzmeye gittiydi. Boğulagitmiştir.”</p>
<p>Keçeciler içi vardı, Dellâl Pazarı vardı, her tarafta bahçeler</p>
<p>vardı o zamanlar Konya’da. Şimdiki Belh Kavşağının olduğu semtte üzüm bağları, bağlarda bağ puştaları vardı. Şehrin göbeğindeki evlerin ekseriyeti toprak damlı, odun kirişli kerpiç evlerdi. Şehir Ak Camiinin elli adım ötesinde sona ererdi. Beş evden birinde pekmez kaynatılırdı kış öncesi. On evden birinde&#160;kenevir helvası çekilirdi. Kapılara kilit vurulmaz, bayram sabahlarında bayram ekmeği yenirdi. Buğday Pazarı vardı, Kadınlar Pazarı vardı. Sinemalarında film mi oynayacak perde iner,&#160;tiyatro mu oynayacak perde kalkardı. Belediye Sineması yanalı&#160;on sene oluyordu. Bir türlü Belediye Sineması demeye içi elvermeyen ihtiyarlar hâlâ ‘Yandı gitti güzelim Ziya Gökalp Sineması.’ derlerdi. Yazlık ve kışlık Saray Sinemaları vardı. Emek Sineması vardı, Yeni Sinema vardı. Bütün suareler yatsı namazından sonra başlardı. Herkesin herkese saygısı vardı. Betonarme&#160;bina tek tüktü; olanların çatısı da Marsilya kiremidiyle örülü&#160;olurdu. Kör Ahmet sânıyla mâruf Ahmet Özdemir ortalığı yeni&#160;yeni kasıp kavurmaya başlıyordu. En sıkıntılısı, en bunlusu, en&#160;dertlisi bile adama şakır şakır göbek attıran Konya türkülerinden başka bir şey okumayan Bedia Akartürk, yemin billah İzmirli olduğunu söylediği hâlde Konya türkülerini okusa okusa bir Konyalının o kadar güzel okuyacağına imân eden Konyakları İzmirli olduğuna bir türlü ikna edemiyor, ‘Gonyalıyım&#160;dimeye utanıyo hazar.’ diye aslını inkâr etmekle damgalanıyordu. Feyzi Halıcı, Çağrı Dergisini çıkartmaya başlayalı on sene,&#160;Turizm Derneğini kuralı sekiz sene, ‘Fezai’ mahlasıyla Çmaral-tı Dergisine şiir yollamaya başlayalı beş sene oluyordu. Camilerden ezan sesleri yükseliyor, müezzinler gırtlaklarını para-laya paralaya müslümanları namaza davet ediyor, ama sadece&#160;Aşut’un akıllara ziyan sesi İplikçi Camiini mihrabından öküz&#160;derisi kapısına kadar dolduruyordu.</p>
<p>Kimseciklere görünmeden kavak sırasını aşıp Meram Yoluna çıktığında önce mekanik bir cızırtı duydu. Bunu Muzaffer Hocanın geniz temizleme sesi takip etti. Ardından öğle ezanına&#160;asıldı Hoca. “Nerde Aşuuut, nerde Muzaffer Hoca Efendi?” dedi Hüdai Ağa. Namaz kılacağı varmış da bu sesi duyunca dinden imândan soğumuş gibi hızlı adımlarla uzaklaştı.</p>
<p> </p><p> </p><p> </p>
<div style="text-align:right;">
<em><p>İnsan, aradığıdır...</p></em>
<p>MEVLÂNÂ</p>
</div>
<p> </p>
<p>Muhtar Hacı Naci Kalaycı, sabahın dördünden beri aptes almaya çalışıyordu beş buçukta yapacağı sabah namazı denemesi için. Ama bir haftadır olmadığı gibi o sefer de olmuyordu. “Son bi defa daha deneyim bakıyım.&#160;Euzubillâhiminaşşeytaniracim&#160;Soylarına maşallah&#160;Kavuşuruz inşallah&#160;Tövbe estağfurullah...”</p>
<p>I-ıh. Olmuyordu. Öyle olmamasındansa böyle olmaması bin kere evlâydı gerçi. Şimdi hiç olmazsa aptes alamıyor, aptes alamayınca namaza duramıyor, namaza duramayınca da Allah’ın&#160;huzurunda göbek atmaktan kurtulmuş oluyordu. Bir haftadır&#160;böyleydi durum. Tespih çekerken, namaz kılarken, bir de uyurken yakasından tutan dokuz buçuk aylık şu illet, bir haftadan beri seyrüsefer değiştirmişti. Tespih çekerken gene oluyor, uyumaya kalktığında gene oluyordu ama artık namazda olmuyordu.&#160;Olmuyordu değil de, olamıyordu aslına bakarsan. Aptes olmayınca namaza durulmuyordu çünkü. O kısmı iyiydi, rükûda göbek, secdede göt atmak olacak şey değildi. Buna razı oluyordu insan. Ama bazı başka güzergâhlar daha belirlemişti illet. Söylemesi ayıp, ne zaman büyük abdestini yapmaya girse, çok değil, bir&#160;iki ıkınma sonunda çömeldiği yerde hem oynayıp hem söylemeye başlıyordu misâl. Daha dün akşam; ‘Acı Biberim Acı / Ocağa&#160;Godum Sacı’ türküsü eşliğinde sıçmıştı. İnsan hem deliğe denk&#160;getiremiyor hem de hanıma, çocuklara falan mahcup oluyordu.</p>
<p>Ulan, ne hayattı arkadaş! Namaz yok, niyaz yok... Uyku da yoktu işin kötüsü. Hadi namazı niyazı Allah’ın gücüne gitmesin diye mecburiyetten kılamıyon, bari bırakaydı yakanı şu illet&#160;de uyuyabileydin fosur fosur. O da yok. Hadi helâya gidip rahatlayayım desen, o da yok. Ne hayattı!</p>
<p>Ama biliyordu. O gözlüklü mübareğin iki istiharesinde de müjdelediği makama bir yerleşsin, huzura erecek, bin bin kaza ede ede kılacaktı bütün geçmiş namazlarını. Hâttâ ileride&#160;de başka bir bok olursa diyerek müstakbel namazlarını da edâ&#160;edecekti kazaen, ki onlar da kazaya kurban gitmesin.</p>
<p>Uyku da olmadıktan sonra evde otur otur bok mu var; kalkmış dükkâna atmıştı kapağı. Bir haftadır böyle yapıyor, bu suretle yeğenlerinin Yeşilbayır mezarlığında sabaha kadar çalışmasını zor şer temin etmiş oluyordu. “Sabah beş buçuk dedim miydi dükkânda toplanacanız, rapor vereceniz bana. Beni görmeden gidip yatanın bacağına sıçarım.”</p>
<p>Hergeleleri sıkılamakla çok iyi etmiş, çok da iyi netice almıştı nitekim. Aha, muhtemelen bugün mezarlığın saçı başı noksansız yolunmuş, en aşağı yüz hanelik parsel muvakkaten soğan tarlası kıvamına gelmiş olacaktı. Kış önü soğan bitmezdi. En iyisi mi patates ekecektin. Hem daha ucuzdu.</p>
<p>Camdan baktı. Oğlanlar gelmeden helâya girip biraz yapsa mıydı acaba? Türküsünü mürküsünü de söylerdi rahat rahat.&#160;Ama yoktu ki, ne yapacaktı?</p>
<p>Radyoyu açtı; Arap yalellisi cırcır böceği gibi ötüyordu. Geri kapattı. Bir büyüklük edecek, yeğenlerine çay demleyecekti. İşin sonuydu çünkü bugün inşallah. Ah inşallah.</p>
<p>Emir, dalgalana dalgalana Hacı Muhtar’a hamle eden Adnan’ın önünü kesti.</p>
<p>“Ne yaptığını sanıyorsun Adnan?”</p>
<p>“Ben bu adamı döverim.” dedi Adnan. Dövemeyeceğini bilmesi gerekiyordu normalde ama gerçeklik duygusunu giderek daha fazla kaybettiği için yapabilecekleriyle yapamayacaklarını birbirine karıştırıyordu artık. “Şuna bak... Güya biz bunu&#160;çıldırtacaktık aptes bile aldırmayıp... Alamıyorum diye seviniyor adam yaa... Kendine pay çıkarıyor yaa... Çıldıracağım yaa.”&#160;“Sakin ol.” diyerek kader arkadaşını teskin etmeye çalıştı&#160;Emir. “Gel bu aptes işinden vazgeçelim. Namazda kıvırttıralım&#160;gene biz bunu.”</p>
<p>“Ben hele önce bir kafa göz gireyim de şuna...”</p>
<p>“E, hadi gir o zaman.”</p>
<p>Adnan dükkânın şerbet beton zemininde bata çıka hücum edip muhtarın içinden, altından, üstünden geçti, muhtar çaydanlığa su çekiyordu, ruhu bile duymadı.</p>
<p>“İyice bir dövdün mü bari?”</p>
<p>“Olmadı ki ama... Dokunamadım bile... Niye olmadı? Niye dokunamadım?”</p>
<p>Emir, arkadaşının karşısına gidip ellerini omuzlarına koydu. “Biz ölüyüz Adnancığım.” dedi. “Onun dünyasında yokuz biz.&#160;Kendi dünyamızdan da kopuyoruz yavaş yavaş.”</p>
<p>“Hadi yaa?”</p>
<p>“Hatırlamıyor musun?”</p>
<p>“Neyi?”</p>
<p>“Ne neyi?”</p>
<p>“Hatırlamıyor musun dedin ya.”</p>
<p>“Ben mi dedim?”</p>
<p>“Sen dedin.”</p>
<p>“Ne dedim?”</p>
<p>Hacı Naci Kalaycı alışmıştı artık, bu sefer kendiliğinden bir türkü tutturdu demliğe çay atarken.</p>
<p>“Maşşallah Hacemmime.” dedi Behnan. Gece vardiyasından dönmüşlerdi. Gaz ocağının başında omuz attıran Hacemmi’ye&#160;doğru “Çık çıkı çık çıkı” diye sesler çıkararak orasını burasını&#160;çevire çevire yürüdü. “Şuna bak hele şuna. Götü ayrı bi yere gi-diyo başı ayrı bi yere. İpne mi lan bu yoksa?” diye fısıldadı Ta-hir’in kulağına Samet. Tahir sın tıp sol dirseğini Samet’in böğrüne gömdü. Sağ elinin işaret ve baş parmaklannı uç uca getirmiş delik işareti yapıyordu. “İstesek bize de verir mi ki?”</p>
<p>Muhtar elini peşkire silerek masanın başına seğirtti. “Naaptı-mz aslanım?” dedi.&quot;Tamam mı?”</p>
<p>Behnan tam kıvırtmayı kesip “Ayıbediyon Hacemmi.” diyecekti ki Samet’le Tahir aynı anda atıldılar gerisinden: “Ayıbedi-yon Hacemmi.”</p>
<p>“Anlatın hele lan. Bi oturun da adam gibi deyiverin oğlum. Bitti mi esastan? Kurtulduk mu o mezbelelikten?” Sanki kurtulduklarını bilmiyordu. Üç beş yerinde göstermelik üç beş piç ağaç haricinde tarlaya dönen mezarlığa her sabah yaptığı gibi dün sabah da uzun uzun bakmış ve “Maşallah benim aslanlarıma. Bitirmişiniz lan!” demişti. Yeğenler, ufak tefek birkaç def-i kabir, eski mezarlık camisinin duvarlarının az daha tıraşlanması ve ‘Uçtu Gitti Ayşegül’ün yerinin işaretlenmesi haricinde pek bir iş kalmadığını müjdelemişlerdi. Bu da yeğenlerine “Ayşegül şimdi esastan&#160;uçtu gitti he?” diye şaka yapmıştı sırtararak. Şimdi de o değilden&#160;soruyordu işte. Yarım saate kadar aydınlanacaktı ortalık ve kendi&#160;gözüyle görecekti göreceğini. “Ee?” dedi merak ediyormuş gibi.</p>
<p>“Bitti Hacemmi, bitti.” dedi Samet. Yine Behnan’m ağzından almıştı lâfı. “Anamız siki... ağladı ama bitti sonunda. Hava ışısın, görecen. Istesen şimdi gidip dikersin evi. O kadar tertemiz&#160;ettik yani.”</p>
<p>“Aferin lan. Ben de size çay demledim mis gibi. Demlensin, için birer, sonra gider yatarsınız.”</p>
<p>“Hem demledim diyon, hem de demlensin diyon Hacemmi.” Hiçbirinin yatası yoktu aslına bakarsan. Üçü de gözlerini yumdukları anda kefen ütülemeye başlıyor, açıncaya kadar da ha&#160;babam ütülüyorlardı.</p>
<p>“Daha suyunu yeni çektim oğlum. Kör müsün, görmedin mi dükkâna girerken? Beş dakka bekleşeniz ölür müsünüz?”</p>
<p>“Bekleriz Hacemmi... Noolacak.” dedi Behnan. “Samet boş boş konuşuyo işte.”</p>
<p>Yeşilbayır Mahallesi Muhtarlığında, zahirde Hacı Naci Kalaycı, Samet, Tahir ve Behnan olmak üzere dört, bâtında ise Yeşilba-yır mezarlığının beş kişilik Ütü Kolu; Gıyas, Ekmel, Hacer, llha-mi ve Hilâl ile iki kişilik Müzik Kolu; Adnan ve Emir olmak üzere toplam on bir kişi vardı. Dört esvaplı sadece birbirini görüyor, yedi kefenli hem birbirini hem de esvaphlan görüyordu. “Buyrun&#160;arkadaşlar, birine mi bakmıştınız?” dedi Emir, üç amcaoğluna re-fakaten içeri giren beş kefenliye. “Dün, evvelsi gün ve ondan evvelsi dört gün boyunca olduğu gibi bir kere daha söylüyorum; biz&#160;şu üç genç ölümlüyle ilgileniyoruz.” diye cevapladı llhami. “Mezarlarımızı talan ettikleri için cezaefi her uykuya yattıklarında&#160;uyanıncaya kadar kefen ütületiyoruz kendilerine. Bu sayede belki korkup vazgeçerler diye de umuyoruz ayrıca.” Emir Adnan’a,&#160;Adnan Emir’e baktı, sonra dönüp Ütü Kolunun beş ferdine baktılar birlikte. “Cezanızı beğenmedik.” dedi Adnan. “Bir espri lezzeti, bir mizah duygusu yok. Zaten sonuç alamadığınız da ortada. İşittiniz, tüm mezarları boşaltmışlar. Artık ne gidecek bir yerimiz var ne de tutunacak bir çöpümüz. Yani özetlemek gerekirse,&#160;bir halt becerememişsiniz. Otur! Sıfır!” ldacer bir adım öne çıktı gruptan. “Siz çok iyi iş becermişsiniz.” dedi Müzik Kolunu aşağılayarak. Ağzında böcek çiğniyormuş gibi tiksinti dolu bir sesle&#160;konuşuyordu. “Bizim salaklar mezarları talan ettiyse sizin salağın&#160;talimatıyla etti. Eler namazda göbek attırarak bayağı korkutmuşsunuz adamı yani. Siz beraber ve solo türkülerinizi icra edip eğlendikçe o daha fazla emir yağdırdı. Aferin. Beş. Pekiyi.”</p>
<p>Adnan Emir’e dönüp sevinçle gülümsedi. “Geçtim.” dedi. “Duydun mu? Beş aldım.”</p>
<p>“Ben kaç aldım acaba?” diye ciddiyetle sordu Emir. Tastamam sapıtmışlardı.</p>
<p>“Bir türkü de ben söylemek isterim müsaadenizle.” deyip sehpada kapalı duran tavlanın üstüne çıktı Gıyas.</p>
<p>“Ben de oynamak isterim.” dedi Hilâl.</p>
<p>Gıyas türküye başladı.</p>
<p>Talan başladığından bu yana ara dünya ile bağları aşama aşama gevremiş, gevşemiş, eprimiş, incelmiş, tüylenmiş, tel tel çözülmüş, evvelsi sabah itibarı ile pamuk şeker ipliği gibi dokunsan kopacak kıvama gelmiş, dün sabah itibarı ile iki veremlinin fersiz öpüşmesinden arta kalan iki dudak arasındaki son salya&#160;ipçiği gibi uzadıkça incelerek eceline yaklaşmış ve nihayet bu&#160;sabah itiban ile sessizce kopmuştu.</p>
<p>Ölüler ölüyordu.</p>
<p>“Hamamı ne zaman yakıyoz Hacemmi?” diye sordu Behnan göze girmek için.</p>
<p>“Aferin bak... Unutmamışın.” dedi Muhtar. “Bi öğrenelim bakalım, hanım sultan kurnalı keranesini ne zaman açacakmış.&#160;Açacağı günün gecesinde verirsiniz gazyağmı.”</p>
<p>“Niye bekliyoz ki karının keyfini?” dedi Tahir, Behnan’dan daha fazla göze girmek için. “Bu gece yakıverdim işte.”</p>
<p>“Oğlum...” dedi Muhtar. “... Hamamın ocağı yanıyor olacak ki polis molis geldiğinde bakacak, yangın ordan çıkmış zannedecek. Durduk yerde yakıp da başımı belâya mı sokacan benim&#160;lan? Salak!”</p>
<p>“Salak valla.” diyerek Hacemi’nin bir kere daha takdirini kazandı Behnan.</p>
<p>Soluk soluk aydınlanmaya başlamıştı Yeşilbayır.</p>
<p>Büyük yeşil jip, Mahkeme Hamamının yanındaki evin bahçesine girip dokuz tulumlu adamı toprağa döktü. Talimat belliydi. Bir haftadır her gün nöbetleşe üç haritacı geliyor, şerefsiz mahalle muhtarının geceden geceye düzlettirip yokmuş, hiç olmamışmış manzarası verdirdiği mezarlann krokisiyle beraber Yeşilba-yır kabristanının topografyasını milimi milimine çıkartıyordu.&#160;İki sağlam mimar da şerefsizin kırdırıp döktürdüğü kabristan camisinin bire bir projesini çizip vermişti ellerine.</p>
<p>Dokuz adamın dokuzu da usta, dokuz ustanın beşi marangoz, dördü bahçıvandı. Marangozlar krokide işaretlenen lahit-lerin olması gereken yerleri çıtayla işaretlerken bahçıvanlar da mezarlığı kış üstü çuha çiçeği, açelya ve kamelya çalısıyla bezeyip ilkbaharda açsın diye lale, sümbül ve zambak soğanlarım&#160;toprağa gömecek, sonra da her mezarın başucuna iğde, ayaku-cuna çam ağacı dikeceklerdi. İnşaatçıların da eli kulağındaydı.&#160;Az sonra damlar, bir taraftan camiye girişir, bir taraftan da yerle bir edilip curuf hâlinde Elmadağ çöplüğüne atılmış çevre duvarının yeniden doğuş ameliyesine başlarlardı.</p>
<p>“Ne yapalım Satılmış?” dedi Celayir. Usta bahçıvanların ustası oydu.</p>
<p>Satılmış, dibi gelmiş sigarasını iki parmağıyla tutup hızlı bir fırt çekti. “Hemen başlayalım.” dedi. “Gülsüm Hanım o kadar</p>
<p>itimat etti, boşa çıkarmayalım.” İzmariti yere atıp üstüne bastı. “Hadi arkadaşlar.” diye seslendi diğer marangozlara. “Başlıyoruz.” O da onların baş ustasıydı.</p>
<p>Dört usta bahçıvan, bahçenin korunaklı bir köşesinde yığılı çiçek kasalarına hamle ederken beş usta marangoz da kırkar kırkar balyalanmış çıtaları yüklendiler.</p>
<p>Sonbaharın son güneşlerinden biri, hüzmelerini tarlaya dönmüş mezarlığa savurdu.</p>
<p>Muhtarın dükkânında; “Bir dakika arkadaşlar!” diye bağırdı Ekmel. Bir müddet daha ara ara kendilerine geleceklerdi. “Biz&#160;niye oynuyoruz yaa?”</p>
<p>“Hakikaten yani.” Gıyas tavlanın üstünden yere atladı.</p>
<p>Ilhami, Hilâl ve Hacer’le hemen hemen aynı anda Emir ve Adnan da durulup kollarım indirdiler. “Evet.” dedi Adnan. “Bizim değil, bu şapşaklann oynaması gerekiyordu. Seyredin şimdi.”</p>
<p>“Ne söylüyoruz?” diye sordu Emir.</p>
<p>“Adanalı Kız nasıl? Yeterince oynak mı sence?”</p>
<p>“Mükemmel.”</p>
<p>Hacı Naci Kalaycı, hava az daha aydınlansın, cama çıkıp uzaktan bir keşif yapacaktı. Bakalım istediği gibi olmuş muydu.&#160;Boşalan bardağını, Tahir’le Samet’ten atik davranıp daha onlar&#160;kıçlarını iskemleden kaldıramadan ellerini ovuştura ovuştura&#160;fırlayan Behnan’a uzattı.</p>
<p>“Tazele yeğenim.”</p>
<p>“Tazeliyim Hacemmi...” dedi Behnan. Sonra da bardağı alıp başının üstüne bir tur döndürdü, olduğu yerde sıçrayarak yüz seksen derece dönüp Tahir’le Samet’e; “Hadin, hep beraber.” dedi.</p>
<p>Muhtar Hacı Naci Kalaycı başta olmak üzere iki amcaoğlu da cân-ı gönülden icabet ettiler bu davete. İçleri kıpır kıpırdı. Oynamak istiyorlardı. Hacı Naci Kalaycı çatlak sesini titrete titre-te asıldı.</p>
<p>“Ormanda çalı mıyım</p>
<p>Çalının dalı mıyım</p>
<p>Adanalı dururken</p>
<p>Yabancı alır mıyım...</p>
<p>Hep beraber yeğeeen...”</p>
<p>Daha şimdiden ter içinde kalmış amcaoğullan, göbek şiddetini bir vites daha yükselterek nakarata katıldılar.</p>
<p>“Gel Adanalı giz Güzel edalı giz&#160;Adana çarşısında&#160;Gezilmiyo yalınız...”</p>
<p>Behnan felâket döktürüyordu. Hacı Naci Kalaycı, kulağına bir üfleyen olduğunu hiç bilmeden türküden türküye geçerek&#160;enfes bir potpuri sunuyordu.</p>
<p>Tahir Samet’e göz süzüp duruyor, sanki o ondan beter oynamı-yormuş gibi elinden kolundan tutup çocuğu daha şedit bir raksa teşvik ediyordu. Samet Tahir’den fırsat bulduğu anlarda kaçarak&#160;odanın dört yanında seke seke, eğile büküle altta ve üstte parmak&#160;şıklatıyor, Hacemmisinin önüne gidip yanına köprü kurarak bir&#160;alnından bir gerdanından öptürüyordu. Adnan gene kopup gitmişti. Bir taraftan Naci Kalaycı’nın kulağına üflüyor, bir taraftan&#160;da olduğu yerde sıçrayıp yükseliyor, yere inerken çingir çingir&#160;omuz attırıyordu. Emir’in ona katılması an meselesiydi. Derken&#160;o da katıldı. Derken Ekmel Emir’e, Gıyas Ekmel’e, Hacer Gıyas’a,&#160;llhami Hacer’e, Hilâl de llhami’ye katıldı. Yeşilbayır’ın muhtarlık&#160;karargâhı, geldikleri yer belli, gidecekleri yer meçhûl, yedisi ölü&#160;ve kefenli, dördü diri ve esvaplı on bir insanoğlunun akıllara durgunluk veren müsameresine sahneydi artık. Tahir Samet’e yanaşıp sol omzunu öne savururken sağ avucunun dibiyle omuz başına darbeler indiriyor, Samet ağzıyla “Çık çıkı çık çıkı” diye sesler çıkarıp kabalarım sallayarak Tahir’in gözlerini yerinden uğratıyor, Behnan iki dizi üzerine çökmüş, çiğ köfte yoğurur gibi öne&#160;geriye hamle ede ede betonu mıncıklıyor, Gıyas tavlanın üstündeki yerini almış kendi ekseni etrafında dönerek eteklerini savuruyor, Hilâl Hacer’e bir dönüp omuz vuruyor, bir dönüp gerdan&#160;kırıyor, llhami’yle Ekmel kollarım birbirlerinin omuzlanna atmış&#160;saçma sapan bir halay çekiyor, Muhtar Hacı Naci Kalaycı, Emir’le&#160;Adnan’ın iki yandan iki kulağına üfledikleri birbirinden oynak&#160;türküleri arkası arkasına patlatıyordu.</p>
<p>Karargâh göbek darbeleriyle yıkıladursun, Yeşilbayır mezarlığı çoktan şantiyeye dönmüştü.</p>
<p>Satılmış, krokideki yerleri bir bir kontrol edip elifi elifine doğru yer olduğundan emin olduktan sonra onar mezarlık ödevler vermişti öteki ustalara. İşleri basitti. Mezarın krokide işaretli yerini bulup dört çıtayla lahit büyüklüğünde bir dikdörtgen çatıyor, lahitin konulacağı yere bire bir yatırıp köşelerini ufak çivilerle tutturuyorlardı. Lemi, Osman, Yekta, Ramazan ve Satılmış onar onar yer haritasını çiziyorlardı kabristanın. Elli mezarın işini bitirmiş, ikinci ellilik ödeve başlamışlardı.</p>
<p>Celayir bahçıvanları yönlendirmiş, Satılmış’ın ekibi ilk ellilik mezara giriştiğinde o da Recai, Dündar ve Yalçm’a sıradaki elli&#160;mezarın çiçeklenecek yerlerini vermişti. Marangoz ekibi ikinci&#160;ellilik partiye başladığında onlar da aynı hızla, çıtalanan ilk ellilik kısma giriştiler. Uzaktan bayıra bakan biri, lahit büyüklüğündeki şekillerin aslında yere yatırılmış dikdörtgen biçimli çıtalar olduğunu anlayıncaya kadar o işaretleri çiçeğiyle fidanıyla&#160;ciddi ciddi dört başı mâmur mezar zannederdi.</p>
<p>İnşaatçılar da gelmişti. Ustabaşı Lokman, Yakup, Tanju ve Cantekin’i mezarlığın Kayaş tarafına, Hazım, Derviş ve Oruç’u&#160;Boğaziçi tarafına, Özcan, Yasin ve Uğur’u Kuşunlar tarafına&#160;sevk etmiş, Nazif, Habib ve Mazhar’ı yanına alıp mezarlığın Kavaklar Deresi tarafına geçmişti.</p>
<p>Bir otobüs dolusu amele de oradaydı. Duvar ustaları adam başı beş ameleyi yamaçlarına almış iş yağdırıyorlardı.</p>
<p>Gidip gelen el arabaları, ekilip dikilen çiçeklerle ağaçlar, mezar yerlerini işaretleyen marangozlar, Gülsüm’ün Mahkeme Hamamına bitişik evinden, yuvasına erzak taşıyan karınca sürüsü gibi sırtlarında malzeme taşıyan işçiler, hurdası çıkmış caminin avlusunda kum eleyenler, harç karanlar, demir büken-ler, kalıp hazırlayanlarla Yeşilbayır mezarlığı tam tekmil bir&#160;şantiye yeri gibiydi.</p>
<p>Mahalleliye seyirlik çıkmıştı. İşe, okula gitmemiş ne kadar Yeşilbayırlı varsa oradaydı. İşe ve okula gitmemiş bazıları hariç. Onlar hâlâ kaynatıyorlardı.</p>
<p>Gayfe bişdiği yerde</p>
<p>Telve daşdığı yerde...</p>
<p> </p><p> </p><p> </p>
<div style="text-align:right;">
<em><p>Zekâ neyi şâd etti istikâmet bozuksa?</p>
<p>Ölümün ötesine bakışımız var bizim...</p></em>
<p>ÖMER EKİNCİ MİCİNGİRT</p>
</div>
<p> </p>
<p>Onlar da bir gün ölecekti... Hacı Naci, Tahir, Samet ve Behnan Kalaycı... Bir gün mutlaka bizim sekeneye katılacak, buraların&#160;hayatına karılacaklardı. Anlayamadığım, bunu nasıl olup da&#160;anlayamadıklarıydı. Acaba ben anlayabilmiş miydim oradayken? Hatırlamıyordum. Onlara doğumdan evvelini hatırlama&#160;izni yoktu, bize ölümden evvelini. Doğarken de bir nevi ölüyordu demek insan. Veya bizim gibi, ölürken de bir nevi doğuyordu. Onlar bunu nasıl anlamıyorlardı? Biz bir cenazenin&#160;önünde hiç saf tutup helâllik vermiyor, hiç mezar kazmıyor,&#160;hiç ölü gömmüyorduk. “Öldü gitti işte.” deme şansımız yoktu hiç. Ölümün sessiz yüzünü görüp ibret alma şansımız yoktu. Oysa onların vardı. Biz ders alacak bir tecik dersliğimiz bile yokken ders alabiliyorduk da onların her ânı dersle doluyken bizim hem hocasız hem de derssiz anladığımızı nasıl olup&#160;da anlayamıyorlardı?</p>
<p>Darmadağın olmuştuk. Kaosun kurucu unsurları gibiydik. Ölü olduğunu unutan ölülerdik. Kabir hayatı ile bağımız koparılmıştı; boşluktaydık.</p>
<p>Bize kendince iyilik etmeye çalışan o hamamcı kadıncağız için üzülüyordum. Çabalan boştu. Çünkü mezarlarımızdan da&#160;çıkarılıp atılmıştık; bilmiyordu. Sanıyordu ki Hacı Naci Kalaycı</p>
<p>yalnızca mezar kümbetlerimizi, lahitlerimizi ve taşlarımızı yok etmiştir. Oysa bizi yok etmişti; bilmiyordu.</p>
<p>Kâbus gibi bir haftaydı geçirdiğimiz. Dokuz buçuk ayda altmış mezar boşaltan Kalaycı sülalesi, son bir hafta içinde üç yüz otuz mezan birden tersyüz etmiş, Nihat’la bana bu bir hafta boyunca sarsak sarsak mezarlık camiine gelip bencileyin giysi arayan, öldüğünü ancak teneşiri görünce anlayan ölüleri karşılamak, nasıl tepki göstereceğini bilemeyenleri teskin etmek, sakinleştikleri zaman da insan içine karışmamaları için uyarmak&#160;düştü.</p>
<p>“Üstünü değiştirmeye mi geldin Şevket?”</p>
<p>“Evet. Üstümü değiştirmeye geldim.”</p>
<p>“Sence bunun bir faydası olur mu?”</p>
<p>“Bilmiyordum ki...”</p>
<p>Bir haftada üç yüz otuz kişiyle yaptık bu konuşmayı. Sadece isimler ve tepkiler değişiyordu. Bir de biz...</p>
<p>Kimi zaman ben oluyordum yeni gelenin kılavuzu “Üstünü değiştirmeye mi geldin Yavuz?”</p>
<p>Kimi zaman Nihat oluyordu.</p>
<p>“Üstünü değiştirmeye mi geldin Merve?”</p>
<p>Kimi zaman da bizimle birlikte hareket eden Haşmet, Rahi-me, Suzan, Medeni, Ayşegül.</p>
<p>“Üstünü değiştirmeye mi geldin Turan?”</p>
<p>“Üstünü değiştirmeye mi geldin Hanefi?”</p>
<p>Kiram, İzzet, Narin, Fedai, Mutlu, Kuddusi, Ümmü, Ayperi, Kadir, Eşref, Neşet, Raci, Füsun, Hatice, Gönül, Leman, Zehra,&#160;Müjdat, Yusuf, Niyazi, Cemil, Hafi, Fazlı... Geldikçe geliyorlardı. Vakkas, Efser, Behiye, Ahmet, Rıdvan, Fazilet, Zeynel, Mahiye, Gülizar, Ülfet, Ayşe, Cihanfer, Nigâr... Geldiler, geldiler,&#160;geldiler... Sonuncusu da gelinceye kadar hiç durmadan geldiler. Son gelen Şeyda’ydı.</p>
<p>“Üstünü değiştirmeye mi geldin Şeyda?”</p>
<p>“Evet. Üstümü değiştirmeye geldim.”</p>
<p>“Sence bunun bir faydası olur mu?”</p>
<p>“Bilmiyordum ki...”</p>
<p>Hepsini karşılamış, ancak hiçbirini bizimle birlikte hareket etmeye, dirilerin bozduğunu düzeltme işini gene dirilere bırakmaya, yani kaderimizi kabullenmeye ikna edememiştik. Ölülerin dünyası, dirilerin dünyasında yitip gidiyordu. Bir gördüğümüzü bir daha göremiyor, aradığımızı bulamıyorduk. Uslu&#160;durmak mı? Kapı kapı geziyordu bizimkiler. Evlere, dükkânlara dalıyor, görünmez adamcılık oynuyor, bizi yurdumuzdan&#160;süren dirileri akıllarınca hizaya getirmeye çalışıyorlardı. Yaptıkları işin, muhtara olur olmaz göbek attıran Emirle Adnan’ın&#160;veya mezarları talan edenlere kefen ütületen Gıyas, Ekmel, Ha-cer, llhami ve Ehlâl’in yaptığından hiç farkı yoktu.</p>
<p>“Ne olacak şimdi?” dedim Nihat’a. O benden kıdemliydi. “Bedenlerimiz son zerresine kadar sökülüp alındı kabirlerimizden. Çöp gibi atıldık bir çukura. Sonra?”</p>
<p>“Kötüsü, yavaş yavaş şu bulunduğumuz ortamdan da silinip kayıplara karışacağız.” dedi gözlüğünü kefeninin eteğine silerek, ffiç utanmıyordu. “İyisi, ne hâlde olduğumuzu bilmiyor olacağız.”</p>
<p>“Bunun nesi iyi?”</p>
<p>“Hissiz olmak acı çekmekten iyi değil midir?”</p>
<p>“Sen ciddi misin?”</p>
<p>Gülümseyip eteğini indirdi, gözlüğünü taktı. “Tabii ki değilim.” dedi. “Söz dinlemeyenler yakında gelip bu soruyu sordukları zaman onları nasıl avutacağımın provasını yapıyorum. Acı çekmek iyidir; varlığının farkında olmanı sağlar. Cehennem bile hiç olduğunu bilmediğin bir hiçliğe yeğdir. Ama korkarım, mahallemizin acar muhtarı bizi yolladı bile oralara.”&#160;“Durumun değişme ihtimâli?”</p>
<p>“Mucize.”</p>
<p>“Yani imkânsız...”</p>
<p>“Hayır. İmkânsız imkânsızdır. Mucize ise mucize. İkisinin arasında dağlar kadar fark var.”</p>
<p>Başımı eğdim. Ayağımı vidalarından fırlamış gibi sallıyordum. İş Hacı Naci’nin insafına kaldıysa, o zaten hem mucize, hem de öyle bir mucize imkânsız olacağı için imkânsız olurdu.</p>
<p>Ayrıca, diyelim bir biçimde durdu veya durduruldu Hacı; kendi kabirlerimize dönmedikten sonra bir anlamı yoktu ki.</p>
<p>Kendi kabirlerimize dönme ihtimâli... Buna ihtimâl vermek dahi ihtimâl dışıydı. Cesetlerimiz neredeydi? Diyelim bulunduk. Hangi iskelet hangi mezara konulacaktı?</p>
<p>Ne mezar taşımız kalmıştı, ne lahitimiz, ne mezarımız, ne de mezarlığımız.</p>
<p>Gülsüm...</p>
<p>O iyi yürekli kadıncağız beyhude toplatıyordu ortalığı. Zaten toplatamazdı da. Benim tanıdığım muhtar, ne yapar eder engellerdi onu. Bugün yarın.</p>
<p> </p><p> </p><p> </p>
<div style="text-align:right;">
<em><p>Ömür; kimine uzun, kiminde bir kelebek</p>
<p>Ömür; tıpkı huy gibi, özünde sendelemek.</p>
<p>Ömür; bazen de gölge, velînin sükûtunda,</p>
<p>Ömür; kefeni biçip zamanı rendelemek...</p></em>
<p>ÖMER EKİNCİ MİCİNGİRT</p>
</div>
<p> </p>
<p>Eski adresine gelen mektubu da alıp Yeşilbayır’a öyle gelmişti Gülsüm. “Babam geliyor... Sonunda...” Pencerenin önüne koydurduğu masaya oturmuş babasına cevap yazıyor, ara ara kafasını kaldırıp mezarlıktaki hummalı faaliyete bir göz atıyordu. Kendisi için bile hatırı sayılır bir parayken Rahmi Dayı açısından bir servet olsa gerekti şu işe dökülen. “Hidayetin yüzü&#160;suyu hürmetine...” demişti ihtiyar. Kayınpederinin Ankara’daki en iyi dostuydu. “Şu mezarlığı Naci Kalaycı denilen o kahpe&#160;evlâdından kurtar kızım. Benim de vakit erdiğinde yatmaya geleceğim yer orasıdır. Rahmetli babamın sağ yanı. Benim oğlan&#160;bilmez. Babam gül ağacının altında yatar. Şemsi Beşikçi. Ben&#160;başucu taşını bulamadım ama yeri belli hiç olmazsa. Başucuna&#160;ismiyle ‘Hüvel Bâki’ yazdırırsın, kâfi. Babam dikmiş o ağacı. Daha çocukken. Benden yaşlıdır o piç.” Gül ağacına dokunulmayacaktı. Bahçıvanlar tembihlenmişti; ayrıca aşı yapılacak, piçlikten kurtarılacaktı.</p>
<p>Mektubu katlayıp zarfa, zarfı da askılı çantasına yerleştirdi. Akşam son kez şehre dönecekti. O zaman atardı. Kendine bir&#160;çay doldurdu. Hamam zaten hazırdı ama ufak tefek değişiklikler için külhanı söndürülmüştü. Tuttuğu adamlar evi taşımayı&#160;bitirirlerdi bugün; o da yerleştirirdi kadınlarla. Ortalık kaldırılsın, işler hâle yola konulsun, ateşlerdi külhanı.</p>
<p>Mezarlığa baktı. Çıtaların dörtte birine yakını yerleştirilmişti. Lahitler akşama doğru gelecekti. Kırıkkale Asfaltının sağ tarafındaki iki taşçı ona çalışıyordu iki haftadır. Mezarların tümünün başucu taşlarında Rahmi Dayı’nınki gibi ‘Hüvel Baki’ yazacaktı, çünkü yatanların ne adı vardı ne sanı. Olanları da zaten muhtarın yeğenleri kırıp dökmüş, götürüp çöpe atmışlardı.&#160;Bir Ayşegül adındaki kızcağızın yeri belliydi, bir de Rahmi Dayının babası Şemsi Beşikçi’nin. Gerisi... ‘Hüvel Baki’.</p>
<p>“Ah muhtar, ah.” dedi yüksek sesle.</p>
<p>Muhtar döktürüyordu dükkânda. Derken, birisi kendisine seslenmiş gibi kulak kabarttı, göbek atmayı kesip alnının terini elinin tersiyle sildi. “Bi durun oğlum.” dedi yeğenlerine. Zaten hepsi de aynı anda düğmelerine basılmış gibi durmuştu.&#160;“Amma oynadık lan. Noolduysa sabah sabah. Deli miyiz oğlum biz?” Yorgunluktan geberiyordu. Saatine baktı. “Allah canını almasnımnn...” dedi, “Öğlen olmuuuuş. Naaptık lan biz?”</p>
<p>Belini yanını tuta tuta dükkânın kapısına doğru yürüdü, dükkânın kapısını açtı, dükkânın kapısının önüne çıktı, dükkânın kapısının önünde gerindi, dükkânın karşısındaki mezarlığa baktı.</p>
<p>Arefe ziyareti gibi insan kaynıyordu maşallah.</p>
<p>Duygulandı. Basbayağı da güpgüzel bir mezarlıktı işte.</p>
<p>Hâli vakti yerinde, çiçekli çubuklu adam gibi bakılıp çekilmiş bir mez...</p>
<p>Jeton nihayet düştü.</p>
<p>“Nooluyo laaaan!”</p>
<p>Emir, Adnan, Ekmel, Hacer, Gıyas, llhami ve Hilâl de dükkânın kapısının önündelerdi. Hacı Naci Kalaycı’nın neden öyle bar bar bağırdığını anlayamadılar. Bayırdaki şu arazinin ne olduğunu da bilmiyorlardı zaten. “Ne güzel...” dedi Hacer. Kendini evinin kapısında zannediyordu. “Belediye burayı park yaparsa bizim evin önü hayatta kapanmaz. Oh oh oh... Çiçek miçek de ekmişler.”</p>
<p>“Yalnız...” diyerek müdahale etti Hilâl. “Burası bizim ev, sizin değil.”</p>
</body>
</html>