<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Hadi sen şimdi Hüdai Ağa ol da, Çeto’yu yanın sıra Ankara’ya, kızın evine götür. Diyelim götürdün, hadi evde yatır. Ki anasının hiçbir kötü huyunu almayan Gülsüm’ün her nasılsa bu kötü huyunu alacağı tutmuş, Çeto’ya kapı iti muamelesi ötesinde muhabbet beslemeyi başaramamıştı. Hüdai Ağa’ya&#160;duyduğu sonsuz muhabbete ve hâttâ “İtinin yoksa sahibinin&#160;hatırı var.” atasözümüze rağmen.</p>
<p>Bahçe, bağ, nizam, düzen falan deyip işi uzattıkça uzatıyordu ama bakma, hepsi hikâyeydi, Çeto’ydu aslında elini kolunu bağlayan. Yalan yok; oğlu gibiydi it onun. Yoksa karısı ölmüş&#160;de şiddetli yalnızlık duygusu yüzünden ite köpeğe gönül indirmiş bir melankolik olduğundan değil. Hâttâ Nezaket sağken&#160;daha da yalnızdı bile denebilir yani. Tıpkı Çeto gibi. O da Nezaket sağken şimdikinden daha yalnızdı. Köpekti. Çeto bile değil.</p>
<p>Oyalanıyordu Hüdai Ağa. Farkındaydı. Çeto için zaman kazanmak istiyordu usulünce. Bu zamanın bir sınırı yoktu tabii. Düşünüyordu adam. Elli sene düşünebilirdi meselâ. Veya hayvanın eceliyle ölmesini bekler, ki ecele pek de eyvallahı yok gibiydi mahlûkun, hadi oldu da öldü diyelim, onu da toprağa verir, sonra giderdi. Biraz zaman lâzımdı... Ne bileyim?</p>
<p>Sokak süpürgecisi olarak başladığı Konya Fen İşlerindeki durumu, okuryazarlığı, aklı başmdalığı sayesinde hızlı bir değişim göstermiş, dili de çözülüverince kaymaklı kadayıf olmuş,&#160;önce çöpçü çavuşluğuna, ardından garaj amirliğine, sonra muhaberat memurluğuna, en son da muhaberat şefliğine kadar&#160;yükselmişti. Tekke Mahallesindeki bu evi tuğla üstüne tuğla&#160;koyarak kendi inşa etmişti. Bir tarafı Şeker Fabrikası Ağır Kantarı, bir tarafı Tekke Mahallesi, bir tarafı Akyokuş olan bu ıpıssız tarlayı babasından kaldı diye ele almış, Allah var, hiçbir işi&#160;gözünde büyütmeden, taşı ayıklanacakmış, orasına tulumba&#160;vurulacakmış, burasına ark yapılacakmış, şurasına kuyu açılacakmış, ötesine ağaç dikilecekmiş, berisine domates, soğan ekilecekmiş, foseptik kazılacakmış ve bu işler bitesiye kadar çamurda çakılda yatılıp kalkılacakmış, hiç dert etmemişti. Buna&#160;iş ver, sırtım yasla, ayaklarını da uzat, seyret, öyle bir adamdı.</p>
<p>Vakit lâzımdı vakit. Çeto’yu hâlletmeden gidemezdi. Ama gidecekti, mecburdu.</p>
<p>İyi de, nasıl?</p>
<p>Şöyle olur muydu meselâ? Çeto’dan önce malı mülkü bırakacak birilerini bulasıya kadar oyalansa? Kiracı da bulamayacağına göre? O zaman mecbur satacaktın. İyi de nasıl? Millette para vardı var olmasına da hiçbir Konyalı şu dağın başına getirip gömmezdi parasını. Öte yandan, bu bir sürü masraf etmişti&#160;değil mi? Geç masrafları; evi dikerken harcadığı paraya da sa-tamayacağına göre şimdi? “Konya nireeee, Tekke Mahallesi ni-re?” derlerdi. Gülsüm mecbur bekleyecekti o zaman. Yok, ayıptı o kadar. Bir an evvel tası tarağı toplayıp gitmek zorundaydı.</p>
<p>Ama Çeto’yla gidilmezdi Ankara’ya.</p>
<p>Ankara’ya gidilse Gülsüm’e gidilmezdi.</p>
<p>Lâkin Çeto’suz da gidilmezdi.</p>
<p>Ne olacaktı be?</p>
<p>Normal bir köpek değildi ki bu. Mucizeydi. Ta kendisiydi. Normal köpek olsaydı rahatça bırakacağından değil; bu mucizenin bir sebebi olması gerektiğine inanıyordu. Sebepsiz kuş&#160;uçmaz ya.</p>
<p>Çeto’nun normal bir köpek olmadığım anlaması için hayvanın konuşmaya başlaması gerekmemiş, ama bunun Tekke Köyünde&#160;ev dikmek murâdıyla giriştiği baba toprağının orta yerinde tötür-deye tötürdeye “Bu itin itinden natıl tıkadaat batalım?” diye düşündüğü esnada kuyruğunu sallaya sallaya gelip yavşadığı günün&#160;üstünden yirmi beş sene geçmesi gerekmişti. Tamı tamına.</p>
<p>O kadar gafildi ki, neredeyse her boş ânını 11 Halk Kütüphanesinde geçirdiği hâlde akıl edip de bir hayvan ansiklopedisi karıştırmamıştı. Karıştırdığı zaman da zaten Çeto’nun durumundaki tuhaflıktan pirelendiği için karıştırmıştı. “Bir köpek kaç sene yaşar be?” Gaflet!.. İt aynı bu hâliyle kapma geldiğinden beri yirmi beş sene geçmiş olacak, sen bu soruyu daha yeni soracaksın. Yuh!</p>
<p>11 Halk Kütüphanesindeki gözlüklü hanımdan Hayvan Ansiklopedisini isteyip oturmuştu tahta sıraya. Memeliler kısmında hepi topu yarım sayfa bahsediliyordu köpekten. Ama o kadarı da Hüdai Ağa’nın tüylerini diken diken etmeye yetmişti. “İri cinslerinin ömrü yedi ilâ on, küçük cinslerinin ömrü on ilâ&#160;on iki sene civarındadır.” diyordu ansiklopedi. Tekrar tekrar&#160;okumuştu gözlerine inanamayarak. “Bizimki bayağı da iri bir&#160;cins olduğuna göre, on beş sene önce ölmüş olması gerekirdi&#160;kanunen.” Hayvan bilime karşı geliyordu resmen.</p>
<p>“Belki ben karıştırıyorumdur. Olmaz canım böyle şey.” diyerek hemen eve dönmüş, çorap çekmecesinde muhafaza ettiği, Çeto’nun belediye karnesine bakmıştı. Ama bu da kesmeyecekti onu. Ertesi gün soluğu Hârâ’da almış, çok fazla taze ot yediği için davul gibi şişmiş bir boğayı geğirtmeye çalışan bir veterinerin yakasına yapışmıştı. “Doktor Bey, bir köpeğin ömrü ne kadardır?”</p>
<p>“Hah. Bilader, sana zahmet... Ben bunun ağzını açacam, sen de şu hortumu ittirecen girdiği kadar, tamam mı?”</p>
<p>Ittirmişti. “Köpeğin diyordum. Ömrü azami kaç sene olur?” Veteriner, çökekalmış boğanın karnına diziyle abanmaya&#160;başlamıştı. “Sen de öbür yanına geçip dizinle bastırır mısın?”&#160;Bastırmıştı. “Köpek... Doktor Bey... Kaç sene yaşar?”</p>
<p>“Valla pek emin değilim ama, iyi bakılırsa beş on sene yaşar herhâlde... Bizim burda attan öküzden başka hayvan gördüğümüz mü var? Yardım edersen şunu kaldırıp koşturalım bir. Geğirmezse patlayacak birazdan. Sığır gibi yemiş amma&#160;koduğum.”</p>
<p>Veterinerle beraber yularından çekiştire çekiştire acılar içindeki hayvanın ayağa kalkmasına yardım etmiş, yanı sıra nefesi kesilinceye kadar koşmuş, hayvan önce fosur fosur, sonra da bört bört geğirmeye başlayınca apar topar uzaklaşıp kapısında&#160;‘Poliklinik’ yazan barakaya dalmıştı. İçerisi at boku ve at sidiği&#160;kokuyor, ağırlaşmış hava at sağrısı gibi titriyordu. Tepeden tırnağa lekeli, güya beyaz önlüklü gençten bir adama yaklaşmış,&#160;“Veteriner miydiniz?” diye sormuştu.</p>
<p>“At mı getirdiniz inek mi?”</p>
<p>“Köpek.”</p>
<p>“Köpeklere bakmıyoruz aslında ama, getirin bakalım. Boşuz nasılsa.”</p>
<p>“Yok... Getirmedim. Sadece malûmat alacaktım.”</p>
<p>Genç veteriner havaya girmişti hemen. “Ne hakkında? Buy-run, odama geçelim.”</p>
<p>Veterinerin odasına geçmişlerdi. Hemen çay ısmarlamıştı adam. Bu da doğrudan konuya girmişti. “Benim bir köpeğim&#160;var da... Yaklaşık yirmi beş yaşında... Onu sor...”</p>
<p>Genç veteriner lâfını kesmişti. “Yanlışınız vardır. O kadar olmaz. O da olmaz ya, on beş falan deseniz, hadi gene neyse...” Alacağını almıştı Hüdai Ağa. Çayını içip; “Haklısınız. Ben&#160;yanlış hatırlıyorumdur.” diyerek veterinere teşekkür etmiş, ayrılmıştı poliklinikten. Ama gene de bakınarak yürümüştü Hârâ&#160;sınırları içinde. Nitekim, müdüriyetin önünde merdivenlerden&#160;çıkmakta olan bir başka beyaz önlüklü daha görmüş, bir de ona&#160;sormuştu. Cevap taş gibiydi: “Taş çatlasa on iki, bilemedin on&#160;üç sene. Yirmi beş olmaz. Dünyada olmaz.” Dönüp eve gelmiş,</p>
<p>Çeto’nun karnesine açmış açmış tekrar bakmıştı.</p>
<p>Ve o günün de üzerinden üç sene geçmişti. Geldiğinde kaç yaşındaydı meçhûl, ama şimdi en az yirmi sekiz yaşındaydı Çe-to, ve şakır şakır konuşuyordu.</p>
<p>“Çay demleyeceğim. İçecek misin?”</p>
<p>İçmem mi? Ekmek de doorayacan m içine?</p>
<p>“Yaparız. Onu da yaparız.”</p>
<p>Şeker de gatacan m?</p>
<p>“Bi sus artık... Bi sus.”</p>
<p> </p><p> </p><p> </p>
<div style="text-align:right;">
<em><p>Ah nice bir uyursun, uyanmaz mısın?</p>
<p>Çağrışır dellâllar, inanmaz mısın?</p></em>
<p>YUNUS EMRE</p>
</div>
<p> </p>
<p>Hüdai Ağa, iş üstündeyken mümkünse hiçbir şey işitmemeye, mümkün değilse ağır işitmeye çalışırdı. Nitekim, evinin bahçesindeki hırgür, o anda iş üstünde olduğundan işitmemeye çalışacağı sesler sınıfına giriyordu. Yani tam da Ömer kilim gibi çırpışarak yere kapaklandığında kapıyı açıp dışarı çıkacağı&#160;tuttuysa bunun sebebi duyduğu sesler değildi. Toparlanıyordu&#160;güya. Dışarıda vırt zırt kalmasın, derdi oymuş gibi yapıyordu.&#160;Aklı yalandan iş yapıyormuş gibi poz yapmakta olduğundan,&#160;kırmızı tulumbanın yanında kan ve pislik içinde, permeperişan&#160;yatan oğlanı başta fark edemedi.</p>
<p>Hüdai Aaa... Hooop. Buyana bak... Hooop.</p>
<p>Artık Çeto’ya asker arkadaşına verir gibi rahat cevap veriyordu. Kavukluyla Pişekâr gibi olmuşlardı.</p>
<p>“Ne var be?”</p>
<p>Çeto, Hüdai Ağa’nın dikkatini bir köpek gibi o yana bu yana seğirtip inleyerek çekemeyeceğini biliyordu. O yüzden, doğrudan konuya girdi.</p>
<p>Hüdai Aaaa... Var yaaa... Bunun götünü dişledimidi demin, o da beni döödü, soora düşeyazdı. Deminden beri sesleşiyom, duymayan.</p>
<p>Koca köpek, tulumbanın başında ciyaklaya ciyaklaya yavşı-yor, orada bir iki kıç sallayıp gerisingeri Hüdai Ağa’nın paçalarına sürtünüyor, az da orada yavşıyordu.</p>
<p>“Ne?” dedi Hüdai Ağa. “Dişledin mi? Kimi dişledin? Kim düştü? Hani nerde?” Cevap almasına gerek kalmadan yerde yatan küçük et parçasını gördü.</p>
<p>Ağalık, Hüdai Nâbit’te irsi veya mali değil, ölümüne çalışkan olduğu için Konya Belediyesi Fen işlerinde yakıştırılan mesleki bir unvandı ve seneler var, kimse tek ön adını kullanmazdı.&#160;Hüdai Ağa aşağı - Hüdai Ağa yukarı. Çeto bile ona Hüdai Ağa&#160;diye hitap ederdi. Hüdai Aa diye.</p>
<p>Yere kök salmış da ayaklarını bir türlü kurtaramıyormuş gibi ağır adımlarla tulumbanın başına gelip Çeto’ya ters ters baktı. “Ne ettin sen?” dedi öylesine, ama görür görmez bunun Çe-to’nun işi olamayacak işlerden olduğunu anlamıştı.</p>
<p>Bunun götünü dişledimidi demin, o da beni döödü, soora düşe-yazdı.</p>
<p>“Kaçıl.”</p>
<p>Eğilip oğlanı dikkatle kucakladı, tüy gibi kaldırıp usul usul eve yürüdü. Çeto’nun anlatıp durduklarını işitmiyor veya takmıyordu. Zaten Çeto’nun da onun bu pozlarını taktığı yoktu.</p>
<p>Bu bizim baççeye girdiyidi, ben de bunun götünü ısdırdımıdı... Ama çok değil... Az... Argadaş... Var ya... Bi daldı bana... Anam&#160;anam anam... Maafetti maaj... Ama ben yapmadım... O gendi böö-le olmuş. Aha da sana büyük yimin.</p>
<p>Hüdai Ağa bunu zaten fark etmişti. Eğer konuşmayı bildiği gibi kaldırıp sopayla falan bir çocuğun kafasını kırmayı da bilmiyorsa Çeto’nun işi değildi bu. Gene de yüz vermiş olmamak&#160;için; “Hadi ordan!” dedi, kapıyı ayağıyla ittirip açarken. “Yalancı.”</p>
<p>Çeto, davet edilmiş gibi önden önden girdi içeri.</p>
<p>Sen de gabehiti hep bana buluyon.</p>
<p>“Kabahat sende çünkü.”</p>
<p>Allaaallaaa... O bana daa çok yaptı diyoz inanmayon hay argadaş. Altıma saldım zopadan, gokla da bak.</p>
<p>Hüdai Ağa, önü sıra kuyruğunu kaldırıp bacağına sürtünen</p>
<p>köpeği ittirip çocuğu kendi koca yatağına götürdü. “Hiç sırnaşıp suçu üstünden atmaya çalışma. Yapmışsmdır sen bir şeyler. İt herif.” Seri adımlarla ecza dolabına gitti. Bu arada, artık Çe-to’ya gına getirten askerlik anılarını anlatıyordu.</p>
<p>Biliyoz amma goyuyum. Biliyoz. Öf.</p>
<p>“Sövme de dinle hayvan. Öğren bir şeyler.”</p>
<p>Gazlıbez, tentürdiyot, oksijenli su, sargı bezi, makas, pens, katküt, dikiş iğnesi, ipek iplik, küvet, pamuk, ispirto, penisilin tozu, çengelli iğne aldı ecza dolabından. Çeto’nun da şurasına kadar bildiği gibi, askerliğini sıhhiye olarak yaptığı ve öğrendiğini unutmayan adamlardan olduğu için koca Şeker Kolonisinde bile onun üstüne pansuman yapan yoktu. Malzemeyi,&#160;karyolanın yaslı durduğu pencerenin pervazına dizdikten sonra geri döndü, kuzinenin üstünde ılık ılık bekleyen çaydanlığı&#160;temiz bir leğene boşalttı, suya bir avuç tuz atıp nasırlı elleriyle şöyle bir karıştırdı, yeşil sandıktan iki tane yüz havlusu çıkardı, leğenin içine atıp çocuğun başına döndü. Usul usul, nazikçe soymaya başladı. Çocuğun kafasından, ‘muhtemelen dün&#160;geceden beri’ ara ara akan kan aşağılara yürümüş, çoğunlukla kurumuş, kafa derisi obruklu platolu kabuklarla dünya atlasına dönmüştü. Övünmek gibi olmasın ama, bu işlerden anlamayan biri baksa oğlanın bütün vücudu kanamış sanırdı. “Hâlbuki değil işte. Çoğu kan lekesi. Askerliğini Sıhhiye olarak yapınca insan...”</p>
<p>Of yav öf. Gene başladı yav.</p>
<p>“Terbiyesiz, saygısız.”</p>
<p>Evet. Kafası haricinde yarası yoktu çocuğun. Tabii Çeto’nun altlı üstlü üçer diş iziyle imzaladığı küçük kıçı saymazsan. Asıl&#160;manzaranın yanında çizik bile sayılmazdı bu, hoş. “Bak, bir de&#160;birşey yapmadım diye sırnaşıyordun. Hani? Ben mi ısırdım çocuğun götünü?”</p>
<p>Ne biliyon? Belki başka bi köpek ısdırdı? Allaaalaaa...</p>
<p>“Kendin dedin ya demin. Hani sen yalan bilmezdin?”</p>
<p>Çeto suçlu suçlu yalanıp hafifçe vıykladı. İstediği zaman tastamam köpekleşebiliyordu.</p>
<p>Hüdai Ağa, hastasına teşhisini koymuştu. Çocuğun vücu-</p>
<p>dunda, butlarının sağ yanağı hariç, kesikli, delikli yara yoktu. İki üç morartıyla üç beş göğerti yaradan sayılmazdı, ki hiçbiri&#160;taze değildi zaten. Onu evhamlandıran, çocuğun kafasından ve&#160;kulağından akıp kuruyan kandı. Açık yara yok, deride ezik ve&#160;bol miktarda yırtık var, ama kafa ve kulak kanlı. Haydi hayırlı&#160;işler... Bunu yapanı bir tenhada kıstıracaktın... Deh gibi iş görüyordu bir taraftan. Ilık tuzlu suya bandığı havluyu önce Çe-to’nun dişlediği yere bastırıp temizledi. Kan falan yoktu artık.&#160;Çizilmiş, hafifçe kanamış, kurumuştu. Üsturuplu dalamıştı it.&#160;Bilek kalınlığında nice sopayı, sığır kemiğini ve kürek sapını&#160;bir ısırışta yongalarına ayırdığı dikkate alınırsa, o kürdan gibi&#160;butları etliekmek içine çevirmesi işten değildi. Merhametli bir&#160;‘defol git’ ihtarıydı belli ki. Gene de Çeto’ya ters ters bakıp homurdandı. “İtsin it. Resmen it.”</p>
<p>Çeto bu hakikati itleşerek teyit etti: “Vıyk.”</p>
<p>“işine gelmeyince konuşma kabiliyetini kaybediyorsun bakıyorum.”</p>
<p>Yoo... Gaybetmiyom ki... Sen şey deyince...</p>
<p>Evet. Çene yapmak güzeldi hakikaten... de...</p>
<p>Şimdi pansuman zamanıydı, tedavi zamanı. Silkindi, bakmadan sataştı köpeğe.</p>
<p>“Ben yetişmesem ne yapacaktın? Yiyecek miydin çocuğu?” Onunla itişmek canını tazeliyordu.</p>
<p>Çeto, kafasını kaldırıp ısırdığı semiz kıça baktı. Hiç de kötü görünmüyordu bir kere. Hafifçene dokandırmıştı zaten. Asıl ona olmuştu olan. Hüdai Ağa onu hiç demiyordu.</p>
<p>Sokranıyon amma o bana naaptı asıl. Hiç onu dimiyon.</p>
<p>“Kes kes. Ne yapacak sana el kadar şey?”</p>
<p>Büyücek bir parça gazlıbezi tampon yapıp çocuğun kaba etindeki yarayla yatak arasına koydu, daha mühim kısımlara&#160;geçti. Asıl meselenin olduğu kısımlara. Çocuğun kafasına eğilirken içi içini yediği hâlde hiç acelesi yokmuş gibiydi. Parmak&#160;uçlarıyla uzun uzadıya ve dikkatlice yoklayarak kafatasının nerelerinde kabuk, nerelerinde çizik var, nerelerinde yırtık var bir&#160;bir tespit etti. Düz veya göçüklü kınk bulamadığı için pek sevindi, o arada da Çeto’yla car car konuştu, “ilim ilim bilmektir, ilim kendin bilmektir. Bu durumdaki bir yaralıyı hastaneye&#160;götürmek, hiçbir bok bilmemektir. Sabitleyecek, pansumanını&#160;yapacak, varsa kanamasını durduracak, sonra da uyandıracaksın. Uyutmayacaksın. Her şey rast gidiyorsa, hoplatmayacağından, zıplatmayacağından, sarsmayacağından da eminsen, adam&#160;gibi kaldırıp hastaneye götürebilirsin. Anladın mı?”</p>
<p>Hee. Çoğanladım. Amaaliyet bile yaparım gayrı. Gaçıl, ben devam ideyim isterisen.</p>
<p>Sırıttı Hüdai Ağa. “Konyak it...” diye geçirdi içinden. Çe-to’nun konuştuğuna tam mânâsıyla ikna olmasını engelleyen işlerden biri de buydu. Konyalıydı Çeto ve Konyalıca konuşuyordu. Ne zaman bunu düşünse, “Put yapıp tapmak gibi bir şey bu be.” diye kızıyordu kendine. “Konuşmuyor tabii ki. İnanmak istediğim için inanıyorum, inanırken de her şeyi kendime göre eğip büküyorum.” Üst dişleriyle alt dudağını&#160;usul usul kemiriyordu bir taraftan. Öyle ya... Ağzıyla veya sağır dilsiz alfabesiyle konuşmuyordu ki Çeto... Zihniyle konuşuyordu. Aksam olur muydu zihnin? Konya ağızlı, Acıpayam&#160;ağızlı zihin olur muydu? Bırak ağzı burnu, zihnin lisanı olur&#160;muydu bakalım? İnce ince yolduğu bir parça deriyi ön dişlerinde hafifçe ezerek yuttu. Aklı daldan dala atlıyordu. O ara,&#160;oğlanda birkaç tane dikişlik, oldukça ciddi yara tespit etti. Dişten veya kesici bir şeyden değil, şöyle enli, yassı, ezici bir şeyden oluşmuş, kafa derisinin, kafatasıyla o sert şey arasında sıkışıp feci şekilde yırtılmasından meydana geldiği aşikâr, biçimsiz, eciş bücüş yaralar. Bir de kulaktan gelen kan meselesi&#160;vardı. Hayâti bir şey olmasındı sakın? İhtimâl... Bakacaktı artık... Her halükârda çocuğu uyandırıp uzunca bir müddet gözü açık tutması lâzımdı. “O sonra...” Hazır hastası baygın yatıyorken kabukları çatır çatır yolup taze derinin üstünü açtı,&#160;kan basan yerleri tentürdüyotlayıp temizledi. Dikiş atacağı kısımlara da tentürdiyot sürdü bol bol. Yarım saatte bitirir, oğlanı ondan sonra uyandırırdı. Hem haberi olmayacağı için bu sayede ciyaklamaz, eline sarılacağım, iğneyi ipliği tutacağım diye ağlaşmazdı yavrucak. Uyandığı zaman uslu durur muydu ki&#160;bu? Pek de küçüktü.</p>
<p>iğneyi kaim ucundan pensle tuttuktan sonra ispirto kavanozuna daldırıp sterilize etti, kafa derisinde gözüne kestirdiği bir noktaya sapladı, ittirdi.</p>
<p>Üff... İçim galktı.</p>
<p>Duymazdan geldi Çeto’yu. Sarı saçların dikiş attığı deliklerin içine girmemesine dikkat ederek dikkatlice gördü işini. Dikerken daha da yırtıp genişlettiği bazı yırtıkları katkütle birleştirdi.</p>
<p>“için indi mi Çeto?” Eserine şöyle bir göz attı, iğne ve kat-kütün kanattığı küçük delikleri temizledi, tentürdiyotladı, üstüne penisilin tozu serptiği gazlıbezden hazırladığı küçük tamponları bu kısımların üstüne örttü, oğlanın kafasını tepesinden çenesinin altına kadar sargı beziyle sardı. Küçük çocuktu. Elini atardı, kaşırdı, yolardı; uğraş dur. Ucunu sivrilttiği bir parça sargı bezini kanamış sol kulağa soktu, baktı ki taze kan yok,&#160;başka bir sargı bezini sivriltip ucunu tentürdiyotla ıslattı, kulağın içini de temizledi. Çocuğun kafasını sol tarafına çevirdi.&#160;Şimdi uyandırabilirdi. Oğlanın vücudunda en sağlam görünen,&#160;hâttâ fazla sağlam görünen yerini, göğsünü sertçe dürttü işaret parmağıyla.</p>
<p>“Şşşt. Yakışıklın.”</p>
<p>Çocuk bir anda horoz gibi kabardı. Tamam, dürter dürtmez çocuğun ‘Buyur Amca?’ demesini beklemiyordu ama bu neydi&#160;şimdi? Nasıl bir tepkiydi böyle bu? Sanki düğmesine basmıştı.&#160;Bak bak bak. Boyun damarları bile şişmişti keratanın.</p>
<p>Az bekledi, oğlan kabarttığı göğsünü geri çekip gevşeyince tekrar dürttü.</p>
<p>“Evlât...”</p>
<p>Çocuğun tepkisi aynı oldu. Dürtülünce bozuluyormuş, dürtene dayılanıyormuş gibiydi. Bilinçli gibi sanki. “Bak şu işe...” Geri çekildi. Kavgaya hazırlanıyordu sanki velet. Bir tuhaflık&#160;vardı ama?</p>
<p>Bir şey gelmiyordu aklına. Ayrıca, yolu yok uyandırmak zorundaydı. Bunun için de tekrar, belki daha sertçe dürtmek. Ne olup bittiğini noksansız gözlemleyebilmek için uzandı, döver&#160;gibi iki sefer dürttü, geri çekilip izlemeye başladı.</p>
<p>Bu kez kabarmakla kalmadı oğlan. Başım hafif sağa eğip alaycı bir tebessüm kondurdu suratına. Yatağın üstündeki elleri de el değil yumruktu artık. Amanın... Bunun karın kasları mı vardı be? Şişmiş boyun damarları mı seğiriyordu şimdi de? Dişlerini mi sıkıyordu?</p>
<p>Allah Allah!</p>
<p>Dalaşa girmeye hazırlanan bir sokak köpeği gibi davranıyordu oğlan. Yarasına beresine bakınca fazla ihtimâl gelmiyordu insanın aklına. Sopalayıp sopalayıp atmışlardı garibi sokağa, bu da şuur altında ne kayıtlıysa artık, zağar gibi hömeriyor-du. Bilemezdin tabii. Belki de yeni atılmış değildi. Aylardır, senelerdir sokaktaydı belki. Sokak köpeği olmayı o sayede öğrenmişti belki.</p>
<p>Düşünüp dururken birkaç deneme daha yaptı. Oğlanın neresini dürttüğü fark etmiyordu. Her sert dürtükte aynı tepkiyi alıyordu. ‘Kaldırma beni ayağa!’ havalan. Çok tuhaftı, çok.</p>
<p>Sonra akıl etti, yumuşakça dokundu omuz başına. Dokunur gibi değil, sever gibi. Çocuk bir anda gevşeyince gözleri büyüdü Hüdai Ağa’nın. Uzanıp yumruk olmuş elini okşadı bu kez.</p>
<p>Çocuk parmaklannı açtı.</p>
<p>N’oo Hüdai Aaa? Pek daldın?</p>
<p>Dalmıştı doğru. Bu oğlan onun kapısında düşmüştü ama Çe-to yüzünden değil. Çeto ısırırdı, eline ağır bir şey alıp da vura vura baş yarmazdı. “Bence bu kadarı senin işin olamaz Çeto.” dedi.</p>
<p>İnandın m bana şimci?</p>
<p>“İnandım inandım.” Kuyruk sallayan köpeğe göz kırptı. “Şımarma.” Kapısında düşmüştü bu çocuk. Gökten kafasına atılan bir mesuliyet gibi. Kafasının yırtıklarıyla, orasının burasının çürüğü, bertiği, dört bir yanının morluklarıyla baygın yatıyordu şimdi o mesuliyet. Uyandıracak, sonra konuşup sorgulayacak ve anasını danasını bulacaktı. Varsa...</p>
<p>“Evlâdım, hadi aç gözlerini. Geçti... Aç hadi.” Okşuyordu artık, dürtmüyordu.</p>
<p>Dur bi de ben sesleşeyim. Oolaaan... Galk.</p>
<p>“İyi ki araya girdin bak. Hemen kalkar artık.”</p>
<p>Anca alay geçen saten.</p>
<p>Akima, “Ulan, bu dünyada seni benden başka işiten deli var mı ki sesleniyorsun çocuğa?” demek gelmiyordu Hüdai Ağa’nın.</p>
<p>“Ukalâlık ediyorsun çünkü.” dedi.</p>
<p>Çeto, kendisine gözlerini kısarak bakan adamın muhabbetini en derin yerlerinde hissedip şımardı, vıykladı, ağzını ardına kadar açıp dilini sarkıtarak sırıttı, iyice köpekleşti ve diyeceği&#160;şeyi unuttu. Hâlbuki müjde verecekti; “Bu oolan da sen gibi duy-yo beni Hüdai Aa... Sen delirmedin, ben sayiden gonuşuyom, raat&#160;it gayrı.” diyecekti, yavşaymca kaldı o iş. Hüdai Ağa’nın da işinin artmasına sebep oldu bu fuzuli şirinlik. Bir taraftan şirinleşen hayvanı okşayacaksın, bir taraftan da oğlanı uyandırmaya çalışacaksın. Düşünüp durma ve dudak kemirme işini işten&#160;saymazsan o da.</p>
<p>“Çok fakir bir çocuk bu.” dedi Çeto’yıı mıncıklamayı bitirdiğinde.</p>
<p>Para müyim değil benim için.</p>
<p>“Onu mu diyorum ben be! Başka bir şey söylüyorum burda.”</p>
<p>“Vıyk.”</p>
<p>“Ne dersin, kimsesiz olabilir mi bu?”</p>
<p>Bilmiyom. Ama sekiz erkek köpek gibi döğüşüyo, onu biliyom bak.</p>
<p>“Sekiz erkek köpek mi?” Hüdai Ağa sırıttı. Çeto’nun yalan söyleyebilmek veya abartmak gibi hünerleri yoktu. Galiba... Bu&#160;oğlan sahiden onu haşat etmiş olabilir miydi? Hakikaten yani,&#160;ne diyordu bu it sabah beri? Ne diyordu sahi? ‘Dövdü.’ diyordu. ‘O bana benim ona yaptığımdan daha beterini yaptı.’ diyordu. ‘Altıma işetti.’ diyordu.</p>
<p>Bak sen.</p>
<p>Kimsesiz ha?...</p>
<p>Kimi kimsesi yok diyelim...</p>
<p>Aklına gıdık gıdık şeyler geliyordu Hüdai Ağa’nın. Diyelim ki kimsesiz... Pansumanını yapıp sokağa salacak hâli yoktu herhâlde.</p>
<p>Kimsesizse eğer?</p>
<p>Gidecek yeri yoksa?...</p>
<p>Çocuğa baktı. Sargının sağından solundan görünen saçlarının sarısı ne kadar tatlıydı. Ne de güzel parlıyordu. Kaderleri mühürlenmiş olsa şimdi ikisinin? Suçlu suçlu yutkundu.</p>
<p>Suçlanacak ne vardı ki?</p>
<p>Çeto gibi, Gülsüm gibi bir evlâdı daha olaydı meselâ? Suç muydu canım?</p>
<p>Seneler önce gökten düşmemiş miydi Gülsüm? Sonra hiç gayret sarfetmeden bir de Çeto’su olmamış mıydı hiç beklemediği anda? Aynı gün dilinin pepildekliği çözülmemiş miydi?</p>
<p>Ankara’ya giderken bu oğlanı da yanına alıp...</p>
<p>Niye olmasmdı?</p>
<p>“Sen sahiden delisin Hüdai Ağa.” dedi yüksek sesle.</p>
<p>Bana mı didin?</p>
<p>Çeto’yu duymazlıktan gelip oğlanın çıplak omuz başını, şeffaf yanağını okşadı. “Kalk yavrum kalk.” dedi. “Aç gözünü.” Bir an evvel uyansa iyi olacaktı. Anasını babasını öğrenir, alır götürürdü.</p>
<p>Ya kimi kimsesi yoksa?</p>
<p>“Evlâât!”</p>
<p>Sana diyooo. Gözünü aç diyooo. Gaaalk.</p>
<p>Oğlanın gözünü açası hiç yok gibiydi.</p>
<p>Nihayet söylemesi gerekeni akıl edip söyledi Hüdai Ağa. “Oğlum, Çeto, manyak mısın sen? Şu dünyada seni işitebilen&#160;benden başka bir deli var mı ki çocukla konuşup duruyorsun?”</p>
<p>Hah! Ne diyeceğini hatırlamıştı Çeto. Müjde verecekti yav.</p>
<p>Hüdai Aa, bu oolan var ya...</p>
<p>“Dur şimdi.” deyip Çeto’nun ağzını torba gibi büzdü Hüdai Ağa. Kalktı. Kendini çaresiz hissediyordu. Oğlanı içeri taşırken&#160;açık kalan sokak kapısını örttü, üşümesin diye kuzineyi harlamak üzere kapağını açtı, közleri maşayla dürtükleyip iki odun&#160;attı içine. Yavaş yavaş yansındı. Ne çok harlı, ne çok cılız.</p>
<p>Arka odadaki yüklüğe gidip üstten ikinci yorganı çekti, hastasının üstünü örttü. Evde buna göre bir şey de yoktu. Konya’dan çamaşır, pijama falan ayarlayacaktı. Önce bir uyandıra-bilseydi.</p>
<p>“Oğluum.”</p>
<p>Oğlan gözünü açtı. Dipsiz kuyular kadar siyah bir çift gözle çok da umursamadan baktı Hüdai Ağa’ya.</p>
<p>Çeto iyice dağıldı.</p>
<p>Açtı... Açtı... Gözünü açtı... Görüyon nu Hüdai Aaa? Görüyordu, doğru. Rüyasındaki o tuhaf kadının siyah gözlü&#160;emanetini görüyordu. Neydi bu şimdi?</p>
<p>“Bu köpek konuşuyo.” dedi, o kadının emaneti.</p>
<p>Bu neydi peki?</p>
<p>Ben de bunu sööleyeceğidim zabah beri. Bu oolan beni duyyo Hüdai Aa. Sen gibi aynı.</p>
<p>Ya bu neydi?</p>
<p>Meseleler bir anda heyelan gibi yığıldı adamcağızın tepesine. Trans geliyorum demiyordu.</p>
<p> </p><p> </p><p> </p>
<div style="text-align:right;">
<em><p>Senin baktığına herkes bakar...</p>
<p>Gördüğünü ise birsen görürsün...</p></em>
<p>MEVLÂNÂ</p>
</div>
<p> </p>
<p>Başka bir zamanda, başka bir mekânda, derin uyku gibi bir yerdeydi Ömer. Bedeninin başka bir yerde olduğundan bihaber, bulunduğu yerden de gayet hoşnut, çocuksu planlar kurmakla meşgûldü.</p>
<p>Kim bilir ne kadar zamandır ayaklarını sarkıtmış etrafa bakıyordu. Sade aşağıya değil, her tarafa. Yüksekteydi. Ev gibi bir şeyin damında. Ama kiremit yoktu hiç. Dümdüzdü. Betondu.&#160;Karaydı. Yukarıya, yana, ileriye, öteye, beriye ve tabii ki aşağıya&#160;bakıyordu. Sağ tarafında bir dere vardı; etrafı aynı Karaaslan’ın&#160;etrafı gibi kavak ağaçlarıyla çevriliydi derenin. “Atlasam uçar&#160;mıyım?” diye düşünüyordu. Okul dönüşü, inşaatların ikinci katından aşağıdaki kum yığınına atlayan çocuklar görürdü.&#160;Uçuyordun. Kuma kadar.</p>
<p>Sesler duyup bakındı. Sol tarafında bir bayır vardı, oradan geliyordu o sesler. Bir sürü mezar, bir sürü köpek, bir sürü insan vardı bayırda. Kafasını çevirdi. “Burası Konya değil.” Konya’nın her yerini bilmiyordu ama orasının Konya olmadığını biliyordu. Güneş geldiğinde yaptığı gibi sağ gözünü kıstı. “Atlasam mı?” Havaya baktı. Kapalıydı ama çok değil. İleride gökyüzü mavileşiyordu. Ya bu tarafa geliyordu o mavi, ya da demin&#160;bu taraftaydı da artık gidiyordu. Bilemedi.</p>
<p>Biraz öne kaydı. Sonra pençelerini düz damın kenarlarına geçirip az daha. Ha dese uçacaktı.</p>
<p>Kıkırdadı. Gülmek nâmına o güne kadar en fazla sırıtmış, hiç kahkaha atmamış bir çocuk olarak kendi sesini garipsedi.&#160;“Şimdi atlasam?...” Uçamazsa ne olurdu ki? Düşerdi. Düşerse&#160;ne olurdu? Çok yüksek değildi öyle. Yüksekti, ama çok değil.&#160;Belki dizi kanardı. Kafasını kaldırıp göğü inceledi yeniden. Mavilik yaklaşmıştı. “Bu yana geliyo. Tam üstüme geldiğinde atlarım madem.” Uzun bir yol vardı damın önünden geçen. Asfalt. ileriden ufarak adamlar geliyorlardı bu tarafa doğru. Maviliğin ne vaziyette olduğunu bir kere daha kontrol edip ileriye&#160;bakmaya devam etti. Adamlar ne kadar da ufacıktı. Gene gülesi&#160;geldi. Bir kere Niyazi Öğretmenin okulun bahçesinde düştüğünü görüp gülmüştü de Niyazi Öğretmen dövmüştü bunu. “Niye dövdün?” diye sormuştu dayaktan sonra. “Ben bi şey yapmadım ki. Güldüm.” Niyazi Öğretmen kulağından tutup ittirmişti&#160;o zaman. “Yörü len.” demişti. Bu da yürümüştü.</p>
<p>Mavi yamayı bir kere daha kontrol etti, iyice yaklaşmıştı. Kafasını indirdi. Şimdi asfaltın karşı kıyısındaki mezarlığa bakıyordu yine. İnsanlar gene oradaydı, ama köpekler gitmişti.</p>
<p>Etraf karardı birden. Gökteki o mavi parça haricinde hava krapon kâğıdı kadar siyahtı şimdi. Hem siyah, hem sönük, hem&#160;de kara bulutların çağıl cuğul kaynaştığı görülecek kadar aydınlık. O mavi parça hâlâ maviydi ve bu taraftaki siyah parçaları sıkıştırıyor, ittirip kaktırıyordu. Çok yaklaşmıştı artık. “Gelsin de...” Uçardıysa uçardı, uçmazdıysa düşerdi. “Olsun!” Kıkırdadı. Ses bu sefer biraz tanıdık gelmişti. Alışıyordu kulağı&#160;sanki. Hoşuna gitti, bir defa daha kıkırdadı. Bu biraz zorlamalı&#160;olmuştu ama gene hoşuna gitti.</p>
<p>Hüdai Ağa trans hâlinde ne kadar kaldığını bilmiyordu ama evin manzarasına bakarak çok kalmadığını tahmin edebiliyordu. Rüyasıyla, kapısına gelip düşen şu sarı saçlı, siyah gözlü&#160;emanet arasındaki bağlantıyı kurmuş, kafası zehir gibi çalışmaya başlamıştı. Rüyası rüyaysa, bu oğlan da bu oğlansa şu yaşadığının tek bir anlamı vardı; mucize... Ki bilmediği şey değildi. Karısıyla karı koca olmadan, en güzel ebeveynin yetiştirebileceği en hayırlı evlâda sahip olmuş olması bir mucizeydi meselâ. Sonrası hep Çeto’yla ilgiliydi ama onlar da birer mucizeydi. İtin geldiği gün dilinin düzelivermesi, itin konuşması ve de&#160;itin en az yirmi sekiz yaşında olması. Dikkatli bakarsan, mucizenin şaşılacak bir tarafı yoktu esâsında. Hayat bir mucizeydi&#160;zaten. Geldiği gibi, olduğu gibi kabul edecek, debelenmeyecektin. Deliler deli değildi, mucizelere gözünü kapatıp “Ben görmüyorum, demek ki mucize falan yok.” diyen akıllılar deliydi.&#160;Tıpkı bunun gibi.</p>
<p>Kuzinenin başına gitti. Su kaynamıştı. Fokurduyordu.</p>
<p>En az yirmi sekiz yaşında, konuşan bir köpek... Durup dururken görüverdiği şu ürkütücü rüya... Rüyada kucağına bırakılan san saçlı, siyah gözlü oğlan... Ve aynı gecenin sabahında evinin&#160;kapısına gelen sarı saçlı, siyah gözlü oğlan... Hayvancağız göz&#160;göre göre konuştuğu hâlde elini gözünün önüne kapatıp “Hani nerde konuşan köpek?” diyen salak Hüdai Nâbit... Kapısında baygın bulup içeri aldığı, ayılıp gözlerini açtığı kısacık sürede; “Bu köpek konuşuyor.” diyen san saçlı, siyah gözlü mucize...</p>
<p>Çaydanlık kuzinenin üstünde değil de gerisindeymiş gibi, odanın arkasından bir fokurtu veya fıkırtı işitti.</p>
<p>Hüdai Aa, bu oolanfokurduyo. Hoop.</p>
<p>Hüdai Ağa, Çeto kuyruğu kısılmış gibi ciyaklayınca altüst etmekle meşgul olduğu çaydanlıktan az bir şey döktü kuzinenin üstüne. Fokurtuyu o da duymuştu hoş. Demliği yerine yerleştirdi, döndü. Çeto’nun hareketlenip yatağın etrafında kuyruk&#160;salladığını gördü, tam sövecekti, oğlanın kıpırdandığını fark etti. Kendince epey seri sayılacak adımlarla evi sarsa sarsa yatağın&#160;başına seğirtti. Bakınca daha iyi duyabiliyordu insan. İlk başta,&#160;Çeto’nun inlemeye devam ettiğini sandı, sesin çocuktan geldiğini görünce üstüne eğildi. Çocuk, kıllı kulağının kepçesinde&#160;serin bir nefes gibiydi. “Olsun.” diyordu.</p>
<p>Olsun mu?</p>
<p>“Evlâdım, kalk. Rüya görüyorsun...”</p>
<p>Çocuk omuz silkti yattığı yerden. “Olsun.” Hemen ardından kıkır kıkır gülmeye başladı. “Olsun.” dedi bir kere daha ve bir&#160;kere daha kıkırdadı.</p>
<p>Bu kıkırtı bu çocuğa hiç yakışmıyordu. Yeminle. Böyle yakışıksız, böyle biçimsiz gülme olur muydu? Hiç mi gülmemişti hayatında bu? Bilmediği bir oyun oynar gibiydi yazık. Salyasının oğlanın üstüne aktığını fark edip yayık ağzını toparladı. Kendi de gülmüştü demek.</p>
<p>Oğlanın kımıldanması, daha da önemlisi rüya görmesi hayra alâmet sayılırdı. En azından, baygınlıktan uykuya geçtiğini gösterirdi bu. Gösterir miydi?</p>
<p>“Kalk bakalım.” diye seslendi elinden geldiği kadar nazik. “Aç bakalım gözlerini.”</p>
<p>Çeto inledi.</p>
<p>Hüdai Ağa, kendi hareketleri yumuşadıkça buna gevşeyerek karşılık veren çocuğu kundaktaki bir bebeği tutar gibi itinayla tutup göğsüne kadar kaldırdı, uyutacakmış gibi sallamaya başladı.</p>
<p>Ömer, bir asfaltın ötelerinden yaklaşan, yaklaştıkça büyüyen ufarak adamlara, bir dereye, bir derenin yanı sıra dizilmiş kavaklara baktı. Sonra tekrar döndü, mezarlığa baktı. Hiç kimse&#160;kalmamıştı şimdi. Ama bütün mezarlar açılmıştı. Kocaman birer toprak yığını duruyordu her mezarın yanında. Çevirdi kafasını, kaldırdı, göğe baktı. Mavilik hemen hemen tepesindey-di artık. Ayaklarını sallayarak saymaya başladı. “Biir, ikiiiii...”&#160;Vücudunu öne geriye salladı. Mavi gelmişti işte. “Üç!” Kendini boşluğa bıraktı. Yüzünde havanın pusunu hissederek kurşun gibi düşmeye başladı. Uçulmuyordu demek ki. Heyecanlandı, nefesini tuttu.</p>
<p>Uyanmış da kalkmış konuşmaya başlamış kadar net ve kesin bir sesle “Üç” dediğinde, Hüdai Ağa hâlâ çıplak omuz başlarını tutuyor, usul usul sallıyordu oğlanı. Bir ninni söylemesi eksikti.</p>
<p>“Ne? Üç mü?” Elleri bir an gevşedi, çocuğun kaskatı kesildiğini, nefes alıp vermeyi bıraktığını gördü. Yemin etse başı ağlamazdı; nefesini kendi tutuyordu velet.</p>
<p>“Oğlum.” dedi telaşla. “Evlâdım. Nefes al, nefes al!”</p>
<p>Çeto, kuyruğu alev almış gibi ciyakladı.</p>
<p>Oğlan kızardı.</p>
<p>Suya düşmüş bir çuval tuz gibi erimeye başlamıştı Hüdai Ağa’nın sıhhiye tecrübeleri. Çocuğu daha da sıkı kucakladı. Azrail gelse onunla itişirdi o an. Vermeyecekti, o kadar kurtarmıştı, göndermeyecekti hiçbir yere. Ölüme hiç.</p>
<p>İnim inim inliyordu Çeto, sızım sızım sızlanıyordu.</p>
<p>Hüdai Ağa bebek avutur gibi salladı oğlanı. Sarkık dudaklarını küçük kulağa yapıştırmış, hoş olduğunu umduğu bir şeyler diyor, ama ne dediğini bilmiyordu. Duayla pek arası olmadığına göre ya şarkı söylüyordu, ya şiir okuyordu. Belki de tatlı tatlı sövüyordu. Göğsüne doğru çekti rüyalarının emanetini, tutuşunu daha bir yumuşattı, ama daha bir sıkı bastı bağrına, dudaklarını sargılardan arta kalan saçlanna gömdü bu kez. Sun’i&#160;teneffüs yaptırması gerektiğini biliyor, ama hiçbir şey yapamıyordu. Oğlanın sarı saçları koca ağzına girince hafiften ekşimiş&#160;ten kokusunu içine çekti.</p>
<p>“Kalk çocuğum. Nefes al. Tutma.”</p>
<p>“Vıyyyk!”</p>
<p>Böyle olmazdı. Sun’i teneffüs böyle yaptırılmazdı. Ağladığını fark etti. Sümüğü veya salyası çocuğun boynuna akıyordu.</p>
<p>“Uyan oğlum.”</p>
<p>Uyanınr hay oolan... Uyanıvır hay guzum...</p>
<p>Gözlerini sımsıkı yummuş, ağlayıp duruyordu Hüdai Ağa. Oğlanın simsiyah gözlerinin iri iri açıldığını göremedi.</p>
<p>Çeto arka ayaklarının üstüne dikilmiş, ön ayaklarını yatağın kenarına koymuş kesik kesik inliyor, çocuğun yüzünü gözünü yalıyor, bir taraftan da Hüdai Ağa’ya “Gözünü açtı, gözünü açtı.” diye durum raporu veriyordu, ama Hüdai Ağa’nın onu duyduğu yoktu. “Aç şu gözünü. Bırak soluğunu. Nefes al.” diye yalvarıyordu hâlâ.</p>
<p>Ömer hızla düşüyordu kara damdan aşağı. Ne kadar da çok düşmüştü? Yüksek bir yer de değildi hâlbuki. Aşağıya bakmaktan sıkılıp kafasını çevirdi, damından atladığı binaya baktı. Bina alev almıştı. Gözü acıdı sıcaklıktan. Şaşırdı, nefesini daha da&#160;tuttu, başını önüne eğdi. Kalbinin olduğu yer kanıyordu. Çok&#160;kanıyordu. Ama acımıyordu.</p>
<p>Gözlerini düşüşün rüzgârıyla serinleterek yaklaşan toprağa</p>
<p>baktı. Nefesini daha da sıkı tutup yere çarpmaya hazırladı kendini. Dövüş eder gibi olacaktı tıpkı. Hazırsan, düşsen de bir şey olmazdı.</p>
<p>Hüdai Ağa, yapılabilecek en aptalca şeyi yaptığının bilincinde, yalvarıyordu oğlana.</p>
<p>“Kalk. Nefes al. Allah aşkına nefes al.”</p>
<p>Almıyordu işte.</p>
<p>Gidiyordu kuş elden. Uçup gidiyordu.</p>
<p>Göğsünden bir an olsun ayırmadan küçük elleri nasırlı ellerinin içine aldı, olabildiğince yumuşak, baş parmaklarıyla dışını sevdi o ellerin. Küçük parmakların eklemlerini, baş parmağın yanındaki lokum gibi et parçasını sevdi. O rüyayı bir daha görürse ne diyecekti o kadına?</p>
<p>“Kaaalk.”</p>
<p>Ömer, gözleri sımsıkı yumulu, sert bir çarpma beklerken bir ezan sesi duydu önce, gözlerini açıp sesin geldiği tarafa, mezarlığa baktı. Demin yoktu ama şimdi bir cami vardı orda. Avlusu dopdoluydu... İnsan ve tabutla dopdolu... Köpekle dopdolu... Neden hâlâ düşmediğini anlamak için gözünü geri alıp yere baktı. Hah! Tamamdı işte. Tam başını toprağa vurmak üzereyken ellerinin tutulduğunu, yukarıya doğru çekildiğini hissetti ve soluğunu bıraktı.</p>
<p>Hüdai Ağa oğlanın nefes aldığını duyunca “Aman!” diye bağırdı, sonra da bir böğürtü işitti. “Böğürme yavrum.” dedi Çe-to’ya, ama anladı ki o böğürtü Çeto’dan değil kendisindendir. Daha da böğüresi vardı çünkü. Ne tutacaktı anasını satayım?&#160;Koyverdi gitsin.</p>
<p>Ağlıyor, dudaklarını sarı saçların, sargıların arasında gezdiriyor, öpüyor, kokluyordu.</p>
<p>Niye aalıyon Hüdai Aa? Oolan nevesaldı ya canım.</p>
<p>Ömer, dönüp sağma baktı. O tarafında elini tutup onu yukarıya çeken biri vardı. Tanımıyordu kimdir. Gençti, gözlüklüydü, kısacık saçlıydı, kadın gibi bembeyaz entari giyinmişti. Yüzü bir beliriyor, bir silikleşiyordu. Soluna baktı, orada da başka biri vardı ama onu tanıyordu. Hem de çok iyi. “Aa? Muzaffer Hocaaa... Sen de mi uçuyosun?”</p>
<p>Muzaffer Hoca’nın sakalları ıpıslaktı. Cevap olarak kafa sallamakla yetindi. Onun cüppesi vardı sırtında. Zaten Muzaffer Hoca kadın gibi giyinmezdi hiç. “Nereye gidiyoz Muzaffer Hoca?”</p>
<p>Muzaffer Hoca cevap vermedi yine. Güldü. Sakalları daha da ıslanmıştı şimdi. Yüzü silindi, geri geldi, silindi, geri geldi.</p>
<p>Sağma döndü Ömer, o gözlüklü ahiye. Soru yağmuruna tuttu onu. “Senin adın ne? Niye yüzün gidip gidip geliyo? Niye şimdi&#160;görünmüyosun? Bak şimdi de geri geldin... Naşı yapıyosun?”&#160;Yüzünü göremediği zaman başka bir yerini de göremiyordu&#160;gözlüklünün. Hiçbir şeyini göremiyordu. Bir dalgalanma, bir&#160;çırpışma. Hepsi o. “Nereye gidiyoz?” Yine cevap alamayınca&#160;soluna, Muzaffer Hocasına döndü. Tam ona soracaktı tekrar,&#160;demin kendini aşağı bıraktığı o damın hizasından yükseldiklerini fark etti, binanın tamamı alevler içindeydi şimdi. Dikkati&#160;dağıldı. Düşmekten de kurtulmuştu yanmaktan da. Kikirdedi.&#160;Gittikçe daha aşina geliyordu kendi gülüşü. Nereye gidiyorlardı acaba? Olsun... Nasılsa Muzaffer Hoca yanındaydı. Güldü.</p>
<p>Hüdai Ağa, yandan kafasını sündürüp yüzüne baktı Ömer’in. “Gülüyor mu bu çocuk?” Gülüyordu, evet. Güzel güzel de nefes alıyordu. Dipsiz kuyular kadar siyah gözleri ardına kadar&#160;açıktı üstelik, ama belli ki şuursuzdu. Sırtüstü yatırmaya cesaret edemedi. Öyle kaldı. Çok şaşkındı.</p>
<p>Ömer, küçük küçük evlerin çatısını görüyordu şimdi. Dereyi, kavakları, mezarlığı görüyordu yukarıdan. Burası neresiydi acaba? Konya değildi. I-ıh. Önce Muzaffer Hoca’ya döndü, soracaktı, ama onu göremeyince sağma, gözlüklüye döndü. O görünüyordu şimdi.</p>
<p>“Ankara.”</p>
<p>“Ankara mı?” Sormamıştı ki. Nasıl bilmişti ama o abi? Hoşuna gitti. Kıs kıs güldü bu işe. Ankara’da ne işi vardı ki bir kere? Ama şu? Şey değil miydi şu? Hayat Bilgisi kitabından, Türkçe kitabından, Sosyal Bilgiler kitabından, ünite dergisinden... “Anıtkabir işte... Aaa? Ankaraaa...” Ne zaman gelmişti Ankara’ya? Nasıl gelmişti? Muzaffer Hocasına döndü. Adamın sakallarından sular akıyordu artık. Gene güldü.</p>
<p>Uçuyor, yükseldikçe yükseliyordu. Aşağıdaki Ankara’yı an be an çok daha aşağıda bırakarak hep daha ve daha yukarı.&#160;“Hih hih hih.”</p>
<p>Şehir aşağıda küçüldükçe küçülüyordu. Daha ne kadar yükseğe çıkacaklardı ki? Sonra nasıl döneceklerdi? Muzaffer Ho-ca’yla o gözlüklü abinin yüzleri gelip gelip gidiyordu gene. Yüzleri gittiği zaman vücutları da gidiyor gibi oluyor, sanki havada dalgalanan bayraklara benziyorlardı. Yanan bayraklara.&#160;Neyse hem. Kendini güzel gibi hissediyordu. Böyle, bir güzeldi yani. Bilse, bu duyguya mutluluk derdi. ‘Güzel bi şey...’ Dediği buydu.</p>
<p>Bir süre o duyguya bıraktı kendini, sonra kafasını eğdi. Bakalım aşağısı nasıl olmuştu. Bir hayret çığlığı çıktı ağzından. “Aa, iyice gece olmuş.” Şehir, ışıklarını yakmıştı.</p>
<p>“Onlar şehir ışıklan değil. Yıldız.” Gözlüklü abi konuşmuştu.</p>
<p>“Hih hih hih.” Yıldız yukarıda olurdu bir kere.</p>
<p>Hüdai Ağa, çocuğun nefes alıp gülmeye devam ettiğini görünce, hiç sarsmadan, gövdesine doladığı kollarını neredeyse hiç kıpırdatmadan, sol eliyle arkadan desteklemeye devam ederek usulca yatırdı sırtüstü. O sırada; “Burası neresi peki?” dediğini işitti. Cevaplamaya yeltendi, sonra vazgeçti. Çocuk şuursuzdu. Baygınlıktan eter uykusu kadar derin bir uykuya geçmiş, muhtemelen uyandıktan sonra hatırlayamayacağı rüyalar&#160;görüyordu. Başka bir yerdeydi; gülebildiği, rüya görebildiği bir&#160;yerde. Gülsündü işte. Ne güzel.</p>
<p>Ömer, şimdi ayaklarının altında uzanan birkaç yüz kişilik kalabalığa bakıyordu. Ama onun okulu daha kalabalıktı buradan. Hem yerinden hiç kımıldamıyor, hem de su gibi akıp gidiyordu kalabalık. Gece de değildi. Ne zaman sabah olmuştu ki?&#160;Sabah gibi de değildi ama. Aydınlıktı. İyiydi bu. Muzaffer Hoca&#160;bilirdi orasının neresi olduğunu. Sormak için döndü, göremedi. Gözlüklüye döndü, onu da göremedi. Gitmişlerdi.</p>
<p>“Ama düşerim?”</p>
<p>Düşmedi ama.</p>
<p>Ayaklarının yere bastığını, o akıp duran birkaç yüz kişilik kalabalığın arasına karışıverdiğini fark etti. İtilip kakılmıyordu&#160;ama bir yere doğru sürükleniyor, akıtılıyordu. Yukarıdan gördüğü gibiydi tıpkı. Hem duruyordu, hem de gidiyordu.</p>
<p>Sağında solunda, önünde ve arkasında hiç tanımadığı birçok insanla birlikte, yürümeden, koşmadan süzülüyordu.</p>
<p>Kadın-erkek, tanımadığı bir sürü insan. Hiçbiri konuşmuyor, onun gibi sağa sola bakmıyordu. Bakman tek oydu. Her şey her an değişiyormuş gibi oluyor, ama dikkatle bakmaya&#160;başladığı zaman hiçbir şey değişmiyormuş gibi oluyordu. “Neresi burası amca?” Kimse cevap vermiyordu.</p>
<p>“Teyze, burası neresi?”</p>
<p>Cevap yok.</p>
<p>İlerlemedi ama ilerletildi sürekli.</p>
<p>Sonra, herkes bir anda kadınlar gibi bembeyaz giysilere büründü. O gözlüklü abi gibi. Kafasını eğip kendi üstüne başına baktı. 1-ıh. Kanlı okul önlüğüyle duruyordu hâlâ. Yabancılık ona yabancı bir his değildi ama, yine de yabancı kaldığı için kendini çirkin hissetti. Belki Karaaslanlı diye vermemişlerdi&#160;ona o beyaz elbiselerden.</p>
<p>Sonra bir şeyler daha değişti. Nereden geldiyse, herkesin elinde yapraksız, sapsan çiçeklerden örülmüş kocaman bir çiçek çemberi vardı artık. O hariç herkesin elinde. “Bende niye yok?”</p>
<p>Tabii.</p>
<p>Karaaslanlıydı da ondan.</p>
<p>Önünün açılmaya başladığını fark etti. Kimse çekilmiyor, kaçılmıyor, yön değiştirmiyordu, ama onun önü hızla açılıyordu.</p>
<p>Yol açılıyordu önünde, yol.</p>
<p>İleride, yine beyazlar içinde birisi vardı. Bütün o beyaz elbiseli kalabalık, onunla Ömer’in etrafında hem döner, hem de bekler gibiydi şimdi. Boynunda bir çiçek çemberi vardı onun.&#160;Sarı çiçek çemberi. Ama yüzü yoktu. Saçı da yoktu hiç. Muzaffer Hoca’yla o gözlüklü abi gibi onun yüzü de geri gelir diye bekledi, ama gelmedi. Ona doğru ilerlemeye başladı. Kendiliğinden. İstiyordu galiba. Onun yanına gitmek istiyordu. Evet.</p>
<p>Kanlı okul önlüğünden utanarak üstüne başına çeki düzen vermeye çalıştı, sallanan yakasını boynuna attı, önlüğünün bir düğmesini ilikledi. Ona doğru yürüyordu. Ona... Yüzü olmayana...</p>
<p>Yürüdü.</p>
<p>O Ömer’e baktı uzaktan... Ama gözleri de yoktu. Gözlerinin olması gereken boşluktan damla damla ateşler düşüyordu yere.</p>
<p>“Gözü yokken nasıl baktı ama?”</p>
<p>Yürüdü Ömer.</p>
<p>Yanına varmasına az kala, onun çok güzel bir kadın olmasını istedi. Anlatılamayacak kadar güzel olsundu. Güzel bir yüzü, çok&#160;güzel gözleri, yumuşacık, incecik elleri, upuzun saçlan olsundu.</p>
<p>“Yazık! Niye yüzü yok? Saçı niye yok hiç? Niye yanıyo gözleri?”</p>
<p>Nefesi daraldı, karnına bir ağrı girdi. Önce ne olduğunu anlayamadı, sonra anladı. Onun yanına bir gitmek, sonra da hep onunla kalmak istiyordu. “Ama olmaz ki!”</p>
<p>Olmazdı bu.</p>
<p>Nasıl bildiğini bilmiyordu ama biliyordu işte. Olmayacaktı. Onun yanına gidecek, sonra da ondan ayrılacaktı. Karnı ağrıyordu.</p>
<p>Hüdai Ağa, sırtüstü yatar yatmaz sık nefes almaya, kıvranır gibi hareketler yapmaya başlayan, sonunda da ellerini kamına&#160;bastırarak dizlerini çeken çocuğa kaygıyla baktı. Doğrultmak&#160;üzere uzandı, ama rahatladığını, hâttâ gülümsemeye başladığını görüp geri çekildi.</p>
<p>Sancısı geçivermişti Ömer’in. Onun karşısındaydı şimdi. Bembeyaz elbiseli kalabalık, onun dört yanında hiç kıpırdamadan, nefes bile almadan, yeri göğü beyaza boyayarak öylece duruyordu.</p>
<p>Ömer de durdu.</p>
<p>Ateşten göz çukurları Ömer’in yüzüne döndü. Salman, uçuşan beyazlar arasında kaldı bir anda Ömer; sonra da kendisini onun kollarında buldu... Bir bebek gibi... Ömer’in üzüm kadar&#160;siyah gözleri, onun yanmış da sönmüş kömür kadar kara göz&#160;çukurlarıyla buluştu gibi oldu. Evet. Göz çukurları sönmüştü&#160;artık. Yanmıyordu. Göz göze gelmiş gibi oldular.</p>
<p>“Biliyorum.” dedi o.</p>
<p>Sesi kadın sesiydi. Ömer çok sevindi onun kadın olduğuna. “Ne biliyosun?” Bir de yüzü olsaydı keşke... Saçı olsaydı...</p>
<p>Hiç gitmek istemiyorsun buradan.”</p>
<p>Ömer dudaklarım büzüp başını salladı, yüzünü onun beyaz göğsüne yasladı.</p>
<p>“Ben buraya nasıl geldim, biliyo musun sen?” diye sordu bakmadan.</p>
<p>“Bilmez olur muyum hiç? Tabii biliyorum... Gideceğini bildiğim gibi.”</p>
<p>Ömer’in içi sıkıldı.</p>
<p>“Gidecek miyim?”</p>
<p>“Şimdilik”</p>
<p>Biliyordu zaten Ömer.</p>
<p>“Gitmesem?”</p>
<p>“Şşş.”</p>
<p>Bir hareketlenme hissedince beyaz giysilere gömdüğü yüzünü çevirdi, baktı. Kalabalık, şimdi onun için açtığı yolu kapatmış, ikisinin etrafını beyaz kanatlar gibi sarmıştı. Beyaz giysili adamlar - kadınlar önünden geçmeye başlamıştı kadının. Sırası&#160;gelen, sarı çiçeklerden örülmüş bir çember takıyordu kadının&#160;boynuna. Her çember, kadının boynuna takıldığı anda Ömer’in&#160;gövdesine de takılmış oluyor, bir sonraki çember takılırken ilki usulca kaybolup yenisine yer açıyordu. Sihir gibiydi tıpkı.</p>
<p>“Benim çiçeğim yok, eli boş geldim.”</p>
<p>Geldiğinden beri ilk defa başka bir ses duyuyordu. Daha da çevirdi kafasını. Çok çirkin, koskocaman bir adam gördü. Adamın gözleri, o yüzsüz kadının göz çukurlarına sabitlenmişti.&#160;Yaba gibi elleri vardı. Ömer kafasını kaldırıp kadına, güzel bir&#160;yüz görmeyi dilediği düzlüğe baktı. O da düdenler kadar derin&#160;göz çukurlarıyla adama bakıyordu. İçine düşecekmiş gibi hissetti Ömer, ama çekmedi bakışlarım. Derken, o iki düdenin, arkasındaki kocaman adama da tıpkı kendisine baktığı gibi bakmaya başladığını gördü. Tıpkı hem de. Çok kıskandı.</p>
<p>Ama bu çok üzmedi onu; bileklerinin görünmeyen, yumuşacık eller tarafından tutulması, sarıldığı beyaz giysili o varlıktan çözülmesi üzdü. Boş yere daha sıkı tutunmaya çalıştı, ama olmadı. Hiç kuvveti kalmamış gibiydi.</p>
<p>O, boynundaki çemberden bir çiçek kopartır gibi rahatça çözdü Ömer’in kollarım. Bir tüy kadar hafifmiş gibi kaldırdı,&#160;uzattı onu o yaba elli adama.</p>
<p>“Boş gitme ki, bir daha geldiğinde elin dolu olsun” dedi. “Al.”</p>
<p>Ömer adama baktı. Elini uzattı adam. Ömer’i kucaklayacakmış gibi değil, o san çemberden bir tek, ama sadece bir tek çiçek alacakmış gibi.</p>
<p>Ömer el değiştirdi.</p>
<p>Adam hayretle baktı ona. Çiçek olmadığına şaşırmış gibiydi.</p>
<p>“Benim mi bu şimdi?” dedi Ömer’i göstererek.</p>
<p>“Senin değil, sana emanet.” dedi o.</p>
<p>Adam göğsüne bastırdı Ömer’i.</p>
<p>Ömer’in hoşuna gitti bu. Tatlı bir rüzgâr, san saçlarını gözünün önüne düşürdü, sonra uçuşturdu. Hâlbuki kısaydı saçları. Ne zaman uzamıştı? Kafasını kaldırıp adamın gözlerine baktı.&#160;Adam ürperince Ömer onun titrediğini sandı.</p>
<p>Adam onu tekrar bağrına bastı.</p>
<p>Bir kere daha göklerde süzülürken buldu kendini sonra. Kanlı önlüğü sırtında, yakası aşağı düşmüş, sol yanında Muzaffer Hoca, sağ yanında yine o yuvarlak gözlüklü abi. Bir görünüyorlar, bir silikleşip yanan bayraklar gibi dalgalanıyorlardı.</p>
<p>Soluna dönüp “O kimdi Muzaffer Hoca?” diye sordu. “Kadındı, ben anladım. Niye gözleri yoktu? Önce yanıyodu hem. Niye? Yüzüne ne olmuş? Beni verdiği büyük adam nereye gitti?”</p>
<p>Muzaffer Hoca’dan cevap gelmedi. Dudakları dua okur gibi kıpır kıpır, sakalları sudan yeni çıkmış gibi sırılsıklamdı.</p>
<p>Gelişinden çok daha hızlı oldu Ömer’in dönüşü. Bir an altta, üstte, dört bir yanda yıldızları gördü, bir an sonra başka bir şehrin ışıklarını. Kesinlikle Ankara olmayan bir şehrin.</p>
<p>“Konya!” diye düşündü.</p>
<p>“Evet.” dedi sağ yanındaki gözlüklü abi yine zihnini duymuş gibi. “Konya.”</p>
<p>“Eve mi götürüyosunuz beni? Şerefsize mi?”</p>
<p>Cevap Muzaffer Hoca’dan geldi: “Hayır.” Ne güzel cevaptı.</p>
<p>Hüdai Ağa, önce bıdır bıdır konuşup sonra kikirdeyen, sonra üzgün üzgün dudaklarını büzen çocuğa şaşkınlıkla baktı.</p>
<p>Ömer Konya’ya bakıyordu gökten</p>
<p>“Ama niye Konya’ya geldik o zaman?”</p>
<p>Muzaffer Hoca’nın yüzü silindi.</p>
<p>“Keşke hiç gelmeseydik Konya’ya.” dedi gözlüklü abiye dönüp. İç çekti. “Gene oraya gitsek keşke.”</p>
<p>Bu sefer güzel cevap o abiden geldi: “Gideceğiz zaten.”</p>
<p>“Ne zaman?”</p>
<p>“Yakında.”</p>
<p>“O damdan gene atlarsam meselâ... Gider miyiz o zaman hemen?”</p>
<p>Cevap gelmedi. Onun yerine “Bismillâh!” dediğini duydu Muzaffer Hoca’nın. Hemen ondan tarafa döndü. Yüzü gene görünmeye başlamıştı. O Muzaffer Hoca’yı görüyordu ama Muzaffer Hoca onu görmüyordu sanki. Uzandı Muzaffer Hoca,&#160;önlüğünü çıkardı Ömer’in, saçını okşadı, fanilasını, pantolonunu, gıslavetlerini, çoraplarını çıkardı, saçını okşadı, külodu-nu çıkardı, saçını okşadı. “Annah!” dedi çükünü görünce. “Seni sünnedettireceğidim göya, görüyon nu bir?”</p>
<p>“Hih hih hih.”</p>
<p>Amma da çok gülüyo bu...</p>
<p>Hüdai Ağa, kikirdeyerek gözlerini açan çocuğa, hâlâ şuursuz olduğunu düşünerek baktı. Yatağın başucundan ayrılamıyor-du. Çeto da öyle. Yastığın bir tarafında Hüdai Ağa, bir tarafında&#160;Çeto, Hüdai Ağa yatağın kıyısına yarım oturmuş, Çeto yatağın&#160;yanında, yere tam oturmuş bekleşiyorlardı.</p>
<p>“Ben seni tanıyorum.”</p>
<p>Çocuk bunu şuurlu söylemiş gibi geldi bir an. Boş bulunup sordu Hüdai Ağa.</p>
<p>“Nerden?”</p>
<p>Çocuk, sağ elinin işaret parmağıyla evin tavanını gösterdi. “Ordan. O yüzü olmayan kadın beni sana vermişti. Gözleri&#160;de yoktu. Beyaz elbise giymişti.”</p>
<p>Hüdai Ağa transa girecekti, vazgeçti. Girse de zarar etmezdi hoş. Oğlan, işaret parmağı havada yeniden uyuyakalmıştı. Bu da mucizelere alışıyor muydu ne?</p>
<p>Uzandı, kafası yara bere içindeki mucizenin elini sever gibi tutup yorganın altına soktu.</p>
<p> </p><p> </p><p> </p>
<div style="text-align:right;">
<p>Diyar-ı masivâdan geliriz biz</p>
<p>Evvel tek idik, şimdi bir olduk biz...</p>
<p>HAYYÂM</p>
</div>
<p> </p>
<p>“Uyandığı zaman acıkır da bu.”</p>
<p>Bizim içimiz de gıyılıyo amma soran iden yok.</p>
<p>“İyi tamam. Kıymalı tarhana yapayım mı şöyle güzel?”</p>
<p>Ekmek de doorayacan m bana?</p>
<p>“Bakarız.”</p>
<p>Neler oluyordu allâsen? Her şey nasıl uç uca geliyordu? Bir rüyayı bir gerçek takip ediyor, o gerçeğin rüyası da bunun rüyasını teyit ediyordu.</p>
<p>Kalkıp kuzineyi bir miktar harladı. Sıcak suyu vardı. Yağını, soğanını, kıymasını, salçasını koyup kavurdu tencerede. Tarhanasını döktü, suyunu ekledi, az karıştırdı, tencerenin kapağını örttü.</p>
<p>Bişirdin ni?</p>
<p>“Yuh!” Şu konuşup durmasa belki bir durum muhasebesi yapacaktı.</p>
<p>Olmamış mıdır daa?</p>
<p>“Bak hâlâ... Çekil lan ayağımın altından.”</p>
<p>Dağılmıştı. Bir gözü çocukta, çorba kâselerini hazırladı, “Yatakta yediririm.” deyip kâselerden birini tel tepsiye koydu. Arada bir tencerenin kapağını açıp karıştırıyordu.</p>
<p>Şimdi... Neydi şu olup biten? Bir rüya görüyor, gördüğünün sabahı rüyası gerçek oluyor, aynı günün devamında ise...</p>
<p>Baktın m? Bişmiş mi?</p>
<p>Yok... Şu zıkkımlanmadan aklının iki yakası bir araya gelmeyecekti. “Üff. Getir kabını, getir. Çiğ çiğ iç de akim başına gelsin.”</p>
<p>Çeto’nun çok da umurundaydı. Eyvallah... Bir koşu gidip kapının arkasındaki yemek kabını getirdi, Hüdai Ağanın ayağının dibine bıraktı. Kabın içine ekmek kırdı Hüdai Ağa.</p>
<p>Şimdi... En son nerede kalmıştı?...</p>
<p>Ee? Ekmeen üstüne çorba dökmeyon nu?</p>
<p>Pes yani! “Ulan, şeytan diyor... Koyacağız dedik ya oğlum.”</p>
<p>Pencereden dışarı baktı. Yağmur yağabilirdi. Her iki adımda bir çocuğu kontrol ede ede kuzinenin başına döndü.</p>
<p>Çocuk demişken...</p>
<p>Bizim çorbayı unuttun nu Hüdai Aa?</p>
<p>“Hay senin çorbana... Ulan al lan, kaynar kaynar iç de dilcik çıksın ağzında, kerpetenle bağırta bağırta kopartayım geçen seferki gibi.”</p>
<p>Tamam tamam. Dök de ilisin hicolmassa.</p>
<p>Düşünmekten vazgeçti Hüdai Ağa. Şimdilik... Çorbayı göstere göstere, koklata koklata azıcık döktü ekmek kırıklarının üstüne, tencerenin kapağını kapattı. Çeto inledi, bu sırıttı. Tencerenin kapağını çok daha tahrik edici bir yavaşlıkta tekrar açtı. Kıymalı tarhana kokusu bir kere daha doldu evin içine. Çeto cikledi. İlkin salyaları damla damla düşüren dudakları, saniyeler içinde contası bozulmuş musluk gibi sızdırmaya başladı. “Beş dakika sabredeceksin öküz aleyhisselâm.”</p>
<p>“Vıck.”</p>
<p>Bir gözü Ömer’in üstünde, Çeto’nun ekmeklerinin üstüne döktüğü çorbanın ılımasını bekliyordu Hüdai Ağa. Düşünmemeye karar verdiği hâlde dayanamayıp düşünüyordu gene. Bir&#160;gözü de Çeto’daydı ama. İtin dudaklarının kenarından lıkır lıkır akan salyanın, ağzının içinde bir cam ustası varmış da üfler-miş gibi muhtelif renk ve ebatlarda balonlara dönüşmeye başladığını görüp tekrar sırıttı. Uzandı sonra, sağ elinin işaret parmağını sokup bir iki balon patlattı, itin kulaklarını kaşıdı dalgın dalgın. Aklı oğlanda, kendi rüyasında ve onun rüyasınday-dı. Ara ara da Gülsüm’e kayıyordu. İçinden çıkabilecek miydi bu işin? Ne çocuğu bırakabilirdi, ne Çeto’yu. Çocuğu bırakmadığı sürece Konya’da kalmasına imkân yoktu. O hâlde Ankara’ya gitmek zorundaydı... da, hem koca köpek, hem de kim&#160;olduğu meçhul, belki de anasının babasının yana döne arayıp&#160;durduğu bir çocukla kapısına dayandığı zaman Gülsüm ne diyecekti buna? “Düve kadar köpeğin ve çocuk kaçırma suçunla&#160;hoş geldin Baba.” Kesin...</p>
<p>Ama gidecekti... El mahkûm.</p>
<p>Hayatta “Hayırlısı neyse o olsun.” dememiş, diyenleri de bozabildiği kadar bozmuş bir adam olarak kendini tutmasa “Hayırlısı neyse o olsun.” diyecekti. Ama tuttu. Ne demekti yani; “Hayırlısı neyse o olsun.” Allah’ın bir hayırsız, bir de hayırlı işi&#160;mi vardı? Daldan dala zıplıyordu zihni. “Hayırdır inşallah!” diyene de çok kızardı meselâ. “Haydi hayırlısı”, “Allah hayıra çıkarsın”, “Hayırlara vesile olsun”, “Hayırlı işler”, “Hayırlı evlat”, “Hayırsız adam” ve sair lâflara ifrit olurdu. Ne alâkası vardı şimdi bu düşüncelerin? “Bir damla su koskoca denize, bir&#160;avuç çekirdek koca bir bağa delâlet eder.” diye düşünürken yakaladı kendini. Tam gene “Ne alâkası var?” diye kızacaktı ki,&#160;gözü yatakta mışıl mışıl uyuyan oğlana kaydı. Küçücük bir şeydi. Azıcık bir can... ve az, çoğa delâlet ederdi. “Sen neye delâlet&#160;ediyorsun bakalım?” Öğrenirdi elbet. Çeto’nun balonları kendiliğinden patlamaya başlayınca dikkati dağıldı, ılımıştır diyerek kabı hayvanın önüne koydu. Bir saniye kadar sonra çorbalı&#160;ekmeğin dibine darı ekilmiş, boş kap, dört uzman bulaşıkçı tarafından temzilenmiş gibi parlamaya başlamıştı.</p>
<p>“Çüş!”</p>
<p>Umsuruk ittin amma sen de.</p>
<p>Daldı gitti Hüdai Ağa.</p>
<p>Daha önce şu dört ayaklı, yüz bin yaşındaki konuşan köpeğe açılan avlusu, şimdi ondan çok daha tuhaf bir mamûle açılmıştı. Bu oğlan rüyalarının mamûlüydü. “Haydi hayırlısı!” Güldü. Allah Allah’sa eğer, hayırsız işi olmazdı. Allah’sa Allah, şerri merri de olmazdı. Bu lâf Kitap’ta geçiyorduysa bile anlayan&#160;yanlış anlamış, o lâfla bu maksadın hasıl olmayacağını aklı almamış olmalıydı.</p>
<p>Belki imansızdı, belki de kendine has bir imanı vardı. Camiden mescitten, Ramazan’dan Kurban’dan, oruçtan namazdan, duadan niyazdan uzak dururdu. Onun ibadeti yoktu... veya vardı da o bilmiyordu. Deli gibi okusa, Saatli Maarif Takviminden tut, lplikçi Camiinin önündeki kara tahtaya Aşut’un her gün yazdığı uydurma hadislere kadar yalayıp yutsa, gazete, resimli roman, aşk mecmualarından tut, Konya 11 Halk Kütüphanesindeki Canım Tina, Troller, Asteriks, Konya 11 Yıllığı,&#160;Belediye Nâzım İmâr Planına, hâttâ Mecelle’ye kadar hatmetse&#160;gene doymaz, Kemalettin Tuğcu’nun Mirasyedisinden tut, Ma-rio Simmel’in Çalınmış Rüyalarına, Ferenc Molnar’m Pal Sokağı Çocuklarına kadar okur, gene doymaz, gene doymazdı. İbadet, dayak korkusundan, vecibe mükellefiyetinden değil, onun&#160;okuma aşkı gibi bir aşkla yapıldığı zaman makbûl olsa gerekti.</p>
<p>İkindi vakti ermiş geçmiş, gün akşama dönmeye başlamıştı. Çeto’nun sabırsızlığına kızmıştı güya ama kendi de ölüyordu&#160;acından. Sabah şu çocuğu kapısında bulduğundan beri tek lokma koymamıştı ağzına. Kuzinenin başından kalktı. Çeto, karnı&#160;doymuş herhangi bir it gibi ıramış, herhangi bir tok it gibi bir&#160;köşeye çöreklenip horlamaya başlamıştı. Hüdai Ağa’nın kalktığını hissedip hemen gözlerini açtı, patilerini öne uzatıp kıçını&#160;havaya dikerek gerindi, doğrulup kuyruk salladı.</p>
<p>“Yataydın, niye kalktın?”</p>
<p>Geldi mi yimek vakti?</p>
<p>“Yarım tencere yedin on dakika önce be.”</p>
<p>Doymadık argadaş. Nöörelim?</p>
<p>“Bekle. Bu sefer benim dediğim vakitte yiyeceksin. Bekleyeceksin.”</p>
<p>Bekleriz. Ayıbidiyon. Şu gapıyı açsan da işeyip gelsem bir.</p>
<p>Kapıyı açıp Çeto’yu dışarı saldıktan sonra aralık bırakarak Ömer’in başına gitti. Sağ omzuna okşar gibi dokundu şöyle.&#160;Pazıları kürdan kadar cılız, boynu horoz boynu gibi ince, derisi âdetâ şeffaf, yüzü masum, elleri küçücük bir çocuktu. Çocuktu işte. Ama başka bir şey vardı. Şu rüyasındaki yüzsüz gözsüz kadının, kadın olsa gerekti, kucağına tutuşturduğu çocuktu o aynı zamanda.</p>
<p>Galiba...</p>
<p>Çocuk hafifçe kıpırdandı, dudaklarını yaladı, gözlerini kırpıştırdı ama açmadı.</p>
<p>“Kalk oğlum.”</p>
<p>Ömer bu sefer gözlerini araladı. Odaya, Hüdai Ağa’ya, tavana önce yabancı, sonra tanıdık bakışlarla baktı, ellerini yatağa yaslayıp kendini geri çekti, sırtı duvara gelince oturdu.</p>
<p>“Sen nerden geldin evlâdım?”</p>
<p>İlkin yine tavanı işaret edecekmiş gibi yukarı kaldırdı bakışlarını Ömer, sonra vazgeçip söyledi.</p>
<p>“Karaaslan’dan.”</p>
<p>Hüdai Ağa suratını ekşitti. Karaaslanlılarm kaderini bilirdi.</p>
<p>“Okul arkadaşların mı dövdü seni böyle?” Akıllıca bir soru olmamıştı doğrusu. Oğlanı neredeyse sabahın seher vaktinde bulmuştu ve okul mokul açılmazdı o saatte. Soracağı asıl doğru soru; “Bacak kadar boyun ve o berbat hâlinle ta Karaaslan’dan buraya nasıl gelebildin?” olmalıydı. Ama sormamıştı.&#160;Geçmiş olsun.</p>
<p>Ömer, tıpkı baygınken dürtüldüğü zamanki gibi kubuzlandı.</p>
<p>“Beni kimse dövmedi.”</p>
<p>“Belli.” dedi Hüdai Ağa. Nasıl sadede geleceğini bilemiyordu. Hem ‘Şuncacık çocuğa rüyamı anlatsam ne anlar?’ diye düşünüyor, hem de derin uykudan kalkar kalkmaz ilk iş, buna bakıp ‘ O yüzü olmayan kadın beni sana vermişti.’ dediği için anlatması gerektiğini düşünüyordu. Aklı şu kıymalı tarhana çorbasından daha karışıktı.</p>
<p>Ne yapsaydı ki?</p>
<p>Çocuk, cevap verir gibi konuşmaya başladı.</p>
<p>“Ben uçtum, yüksek bi yere gittim rüyamda. Herkes beyaz elbise giymişti. Yüzü olmayan bi kadın vardı. Önce kucağına aldı beni, herkes ona çiçek verdi, sonra sen geldin, o da beni sana verdi.”</p>
<p>Hüdai Ağa; “Delirdim zannederken daha iyiymiş.” diye düşünüyordu bu sırada.</p>
<p>“Biliyorum.” dedi dürüstçe. “Ben de oradaydım.” Başka ne deseydi ki?</p>
<p>“Nerde?”</p>
<p>“Senin rüyanda veya benim rüyamda. O şeyi... kadını... ben de gördüm. Sen onun boynundaki çiçeklerden biriydin ilk başta. Sonra bir çiçek koparıp bana uzattı, ben çiçeği aldım, bir de&#160;baktım çiçek değilmiş, şenmişsin.”</p>
<p>Çocuğu hayâl denizine atmaktan kolay ne vardı? İlle de yü-zerdi.</p>
<p>“Ben zaten onun boynuna sarılmıştım.” dedi Ömer. “Çiçek değildim hiç.”</p>
<p>Hüdai Ağa dudak büzdü. “Ben öyle gördüm.”</p>
<p>“Hıı.” dedi Ömer. Dikkati dağılmış gibiydi. “Köpek nerde?”</p>
<p>Hüdai Ağa boş bulundu. “Hangi köpek?”</p>
<p>“Dövmüştüm ya... Konuşuyodu hani...”</p>
<p>“Konuşur...” dedi Hüdai Ağa.” Sahi, bir de o vardı. Çocuk Çeto’yu duyuyordu değil mi? “Çiş etmeye gitti. Gelir birazdan.”</p>
<p>Ömer kıkır kıkır güldü. “Nasıl konuşuyo öyle? Sen mi öğrettin?”</p>
<p>“Yok. Kendi öğrendi.”</p>
<p>“Kaç yaşında?”</p>
<p>Oğlan bunu çocuksu bir merakla sormuştu muhakkak ama yine de afalladı Hüdai Ağa. Sanki bilirmiş de sorarmış gibiydi&#160;velet. Dürüst kalmayı sürdürecekti. “Senden çok büyük.” dedi.&#160;“En az yirmi sekiz.”</p>
<p>“Hı hı..” dedi oğlan. Hiç oralı olmamıştı. Çocuk işte... “Niye en az?”</p>
<p>Bu soru hiç de çocuk sorusu değildi.</p>
<p>“Bana geldiğinden bu tarafa yirmi sekiz sene geçti. Bugün nasılsa o gün de öyleydi. Ne zaman doğduğunu bilmiyorum yani. Onun için ‘en az’ diyorum. Çok daha yaşlıdır belki. Anladın mı?”</p>
<p>Aaar ol. dedi Çeto. Kapıdan giriyordu. Bana hiç sordun nu gaç yaşımdaymışsım ?</p>
<p>“Bak gene konuştu.” dedi Ömer.</p>
<p>Çeto, Ömer’e ciddiyetle kuyruk salladı.</p>
<p>Nöörüyon? Nassın?</p>
<p>“İyiyim. Çok susadım ben.”</p>
<p>Hüdai Aaa. Duydun nu? Gap gel bi bardak bağalım.</p>
<p>“Şu Allah’ın işine bak...” diye düşünüyordu Hüdai Ağa o an. Ne oğlanı duymuştu ne Çeto’yu.</p>
<p>Hüdai Aaa... Alooo...</p>
<p>“Ha? Ne?”</p>
<p>Oolan susaşmış susaşmış. Duyman m yav?</p>
<p>Hüdai Ağa toparlandı. Çapraz ayaklı masanın üstünde duran alüminyum sürahiye doğru yürürken Çeto da oğlanı sorguya çekiyordu.</p>
<p>Senin adın ne?</p>
<p>“Ömer.”</p>
<p>Benimkisi de Çeto. Naşı geldin buraya?</p>
<p>“Yürüdüm.”</p>
<p>Nirden geldin?</p>
<p>“Karaaslan’dan geldim ben.”</p>
<p>Bardağa su koydu Hüdai Ağa. “Demek Ömer... Hayvan akıl ediyor çocuğun adım sormayı da ben edemiyorum. Eh yani...”&#160;Şu konuşan şey ne kadar hayvan sayılabilirdi gerçi? Veya o hayvansa, hayvanla konuşabildiğine göre bu ne kadar insan sayılabilirdi? Her neyse... Bu sefer kritik soruyu sorma fırsatını vermeyecekti Çeto’ya. Bardağı yatağa götürürken gecikmiş hamlesini yaptı.</p>
<p>“Anlat bakalım Ömer. Nasıl oldu bu iş?”</p>
<p>Oğlan suya uzandı. “Hangi iş?” Bardağı yutak sesleri çıkararak bir dikişte bitirdi. “Bi daha verir misin?”</p>
<p>“Veririm.” Bardağı aldı. “Sen anlat.”</p>
<p>Ömer anlatmaya başladı...</p>
<p>Hikâyesi bir kâbus gibi çöktü Hüdai Ağa’nın üstüne. Boğulacak gibi oldu dinledikçe. Yakasım bağrını yırtası vardı. Dışarı çıkıp bir iyi üşümek iyi gelirdi belki. Dayanabildiği kadar dayandı, en sonunda biraz es verebilmek için “Herkes merak etmiştir şimdi seni.” dedi. “Bekliyorlardır...” İçinden tamamladı. &quot;... Geçmişini siktiklerini...”</p>
<p>Ömer ciddi ciddi gözlerinin içine baktı adamın. Boyun damarları kabarmıştı.</p>
<p>“Beni geri mi götürücen?”</p>
<p>Hüdai Ağa, ayağının dibinde yavşayan Çeto’nun kulak arkalarını kaşıdı. Geri götürmek mi?</p>
<p>“Ne münasebet!” dedi.</p>
<p>En çok Çeto sevindi.</p>
<p>“Vıyk.”</p>
<p> </p><p> </p><p> </p>
<div style="text-align:right;">
<em><p>Tanrı senin hamurunu</p>
<p>Necasetle yoğurmuş</p>
<p>Anan seni sıçarken</p>
<p>Yanlışlıkla doğurmuş...</p></em>
<p>NEYZEN TEVFİK</p>
</div>
<p> </p>
<p>Yeşilbayır Mahallesi Muhtarı Hacı Naci Kalaycı, mavi Deso-to’yla ve bir havayla geldiği yolu yayan yapıldak dönmüş, hamamcı karının Rahmi Dayı denilen göte rahmet okutacak tersliğiyle alt üst olan sinirleri sol yanındaki bayırda sığır gibi yayılan iki yabancı yüzünden birkaç takla daha atmıştı. Kaçan câ-mm parsellere mi yansın, şu uzun saçlı kancığa yaptırttığı, olmaz olasıca yeğeni Behnan’m şapşaklığı yüzünden mavi Deso-to’ya kısmet olan bir tepsi baklavaya mı yansın, Yeşilbayır’m yegâne bayırında hâlâ zimmetine geçiremediği arsalara mı yansın bilemeden, sinirden diş kesilmiş vaziyette dükkâna daldı.&#160;Yeğenleri seme gibi oturuyorlardı içeride. Tavla atan Tahir’le&#160;Samet şöyle yalandan, osurmuş da havalandırıyormuş gibi birer kıç kaldırdılar iskemlelerinden, geri yerleştiler, ‘Yavrum ke-mikkkk!’, Behnan arkadan ittirmişler gibi fırladı zıpladı hopladı kalktı. Bir topuk selâmı eksikti.</p>
<p>“Buyur Hacemmi.” dedi mavi Desoto’nun anahtarını uzatarak. “Tertemiz oldu araba. Zaten ben de iç dış yıkayayım diyo-dum bugün yarın. Nasip.”</p>
<p>Muhtar anahtarı ve Behnan’ı pas geçip biri sağ, biri sol dirseğini makam masasına yaslamış, şakır şakır zar atan Tahir’le Sa-met’in tepesine çöktü. “Amma döktürmeyin lan tavlanızın! Kapat! İt oğlu it! Kapat!” İki yeğen, Hacı’ya bozulduklarından daha çok, adamın omzunun gerisinden ikinci kafasıymış gibi öne sünüp yavşak yavşak kafa sallayarak “Ben size dedim oğlum,&#160;ayıp ayıp.” diyen Behnan’a bozuldular. “Zaten kapatıyoduk Ha-cemmi.” dedi üç yeğenin en yüzleneni Samet. “Altı kapıya düş-tüydüm de Tahir kaçtı demesin diye şey ediyodum.” Muhtar&#160;hırlayarak geçip masasına oturacakmış gibi yaptı, kabına sığmıyordu, geri döndü, o esnada birbirlerine meççik yapan Ta-hir’le Samet’i o vaziyette yakaladı, fakat tek kelime etmeden ellerini kıçının üstünde bağlayıp dükkânın ortasında volta atmaya başladı. “Lan oğlum...” dedi ilkin ortaya dermiş gibi, “... Lan&#160;Behnan...” diyerek ortaya demediğini belli etti. Tahir’le Samet,&#160;Hacemmi’nin voltası bunlara her götünü döndüğünde yavşak&#160;yavşak kafa sallıyorlardı Behnan’a. “... Oğlum... Ben seni arabaya yıkama yağlama yap diye mi geri dönderdim lan?” Döndü.&#160;Behnan anahtarı bir kere daha uzattı Hacemmi’ye. “Yaktıracan&#160;mı lan bana sen bu arabayı? Sıçtırtma lan anahtarına! Koy lan&#160;onu masanın üstüne...” Döndü. Tahir’le Samet, Hacemmi’nin&#160;arabayı yakacağına hiç ihtimâl vermeseler de, cânım mavi De-soto’nun hayatını tehlikeye atan Behnan’a, hazır yeri gelmişken&#160;gâvura bakar gibi baktılar. “Lan oğlum... Lan yeğenim... Ne dedim lan ben sana hamamcı karının evinin orda? ‘İlk iş, git mezarlıkta gezeleyen herifle konuş, lâf anlamazsa Tahir’le Samet’i&#160;de al, bi güzel dövün demedim mi lan?” Döndü. Behnan cevap&#160;vermek üzere ağzını açtı, Hacemmi devam etti. “Ben sana ‘Git&#160;aynı adamdan bi tane daha bul.’ mu dedim lan?” Döndü. İşin&#160;aslını bilen Tahir’le Samet, sıkıntısından tavuk götü gibi kızaran Behnan’ı iftiharla seyretmeye başladılar. Bakalım ne zaman&#160;cevap verecekti ibne. Hacemmi de başladı mıydı susmazdı ha.&#160;Ama bi de susarsaaa... Asıl, o zaman ne çekecekti bakalım Hacemmi’nin elinden. Bakalım bakalım. Aslında bir an evvel sıra Behnan’a geleydi de bu ikisine az biraz daha eğlence çıkay-dı ne güzel. “Herifin yanına bi tane daha gelmiş ya lan... Ben o&#160;kadar zaman, sen bu başucu taşını siktiminin mezarlığını mü-tahide kaptır diye mi uğraştım lan?...” Döndü. Ne kadar uzatsa, ne kadar çok konuşsa o kadar iyiydi Behnan için. “Ben demedim mi oğlum, yemeyenin malım yerler, sen ellemezsen gelip ellerler diye? Demedim mi lan? Kaç sefer demedim mi lan?”&#160;Döndü. Tahir’le Samet sıkılmışlardı. Nitekim Tahir daha fazla dayanamadı; “Bize anlattığını Hacemmi’ye de anlatsana Beh-nan. Konuşmuşun ya adamla. Sen ne dedin, o ne dedi, anlatsana. Ne susuyon oğlum?” dedi. Behnan, ‘Ben bunu bir kenara yazdım.’ der gibi acı acı baktı Tahir’e. “Ne konuşmuş?” dedi Hacemmi. Mıh gibi saplanmıştı voltanın orta yerine. Beh-nan’a döndü. “Niye söylemiyon da iki saattir bağırttırıyon beni&#160;oğlum? Ne konuştun mütahitle?” Behnan, kazağının üstünden&#160;tırnaklarını geçirip memelerinde temre çıkmış gibi hart hart&#160;kaşındı. “Adam mütahit değilmiş Hacemmi.” dedi. Tahir’le Samet, evin önünden fener alayı geçiyormuş gibi bir sevinçle arkalarına yaslandılar. “Anlat anlat.” dedi Samet. “Hacemmi bilsin de, naapacaksak ona göre şey yapalım artık.”</p>
<p>“Naapacakmışız?” dedi Hacemmi şaşırıp. “Ee, ne konuştun adamla? Kimmiş, neyin nesiymiş?” O an en çok korktuğu şey,&#160;adamın mezarlıkta yatanlardan birinin yakını olması ihtimâliydi.&#160;Ne Boğaziçi’ni Boğaziçi yaptığı sırada, ne de Yeşilbayır’ı Yeşilba-yır yaptığı sırada bir Allah’ın kulu uğramamıştı mezarlığa. Tam&#160;da işin kaymağını yemeye bu kadar yaklaşmışken bir ziyaretçi&#160;furyası başlasın mıydı şimdi sana? “Ziyaretçiymiş deme sakın!”&#160;“Yok...” dedi Behnan. “Demiyom.” Devam edemiyordu. Medet uman gözlerle can düşmanlarına, Tahir’le Samet’e baktı. O&#160;ibneler bile zar gibi olmuşlardı.</p>
<p>“Ee? Ne diyon ya?” diye çıkıştı Hacemmi. “Mütahit değilmiş, anladık.... İyi... Ziyaretçi de değillermiş, onu da anladık... O da iyi... Ne boklarmış ya? Ne işleri varmış bizim arsada?” Belki de Azimet gibi geçerken sol yanlarında bir mezarlık olduğunu görmüş, üç Kulhüvallah bi Elham okumak için girmişlerdi&#160;sevabına. Sevindi bile muhtar. Mütahit değillermiş, ziyaretçi de&#160;değillermiş madem... Ne olurlarsa olsunlardı. Kötü hiçbir ihtimâl kalmıyordu geriye. İyiydi yani. İyi be.</p>
<p>“Pek iyi deği Hacemmi...” deyip muhtarın sevincine turp sıktı Behnan. “Tamir için gelmişmiş.”</p>
<p>“Ne?”</p>
<p>“Benim kırıp kaldırdığım lahitleri tamir etsin diye tutmuş.”</p>
<p>“Ne?”</p>
<p>“O sonradan gördüğün herif de bahçıvanmış. Mezarlığı yeşillendirsin, ağaçlandırsın diye tutmuş onu ayriyetten.”</p>
<p>“Ne?”</p>
<p>“On onbeş güne kalmaz, Yeşilbayır mezarlığını yemyeşil, mis gibi yaparlarmış. Parayı, pulu, yevmiyeyi, ne varsa hepsini peşin ödemiş.”</p>
<p>“Ne?”</p>
<p>“Malzeme desen zaten hazırmış şimdiden.”</p>
<p>“Ne?”</p>
<p>“Ben de onun üzerine dövmedim artık. Onlar da emir kulu neticede. Ekmek parası... O tutmuş, bunlar da gelmiş.”</p>
<p>“Ne?”</p>
<p>Doğru soru ‘Ne?’ değil ‘Kim?’ olmalıydı ama Hacı Naci Kalaycı o safhada takılmıştı. Bir türlü ‘Kimmiş lan bu?’ diyemiyordu.</p>
<p>Behnan da mecburen devam etti kaldığı yerden.</p>
<p>“Sen, ben gidip adamla konuşmadım diye kızdın, bağırdın çağırdın falan ama, ben daha senin yanından ayrılır ayrılmaz gidip yapıştım yakasına. ‘Naapıyon hemşerim?’ dedim buna ben. ‘Mezarlığı tamir edecez de, bakmıyom şöyle.’ dedi bu da...” Hacem-mi’nin ağzı bir kanş açık, yumruk yemiş gibi sallandığını, el yordamıyla tutunacak yer aradığını, sonra da iddia olsun diye masanın üzerine diklemesine konulmuş bir çay kaşığı kadar kıvrımsız&#160;ve büklümsüz, hiç eklemi yokmuş, tek parçadan ibaretmiş gibi&#160;sağ yanına doğru devrilmeye başladığını görünce “Aman Hacem-mi, dayan.” deyip koştu. O arada da belki Hacemmi sonradan&#160;hatırlar da hatır gönül sayar diye düşünerek oturdukları yerden&#160;kıpırdamaya fırsat bulamayan Tahir’le Samet’i deşifre etti. “Yeti-şinsenize lan, yakalamasam düşüyodu Hacemmim az kalsın. İnsan bi kalkar hiç olmazsa. Ya yetişemeyeydim ben?”</p>
<p>Behnan’ın şefkatli kollarında, “Kardeşim, buranın muhtarı benim, hoop.” diye bağırdı Hacı Naci Kalaycı. Behnan’ın ‘Tabii sensin Hacemmi.’ demesine lüzum yoktu, çünkü adam sayıklıyordu. “Kimden müsaade aldınız da benim arsama giriyo-nuz siz?” Sonra sustu.</p>
<p>“Ana!” dedi Samet. “Bayıldı lan!”</p>
<p>“Hele şükür götünüzü kaldırıp gelebildiniz.” dedi Behnan. “Tutun tutun. Koltuğuna taşıyalım da kolanyağı filan çektirelim burnuna.”</p>
<p>Hacemmi, dokuz aym uykusuzluğuyla bu zoraki baygınlığın tadını çıkarırken Emir Adnan’ı dürttü. “Hadi...” dedi. “Ben başlıyorum, sen de nakarat kısmında gir, uyandıralım şunu.”&#160;“Tamam tamam.” dedi Adnan. “Başla sen.”</p>
<p>Hele hele gızlar Ciğerim sızlar&#160;Çalınır sazlar&#160;Nedir bu nazlar&#160;Geçti de yazlar</p>
<p>“Ana!” dedi Samet. “Hacemmi?”</p>
<p>“Göbek atıyo lan!”</p>
<p>Muhtar Hacı Naci Kalaycı, nakaratın ikinci faslında, sütye-nindeki çmgırdaklı zımbırtıları çıngırdatmak için memesini var gücüyle sallayan bir çengi gibi memesini var gücüyle sallayarak ayıldı. Aklını oynattı sanıp düşmüş düşmemiş bakmadan&#160;iki metre geri zıplayan üç yeğenine göz attı şöyle bir. Sonra usul&#160;usul Behnan’a döndü. “O hamamcı karı tutmuş de mi o herifleri?” Kendinden son derece emindi.</p>
<p>Behnan, dağ gibi Hacemmisinin kollarında kıvrılıp bükülerek götünü başım sallaya sallaya göbek atmasının şokunu hâlâ atlatamamıştı. “Buyur Hacemmi?” dedi.</p>
<p>“Hamamcı karı diyom. Bahçesindeki malzemeden belli. Oymuş o herifleri tutan, de mi?”</p>
<p>Behnan geç de olsa cevapladı. “Oymuş Hacemmi. Ne güzel bildin valla.”</p>
<p>“Yakın!” dedi.</p>
<p>Amcaoğulları önce birbirlerine, sonra Muhtar Hacı Naci Ka-laycı’ya baktılar.</p>
<p>“Buyur?”</p>
<p>“Yakın o amma goduğumunun hamamını. Bakalım o zaman nereyi tamir ettirecek o amcık.”</p>
<p>“Şimdi mi Hacemmi?”</p>
<p>“Yok, şimdi değil, demin yakın... Şimdi olur mu oğlum? Ben size söylüyom işte. Paşa gönlünüz bilir. Gidin bi gece... Dökün&#160;gazyağmızı, çakın kibritinizi, izinizi tozunuzu bırakmadan elinizi kolunuzu sallaya sallaya dönün gelin.” Şaka yapacakmış&#160;gibi sırtarınca altın sol köpek dişiyle doğma büyüme kahverengiymiş gibi duran onun yanındaki kesici diş, kış önü güneşinde&#160;ölgün ölgün parladı. “Sonra hep beraber çıkarız caddeye, ‘Yangın vaaar!’ diye bağırırız insaniyet nâmına.”</p>
<p>“Madem bağıracaz, niye yakıyoz Hacemmi?”</p>
<p>Muhtar hacı Naci Kalaycı, soruyu soran Tahir’in kafasına atacak ağır bir şeyler ararken Adnan, pencerenin önünde dalgalanıp duran Emir’e seslendi:</p>
<p>“Ben bu adama iyice uyuz oldum arkadaş. Ölüleri öldürmek neyse de, dirilere de kastetmeye başladı bu. Verdiği emre baksana. Mezarlık tamir ettirmeyi düşünen bir kadıncağızın dünyasını yıkacak başına. Diyorum ki, artık abdest alırken falan da&#160;göbek attırsak buna biz? Nefes aldırmasak?”</p>
<p>“Benden çok yaşayacaksın.” dedi Emir. “Görüyor; sıçarken de yapalım diyerek arttırıyorum.”</p>
<p>Her iki cephede de karar verilmişti. “Hamamcı karı dediği kim acaba?” diye sordu Adnan. “Amcık da dedi. Bizimkilere&#160;sorsak diyeceğim ama bu hıyan bırakmak olmaz şimdi.”</p>
<p>“Ben bir türkülük idare ederim. Gidip bir sor da gel istersen.” “Yok. Sen git gideceksen. Eğlenceyi kaçıramam.”</p>
<p>“Ben de... Ne dersin, makam masasında güzel bir döktürte-lim mi arkadaşı?”</p>
<p>“Süper olur. Ne söylüyoruz?”</p>
<p>Hacı Naci Kalaycı, azıcık korkup pismiş görünen yeğenlerinin suça azmini artırmak için mavi Desoto bahsini açtı. “Bi tane daha dediydim ya... Alm da size namus sözü, şart olsun iki tane&#160;daha alacam bizim mavi boncuktan. Hepinize birer tane... Şapkayı Eğdir Oğlan... Biner gezersiniz efendi gibi... Kipriğe Değdir Oğlan... Hadin, ne duruyonuz, hep beraber... Güzellik Para&#160;Etmez... Kendini Sevdir Oğlan...”</p>
<p> </p><p> </p><p> </p>
<div style="text-align:right;">
<em><p>Bil ki her nesne ermez ehlinin eline</p>
<p>Tam olmak için parçalananda hüner yine...</p></em>
<p>MEVLÂNÂ</p>
</div>
<p> </p>
<p>Tam da Halil İbrahim Hoca’nın tahmin ettiği, ama boştan yere uğraştığını bildiği için tahmin etmezmiş gibi yaptığı gibi olmuş, Aşut, tplikçi Camiinin kaptan köşkünü ele geçirmişti. O okudu muydu cami dolup dolup taşıyor, okumadı mıydı, Alla-hu âlem, Hoca gölgelere namaz kıldırıyordu. Konya ahalisi ağız&#160;birliği etmiş de Halil İbrahim Hoca’ya bir ders veriyordu sanki.&#160;“Kibiri bırak. Ezanı Aşut’a okut, gelelim.”</p>
<p>Ona eyvallahtı. Bir şey dediği yoktu Halil İbrahim Hoca’nın. “Okusun kevâşe.” diyordu içinden. Ama okuyacak olan kevâşe&#160;Aşut olunca, durum bu kadar basit değildi.</p>
<p>“İyi tamam. Bundan sonra sen oku madem.”</p>
<p>“Okuyum okumasına da... Biliyon... İşgalaman’da otururum... Gelmesi ayrı dert, gitmesi ayrı dert... Ağşamı, yatsıyı da okuduğuma göre eve de geç gidiyom malum...”</p>
<p>“Ülen? Bi de yol parası mı isteyecen utanmadan?”</p>
<p>“Yok... Tövbe... Biliyon, bugün gazanıyoz, bugün yiyoz... Ben geç gidince evde ekmek olmuyo... Zabahınan çıkmazdan&#160;para bırakmam lazım... Nirde para? Gazanacan ki virecen... Di-yom ki şinci... Şo tezgâhı büyüdeyim ben... Elim para görsün,&#160;zabahtan bırakayım hanıma, yapsın döksün, çor çocuk yimee-ni yişin, ben de yatsıyı okur dönerim raat raat.”</p>
<p>Bir iki höt möt demiş, sonra boyun eğmişti Halil İbrahim Hoca. Rüya gibiydi ama hakikatti; Aşut ezan okuduğundan beri İplikçi Camii kendi asr-ı saadetini yaşıyordu. Bu durum, başlangıçta dalgasını geçen, Şerafettin Camiinin imamı Mustafa&#160;Kumrucuzade’yi bile dize getirmişti. Arkasında saf tutan Bedesten esnafının çokluğuyla övünen Mustafa Hoca, günün birinde o meşhur safların namaz vakitlerinde nereye kayboluver-diğini merak edip az biraz soruşturmuştu. “Hiiç.” demişti Züc-caciyeci Faruk, kazağından iplik sökülmüş de onu baş parmağıyla işaret parmağından meydana getirdiği hayali çıkrığa sarı-yormuş gibi yaparak.</p>
<p>“Arada bi Iplikçi’ye de gidelim diyoz argadaşlarla. Yazık. Boş galmasm diyoz.”</p>
<p>Az biraz daha soruşturmuştu bu cevap üzerine. Güya boş kalmasın diyeymişti. Bak bak bak. Madem öyle, Kapı Camiine&#160;de gidindi, Selim Sultan’a da gidindi, Üçler’e de gidindi. Niye ille ki de İplikçi? Lâkin ser vermiş, sır vermemişti esnaf.</p>
<p>“Hiç canım. O da cami bu da cami sonuçta. Ara sıra da ona gitsez noolur?”</p>
<p>Çaresiz, son zamanlarda “Namaza gittim. Geleceğim.” yazısını dükkanın camına taktıktan sonra usul usul Kimene Halil’in meyhanesine sızan, namaz vaktinden sonra da çakır keyif dönen Tuhafiyeci Nurettin’i sıkıştırmak zorunda kalmıştı.</p>
<p>“Nurettin... Allah günah yazmasın, esnafa Kimene Halil camiinde yidiğin haltları bir bir anladırım şerefim hakkı için. Ne diye herkes İplikçi’ye gidiyo len? Mevlid şekeri filan mı dağıtı-yo bizim Halil Ibo? Gül suyuylan aptes mi aldırıyo? Nooluyo-nuz oolum?”</p>
<p>Tuhafiyeci Nurettin imân dolu gözlerle bakmıştı Mustafa Hoca’ya. “Hocam... Bi öğle ezanı vakti îplikçi’nin önünden bi&#160;geç hele...”</p>
<p>Ee? Ne olacaktı ki geçse?</p>
<p>“Ezanı bi dinle... Hepimize hak virecen.”</p>
<p>Aşut maşut aklından çıkıp gitmişti Mustafa Kumrucuza-de’nin. Geçerdi geçmeye de, namazı kim kıldıracaktı Bedesten esnafına? Gerçi yetişirdi. Neydi ki iki caminin arası? Bisikletle gitti miydi... Tamam işte... Bunun müzezzini ezanı okuyası-ya, bu İplikçi’nin ezanını dinler, iki kelime dinlese yeterdi, basar pedala dönerdi ondan sonra.</p>
<p>Aynen de öyle yapmak niyetiyle gitmişti ertesi gün İplikçi’ye. Ama öyle yapamamıştı. Çünkü hoparlörlerden yükselen o inanılmaz daveti işitir işitmez aklı üstünden gitmiş, bisikletini kenara yatırıp kendini İplikçi Camiinin yekpare desenli halısının üstünde secdeye atmıştı. Şevkinden, bisiklet pedalı dalamasın diye pantalon paçasına taktığı tahta çamaşır mandallarını çıkartmayı da unutmuş, pantolonu yeni yıkanmış da kurutmak için götüne asmış gibi mandallı mandallı kılmıştı namazını. O derece.</p>
<p>Namaz biter bitmez Halil İbrahim Hoca’nın cüppesine yapışmış, “Neydi o Halil tbo?” demişti.</p>
<p>“Ne neydi Mısdavam?” Ne sorulduğunu bal gibi biliyordu Halil İbrahim Hoca.</p>
<p>“Ezanı diyom aslanım. Neydi o ses? Sûr sesi miydi? Isrâfil Aleyhisselâm senin camiye müezzin oldu da, tövbe hâşâ, bizim&#160;mi haberimiz olmadı hay Halil lbo?”</p>
<p>Halil İbrahim Hoca daha fazla gıcıklaşmamıştı. “Hani senin şu beğenmediğin Aşut varidi ya...” diye başlamış, oturup anlatmıştı ona bir güzel. Mustafa Kumrucuzade, hâlâ Aşut’un okuduğu ezanın tesirinde, dizlerini dövmekten fırsat bulduğu anlarda sakallarını sıvazlayarak vecd içinde dinlemişti hikâyeyi.&#160;Sonra beraber caminin önüne çıkmışlardı Aşut’a bakmak için.&#160;Zaten Halil İbrahim Hoca Aşut’a her fırsatta çıkıp çıkıp bakıyor, sair zamanlarda göremediği bir güzellik, bir eşreflik bulmaya çalışıyordu mütemadiyen. Bir kere de Mustafa Kumrucu-zade’yle beraber bakmıştı... Ee? Bakmışlardı işte. Odun gibi bir&#160;herifti. Üstelik ezan okurken kükreyen, tüm reddedişleri yerle bir eden o muazzam sesi, müşteriye gelberi yaparken sobaya&#160;atılmış ıslak odun gibi his his ediyordu. Dolayısıyla hiç bakmamış gibi olmuştu Mustafa Hoca. Onun yerine tezgâha kaymıştı dikkati. Bisikletle geçerken ezan sesini duyar duymaz çarpıldığı için girişte fark edemediği garabeti de böylece çıkışta fark&#160;etmişti. İplikçi Camiinin önü çıfıt çarşısı gibiydi. Don lastiğinden bebelere balona, horozlu aynadan hamam otuna, namaz ilmihâlinden Yeni Konya ve Yeni Meram gazetelerine kadar her&#160;bir halt vardı işporta tezgâhında... Tezgâhlarında... Bu manzaraya tezgâh demek de olmazdı... Panayır gibi bir şeydi.</p>
<p>“Nooluyo len?” demişti. “İşporta fuarı mı açtın caminin önüne?”</p>
<p>Halil İbrahim Hoca yedi basamak yukarıda cır cır öten Aşut’u göstererek duruma açıklık getirmişti. “Müsaade etmeyeydim&#160;okumayacağıdı kevâşe.”</p>
<p>“Şo sesten o ezan çıkıyo he?”</p>
<p>“Hee. Didiydim de inanmadıydın.”</p>
<p>Mustafa Kumrucuzade’nin içi cız etmişti. Bir Aşut’a sahip olmak bu kadar kolaydı demek. İşporta tezgâhına müsaade et, camin dolsun taşsın. Hem o sesi tekrar tekrar duymak ne güzel olurdu.</p>
<p>“Aman...” demişti iç çekerek. “Elleşme.. Ne hâli varışa görsün... Yüce Rabbim bok böceğini bile hikmetile yaradıyor... Demek bu haşereyi yaratmasının hikmeti de buyumuş... Aman elleşme.”</p>
<p>“Elleşmiyom zaten.” demişti Halil İbrahim Hoca. “... da, öyle bi tamahkâr ki itnenin evlâdı, yakında ikizlere takke de satar bu.”</p>
<p>“Zabıtayı nasıl savuşturuyo ya?”</p>
<p>“O ne savuşturacak? Ben savuşturuyom.”</p>
<p>“Nasıl?”</p>
<p>“Zabıta geldi miydi, ‘Camiyi guvvetlendirecez; tezgâh bize çalışıyo. İdare idin.’ diyom, dokanmayorlar. Günah münah amma... Yalan söylüyom, nööreyim?”</p>
<p>“Nesi yalan bunun?” demişti Mustafa Kumrucuzade. “Cami guvvetleniyo işte.”</p>
<p>“He? Ne din len sen? Nasıl guvvetleniyomuş cami?”</p>
<p>“İçinde namaz gılanlar sayesinde.”</p>
<p>Halil İbrahim Hoca Mustafa Hoca’ya hak vererek yutkunmuş, “Ülen?” diye sormuştu kendi alnına bir şaplak atarak. “Sen öğle namazını kime bıraktın ya?”</p>
<p>“Yalla ben de bilmiyom.” demişti Mustafa Kumrucuzade.</p>
<p>“Zaten üç beş kişi galdıyıdı cemaattan. İdare itmişlerdir inşallah.”</p>
<p>Etmişlerdi. O gün Şerafettin Camiine düşen tek tük esnaf, Mustafa Hoca’nın olmadığını görünce sünnetini kendi kendine kıldıktan sonra, farz kısmında Atlas Kuru Temizleme’nin&#160;oğlu Ethem’in imametinde saf tutmuştu. Ethem, İmam Elatip&#160;Üç’e gidiyordu.</p>
<p>Mustafa Kumrucuzade; “Varayım gideyim.” deyip Halil İbrahim Hoca’yla vedalaştıktan sonra bisikletine binerken altçı gözle bir daha bakmıştı caminin önünde yayılıp giden işporta sergisine. Çıngıraklı tekerleğinden tut yorgan iğnesine, harita me-tod defterinden tut çamaşır ipine, tebeşirinden tut çivitine kadar her bok vardı. “Halil Ibo’nun işi zor. Durmayacak bu gavat. Tövbe Ya Rabbim.”</p>
<p>Haklıydı Mustafa Kumrucuzade. Aşut durmayacaktı.</p>
<p>Durmamıştı.</p>
<p>Kısa zamanda, Halil İbrahim Hoca’nın hadis tahtasına da el koymuştu.</p>
<p>“Hocam... Ben diyom ki... Hadisleri de ben yazayım, sen yorulma.”</p>
<p>Sahih hadis bulup da haftada bir gün yazacağım diye canı çıkan Halil İbrahim Hoca ters ters bakmıştı Aşut’a. “Hadisi mü-düsü ne bilin len sen?”</p>
<p>“Ne diyi bilmeyeceğimişsim? Sına inanmayorusan.”</p>
<p>Halil İbrahim Hoca sınamış, Aşut ‘pekiyi’ ile geçmişti. Geçmemesine de imkân yoktu, çünkü pezevengin hem inci gibi bir el yazısı vardı ki, tahtada Hattat Rakım Efendi’nin elinden çıkmış kadar güzel duruyordu yazdıkları, hem de zaten Halil İbrahim Hoca’nın sahihliğinden emin olduğu kırk tane hadisi çoktan veresiye defteri gibi ufak bir deftere yazıp ezberlemişti.</p>
<p>“İyi tamam.” demişti Halil İbrahim Hoca, adi herifin bunu gene ezan okumamakla tehdit edeceğinden korkarak. “Noktasına virgülüne tikkat idecen amma. Hadis-i Şerifin altına Haz-reti Muhammed yazdıktan sonra da yanına parantez içinde büyük harflerlen...”</p>
<p>“Biliyom canım. Sallalahü Aleyhi Vesellem yazacam.”</p>
<p>“Oğadar uzun boylu değil. Büyük haflerlen...”</p>
<p>“Biliyom. ‘S” nokta, ‘A’ nokta ‘V’ nokta yazacam.”</p>
<p>“Afferim. Hadi tikkat it. Cumadan Cumaya bitenini silip sı-radakım yazacan... Biliyon.”</p>
<p>“Biliyom biliyom.”</p>
<p>Üç hafta kadar defterden çalışmıştı Aşut. Dördüncü hafta tahtadaki sözde hadis şuydu: “Her kim öğle ve ikindi namazlarını yol üstü bir camide edâ eder, cami civarındaki esnafın hayır duasını alırsa, kıldığı rekât sayısı kadar günahı affolunur.”&#160;Halil İbrahim Hoca’ya saygısından, Hoca’mn artık tahtaya bakmaz olduğu zamanı seçmiş, Peygambere olan saygısından ise&#160;uydurduğu ‘şeyin’ altına kimin sözü olduğunu yazmamıştı. Nasıl olsa Konyaklar o tahtaya her yazılanı hadis sanıyorlardı. Söz&#160;kendi sözüydü elbette, ama onun akıllara durgunluk veren sesini işitip camiye koşanlar bunun böyle olduğunu bilemezlerdi. Hâttâ her hafta bir hadis görmeye o kadar alışmışlardı ki, altında ‘Hz. Muhammed (S.A.V.)’ yazmadığını bile görmemişlerdi. Daha doğrusu, yazılıymış gibi görmüşlerdi.</p>
<p>O günden tezi yok, Aşut’un zaten kabarmış satışları art arda patlamalarla ocakta unutulmuş süt tenceresi gibi köpürmeye başlamıştı.</p>
<p>Nitekim; “Tespih taşımak ne sevaptır; ne güzel bir hatırlatıcıdır o.” uydurmasyonunu yazdığı hafta satmaya tespih yetişti-rememiş, “Takkeyle kılınan bir namaz, yirmi beş namaza denktir.” atmasyonunu yazdığı hafta Konya’nın bütün trikotaj makineleri ona çalışmış, “Akikten yüzük takınız. Çünkü gerçekten akik bereketlidir.” fasaryasını yazdığı hafta kendi parmağındaki yüzüğe kadar akik mükük tezgâhta ne kadar yüzük varsa satmış savmıştı. Ok saplı kalp şeklindeki demir yüzükler bile haraç mezat kapışılmıştı.</p>
<p>Araya, muhtelif sebeplerle, ki bu muhtelif sebepler çoğunlukla Halil İbrahim Hoca’nın tahtaya bakıvereceği tutarsa, bu da yakayı ele verirse korkusundan kaynaklanıyordu, gayri ticari uydurmalar da katıyordu.</p>
<p>“Dini olmayanın aklı da yoktur.” Bunu iyi niyetle uydurmuştu meselâ.</p>
<p>“Mescitte konuşmak, hayvanın yeşilliği yiyip bitirmesi gibi sevapları yer bitirir.” Bunu da iyi niyetle uydurmuştu.</p>
<p>“Hiç ölmeyecekmiş gibi dünya, yarın ölecekmiş gibi ahiret için çalış. Hz. Muhammed (S.A.V.)” Ki bunu gayet iyi niyetle;&#160;kendini Halil İbrahim Hoca’ya borçlu hissettiğinden, “O kadar&#160;kendimize çalıştık. Biraz da Hoca’ya çalışalım.” diye düşündüğünden yazmıştı ve Peygambere izafe edilen bu sözün sahihli-ği tespit edilememiş müteşabih hadislerden olduğunu o da bilmiyordu.</p>
<p>“Bu dünyada çok gülen, ahirette çok ağlar.” Yerli yersiz gülen yeni yetme kızma göz dağı olsun diye yazmıştı.</p>
<p>“Örümcek şeytandır. Dolayısıyla onu öldürünüz.” Ki kendisi örümcekten ölümüne korkardı. Zaten lüzumsuz bir hayvandı.</p>
<p>“Doğrusu, ancak camide kılınan namaz kabul olunur.” Bunu da gayet iyi niyetle, öbür camilere de bir hayrı olsun diye uydurmuştu.</p>
<p>“Kadınlara muhalefet ediniz. Onlara sık sık hadlerini bildiriniz.” O hafta karısına gıcık kapmıştı.</p>
<p>İyiydi hoştu, stadyum dolusu mümine namaz kıldırabilme-nin gönenciyle Halil İbrahim Hoca’nın dünyadan haberi yoktu da, son zamanlarda iki kişiyle başı dertteydi Aşut’un. Biri Hüdai&#160;Ağa’ydı, ki herif dinsizin imansızın önde gideniydi.</p>
<p>Hüdai Ağa’nın, Aşut’un çelikten yapılmış sinirlerini keman teli gibi germesinin haricinde pek ziyanı yoktu bu tuhaf ticarete.</p>
<p>“Aşuut, kaç kişiye tebliğ ettin şimdiye kadar?”</p>
<p>“Buyur?”</p>
<p>“Şu senin yeni dinini diyorum. Kaç kişiye tebliğ ettin? Hani ‘Örümcekleri öldürünüz, karafatmaları tedavi ediniz’ falan... Bu&#160;hadisler senin eserin olduğuna göre yeni peygamber sensin demektir. Onu soruyorum.”</p>
<p>Bıraksan bir kaşık suda boğardı şu Hüdai Ağa’yı Aşut. Öyle bir kızıyordu. Ama herif dev anası gibiydi. Güç yetmezdi. Bi de&#160;tuhaf bi adamdı bu Hüdai Ağa denilen adam. Doğma büyüme&#160;pepemeliği durduk yerde geçeyazmış, dudu gibi ötmeye başlamıştı. Cinli miydi şeytanlı mıydı ne boktu...</p>
<p>“Yav tövbe di... Delirdin ni sen Hüdai Ağa? O naşı söz? Halil İbrahim Hocamız rica idiyo, ben de yazıyom. Yazım okunaklı diyerekten...”</p>
<p>Aşut, Hüdai Ağa’nın Konya 11 Halk Kütüphanesindeki bütün kitaplan, din kitabıymış, resimli romanmış demeden, borçlar&#160;hukuku, fıkıh, hadis, tefsir, kelâm kitabı demeden okuduğunu bilmiyordu tabii. İlaveten, çok kurnaz olduğundan herkesi&#160;salak zannediyor, yerde bulduğu gazete parçasını bile okuyan&#160;Hüdai Ağa’nın yıllardır Halil İbrahim Hoca’nın dönüp dönüp&#160;yazdığı hadisleri ezberlemiş olabileceğini hesaba katmıyordu.</p>
<p>“Ee? Sizde ibadetler nasıl? Günah çıkarma, günah sokma falan?”</p>
<p>“Yav tövbe di... Günaa giriyon valla...”</p>
<p>“Haftaya da bana bir hadis çakarsın sen artık. ‘Ne mutlu o mü’mine ki Aşut’a lâf edenin evini taşlar.’ meselâ. Nasıl?”</p>
<p>“Yav bi git Hüdai Ağa allâsen... İşim gücüm var, görmü-yon nu?”</p>
<p>Aşut’u ter içinde bıraktıktan sonra gidiyordu Hüdai Ağa. En azından içeriye koşturup Halil İbrahim Hoca’ya şikâyet etmiyordu yani. O gene neyseydi de, öbürü fenaydı.</p>
<p>Konya Müftüsü, Derbendi Haşan Tahsin Hoca.</p>
<p>Fena.</p>
<p>Aşut’un tekerine çomak sokan bu iki adama kadar ne demeye o kadar hacının hocanın, bilhassa da İplikçi Camii imamı Halil İbrahim Hoca’nın şu uydurma lâflan sineye çektiği meselesine gelince; mesele hiç de öyle değildi.</p>
<p>Bir kere, Halil İbrahim Hoca, yıllar yılı sadece sahihliğinden emin olduğu hadisleri yazdığı için artık cemaat ezberlemişti;&#160;caminin Aşut ezan okusa da gelen okumasa da gelen tek tük&#160;müdavimi merak edip de bakmıyordu tahtada ne yazılı. Halil&#160;İbrahim Hoca desen, yaza yaza artık hangi hafta ne yazılmış&#160;olacağını bildiği ve yazıldığını zannettiği için hiç mi hiç bakmıyordu. Tahtaya bakanlar; Aşut’un ezana asıldığı o güne kadar bayram namazı hariç camiye uğramayan ahalidendi; zaten baksalar da anlamıyorlardı. Nitekim bakıyorlar, “Takke&#160;alınız”, “Akik taşlı yüzük takınız”, “Tespih şaklatınız” gibi ticarete, “Eve gider gitmez karınızla zıtlaşınız” gibi mecelleye,&#160;“Nerde bir örümcek görseniz terlikle eziniz” gibi ziraate mahsus öğeleri gayet iyi anladıkları için kendilerini dini anlamış&#160;sanıp bundan pek hoşlanıyor, huzurla dolmuş göğüslerini kabartarak namaz çıkışı seve seve yerine getiriyorlardı vecibelerini. Akik taşlı yüzük takmayla cennete giriliyorsa... Ooo-ho-oo, ondan kolay ne vardı? Karıya iki höt zöt et, iki de tespih&#160;çevir, tamam. İnanıyorlardı, çünkü inanmak istiyorlardı. Kabahat onlarda değildi. Aşut’ta da değildi. Önce kâlü belâda yalnız ve yalnız güzelliğe, hoşluğa ve huzura ermek üzere kodlanan, sonra da elest bezminde yine bunlara koşmak üzere tembihlenen insanoğlu, bu üçünü bir arada bulduğu zaman tabana kuvvet koşuyordu doğal olarak. Aşut’un sesi güzeldi; koşuyordu, cennetin bir akik taşlık uzaklıkta olması hoştu; koşuyordu, huzur, güzellik ve hoşluğun olduğu yerdeydi; koşuyordu.</p>
<p>Ama Derbentli Haşan Tahsin Hoca onlardan değildi. Yere çok sağlam basan, ışıl ışıl aydın adamlardandı o. Konya’nın muhtelif köy ve kasabalarında yirmi sekiz sene muallimlik yapmış aydın bir adam. Üstüne üstlük, Konya Müftülüğü ile iştigâl ettiği zaman zarfında Esbâb-ı Nüzul adlı on dört ciltlik bir&#160;Kur’an Tefsiri yazmış, müellifi olarak sevabına, topyekün haklarını bilâ bedel Diyanet İşleri Başkanlığına devretmiş bir aydın adam. Ömrü yeterse Kurtubi Tefsirinin tercümesini de yapıp yine Başkanlığa miras olarak bırakacak bir aydın adamdı o.&#160;Konya Müftüsü olarak vazifelerinden birinin, bazı cami imamlarının kapı önündeki kara tahtalara yazdıkları hadislerin sahihliğini denetlemek olduğunu düşünen bir aydın adam. Eli&#160;arkasında uydurma hadis avına elbette çıkmayan ve fakat denk&#160;getirip de bir yakalarsa o caminin imamını hop hop hoplatacak&#160;kudrette bir aydın adamdı aynı zamanda.</p>
<p>“Hoop!” demişti nitekim o gün.</p>
<p>Aşut’un, Konya kaldırım ticaretine katkıda bulunmaya karar verip ticari hadis yazmaya karar verdiği gündü.</p>
<p>“Bu ne ulan?”</p>
<p>Bu şuydu:</p>
<p>‘Her kim öğle ve ikindi namazlarını yol üstü bir camide edâ eder, alışveriş yaparak esnafın hayır duasını alırsa kıldığı rekât&#160;sayısı kadar günahı affolunur.’</p>
<p>Konya’nın yüzde doksanını tanıyan Aşut, ne hikmetse Konya Müftüsünü tanımıyordu henüz.</p>
<p>“Buyur hacım. Zemzemle yıkanmış seccadeleri mi soruyon?”</p>
<p>“Zemzemle yıkanmış seccade mi?”</p>
<p>“He. Bak zemzeme yatırılmış tespihlerimiz de var. İsten ni?”</p>
<p>Derbendi Haşan Tahsin Hoca, kollarını savura savura yedi basamak merdiveni bir hışımla inmiş, yüz küsür kiloluk öküz&#160;derisi sarkma kapıyı oyalı mendil gibi sıyırıp İplikçi Camiine&#160;dalmış ve haykırmıştı: “imam Efendii!” Sonrasında fena karışmıştı ortalık.</p>
<p>Derbentli, evvelemirde Halil İbrahim Hoca’yı tabiri caizse cüppesinin yakasından tutup yaka paça caminin önüne sürüklemiş ve “Bu nedir?” diye sormuştu Aşut’un uydurma hadisini&#160;göstererek. Yıllar yılı aynı sırayla yaza yaza ezberleyen Halil İbrahim Hoca, o hafta da sıranın hangi hadiste olduğunu biliyordu elbette. Daha bakmadan söylemişti.</p>
<p>“Kim bilerek bana yalandan bir söz isnat ederse, cehennemdeki yerine hazırlansın. Hz. Muhammed. Sallallahü Aleyhi Ve-sellem.”</p>
<p>Derbentli, sağ elinin işaret ve orta parmaklarını burnunu sıkacakmış gibi makas yapıp usulca Halil İbrahim Hoca’nın iki gözünün ortasına uzatmış, sonra nişan alır gibi parmaklarını&#160;açıp namlu şekline sokarak tahtayı hedeflemiş ve göz gez arpacık, tetiğe asılmıştı:</p>
<p>“Âlâ. Ezberindekinin ne olduğunu anladık. Şimdi bir de bakarak oku bakalım.”</p>
<p>Başından beri “Nerde bi terslik oldu acaba?” diye düşünüp duran Halil İbrahim Hoca, tersliğin Aşut kevâşesine emanet&#160;ettiği tahtada olduğunu anlamış, korka korka okumuştu rezilliği:</p>
<p>“Her kim öğle ve ikindi namazlarım yol üstü bir camide edâ eder, alışveriş yaparak esnafın hayır duasını alırsa kıldığı rekât&#160;sayısı kadar günahı affolunur.”</p>
<p>Tepesi yere gelmiş gibi kalakalmıştı filiz gibi Halil İbrahim Hoca. Olur şey değildi. İnanamıyordu. Donakalmıştı. O an Derbendi Haşan Tahsin Hoca’nın huzurunda olmasa, cüppesinin eteklerini çemreyerek taş merdiveni çıkar, Aşut’u boğazlardı. Şaşkınlığından; “Ben yazmadım.” bile diyememiş,&#160;“Vay itne vay!” diyebilmişti. Derbendi saatine bakıp dudaklarını ısırmıştı.</p>
<p>“Şu pisliği sil, öğle namazını kıldır, sonra üstünü değiş, Vilayet’e gel.”</p>
<p>Müftü gider gitmez Aşut’u sıçtığı yere kadar kovalayıp öğle ezanını kendi okuduktan ve kıldıra kıldıra sekiz kişiye namaz kıldırdıktan sonra soluğu Vilayet Konağındaki müftü makamında almıştı Halil İbrahim Hoca, tplikçi Camiinin önünde diyemediğini orada diyebilmişti ancak.</p>
<p>“Hocam, vallahi ben yazmadım. Yazıldığından da haberim yoğudu and olsun.”</p>
<p>“Orasını anladık.” Derbentli zehir gibi adamdı. “Sen yazdın, esnaftan biri geldi değiştirdi. Anladık. Ama mesele bu kadar basit değil. Konya’nın camileri kime emanet?”</p>
<p>“Sana Hocam.”</p>
<p>“İplikçi kime emanet?”</p>
<p>“Bana Hocam.”</p>
<p>“Kimin mesuliyetinde o tahta?”</p>
<p>“Benim Hocam.”</p>
<p>“Benim kimin yakasına yapışmam lâzım? Emanetçiyi kandıranın mı, emanetçinin mi?”</p>
<p>“Emanetçinin... Hocam...”</p>
<p>“Şimdi git... Namazlarını kıldır... O tahtayı da kaldır kapının ağzından. Bu seferlik mazur görüyor, tahkikat açmıyorum. Emanete sahip çıkacaksın kardeşim. Haydi uğurlar olsun.”&#160;Halil İbrahim Hoca boynunu bükmüş, “Ezana devam edebilir mi peki?” diye sormak gafletinde bulunmuştu.</p>
<p>“Kim?”</p>
<p>“Aşut.”</p>
<p>“Aşut kim?”</p>
<p>“O rezilliği yazan kev... herif... Gapının ağzındaki işportacı...”</p>
<p>“Alâkası ne? Müezzin mi o Aşut denen?”</p>
<p>“Yok. Değil... de...”</p>
<p>“Ben de ne soruyorum Allah aşkına? Adam müezzin olsa daha fena ya. İşportacılık yapan, işporta tezgâhı daha çok iş yapsın diye uydurma hadis yazan müezzin. Şimdi anlaşıldı. Tövbe Ya Rabbi... Ee? Ezan dediydin?”</p>
<p>“Ezanlarımızı pek güzel okuyodu da... Ben de tahtayı emaneten onun vicdanına...”</p>
<p>Derbendi, gözlüğünün üstünden bakarak kesmişti Halil İbrahim Hoca’nın sözünü. “Vazgeçtim mazur görmekten. Tahkikat geçireceksin, hazır ol.” Burnundan soluyordu. “Çıkabilirsin.”</p>
<p>Vilayet Konağından süklüm püklüm, sükût-u hayâl ve eşşed-i gazâb ile çıkan Halil İbrahim Hoca’nın ağır bir intikam için Konya Belediyesine giden ayakları yol üstünde çark etmişti.&#160;Çark etmeyeydi Zabıta Müdürünün kapısına dayanacak, Aşut’u&#160;Konya haritasından silmesini talep edecekti.</p>
<p>Gelgelelim...</p>
<p>Benzetmek gibi olmasın, İplikçi Camii, Aşut’un birkaç günlük yokluğuyla gariban mezarına dönüvermişti. Halil İbrahim Hoca, Aşut’un ezanı susunca, üç gün içinde öğle, hadi bilemedin bir de ikindi namazlarını yedi ilâ on kişiye kıldırdığı, sabah,&#160;akşam ve yatsı namazlannda yalnızlıktan ürperdiği günlere geri dönmüş, ilk iki gün sıcağı sıcağına kendi boynu büküklüğü-ne, üçüncü gün de anlı şanlı İplikçi Camiinin boynu büküklü-ğüne yanıp yakılmaya başlamıştı. Şu Aşut karşısına hiç çıkma-yaydı iyiymişti. Alışmış gitmiştiydi üstünde secdeye varılmayan cami halılarına. Ama itnenin evlâdı o İlahî sesiyle o alışkanlığı öyle bir altüst etmiş, düzene öyle bir darbe indireyaz-mıştı ki, istediğin yerini istediğin kadar tamir et - tadil et, cami&#160;denilen gönül evinin ancak alm secdeye varanlarla dolduğu zaman dört başı mâmur olabileceğini, hâttâ olduğunu görmüştü&#160;adamcağız. Çoğunu gören azma nasıl kanaat edecek, güzelliğin&#160;bizatihi kendisiyle meşk etmenin tadına varan, güzelin gölgesinden ne tad alacaktı?</p>
<p>Durmuş durmuş, üçüncü günün sonunda sabah namazını kendi imametinde bir tek kendine kıldırdıktan sonra soluğu</p>
<p>Şerafettin Camiinde almıştı. Vilayet Konağından istimini almış şimendifer gibi üstüne üstüne gelen tahkikat umurunda değildi. Bu Aşut meselesi tatlıya bağlanmalı, İplikçi Camii yeniden&#160;tatlanmalıydı. Şerbet kâsesi ise Mustafa Kumrucuzade’nin usûl&#160;ve füruunda mahfuzdu.</p>
<p>“Selamın Aleyküm Mısdava.”</p>
<p>Kumrucuzadeler, Konya’nın ağır eşrafındandı ve bir uçları Derbent’e dayanırdı. Açıkçası, Derbentli Haşan Tahsin Hoca,&#160;Mustafa Kumrucuzade’nin halazâdesiydi. O anda elinden bir&#160;şey gelebilecek tek adam Mustafa Kumrucuzade’ydi dolayısıyla. Kan bağından mütevellit.</p>
<p>“Ben görüşürüm muhteremle.” demişti, Halil İbrahim Ho-ca’yı dinledikten sonra. “Tahkikatı durdurur. Canını sıkma.”</p>
<p>Halil İbrahim Hoca, kendini istekleri hiç bitmeyen Aşut gibi hissederek; “Mesele o değil hay Mısdava.” demişti. “Tahkikatsa çoktan hak itmişsim. Müftü Beyin yirden göğe hakkı var. Ona bişiy didiğim yok. Benim derdim başka... Bin senelik İplikçi Camii bomboş galıvırdı da...”</p>
<p>“Ee?”</p>
<p>“Müftü Bey diyom, sen bi gonuşsan da... Aşut’un ezan okumasına da müsaade itse?”</p>
<p>“Tet, bekir!” demişti Mustafa Kumrucuzade, Halil İbrahim Hoca’nın sırım gibi boyunu kasıtla. “Aklın üstünden ni gitti&#160;len senin?”</p>
<p>“Ne’bleyim hay Mısdava... Akıl mı bıraktı bizde kevâşe?” Arkadaşından müsaade isteyip ayrılmıştı Halil İbrahim Hoca.</p>
<p>Bu, Aşut’un İplikçi Camii önündeki geniş kaldırımda süt dökmüş kedi gibi yalanıp durduğunun da üçüncü günüydü.</p>
<p>Aşut, Halil İbrahim Hoca’mn geldiğini görünce reis-i cumhur geliyormuş gibi ayaklanmış, olmayan ceketinin önünü ilik-liyormuş gibi yapmış, sanki adamın geçeceği yolu kapatıyörmüş gibi kendini az kaldı aşağı yuvarlanasıya kenara atmıştı. Halil İbrahim Hoca da rolünü iyi oynamış, buz gibi bir ‘Selamın Aleyküm’ü müteakip orada naylon sele, don lastiği ve kil-teli iğne gibi ucuz nesnelerden daha kıymetli bir şey yokmuş&#160;gibi merdivenlerden inerek camiye girmişti.</p>
<p>Öküz derisinin arkasına geçtiğinde kendini enikonu rahatlamış hissediyordu.</p>
<p>Ne hikmetse, Aşut yakında yine o muhteşem sesiyle ezana asılmaya başlayacakmış gibiydi sanki. Sanki bu, zehirini Mustafa Kumrucuzade’ye akıtmış da rahatlamıştı... Kara kara düşünme sırasını savmıştı sanki. Öğleyi kaç kişiye kıldıracaktı bakalım? Bu çatlak zurna gibi sesle ezan okumak yakışır mıydı&#160;Allah aşkına? “Ben de vatandaş olsam ben de icabet etmem o&#160;davete.” diye düşünüp tövbe istiğfar etti.</p>
<p> </p><p> </p><p> </p>
<div style="text-align:right;">
<em><p>Ben bu dünyanın devr-i devrânını, izzet-i nefsini sikeyim,</p>
<p>Yansın bu ibneler, su veren itfaiyenin hortumunu sikeyim.</p></em>
<p>NEYZEN TEVFİK</p>
</div>
<p> </p>
<p>Ne küçük oğlu vardı aklında, ne büyük oğlu. Kendi bile nadiren geliyordu aklına dünden beri. Varsa yoksa kocası olacak şerefsiz. Adama o kadar acıyordu ki.</p>
<p>Nasıl gücüne gidiyordu kim bilir Şerefsizin.</p>
<p>Bir baba, evlâdından dayak yer miydi hiç?</p>
<p>Bunu öylesine düşünüyordu Nur ten Çavuş. O kadar aklında yoktu ki Ömer, “Bir baba evlâdından dayak yer mi hiç?” diye düşünürken bile o dayağı atan evlâdın Ömer olduğunu, o Ömer’in onun da evlâdı olduğunu, o Ömer’in o evde bulunması gereken aile fertlerinden bir fert olduğunu, fakat evde bulunmadığını, bunun da oğlanın doğumundan bu tarafa bir ilk olduğunu düşünemiyordu. Sanki Ömer diye bir varlık hiç var olmamıştı o evde.</p>
<p>Küçük oğlanı da getirmiyordu aklına hoş.</p>
<p>Varsa yoksa kocası.</p>
<p>Adama acıyıp duruyor, orasına burasına pansuman yapıp duruyor, sağa sola seğirtirken ayaklarına dolanan Önder’i&#160;azarlayıp duruyor, ama gene de adama acıma sebebinin Ömer&#160;olduğunu aklına getiremiyordu. Ömer, tembel silgisiyle silinmiş gibi çıkmıştı kadının hayatından sanki. Burun delikleri&#160;sağ elmacık kemiğinin altında bir yerdeydi dün geceden beri ve bunu bile düşünmüyordu; büyük oğlanı niye düşünsün?</p>
<p>O gece büyük oğlanın gelmediğini Önder’den başka fark eden olmadı. Ama Önder’inki de mühim bir fark ediş değil,&#160;odada vızırdayıp duran sineği iki kaşının ortasına konduğu için&#160;fark etmek gibi alelade bir fark edişti. Elini salladın da kıştla-dm mıydı hemencek unutuluverecek bir fark ediş. Nitekim, hatırladığı gibi de unuttu. Acılarının dumanı dayaktan taze çıkmış gibi tütüyordu üstünde. Oturamıyor, yatamıyor, sapır sapır dökülüyordu. Çok da acıkmıştı ama annesinin onu gördüğü yoktu. “Acıktım.” dese, kalkıp gene döver miydi ki Şerefsiz?&#160;O duymadan dese? O zaman da annesi abisinin kafasına vurduğu gibi bunun kafasına da vurur muydu ki demir tavayla? Korku dağlan bekliyordu.</p>
<p>Şerefsiz desen, sekârette gibi yatıyordu sopadan bu yana. Ara ara halsizce “Peees!” diye bağırarak gözünü açıp hınldıyor, mı-şıldıyor, etrafa korku dolu bakışlar attıktan sonra ürperip titreyerek ya bayılıyor ya da uykuya dalıyor, her seferinde ya beş, ya&#160;on dakika uykuda veya baygın kalıyor ve tekrar mecâlsiz me-câlsiz bağırarak uyanıyor veya ayılıyordu.</p>
<p>“Peees!”</p>
<p>Ömrü billah kâbusu olmak için uğraşıp didindiği san saçlı piç, onun kâbusu olmuştu şimdi. Ömer’i o evde adamakıllı hatırlayan bir o vardı ama onun da adamdan sayılacak hâli yoktu. Hatırladığından değil, hatırlamaktan korktuğundan hatırlıyordu. Ya şimdi bu böyle yatalakken bir yerlerden fırlayıp gene&#160;dövmeye, ısırmaya, çırmalamaya, parçalamaya, koparmaya devam ederseydi san piç meselâ?</p>
<p>“Peees!”</p>
<p>Gözünü bir kere daha kendi dermansız çığlığına açtı. Karısının sağ yanağına yürümüş gitmiş burun deliklerine baktı, sonra da bir köşede, ıslanıp mürekkebi akmış Yeni Meram Gazetesi gibi bumburuşuk duran küçük oğlana. Belânın nereden geleceği belli olmuyordu. Bakarsın bir gün küçük oğlan da abisi gibi... Veya bu uyurken... Ya da şu kan...</p>
<p>Bir ayaklansın, hepsinin anasını sikecekti. Büyük piçi jiletle doğrayacak, o bunun kulağını koparıp ağzında çiğnemişti, bu</p>
<p>da onun kulağını kesip götüne sokacak, o bunun yüzünü gözünü çırmalayıp parçalamıştı, bu da onun o pençe atan parmaklarını kökünden kesip gözüne sokacak, o bunun kaburgalarını kırmıştı, bu da onun kollarım bacaklarını kıracak, sonra şu ufak piçle anasının defterini dürecek, ondan sonra da benzin&#160;döküp yakacaktı hep birden.</p>
<p>Bayıldı.</p>
<p>Sarı piç, koparıp ağzında gevdiği kanlı kulağını suratına tükürüp dişlerine yer açıyordu.</p>
<p>Ayıldı.</p>
<p>“Pees!”</p>
<p>Önder’in üstünden atlayarak kocasına koştu Nurten Çavuş.</p>
<p>“Bey bey...”</p>
<p> </p><p> </p><p> </p>
<div style="text-align:right;">
<em><p>Semâvâtın kapıların açarlar</p> 
<p>Âlemlere rahmet suyu saçarlar</p>
<p>Seherde kalkana hülle biçerler</p>
<p>Uyan ey gözlerim, gafletten uyan</p>
<p>Uyan, uykusu çok gözlerim, uyan</p></em>
<p>SULTAN III. MURAD</p>
</div>
<p> </p>
<p>“Yatagit gayrı hay Mızaffer.”</p>
<p>“içim yamyo Nesibe.”</p>
<p>“Bi çay daa içen ni?”</p>
<p>“Yok. Su vir sen. Soğuk olsun. Sonra da gir yat.”</p>
<p>Şerefgilde olup bitenleri gündüz haber almış, köyün tamamının hilafına duyduklarına inanmıştı. O kadar çok dinlemişti ki Ömer’i ve çocuğun yavaş yavaş vahşileştiğinin öyle bir farkındaydı ki, hiç yadırgamamış, “Demek başladı.” demişti. Oğlanın&#160;kan içmeye başlayacağı günü Deccal bekler gibi bekliyordu ne&#160;vakittir. İşte de başlamıştı. Neyin başladığını bilmiyordu tam&#160;mânâsıyla ama Ömer’le ilgili bir şeyin başladığını biliyordu. İşte de Şerefin hâli ortadaydı.</p>
<p>Muhtar öğle namazından sonra oyalanmış, “Hocam, duydun nu Şerefe noolmuş?” demişti.</p>
<p>“Yoo. Duymadım. Noolmuş?”</p>
<p>“Zopayı yimiş Gonya’da...”</p>
<p>“Gonya’da mı?”</p>
<p>“Hee... Amma hanımı öyle dimeyor... Ömer yaptı diyor... El gadak bebe gayalarımız gibi adama naapacağısa?”</p>
<p>Hoca tahmin edebiliyordu Ömer’in ne yapacağını.</p>
<p>“Ömer mi yapmış?” diye sormuştu ciddi ciddi.</p>
<p>“Canım, aslı yok. Hanımı öyle diyor... Olacağiş mi?”</p>
<p>“Değil mi?”</p>
<p>“Annah!.. Bildik mesele Hocam... Şeref, biliyon, bu oğlanı hiç sevmez. Hep zopa hep zopa. Oğlan da hayırsız, biliyon...&#160;Okuldan üstünü başını yırtmadan geldiğini gördün nü hiç? Garı goca bıktılar hazar. Şeref de içti miçti muhakkak, zerhoşlayıp&#160;zopayı yidi Gonya’da, ne didiğini bilmeyor.”</p>
<p>“Allah Allah? Şeref Önder’i de döğer gece gündüz, yingeyi de döğer. Gabehiti ne diyi Ömer’e atsın ki?”</p>
<p>“Nefrit...” Muhtar çok kesin konuşmuştu. “Oğlandan nefrit idiyor çünkü. Gözüye toz gaçsa ondan biliyor.”</p>
<p>“Şeref nirde ya şimci? İşe mi gitti?”</p>
<p>Muhtar altın dişlerini göstere göstere gülmüştü. “Nirdee... Gamyon çarpmış gibi yatagitmiş evde... Gözüyü açamayoru-muş. Hanımı da inadına inat dirimiş ki ‘Ömer yaptı. Ben gafa-sını gırmayaydım daha da yapacağıdı.’ Ba ba ba... Gosgoca Şerefin gücü yetmeyor, gadm başıya senin gücün yetiyor... Bak&#160;hele bak... Yalan canım. Biliyon.”</p>
<p>Muzaffer Hoca’mn bildiği bir şey vardıysa o da kadının doğru söylediğiydi. “Var mıyımış Şerefin bir ittiyacı?” demişti.</p>
<p>“Hanım çorba gaynadıp götüregitti ya ben daa ziyaret itmedim. Gel istersen beraber gidelim.”</p>
<p>“Hadi madem.”</p>
<p>Giderayak Nesibe’ye de seslenmiş, yemek mümek bir şeyler hazırlamasını, bu gidip de dönünce Şerefgile bir uğramasını söylemişti.</p>
<p>Şerefgilin kapısını açık bulmuşlardı. Şeref, kulağı yırtık, dişleri dökük, saçlan yoluk, göz altları morarık vaziyette sayıklaya sayıklaya yatak döşek yatıyor, burnu yan tarafına kaçmış Nur-ten Çavuş canlı cenaze gibi ortada dolanıyor, ufak oğlan per-meperişan, bir taraftan sümüğünü çekip duruyor, bir taraftan&#160;da komşuların getirdiği gözlemeyi kemiriyordu. Manzarayı görür görmez muhtarı dürtmüştü Muzaffer Hoca. “Şerefin hanımını da mı döğmüşler Gonya’da? Ufağoğlan da mı içip içip zopa yimiş? Ne din bu işe muhtar?”</p>
<p>“Canım, onu Şeref yapmışdır hazar. Yapmadığı iş mi?”</p>
<p>Muzaffer Hoca, “Bu hâliyle mi yapmış Şeref?” diyecekken vazgeçmişti. Suçun Konyaklara yıkılması daha doğru gibi gelmişti o an. Nurten Çavuş’a seslenmişti sonra. Kapıdan komşu&#160;kadınları uğurlayan Nurten Çavuş belini yanını tuta tuta gelmiş, balon gibi şişmiş yüzünü tülbentiyle örtüp “Senin oğlan&#160;babasını öldüreyazdı dün gece hay Hocam.” demişti ağlamaklı&#160;bir sesle. “Amma kimse inanmayor bana. Önder’e sorun diyom,&#160;onu da gaale almayorlar.”</p>
<p>Muhtar altın dişlerini gösterip tıslamıştı. “Yapma yingee...” demişti dişlerinin arasından. “Şeref nirden baksan on adamlık zopa yimiş. El gadak Ömer’in elinden geleceğiş mi bu canım? Annah!”</p>
<p>Nurten o zaman mutfağa koşup içi bombe yapmış demir tavayı getirmişti. “Bak Hocam... Bak muhtar... Ben o hayırsızın başıyı bu tavayla gırmayaydım bugün Şerefsi... Şerefin cenazesini gal-dıracağıdık Allah esirgesin... Görüyonuz mu şo tavanın hâlini?”</p>
<p>Muhtar gene tıslarken Muzaffer Hoca ilgiyle uzanıp tavayı eline almış, evire çevire incelemişti.</p>
<p>“Bunla mı girdim diyon sen Ömer’in gafasım?”</p>
<p>Nurten, alkış bekler gibi şişinerek tasdik etmişti. “Hee.”</p>
<p>“Ömer nirde ya?”</p>
<p>“Zabaanan galkmış gitmiş Siyidivakkasına uğrayasıca.”</p>
<p>“Okula mı gitmiş?”</p>
<p>“Hazar.”</p>
<p>İçinden lâ havle çekmiş, Önder’i işaret ederek muhtara; “Sen bu ufağoğlanı Sikorta Hastanesine bi götür.” demişti Muzaffer Hoca. “Bi de inneci mi buluyon ne buluyon, getir baksın&#160;şo Şerefe.”</p>
<p>Muhtar nazlana nazlana Önder’i yanına çağırmış, ama Nurten mani olmuştu “Annah!” diyerek. “Gaç hay Hocam, nesi va-rımış onun hastanelik? Ben gitmiyom da... Bi şiyciği yok maş-şallah.”</p>
<p>Bu cevap muhtarın çok işine gelmişti. “Sen bilin madem.”</p>
<p>Muzaffer Hoca’nın ısrarlarına rağmen iğneciye de karşı çıkmıştı Nurten. Ama Muzaffer Hoca ayak direyince muhtar so-kurdana sokurdana çıkıp gitmişti iğneci bulmaya.</p>
<p>Muzaffer Hoca fazla oyalanmamış, evine dönmüştü muhtarın arkasından, ama girememişti içeri. Caminin şadırvanından bol bol su içmiş, ikindi vaktine kadar dönüp dönüp Ömer’in&#160;yoluna bakmıştı. Oğlan gelmeyince de bunu bir hararet basmış,&#160;o kadar su içtiği hâlde boğazı kazık kesildiğinden ezanı okurken köhür köhür öksürmüştü.</p>
<p>İkindi namazından sonra şadırvanın başına bir daha çökmüştü Muzaffer Hoca. Nesibe hazırladığı yemekle giderken de sıkı sıkı tembihlemişti. “Gitmişiken bak bağalım Ömer gelmiş&#160;mi.” Dikildiği yerden bir milim ayrılmamıştı sonra. Nesibe dö-nünceye kadar da kavak ağaçlarının oradan alamamıştı gözlerini. Yoktu Ömer. Eğer bunun ikindiyi kıldırdığı sırada gelmişse o başka tabii.</p>
<p>Ama gelmemişti. Nesibe sevine sevine vermişti haberi. “Gelmemiş seninki. Nurten ‘Gorkusundandır.’ diyo amma ben de inanmayorum ona. Bacak gadak boyuylan gosgoca adama naşı&#160;güç yitirsin, de mi amma?”</p>
<p>Muzaffer Hoca cevap vermemiş, Ömer’in gelmesi gereken tarafa bakarak dalgın dalgın kafa sallamıştı.</p>
<p>Sonra akşam ezanı, akşam namazı, sonra yatsı ezanı, yatsı namazı. Yoktu Ömer. Gece gece kalkıp bir daha dayanmıştı Şerefgilin kapısına.</p>
<p>Bahane malûm.</p>
<p>“Şeref naşı oldu yinge?”</p>
<p>“Yatıp durur valla. Ara ara uyanır, iniler, girisingiri uyur gider. Naşı olsun?”</p>
<p>İçeriye de dalıp ‘Bi de ben göreyim Şerefi’ bahanesiyle etrafı kolaçan etmiş, Ömer’i göremeyince dayanamayıp sormuştu. “Gelmedi mi Ömer daha?”</p>
<p>“Yo-oo.” Üst dişleriyle alt dudağını kinli kinli ısırmıştı Nurten. “Gorkar hazar. Gelemeyor siyidivakkasma uğrayasıca. Hele bi gelsin...”</p>
<p>“Merak itmiyon nu evlâdını?”</p>
<p>“Ne ideceğimişsim? Gara yirin dibine girsin evlât gibi.”</p>
<p>Muzaffer Hoca da ondan korkuyordu zaten. Belki de kara yerin dibine girmişti çocukcağız bir yerlerde ölüp kalıp. “Yin-ge... Bak Allah’ın adım viriyom... Çarpılın... Bana bi daa di Allah aşkına, sen esahtan da o demir tavaylan gırdm m çocuğun&#160;gafasmı?”</p>
<p>“Yiminnen girdim. Tavayı gördün. Duvara vurmadım ya. Gaç!..”</p>
<p>Nurten’e inanmıştı Muzaffer Hoca. Yine de eve döndüğünde bu kanaatini Nesibe’yle paylaşmamış, kendine saklamıştı. Harareti aynen devam etmişti gece boyunca. Boğazı takır takırdı.&#160;Nesibe kocasının Ömer’e düşkünlüğünü biliyor ama adamın&#160;bu hâllerini Ömer’e yormuyordu.</p>
<p>“Yatagit gayrı hay Mızaffer.”</p>
<p>“İçim yanıyo Nesibe.”</p>
<p>“Bi çay daa içen ni?”</p>
<p>“Yok. Su vir sen. Soğuk olsun. Sonra da gir yat.”</p>
<p>Nesibe yatar yatmaz uykuya dalıp mışıldamaya başlamıştı ama Muzaffer Hocanın onu duyduğu yoktu. Kara kara Ömer’i&#160;düşünüyordu. Öldü mü kaldı mı çocuk, bilen de yoktu umursayan da. Allah’ın ülkesinde kimsesizlik diye bir şey olduğuna&#160;ihtimâl vermezdi hoş, ama belki de vardı. Vardı belki de, Allah&#160;günah yazmasın.</p>
<p>Ne yapardı el kadar bebe gece gece sokaklarda?</p>
<p>Demek yaralıydı bir de?</p>
<p>Yıkılıp kalmış da olabilirdi bir tenhada pekâlâ. Belki de yol kenarında baygın bulup hastaneye götürmüştü bir müslüman.&#160;Şimdi belki hasta yatağında şuursuz yatıyor, belki ölmüş de gelip sahip çıkacak birini bekliyordu gasilhanede. Sabah hastaneleri bir dolansa mıydı ki? Karakollara falan mı sorup etseydi?&#160;Ne etseydi? Yeni Meramla Yeni Konya’ya ilan mı verseydi? Bu&#160;Nurten katırının inadı kırılır, anne değil miydi neticede, yüreği yumuşardı elbet. Bugün etmese bile yarın merak ederdi o da.</p>
<p>Eder miydi ki?</p>
<p>Öz çocuğunun kafasını demir tavayla parçaladığını söyleyerek kubuzlanan bir anne, onun akıbetini merak eder miydi? İki bacağının arasındaki annelikten bir damlacık da yüreğinde olsa, o tavayı vurabilir, hadi gözü döndü de vurdu diyelim, aradan bir gün geçmesine rağmen hâlâ marifetiyle övünebilir miydi? Hadi övündü, gözü Muzaffer Hoca kadar da mı düşmezdi&#160;yollara?</p>
<p>“Yâ Rabbi Müheymin... Bizden hayır yok... Sen gözet, Sen goru o yavnyı...</p>
<p>Yâ Lâtif; bu guluna akıl fikir lütfet... Selâmet bahşet bu gece bu acize Ya Rabb-üs Selâm!”</p>
<p>Dudakları duada dolanırken ayakları evin içinde dolanıyordu. Bir tespih geçirdi eline, ışığı söndürdü, pencere kenarındaki sedire oturup perdeyi araladı, Karaaslan’ı Meram Yolundan ayıran bir sıra kavağa dikti gözlerini, Ömer her günkü iki ağaç&#160;arasından geliverecekmiş gibi, mehtaplı gecede o aralığa baka&#160;baka Âlemlerin Rabbini zikretmeye başladı.</p>
<p>Bir tur ‘El Metin’, bir tur ‘El Hamid’, bir tur ‘El Muhyî’...</p>
<p>Ömer’in her okul dönüşü kısa yoldan dosdoğru Karaaslan Camimin önüne çıktığı iki kavağın arasında bir karaltı görür&#160;gibi oldu.</p>
<p>Bir elini boşa çıkarıp gözlerini ovuşturdu.</p>
<p>Tekrar baktığında, o karaltının ağaçların arasından çıktığını, gözlerini camiye diktiğini gördü. İlkin Ömer’dir diye heyecanlanmıştı ama şimdi onun çam yarması gibi bir adam olduğunu&#160;görebiliyordu. Köyden biri değildi.</p>
<p>Bir yabancının ne işi vardı ki o saatte? Hırsız, uğursuz desen, Karaaslan’da hırsızın ne işi vardı?</p>
<p>Perdeyi iyice açıp adamı gözden kaçırmadan doğruldu, açısını koruyarak geri geri gitti evin içinde, sonra dönüp hızla sokak kapısına seğirtti. Nesibe uyanmasın diye sessiz olmaya gayret ediyordu. Kapıyı usulca açıp ayaklarına lastiğini geçirdi, telaşla süzüldü dışarı. Adamı, her kimse, yürüyüp gitmeden yakalayabileyim diye olabildiğince sessiz ama seri adımlarla kıvradı evin etrafını; pencere tarafına geçti.</p>
<p>Adam, gitmeye hiç de niyeti yokmuş, zaten camiye gelmişmiş gibi dikilip duruyordu bakarak. Bunu görünce selâmladı.</p>
<p>“Selâmın Aleyküm Hoca Efendi.”</p>
<p>“Bu adam benim Hoca olduğumu nerden bildi ki?” diye düşünüp üstüne başına bakındı Muzaffer Hoca. Sırtında cüppesi olduğunu görüp şaşırdı, ama selâmı aldı.</p>
<p>“Aleyküm Selâm.” Ne zaman giyinmişti ki cüppeyi? Niye giyinmişti? “Buyur hemşerim.” dedi, sanki adamın o saatte orada olmasında hiçbir gariplik yokmuş gibi. “Birine mi baktıydın?”</p>
<p>İri yan adam ne diyeceğini bilemezmiş gibi şaşkın şaşkın dikildi biraz. “Yoo.” dedi. “Geçiyordum, ağaçlann arasından camiyi görünce...”</p>
<p>“Haa... Namaza mı geldin?” Kendi söylediğine kendi de ina-namıyordu Muzaffer Hoca. Saatine baktı, mehtap olmasına rağmen göremedi yelkovanla akrebi ama daha namaz vakti falan değildi; o kadarını biliyordu. “Gel, buyur.” dedi. “Amma daha&#160;çok var ezana.” Gece yansıydı yahu!</p>
<p>İri yarı adam önüne baktı. Şimdi ne söyleyeceğini iyice şaşırmış gibiydi. Kafasını kaldırdı usul usul, gözlerini ışık alıyormuş gibi kıstı, yaba gibi sol elini kaldırıp baş parmağıyla sol yanağını kaşıdı, üst dudağını yaladı dilini çıkarıp. “Namaz değil de...”&#160;dedi tedirgin tedirgin, es vermiş de devam edecekmiş gibi durakladı biraz, sonra omuz silkip suskunluğa gömüldü.</p>
<p>“Ya ne için geldin madem?” Muzaffer Hoca bir zihin açıklığı hissetti. ‘Camiyi görüp de geldim.’ diyeceksin hem, hem de zaten namaza gelmediğini söyleyeceksin. O zaman ne diye geldin birader? Öyle ya. Yatsı okunalı kaç saat olmuş, gece yarısını da geçmiştir veya geçmek üzeredir, ne diye geldin o zaman?</p>
<p>“Ee? Diyivir hele. Ne diyi geldinidi?” Dev gibi de adamdı hani. İstese bir sıkımda canını alırdı Muzaffer Hocanın. Gene de korkmuyordu ama. Allah adamı olduğundan değil. Adam bir&#160;biçimde emniyet hissi yayıyordu etrafına. Korkası gelmiyordu insanın.</p>
<p>“Şeref Çavuş...” dedi sonunda adam. “İyi mi?”</p>
<p>Soru allak bullak etti Hoca’yı.</p>
<p>Tabii ya.</p>
<p>Şerefi o hâle getiren buydu. Baksana şunun cüssesine. Bu da saf saf inanmıştı Şerefin hanımına. El kadar Ömer koskoca&#160;adamı öyle hırpalayabilir miydi hiç? Herkes haklıydı, bu hariç.</p>
<p>“İdare ider.” dedi boş bulunup. Hâlbuki ‘Sen kimsin?’ demeliydi. ‘Ne demeye paraladın Şerefi?’ demeliydi. ‘Vicdanın mı tuttu yakandan?’ demeliydi.</p>
<p>Ama duur!</p>
<p>Dur dur dur dur dur dur.</p>
<p>Şerefi o hâle getiren buyduysa Şerefin hanımıyla ufak oğlunu o hâle getiren kimdi? Sekâret gibi yatarken kalkıp da karısıyla oğlunu dövecek değildi ya herif.</p>
<p>Yenge doğru söylüyordu canım. “Yingesi batsın.” Ömer’di Şerefin işini gören. Kadın da baktı ki oğlanı durduramıyor,&#160;mutfaktan tavayı kaptığı gibi kırmıştı çocuğun kafasını. Sonra sabah erkenden kalkıp gitmişti Ömer. Yaralı bereli, belki de&#160;şuursuz. Allah bu adamı çıkartmıştı çocuğun karşısına. Sonra&#160;bu onu konuşturmuştu muhakkak. “Hemen anladıvırır zaten&#160;guzu.” Her şeyi anlatmıştı buna. Bu da durumu kendi gözüyle&#160;görmeye gelmişti bir.</p>
<p>Zihnini açtığı için Allah’a şükretti önce, sonra da yanılmadığından emin, soluğunu tutup sordu:</p>
<p>“Ömer nasıl?”</p>
<p>Dev adam soruyu duyunca yaprak gibi sallandı durduğu yerde, ama gözünü kaçırmadı.</p>
<p>“Emniyette.” dedi.</p>
<p>Tutup durduğu soluğunu kuvvetle verdi Muzaffer Hoca. Nihayet ferahlamıştı. ‘Ohhh! Allah’ım sana şükür olsun!’ Bu adama itimat ediyordu.</p>
<p>“İnşallah hep emniyette galır.” Ne tuhaf bir sohbetti bu. Ya-dırgaya yadırgaya devam etti. “Allah-ü Mütekebbir, o yavrmın yolunu nire düşürdüyse bi hikmetilen düşürmüştür. İnşallah&#160;hep orda galır.” Alenen ‘Al sakla çocuğu, sakın geri getirme.’ diyor, ama bunu diyor olmaktan zerre kadar çekinmiyordu.</p>
<p>Dev adamın duruşu değişmişti. Daha bir dik, daha bir kararlıydı şimdi omuzları. “Benim kapıma düştü yolu.” dedi. “Bana korkunç şeyler anlattı. Doğruluğuna inandım ama gene de...”</p>
<p>“Tetkik itmeye geldin.”</p>
<p>“Evet.”</p>
<p>Bir daha Ömer’i göremeyeceğini düşünüyordu Muzaffer Hoca. Bu dev onu alıp götürecekti buralardan. Burnunun direği sızlamaya başlamıştı bile. Dokunsan ağlayacaktı. “Allah mu-iz’dir.” dedi. Sesi titriyordu.</p>
<p>“O nedir?”</p>
<p>“Kullarını izzet-ü ikram ile ağırlayan...” Bir hıçkırık yükseldi boğazından, zar zor yuttu.</p>
<p>“Allah?... Beni mi bulmuş diyorsun o izzet faslı için?”</p>
<p>“Öyle münasip görmüşse öyledir. Velîy’dir çünkü O...”</p>
<p>“Talebe velisi gibi mi?”</p>
<p>Bu sefer hıçkırığını tutamadı Muzaffer Hoca. “Kullarının dostu, kimsesizlerin kimsesi...” dedi, sonra da başından beri akima takılan soruyu sordu: “İyi de bilader, ne diyi gece gece geldin sen?”</p>
<p>“Gece mi?” dedi dev adam. “Daha öğlen bile olmadı Hoca Efendi.”</p>
<p>Muzaffer Hoca ağlamaya başladı.</p>
<p>Bir tur ‘El Vâcid’, bir tur ‘El Mâcid’, bir tur ‘El Evvel’...</p>
<p>Kendi sesine uyandı. Sedirde, araladığı perdenin önünde oturur, tespih çeker buldu kendini. Dalıp rüya gördüğünü anlar anlamaz Karaaslan’ı Meram Yolundan ayıran kavak ağaçlarının arasına baktı. Bir karaltı görür gibi oldu. Hemen gözlerini&#160;ovuşturdu, tekrar baktı.</p>
<p>Kimse yoktu.</p>
<p>Zikrine döndü.</p>
<p>Bir tur ‘El Mukaddim’, bir tur ‘El Muahhir’, bir tur ‘El Bâtın’...</p>
<p> </p><p> </p><p> </p>
<div style="text-align:right;">
<em><p>Gün için kati delil gündür yine,</p>
<p>Görsen ışık nasıl vurur çehrene...</p></em>
<p>MEVLÂNÂ</p>
</div>
<p> </p>
<p>Oğlan çorbayı hiç itiraz etmeden içip uykuya dalmıştı. Çeto da öyle. Ama o ilaveten tencerenin dibini görünceye kadar başının&#160;etini yemişti Hüdai Ağa’nın.</p>
<p>Çorba galdı mı daa?</p>
<p>“Kaldı Allah’ın cezası, kaldı.”</p>
<p>Ekmek?</p>
<p>“Anladık. Doğrayacağız.”</p>
<p>Galmasın diyi yani... israf olmasın bakımından...</p>
<p>“Tabii tabii.”</p>
<p>Horul horul uyuyordu şimdi yatağın ayak ucunda it. Tembelliğinden işemeye de gitmemiş, kendi etrafında dönmeye bile üşenip lök gibi yayılmıştı yere.</p>
<p>Çeto aklının bir köşesindeydi her zaman Hüdai Ağa’nın. Onsuz olmazdı hayatta. Bir müddettir Ömer’i, fonda ise Çeto’yu düşünüyordu. Aklının dekoruydu sanki it. Sanki onsuz işlemiyordu kafası.</p>
<p>“Olur mu ki?” diye düşündü. “Bu sabaha kadar ‘Keçileri kaçırdık.’ diyordum; şimdi ‘Bulduk!’ diyorum. Buldum mu ki sahiden?”</p>
<p>Her şey ‘bulduğunu’ gösteriyordu aslında.</p>
<p>Gördüğü o rüya, şu çocuğun gördüğü rüyanın bir yansısıy-dı. Veya tam tersi.</p>
<p>İtikatlı bir adam olmayı isterdi şimdi. Hiç olmazsa “Her şey Allah’tan.” diyebilirdi o zaman. “Vardır bir hikmeti; bize razı olmak düşer.” diyebilirdi. Ama diyemiyordu. Göğsü şekk ile&#160;kabarmış ateist bir bilim adamı gibi kurcaladıkça kurcalıyordu meseleyi...</p>
<p>Meseleleri...</p>
<p>Yirmi sekiz yaşında bir köpek olabilir miydi meselâ? Belki daha bile yaşlıydı it. Yirmi sekiz oluyor idiyse elli sekiz de olurdu yüz sekiz de. Kitaplar, veterinerler, ansiklopediler... Hepsi&#160;ağız birliği etmişti işte. Çok iyi bakılır, kuduz muduz olmazsa,&#160;iri bir köpek yedi sekiz sene yaşardı ortalama.</p>
</body>
</html>