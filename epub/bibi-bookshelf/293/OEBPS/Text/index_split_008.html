<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>index</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body class="calibre">
  <h2 class="calibre6 sigil_not_in_toc" id="calibre_pb_7"></h2>

  <h1 id="sigil_toc_id_19">19</h1>

  <p class="calibre2">Önceki geceki heyecandan sonra ertesi gün herhangi bir gün gibi başladı. Bu sonradan dikkatimi çekti. Tecrü<span style="font-size: 1em;">belerimden bilmeliydim ki, felaket geliyorum demezdi.&nbsp;</span><span style="font-size: 1em;">Ama işte şimdi geldiğinde tamamen hazırlıksızdım.</span></p>

  <p class="calibre2">Diğer herkes gibi.</p>

  <p class="calibre2">Polis muayenehanede işini bitirdiğinde saat yaklaşık dörttü. Dört koldan işe girişmiş, fotoğraflar çekip parmak izleri için toz serpmiş ve sorular sormuşlardı. Mackenzie geldiğinde, rahatsız uykusundan uyandırılmış biri gibi yorgun ve bitkin görünüyordu.</p>

  <p class="calibre2">"Şunu baştan alalım. Diyorsun ki, biri eve girdi, gömleğini doğradı ve kimse kendisini görmeden kaçıp gitmeyi başardı?"</p>

  <p class="calibre2">Ben de yorgun ve asabiydim. "Karanlıktı."</p>

  <p class="calibre2">"Demek, onda tanıdık gelen bir şey olmadı?"</p>

  <p class="calibre2">"Hayır, üzgünüm."</p>

  <p class="calibre2">"Ve onu tekrar görsen tanıman mümkün değil?"</p>

  <p class="calibre2">"İsterdim, ama dedim ya çok karanlıktı."</p>

  <p class="calibre2">Henry de benim gibi yardım edebilecek durumda değildi.&nbsp;<span style="font-size: 1em;">Bütün o süre içinde yatak odasındaydı; kargaşayı işitince odasından çıkıp benim sonuçsuz kovalama girişimimden geri dönüşümü görene kadar hiçbir şeyden haberi olmamıştı.&nbsp;</span><span style="font-size: 1em;">Eğer işler başka türlü gelişmiş olsaydı, Manham sabaha bir başka cinayet haberiyle uyanabilirdi. Hattâ belki de iki.</span></p>

  <p class="calibre2">Mackenzie'nin bana sorular sorarken sergilediği tavırdan çıkardığım sonuca göre, daha fazlasına müstahak olduğumuzu düşünüyordu. "Ve başka ne almış olabileceğine dair bir fikriniz yok?"</p>

  <p class="calibre2">Sadece kafamı iki yana sallayabildim. İlaç dolabına dokunulmamıştı ve aşılarla soğukta saklanan diğer ilaçları bulundurduğumuz buzdolabında da eksik yoktu. Ama darmadağın edilmiş camlı vitrinde ne olduğunu bilen tek kişi Henry'ydi ve adli tıp ekibi vitrinle işini bitirene dek, eksik bir şey olup olmadığını kesin olarak söyleyemeyecekti.</p>

  <p class="calibre2">Mackenzie burun kemerini parmakları arasında sıktı.&nbsp;<span style="font-size: 1em;">Gözlerinin kenarları kıpkırmızıydı ve öfkeli bakıyordu. "Kloroform." Tiksinmiş gibiydi sesi. "Böyle bir şey bulundurmakla bir yasayı çiğniyor musun, bilmiyorum bile. Doktorların artık kloroform kullanmadığını sanıyordum."</span></p>

  <p class="calibre2">"Kullanmıyorlar. O sadece Henry'nin antikalarından biri.&nbsp;<span style="font-size: 1em;">Oralarda bir yerde eski bir mide pompası bile var."</span></p>

  <p class="calibre2">"Mide pompası umurumda olmazdı, ama bu piç bir şişe dolusu lanet uyuşturucu olmadan da yeterince tehlikeli!"&nbsp;<span style="font-size: 1em;">Kendini frenledi. "Peki içeri nasıl girmiş?"</span></p>

  <p class="calibre2">"Ben içeri aldım."</p>

  <p class="calibre2">İkimiz birden eşikten giren Henry'ye döndük. Benim ofisimdeydik; her gece kilitlediğim için, herhangi bir delili riske atmadan kullanabileceğimiz, alt kattaki az sayıda odadan biriydi. Henry'nin sorgulanmasına biraz ara verilmesinde ısrar etmiştim. Evine girilmesi aklını çok karıştırmıştı ve neredeyse bir saatlik bir sorgulamadan geçmişti. Şimdi biraz toparlanmış gibiydi, gerçi rengi hâlâ yerine gelmemişti.</p>

  <p class="calibre2">"Siz içeri aldınız," diye tekrarladı Mackenzie tekdüze bir ton<span style="font-size: 1em;">da. "Evde hiç kimsenin olduğunu bilmediğinizi söylemiştiniz."</span></p>

  <p class="calibre2">"Doğru. Ama yine de benim hatam. Tekrar düşündüm de..." Derin bir nefes aldı. "Şey, ben... yatmadan önce mutfak kapısını gerçekten kilitlediğimi galiba hatırlayamıyorum."</p>

  <p class="calibre2">"Kilitli olduğunu söylediğinizi sanıyordum."</p>

  <p class="calibre2">"Evet, öyledir diye düşündüm. Yani her zaman kilitlerim.&nbsp;<span style="font-size: 1em;">Genellikle yani."</span></p>

  <p class="calibre2">"Ama bu gece değil."</p>

  <p class="calibre2">"Emin değilim." Henry boğazını temizledi; çektiği sıkıntı<span style="font-size: 1em;">yı görmek bana acı veriyordu. "Belli ki kilitlememişim."</span></p>

  <p class="calibre2">"Ya dolap? O da kilitlenmemiş miydi?"</p>

  <p class="calibre2">"Bilmiyorum." Henry tükenmiş görünüyordu. "Anahtarlar masamın çekmecesinde. Onları orada bulmuş olabilir ya da..." Sesi alçalarak kesildi.</p>

  <p class="calibre2">Mackenzie sinirlerine güçlükle hakim olabiliyormuş gi<span style="font-size: 1em;">biydi. "Kloroformdan kaç kişinin haberi vardı?"</span></p>

  <p class="calibre2">"Tanrı bilir. Benden daha uzun zamandır burada. Sır ol<span style="font-size: 1em;">duğunu hiç düşünmedim."</span></p>

  <p class="calibre2">"O halde, buraya giren herkes onu görmüş olabilir?"</p>

  <p class="calibre2">"Sanırım mümkün," diye kabul etti Henry istemeye istemeye.</p>

  <p class="calibre2">"Burası doktor muayenehanesi," dedim Mackenzie'ye.&nbsp;<span style="font-size: 1em;">"Burada tehlikeli maddeler olacağını herkes bilir. Sakinleştiriciler, yatıştırıcılar, neyse işte."</span></p>

  <p class="calibre2">"Ki kilit altında olmaları gerekir," dedi Mackenzie. "Esas nokta şu ki, bu adam buraya öylece gelip ne lazımsa alıp gidebilmiş."</p>

  <p class="calibre2">"Bakın, ben onu davet falan etmedim!" diye parladı Henry. "Zaten kendimi yeterince kötü hissetmediğimi mi sanıyorsunuz? Otuz yıllık doktorum ve böyle bir şey daha önce hiç olmadı!"</p>

  <p class="calibre2"></p>

  <p class="calibre2">"Ama bu gece oldu," diye hatırlattı Mackenzie. "Kapıyı kilitlemeyi unuttuğunuz tek gece."</p>

  <p class="calibre2">Henry önüne bakıyordu. "Aslında... tek sefer olmayabilir.&nbsp;<span style="font-size: 1em;">Kalkıp da... kalkıp da kapıyı açık bulduğum birkaç sefer daha oldu yakınlarda. Sadece bir iki kere. Genellikle kilitle diye hatırlatırım kendime," diye ekledi aceleyle. "Ama... şey, son zamanlarda biraz... unutkan oldum galiba."</span></p>

  <p class="calibre2">"Unutkan." Mackenzie'nin sesi ifadesizdi. "Ama ilk kez biri içeri giriyor, değil mi?"</p>

  <p class="calibre2">Tam Henry'nin yerine yanıt verip elbette ilk kez demek üzereydim ki, Henry'nin ızdırap çeken yüz ifadesini gördüm.</p>

  <p class="calibre2">"Şey, ben..." Ellerini kavuşturup tekrar çözdü. "Emin de<span style="font-size: 1em;">ğilim."</span></p>

  <p class="calibre2">Mackenzie gözlerini ayırmadan ona bakmayı sürdürüyordu. Henry ne diyeceğini bilmez şekilde omuz silk ti.</p>

  <p class="calibre2">"Doğrusu şu ki, sanırım birkaç kere dolap bana sanki...&nbsp;<span style="font-size: 1em;">yeniden düzenlenmiş gibi geldi."</span></p>

  <p class="calibre2">"Yeniden düzenlenmiş? Yani kayıp bir şeyler mi vardı?"</p>

  <p class="calibre2">"Bilmiyorum, hiçbir zaman tam emin olamadım. Belki de hafızam bana oyun oynuyordu." Utanmış bir ifadeyle bana bir bakış attı. "Özür dilerim David. Sana söylemeliydim. Ama umdum ki... Şey, düşündüm ki eğer daha çok çabalarsam... "</p>

  <p class="calibre2">Ellerini kaldırdı ve sonra çaresizce serbest bıraktı. Ne diyeceğimi bilmiyordum. Son zamanlarda benim yerime bakması için onu zorladığımdan, şimdi çok daha kötü hissediyordum.&nbsp;<span style="font-size: 1em;">Sakatlığını bir yana bırakırsak, onun fiziksel açıdan her zaman sağlam olduğunu düşünmüştüm. Şimdiyse, sabahın ilk saatlerinde, daha önce gözümden kaçmış belirtiler görüyordum.&nbsp;</span><span style="font-size: 1em;">Gözlerinin altı çökmüş ve tıraşı gelmiş beyaz sakallarla kaplı çenesinin ve boynunun etrafında cildi gevşemişti. Yaşadığı şoku hesaba katsak bile, yine de hasta ve yaşlı görünüyordu.</span></p>

  <p class="calibre2"></p>

  <p class="calibre2">Mackenzie'nin gözlerini yakaladım, onu çok zorlanmamasını istiyordum. Dudaklarını sıkarak beni kenara çekti; Henry genç bir kadın polisin yaptığı bir fincan kahveyle ve acısıyla baş başa kalmıştı.</p>

  <p class="calibre2">"Bu ne demek kavrayabiliyor musun?" dedi Mackenzie.</p>

  <p class="calibre2">"Biliyorum."</p>

  <p class="calibre2">"İlk kez olmuyor olabilir."</p>

  <p class="calibre2">"Biliyorum."</p>

  <p class="calibre2">"İyi, çünkü şuradaki arkadaşın doktorluk lisansını kaybetti kaybedecek. Sırf keşin teki olsaydı bile kötüydü, ama biz burada bir seri katilden bahsediyoruz. Ve şimdi Tanrı bilir ne kadar zamandır adam burada at koşturuyor, ne lazımsa alıp gidiyor!"</p>

  <p class="calibre2">Tam yine, 'Biliyorum,' diyecektim ki kendime engel oldum. "Neyi alacağına dair tıbbi bilgisi olmalı. Ve nasıl kullanacağına."</p>

  <p class="calibre2">"Ah, hadi ordan! Adam katil! Doğru dozu verme konusunda endişelendiğini mi sanıyorsun? Üstelik kloroformla ne yapıldığını bilmek için beyin cerrahı olmak gerekmez."</p>

  <p class="calibre2">"Eğer daha önce de buraya geldiyse, niçin bütün şişeyi almadı?" diye sordum.</p>

  <p class="calibre2">"Belki de ne aldığı bilinsin istemedi. Eğer bu gece sürpriz-le karşılaşmasaydı, yine bilmeyecektik, değil mi?"</p>

  <p class="calibre2">Buna itiraz edecek durumda değildim. İhmalci davranan Henry değil de benmişim gibi suçluluk hissediyordum. Ben onun ortağıydım, neler olduğunun farkına varmış olmalıydım. Ona neler olduğunun.</p>

  <p class="calibre2">Nihayet polis yapabileceği kadarını yaptı ve ben de eve döndüm. Kafamı yastığa koyduğumda kuşların şafak vakti ötüşleri başlamıştı bile.</p>

  <p class="calibre2">Sanki neredeyse birdenbire tekrar uyandım.</p>

  <p class="calibre2"></p>

  <p class="calibre2">Günlerdir ilk kez rüyayı görüyordum. Her zamanki kadar canlıydı, ama onlan yine kaybettiğim duygusunu bu sefer ya<span style="font-size: 1em;">şamadım. Üzülmüştüm, ama sakindim. Alice yoktu, sadece Kara vardı. Jenny hakkında konuştuk.</span> <i class="calibre3" style="font-size: 1em;">Sorun yok,</i> <span style="font-size: 1em;">dedi bana gülümseyerek.</span> <i class="calibre3" style="font-size: 1em;">Olması gereken bu.</i></p>

  <p class="calibre2">Hemen hemen bir veda gibiydi, çok geciktirilmiş, ama ka<span style="font-size: 1em;">çınılmaz. Fakat Kara'nın o çok iyi tanıdığım kaygı ifadesiyle, hafifçe çatılmış kaşlarla söylediği son sözleri içimde uzun sü</span><span style="font-size: 1em;">re devam eden bir huzursuzluğa sebep olmuştu.</span></p>

  <p class="calibre2"><i class="calibre3">Dikkatli ol.</i></p>

  <p class="calibre2">Ama neye karşı dikkatli olacaktım, bilmiyordum. Sadece kendi bilinçaltımı çözümlemeye çalıştığımı fark edene kadar bir süre buna kafa patlattım.</p>

  <p class="calibre2">Ne de olsa sadece bir rüyaydı.</p>

  <p class="calibre2">Yataktan kalkıp duş aldım. Her ne kadar sadece birkaç saattir yatakta olsam da, sanki bütün gece deliksiz uyumuşçasına dinlenmiş hissediyordum. Laboratuvara giderken evden erken çıktım; yolumun üzerinde Henry'yi kontrol etmek istiyordum. Dün gece olanlardan sonra onun için endişeleniyordum. Korkunç görünüyordu ve elimde olmadan kendimi sorumlu hissediyordum. Ona yıktığım bütün o fazladan iş yü<span style="font-size: 1em;">zünden o kadar yorgun olmasaydı, muayenehanenin kapısı</span><span style="font-size: 1em;">nı kilitlemeyi unutmayabilirdi.</span></p>

  <p class="calibre2">Eve girip seslendim. Cevap gelmedi. Mutfağa gittim, ama orada da ona ait bir iz yoktu. İçimde birden beliren huzursuzluğa aldırmamaya çalışarak, belki hâlâ uyuyordur diye düşündüm. Tam mutfaktan çıkmak üzere arkamı dönerken pencereden gördüğüm şey karşısında zınk diye durdum. Bahçenin öbür tarafında, göle uzanan eski ahşap mendireğin bir kısmı gözüme ilişti. Henry'nin tekerlekli sandalyesi üzerindeydi.</p>

  <p class="calibre2">Ve boştu.</p>

  <p class="calibre2"></p>

  <p class="calibre2">Arka kapıdan koşarak çıkıp adını seslenmeye başladım.&nbsp;<span style="font-size: 1em;">Mendireğin girişi bahçenin daha içlerindeydi, çalılar ve ağaç</span><span style="font-size: 1em;">lardan görünmüyordu. Kapıya varana kadar üzerini göremedim ve sonra rahatlayarak yavaşladım. Boş sandalyenin yanında Henry mendireğin kenarına tehlikeli bir şekilde iliş</span><span style="font-size: 1em;">miş, kollarını kullanarak kendini sandala indirmeye çalışı</span><span style="font-size: 1em;">yordu. Bacakları işe yaramaz bir şekilde sandala doğru sarkarken, harcadığı efordan ve yoğunlaşmadan dolayı yüzü kı</span><span style="font-size: 1em;">zarmıştı.</span></p>

  <p class="calibre2">"Tanrı aşkına Henry, ne yapıyorsun?"</p>

  <p class="calibre2">Bana kızgın bir bakış fırlattı, ama durmadı. "Sandalla gezmeye çıkıyorum. Oradan neye benziyor?"</p>

  <p class="calibre2">Kolları vücudunun ağırlığıyla zorlanırken homurdanıyordu. Tereddüt ettim; ona yardım etmek istiyordum, ama buna kalkışmayacak kadar akıllıydım. Hiç değilse, eğer düşerse onu çıkarmak için buradaydım artık.</p>

  <p class="calibre2">"Hadi ama Henry, bunu yapmaman gerektiğini biliyorsun."</p>

  <p class="calibre2">"Sen kendi lanet işine bak!" Ona hayretle baktım. Dudakları kapalıydı, ama titriyordu. Nafile çabasına bir süre daha devam ettikten sonra ansızın mücadeleyi kesti. Tahta direklerden birine sırtını dayayıp gözlerini kapadı.</p>

  <p class="calibre2">"Özür dilerim David. Öyle demek istemedim."</p>

  <p class="calibre2">"Sandalyeye oturmana yardım edeyim mi?"</p>

  <p class="calibre2">"Bana bir dakika ver, nefesim düzelsin."</p>

  <p class="calibre2">Mendireğin sert kalaslarına, yanına oturdum. Göğsü hâlâ inip kalkıyordu, gömleği terden tenine yapışmıştı. "Ne zamandır buradasın?"</p>

  <p class="calibre2">"Bilmem. Bir süredir." Halsiz halsiz gülümsedi. "O an iyi bir fikir gibi gelmişti."</p>

  <p class="calibre2">"Henry... " Ne diyeceğimi bilmiyordum. "Ne düşünüyor<span style="font-size: 1em;">dun? Sandala tek başına binemeyeceğini biliyorsun."</span></p>

  <p class="calibre2">"Biliyorum, biliyorum, sadece..." Yüzü karardı. "O lanet polis. Bana dün gece bakış şekli. Benimle konuşma biçimi, sanki ben... aptal bunağın tekiymişim gibi! Hata yaptığımı biliyorum; kilitleri kontrol etmeliydim. Ama birinin bana o şekilde büyüklük taslaması... "</p>

  <p class="calibre2">Kafasını eğmiş bacaklarına bakıyordu, ağzı gerilmişti.</p>

  <p class="calibre2">"Bazen yıldırıcı oluyor. Çaresiz hissediyorum. Hani bazen sadece bir şey <i class="calibre3">yapmak</i> zorunda hissedersin ya?"</p>

  <p class="calibre2">Dümdüz, ıssız uzayıp giden göle baktım. Bakacağım baş<span style="font-size: 1em;">ka kimse yoktu. "Ya düşseydin?"</span></p>

  <p class="calibre2">"O zaman herkesi eziyetten kurtarmış olurdum, değil mi?" Kafasını kaldırıp bana bakarak alaycı bir şekilde güldü, kendine gelmiş gibiydi. "Bana öyle bakma. Henüz kendimi öteki tarafa göndermeyi planlamıyorum. Bir günlük bu kadar gülünç düşmek yeter."</p>

  <p class="calibre2">Kendini doğrulturken harcadığı eforla yüzünü buruşturuyordu.</p>

  <p class="calibre2">"Şu lanet sandalyeye oturmama yardım et, olur mu?"</p>

  <p class="calibre2">Ellerimi altına yerleştirdim, kendini tekerlekli sandalyeye kaldırırken ağırlığını taşımasına destek oldum. Sandalyesini iterek onu eve götürdüğümde hiç itiraz etmemesi ne kadar yorulduğunu gösteriyordu. Laboratuvara çoktan geç kalmış<span style="font-size: 1em;">tım, ama ona çay yapıp iyi olduğundan emin olacak kadar yanında kaldım.</span></p>

  <p class="calibre2">Çıkmak üzere ayağa kalktığımda Henry esneyip gözlerini ovuşturuyordu. "Hazırlansam iyi olur. Sabah muayeneleri yarım saat sonra başlayacak."</p>

  <p class="calibre2">"Bugün değil. Çalışacak durumun yok. Biraz uyuman gerek."</p>

  <p class="calibre2">Tek kaşını kaldırdı. "Doktor tavsiyesi mi?"</p>

  <p class="calibre2"></p>

  <p class="calibre2">"Nasıl istersen."</p>

  <p class="calibre2">"Hastalar ne olacak?"</p>

  <p class="calibre2">"Janice bu sabahki randevuların iptal edildiğini onlara haber verebilir. Acil bir şey olursa da mesai dışı hizmetleri telefonla arayabilirler."</p>

  <p class="calibre2">Bu sefer tartışmadı. Yaşadığı yılgınlığın ardından şimdi içi boşalmış gibi mecalsiz görünüyordu.</p>

  <p class="calibre2">"Bak David... Bundan kimseye bahsetmezsin, değil mi?"</p>

  <p class="calibre2">"Tabii ki etmem."</p>

  <p class="calibre2">Kafasını salladı, rahatlamıştı. "İyi. Zaten şu halde de yeterince aptal hissediyorum."</p>

  <p class="calibre2">"Öyle hissetmeni gerektirecek bir şey yok."</p>

  <p class="calibre2">Bana tekrar seslendiğinde kapıya varmıştım.</p>

  <p class="calibre2">"David..." Bir an durakladı, utanmıştı. "Teşekkür ederim."</p>

  <p class="calibre2">Minnettarlığı kendimi iyi hissetmeme neden olmadı. Arabamla laboratuvara giderken, son zamanlarda ona ne kadar fazladan baskı yüklediğimin farkındaydım ve bundan çok rahatsızdım. Yalnızca iş açısından değil, başka bakımlardan da onu kendi haline bırakmıştım. Şimdi keşke onunla göle açılmak veya onunla sadece biraz daha vakit geçirmek için gayret etseydim diye düşünüyordum. Ama soruşturmaya ve, ondan da fazla, Jenny'ye kendimi o kadar kaptırmıştım ki, Henry'yi düşünecek zamanım pek kalmamıştı.</p>

  <p class="calibre2">Kararlıydım, bu durum değişecekti. Laboratuvarda yapabileceklerim hemen hemen bitmişti. Mackenzie'ye bulguları<span style="font-size: 1em;">mı verdikten sonra, bunlardan yararlanmak polise düşecekti, ben de son zamanlarda ihmal ettiğim şeyleri telafi edebilecektim. Bugünden sonra, dedim kendi kendime, yaşamım tekrar normale dönecek.</span></p>

  <p class="calibre2">Daha fazla yanılamazdım.</p>

  <p class="calibre2"></p>

  <p class="calibre2">Son on iki saatte yaşanan hengamenin ardından sığınak gibi gelen nesnel laboratuvar ortamına geri dönmek beni neredeyse rahatlattı. Burada hiç değilse ayağımı bastığım zemin daha güvenilirdi. Analiz sonuçları gelmişti ve tahminimi doğ<span style="font-size: 1em;">ruluyorlardı. Lyn Metcalf aşağı yukarı altı gün önce ölmüştü; bunun anlamı boğazını kesmeden önce katilin onu kimbilir hangi şeytani sebeple yaklaşık üç gün canlı tuttuğuydu.&nbsp;</span><span style="font-size: 1em;">Ölüm nedeni boğazlanmaydı. Sally Palmer gibi onun da cesedinin kuruluğundan kanının akıtıldığı anlaşılıyordu. Ve cesedin etrafındaki toprağın düşük demir içeriği onun da yine başka bir yerde öldürülüp sonradan cesedinin bataklığa atıldığını gösteriyordu.</span></p>

  <p class="calibre2">Ayrıca, Sally Palmer'daki gibi, civarda bunu ona kimin yapmış olabileceğini gösteren hiçbir şey bulunamamıştı.&nbsp;<span style="font-size: 1em;">Toprak sıcaktan o kadar kavrulup sertleşmişti ki, parmak izleri elde edilememişti ve Lyn'in kırık tırnaklarında kalmış ip lifleri hariç, katilin kimliğine dair ipucu olabilecek hiçbir bulgu yoktu geride, adli tıp için hiç ipucu kalmamıştı.</span></p>

  <p class="calibre2">Ama bu artık başka birinin endişeleneceği bir meseleydi.&nbsp;<span style="font-size: 1em;">Benim katkım tamamlanmak üzereydi. Bıçakla kesilmiş olan boyun omurlarının son kalıplarını aldım; iki kadının aynı silahla öldürüldüğü şimdi artık daha kesindi. Bundan sonra ortalığı toparlamak dışında işim kalmamıştı. Marina kutlamak için yemeğe gelip gelmeyeceğimi sordu, ama onu geri çevirdim. Hâlâ fırsat bulup Jenny'yle konuşamamıştım, birdenbire sabırsızlandım.</span></p>

  <p class="calibre2">Marina çıkar çıkmaz Jenny'yi aradım. Telefonu açmasını beklerken heyecanım o kadar şiddetliydi ki, canımı yakıyordu.</p>

  <p class="calibre2">"Affedersin," dedi Jenny nefes nefese. "Tina evde yok, ben de bahçedeydim."</p>

  <p class="calibre2"></p>

  <p class="calibre2">"Nasılsın?" diye sordum. Birdenbire gerilmiştim. Geçen süreçte kendi kendime konuşup durmuştum hep, o yüzden ilişkimiz hakkında onun ne gibi sonuçlara varmış olabilece<span style="font-size: 1em;">ğini düşünmeye hiç ara vermemiştim.</span></p>

  <p class="calibre2">"Ben iyiyim, asıl sen nasılsın? Herkes dün gece muayenehanede olanları konuşuyor. Yaralanmadın, değil mi?"</p>

  <p class="calibre2">"Hayır, iyiyim. Henry için daha kötüydü."</p>

  <p class="calibre2">"Tanrım, olanları duyduğum zaman düşündüm ki... şey, endişelendim."</p>

  <p class="calibre2">Duyabileceği hiç aklıma gelmemişti. Bir başkasının beni düşünmesine alışık değildim. "Özür dilerim. Daha önce aramalıydım."</p>

  <p class="calibre2">"Sorun değil. İyi olduğuna sevindim. Seni arayacaktım, ama..." Sözlerine ara verince gerildim. <i class="calibre3">îşte geliyor.</i> "Bak, biliyorum birkaç gün ayrı kalacaktık, ama... Şey, seni gerçekten görmek isterim. Yani sen de istersen."</p>

  <p class="calibre2">Kendimi sırıtırken buldum. "İsterim."</p>

  <p class="calibre2">"Emin misin?"</p>

  <p class="calibre2">"Kesinlikle."</p>

  <p class="calibre2">İkimiz de güldük. "Tanrım, bu çok saçma. Kendimi yeniyetme gibi hissediyorum," dedi.</p>

  <p class="calibre2">"Ben de." Saatime göz attım. Biri on geçiyordu. İki gibi Manham'da olabilirdim ve akşam muayeneleri de dörtten önce başlamıyordu. "İstersen şimdi uğrayabilirim."</p>

  <p class="calibre2">"Tamam." Sesi utangaç geliyordu, ama gülümsediğini anlayabiliyordum. Arka planda iki notalı bir çınlama işittim.&nbsp;<span style="font-size: 1em;">"Bekle bir saniye, kapıda biri var."</span></p>

  <p class="calibre2">Ahizeyi elinden bıraktı. Tezgahın kenarına dayandım; onun tekrar ahizeyi eline almasını beklerken yüzümde hâlâ o aptal sırıtış vardı. Birbirimize zaman tanımanın canı cehennemeydi. Bütün bildiğim şu anda onunla olmak istediğimdi,&nbsp;<span style="font-size: 1em;">uzun zamandır istediğim her şeyden daha fazla. Beklerken, arka planda radyonun çaldığını da işitebiliyordum. Ahizenin tekrar alındığını işitene kadar, beklediğimden uzun zaman geçmişti.</span></p>

  <p class="calibre2">"Sütçü müydü?" diye espri yaptım.</p>

  <p class="calibre2">Yanıt gelmedi. Birinin telefonun öteki ucunda nefes alış<span style="font-size: 1em;">verişini duyuyordum. Sanki efor harcamış gibi derin ve biraz hızlıydı.</span></p>

  <p class="calibre2">"Jenny?" dedim şüpheyle.</p>

  <p class="calibre2">Yine yanıt yoktu. Nefes sesi bir iki kez daha geldi. Sonra karşıdaki kişi telefonu kapatırken yumuşak bir tık sesi işitildi.</p>

  <p class="calibre2">Aptal aptal ahizeye bakıyordum, sonra telaştan beceriksiz hareketlerle numarayı yeniden çevirdim. <i class="calibre3">Aç. Lütfen aç.</i> Ama telefon çaldı durdu.</p>

  <p class="calibre2">Kapatıp Mackenzie'yi aramaya başladım, bir yandan da arabaya koşuyordum.</p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 id="sigil_toc_id_20">20</h1>

  <div>
    <br />
  </div>

  <p class="calibre2"></p>

  <p class="calibre2"><span class="calibre5" style="font-weight: normal;">N</span>eler olduğunu tahmin etmek zor değildi. Zaten ev hikâyeyi anlatıyordu. Mangal yaptığımız günkü o köhne masanın üzerinde yarısı yenmiş bir sandviç vardı, sıcak yüzünden daha şimdiden büzüşmüştü. Yanında radyo kayıtsızca çalıyordu. Mutfaktan arka bahçeye açılan kapı ardına dek açıktı, polis memurları geçtikçe boncuk perde sallanıyordu. İçeride, hindistancevizi lifinden yapılma paspas ayakla itile itile bir mutfak dolabına dayanmıştı, açık kalan telefonu biri kapamıştı.</p>

  <p class="calibre2">Ama Jenny'den iz yoktu.</p>

  <p class="calibre2">Eve ulaştığımda polis beni içeri almak istememişti. Evi kordon altına almışlardı bile ve çocuklarla komşulardan olu<span style="font-size: 1em;">şan bir kalabalık sokakta durmuş, üniformalılar girip çıkarken ciddi bir ifadeyle izliyorlardı. Gergin bir biçimde, gözlerini ok gibi, bir otlağa bir tarlalara yönelten genç bir polis memuru kapıya yaklaştığımda yolumu kesti. Dinlemeyi reddediyordu, ama o sıra içinde bulunduğum durum tam olarak lehime çalışmıyordu. Ancak Mackenzie gelip de beni sakinleştirdikten sonra içeri alındım. Eve girdiğimizde, "Hiçbir şeye dokunma," dedi gereksiz yere.</span></p>

  <p class="calibre2">"Bu işte lanet bir acemi değilim ben!"</p>

  <p class="calibre2">"O zaman öyle davranmayı kes."</p>

  <p class="calibre2"></p>

  <p class="calibre2">Kendimi tutmasam ters bir cevap verecektim. Ama haklıydı. Derin bir nefes aldım, kendimi kontrol etmeye çalıştım.&nbsp;<span style="font-size: 1em;">Mackenzie merakla beni seyrediyordu.</span></p>

  <p class="calibre2">"Onu ne kadar tanıyorsun?"</p>

  <p class="calibre2">Sen kendi işine bak demek istedim. Fakat tabii ki demedim. "Daha yeni görüşmeye başladık." İki adli tıp uzmanının parmak izi almak için telefonu pudraladığını görünce yumruklarımı sıktım.</p>

  <p class="calibre2">"Ne kadar ciddisiniz?"</p>

  <p class="calibre2">Ona sadece baktım. Anlayıp kısaca kafa salladı. "Özür dilerim."</p>

  <p class="calibre2"><i class="calibre3">Özür dileme! Bir şey yap!</i> Ama yapılabilecek her şey zaten yapılıyordu. Üzerimizde bir polis helikopterinin patırtısı duyulurken, üniformalılar otlakla tarlaların civarında güçlükle ilerlemeye başlamışlardı bile.</p>

  <p class="calibre2">"Bana neler olduğunu tekrar anlat," dedi Mackenzie. Anlattım; böyle bir şeyin nasıl olabildiğini anlayamıyordum.&nbsp;<span style="font-size: 1em;">"Kapıda birinin olduğunu söylediği zaman konusunda emin misin?"</span></p>

  <p class="calibre2">"Eminim. Buraya ne kadar erken gelebileceğimi anlamak için saatime bakmıştım."</p>

  <p class="calibre2">"Ve hiçbir şey duymadın?"</p>

  <p class="calibre2">"Hayır! Tanrım, güpegündüz. Nasıl olur da biri öylece kapıyı çalıp onu sürüyerek götürür? Köy lanet polislerle kaynı<span style="font-size: 1em;">yor! Ne halt ediyorlardı?"</span></p>

  <p class="calibre2">"Bak, ne hissettiğini biliyorum, ama... "</p>

  <p class="calibre2">"Hayır, bilmiyorsun! Birileri bir şeyler <i class="calibre3">görmüş olmalı"</i></p>

  <p class="calibre2">Mackenzie içini çekti, ardından da ileride olağanüstü bir sabrı gösterdiğini anlayacağım bir tonda konuşmaya başladı.&nbsp;<span style="font-size: 1em;">"Bütün komşularla konuşuyoruz. Ama diğer evlerin hiçbiri bahçeyi görmüyor. Otlaktan geçen ve doğruca buraya, arka&nbsp;</span><span style="font-size: 1em;">tarafa ulaşan bir toprak yol var. Kendisini caddede hiç kimse görmeden bir minibüsle ya da arabayla dönmüş, sonra da aynı yoldan geri dönmüş olabilir."</span></p>

  <p class="calibre2">Pencereden baktım. Uzaklarda ayna gibi parlayan göl sakin ve masum bir şekilde uzanıyordu. Mackenzie ne düşündüğümü tahmin etmiş olmalıydı ki, "Bir tekneye ait hiçbir iz yok. Helikopter hâlâ bakıyor, ama..." dedi.</p>

  <p class="calibre2">Açıklamasına gerek yoktu. Jenny'nin kapıya bakmaya gitmesiyle polisin gelmesi arasında on dakikadan az zaman geç<span style="font-size: 1em;">mişti. Ama buranın kırsalını tanıyan birinin yanındaki kişiyle birlikte ortadan kaybolması için bu yeterince uzun bir süreydi.</span></p>

  <p class="calibre2">"Niçin yardım istemek için bağırmadı?" diye sordum, şimdi daha sessizdim. Ama bu sakinlikten çok umutsuzlu<span style="font-size: 1em;">ğun verdiği bir sessizlikti. "Hiç mücadele etmeden gitmezdi."</span></p>

  <p class="calibre2">Mackenzie henüz cevap veremeden dışarıda bir kargaşa oldu. Bir an sonra Tina eve daldı, yüzü bembeyazdı ve sarsıl<span style="font-size: 1em;">mıştı.</span></p>

  <p class="calibre2">"Ne oldu? Jenny nerede?"</p>

  <p class="calibre2">Sadece kafamı sallayabildim. Çılgın gibi etrafa bakınıyordu.</p>

  <p class="calibre2">"Oydu değil mi? Onu götürdü." Bir şey söylemeye çalış<span style="font-size: 1em;">tım, ama söyleyemedim. Tina'nın elleri ağzına gitti. "Ah, hayır. Ah Tanrım, lütfen."</span></p>

  <p class="calibre2">Ağlamaya başladı. Tereddüt ettim, sonra elimi uzatıp ona dokundum. Kendini göğsüme bıraktı, hıçkırıyordu.</p>

  <p class="calibre2">"Efendim?"</p>

  <p class="calibre2">Adli tıp ekibinden biri Mackenzie'ye yaklaştı. Elindeki plastik delil torbasının içinde kirli kumaştan bir tıkaç gibi gö<span style="font-size: 1em;">rünen bir şey vardı.</span></p>

  <p class="calibre2">"Dip köşedeki çitin yanma atılmış," dedi memur. "Orada bir açıklık var, insanın sıkışarak geçebileceği kadar büyük."</p>

  <p class="calibre2"></p>

  <p class="calibre2">Mackenzie torbayı açtı, ihtiyatla kokladı. Tek söz etmeden bana uzattı. Koku çok hafif, ama çok belliydi.</p>

  <p class="calibre2">Kloroform.</p>

  <p class="calibre2">Arama çalışmalarına katılmadım. Her şeyden önce, bir haber çıkarsa diye yakınlarda olmak istiyordum. Manham'ın çevresindeki alan cep telefonlarının işe yaramadığı ölü bölgelerle doluydu, o yüzden bataklığın ya da ormanın ıssız bir kesiminde teması kaybetme riskini göze alamazdım. Ayrıca, aramanın zaman kaybı olduğunu da biliyordum. Kırsal alanda rasgele taban teperek Jenny'yi bulamazdık. Onu götüren kişi bulmamızı isteyene kadar...</p>

  <p class="calibre2">Tina bize ölü tilkiyi buluşunu anlattı. O an bile bunun öneminin farkında değildi. Mackenzie kendisi ya da jenny'nin son zamanlarda ölü bir hayvan bulup bulmadıklarını sorduğunda şaşkına dönmüş görünüyordu, ilk başta hayır dedi, sonra şimdi aklıma geldi dercesine tilkiden söz etti.&nbsp;<span style="font-size: 1em;">Göz ardı edilmiş bir uyarı varmış diye düşününce kendimi fiziksel olarak hasta hissettim.</span></p>

  <p class="calibre2">Sonradan Mackenzie'ye, "Sakatlamaları gizli tutmanın iyi bir fikir olduğunu düşünüyor musun hâlâ?" diye sordum.&nbsp;<span style="font-size: 1em;">Yüzü kızardı, ama bir şey demedi. Haksızlık ettiğimin, o kararın muhtemelen üstleri tarafından alındığının farkındaydım. Ama bir şeyleri yumruklamak istiyordum. Birilerini.</span></p>

  <p class="calibre2">Jenny'nin insülinini hatırlayan Tina oldu. Bir adli tıp gö<span style="font-size: 1em;">revlisi Jenny'nin el çantasının içini incelerken onu gören Tina'nın birdenbire benzi attı.</span></p>

  <p class="calibre2">"Aman Tanrım, bu onun kalemi!"</p>

  <p class="calibre2">Polis memuru elinde Jenny'nin insülin şırıngasını tutuyordu. Tombul bir kaleme benziyordu, ama Jenny'nin metabolizmasını dengede tutacak, ölçülü insülin dozları ihtiva ediyordu.</p>

  <p class="calibre2"></p>

  <p class="calibre2">Mackenzie açıklama bekleyerek bana baktı. "Diyabetik,"&nbsp;<span style="font-size: 1em;">dedim ona, bu yeni darbeyle sesim çatallı çıkmıştı. "Her gün kendisine insülin şırınga etmesi gerekiyor."</span></p>

  <p class="calibre2">"Edemezse?"</p>

  <p class="calibre2">"Sonunda komaya girer." Ondan sonra ne olacağını söylemedim, ama Mackenzie'nin yüzündeki ifade anladığını gösteriyordu.</p>

  <p class="calibre2">Yeterince görmüştüm. Mackenzie ben evden ayrıldığımda açıkça rahatladı, bir haber olursa beni hemen arayacağına söz verdi. Arabamla eve dönerken tekrar tekrar aklımdan geçen düşünce, Jenny'nin bir saldırıdan sağ kurtulup Manham'a geldiği, buradaysa daha beter bir saldırının kurbanı olduğuydu. <i class="calibre3">Şehirden daha güvenli olduğu için buraya gelmişti.</i> O kadar temelden bir haksızlık gibi görünüyordu ki, sanki bir doğa düzeni bozulmuştu. İkiye yarılmış gibi hissediyordum; geç<span style="font-size: 1em;">mişimle şimdiki zamanım üst üste getirilmişti ve Kara ile Alice'i kaybetmenin kâbusunu yeni baştan yaşıyordum. Fakat bu seferki bambaşka bir duyguydu. O zamanlar ailemi kaybetmenin perişanlığıyla sersemlemiş haldeydim. Şimdiyse Jenny hayatta mı değil mi, bilmiyordum. Ya da hayattaysa neler yaşıyordu. Ne kadar denesem de diğer iki kadında gör-düğüm kesikler ve sakatlamalar, Lyn Metcalf m lime lime olmuş tırnak diplerine takılı kalan ip lifleri aklımdan çıkmıyordu. Kadınlar ölmeden önce bağlanıp Tanrı bilir ne dehşet verici şeylere maruz kalmışlardı. Ve her ne yaşamışlarsa şu an aynısı Jenny'ye de oluyordu.</span></p>

  <p class="calibre2">Hayatımda hiç bu kadar korkmamıştım.</p>

  <p class="calibre2">Eve girdiğim an sanki duvarlar üstüme üstüme gelmeye başladı. Kendime eziyet ederek yukarıya yatak odasına çıktım. İçeride hâlâ Jenny'nin kokusunu -onun yokluğunun acı veren hatırlatıcısı- alabileceğimi düşünüyordum. Daha iki&nbsp;<span style="font-size: 1em;">gece önce yattığımız yatağa bakınca evde daha fazla kalamayacağımı anlayıp hızla aşağıya indim ve tekrar evden çıktım.</span></p>

  <p class="calibre2">Bilinçli bir karar almadan, arabamı muayenehaneye sürdüm. Akşam kuş şakımaları ve klorofil molekülleri için gerekli gün ışığıyla doluydu. Akşamın güzelliği şimdi zalim ve alaycı geliyor, hiç gerek yokken evrenin kayıtsızlığını hatırlatıyordu. Kapıyı arkamdan kaparken Henry tekerlekli sandalyesiyle çalışma odasından çıktı. Hâlâ bitkin ve hasta görünü<span style="font-size: 1em;">yordu. Bildiğini yüzünden okuyabiliyordum.</span></p>

  <p class="calibre2">"David... Çok üzgünüm."</p>

  <p class="calibre2">Sadece başımla onayladım. Ağlamak üzere gibi görünü<span style="font-size: 1em;">yordu.</span></p>

  <p class="calibre2">"Benim hatam. Dün gece... "</p>

  <p class="calibre2">"Senin hatan değil."</p>

  <p class="calibre2">"İşittiğim zaman... Ne diyeceğimi bilmiyorum."</p>

  <p class="calibre2">"Söylenecek fazla şey yok, değil mi?"</p>

  <p class="calibre2">Sandalyesinin kolçağını ovalıyordu. "Polisten ne haber?&nbsp;<span style="font-size: 1em;">Herhalde... ne bileyim yol gösterici olabilecek bir şeyler bulmuşlardır?"</span></p>

  <p class="calibre2">"Pek sayılmaz."</p>

  <p class="calibre2">"Tanrım, ne karışık iş." Elini yüzünden geçirdi, sonra sırtını dikleştirdi. "Sana bir içki getireyim."</p>

  <p class="calibre2">"İstemem, teşekkürler."</p>

  <p class="calibre2">"İste ya da isteme, bir tane içiyorsun." Gülümsemeye çalıştı. "Doktor tavsiyesi."</p>

  <p class="calibre2">Kabul ettim, çünkü tartışmaktan daha kolaydı. Çalışma odası yerine salona gittik. İkimize de viski koydu, birini bana uzattı.</p>

  <p class="calibre2">"Hadi. Bir dikişte."</p>

  <p class="calibre2">"Ben... "</p>

  <p class="calibre2">"İç şunu."</p>

  <p class="calibre2"></p>

  <p class="calibre2">Söyleneni yaptım. Alkol yaka yaka mideme indi. Tek kelime etmeden Henry bardağımı alıp tekrar doldurdu.</p>

  <p class="calibre2">"Yemek yedin mi?"</p>

  <p class="calibre2">"Aç değilim."</p>

  <p class="calibre2">Tartışacak gibi olduysa da vazgeçti. "Bu gece burada kalabilirsin. Eski odanı hazırlamak fazla zaman almaz."</p>

  <p class="calibre2">"Hayır. Teşekkür ederim."</p>

  <p class="calibre2">Yapacak başka bir şeyim olmadığından viskiden bir yudum daha aldım. "Buna ben sebep oldum diye hissetmeden edemiyorum."</p>

  <p class="calibre2">"Hadi ama David, saçmalama."</p>

  <p class="calibre2">"Olacağını görmeliydim." Ve belki gördüm diye düşündüm, rüyamda Kara'nın beni uyardığını hatırlayarak. <i class="calibre3">Dikkatli ol.</i> Ama uyarıyı göz ardı etmeyi tercih etmiştim.</p>

  <p class="calibre2">"Bu çok saçma," diye tersledi Henry. "Bazı şeyler hakkında hiçbir şey yapamazsın, o kadar. Bunu sen de benim kadar iyi biliyorsun."</p>

  <p class="calibre2">Haklıydı, ama bunu bilmenin yardımı olmuyordu. Bir saat kadar daha Henry'nin evinde kaldım, ikimiz çoğunlukla sessizlik içinde oturduk. Bardağımı doldurma girişimlerini reddederek viskinin geri kalanını azar azar içtim. Sarhoş olmak istemiyordum. Ne kadar çekici olsa da, alkolün yaratacağı pus hiçbir şeyi düzeltmeyecekti. Yine klostrofobi hissetmeye başlayınca oradan ayrıldım. Henry'nin yardımcı olamamaktan ötürü çektiği sıkıntı o kadar belliydi ki, onun için üzüldüm. Ama Jenny'yle ilgili düşünceler zihnimde başka hiçbir şeyin uzun süre kalmasına izin vermiyordu.</p>

  <p class="calibre2">Arabayla köye giderken, polisin yine boşuna bir faaliyet içerisinde kapı kapı dolaştığını gördüm. Onları seyrederken içimi bir öfke yakmaya başladı, düzenli olarak boşa zaman harcıyorlardı. Evimin önünden geçip yola devam ettim, şimdi evde ol<span style="font-size: 1em;">mak daha önce olduğundan daha kolay değildi. Köyün dış mahailelerine yönelirken yolu kapamış bir grup adam gördüm Yavaşladım; yüzlerin çoğunu tanıyordum. Rupert Sutton bile oradaydı, anlaşılan nihayet ana kuzusu olmaktan kurtulmuştu Önlerinde Carl Brenner duruyordu.</span></p>

  <p class="calibre2">Hepsi gözlerini arabaya dikmişlerdi, ben pencereden dı<span style="font-size: 1em;">şarı sarkarken hiçbir hareket belirtisi göstermediler.</span></p>

  <p class="calibre2">"Ne oluyor?"</p>

  <p class="calibre2">Brenner toprağa tükürdü. Yüzünde hâlâ Ben'den yediği dayaktan kalan çürükler vardı. "Duymadın mı? Bir tane daha oldu."&nbsp;</p>

  <p class="calibre2"><span style="font-size: 1em;">Sanki biri fiziksel olarak kalbime bir yumruk indirmiş gibi hissettim. Eğer dördüncü bir kadın kaçırıldıysa bunun tek bir anlamı olabilirdi: Jenny'nin başına çoktan bir şey gelmiş</span><span style="font-size: 1em;">ti. Brenner içimden geçenlerden habersiz devam etti.</span></p>

  <p class="calibre2">"Okuldaki öğretmen. Onu bu öğleden sonra almış."</p>

  <p class="calibre2">Başka bir şey daha dedi, ama ben duymadım. Eski haberi verdiğini anlayınca beynime kan hücum etti, gümbürtüsü kulaklarımı sağır ediyordu.</p>

  <p class="calibre2">"Nereye gidiyorsun?" diye sordu, sözlerinin bendeki etkisinin hiç farkında değildi.</p>

  <p class="calibre2">Ona söyleyebilirdim. Açıklayabilirdim, hadi olmadı bir neden uydururdum. Ama onun o yeni türeyen 'ben önemliyim' havalarıyla şişindiğini görünce, bütün öfkemin ona odaklandığını hissettim.</p>

  <p class="calibre2">"Seni ilgilendirmez."</p>

  <p class="calibre2">Şaşırmış görünüyordu. "Hasta ziyaretine mi?"</p>

  <p class="calibre2">"Hayır."</p>

  <p class="calibre2">Brenner boksörlerin saldırıya hazırlanırken yaptıkları gibi omuzlarını silkeledi. "Bize nedenini söylemedikçe kimse buraya girip çıkmıyor."</p>

  <p class="calibre2"></p>

  <p class="calibre2">"Ne yapacaksınız? Beni arabadan sürükleyerek mi çıkaracaksınız?"</p>

  <p class="calibre2">Diğer adamlardan biri lafa girdi. "Hadi Dr. Hunter, bunu kişisel algılama." Katilin tuzaklarından biriyle yaralandığında tedavi ettiğim çiftlik işçisi Dan Marsden'di bu.</p>

  <p class="calibre2">"Niçin? Bana bal gibi de kişisel geldi."</p>

  <p class="calibre2">Brenner alışılmış saldırganlığını geri kazanmıştı. "Sorun ne <i class="calibre3">doktor?</i> Saklayacak bir şeyin mi var?"</p>

  <p class="calibre2">'Doktor' derken ses tonu aşağılayıcıydı. Ama ben daha bir şey demeden Marsden onu kolundan yakaladı.</p>

  <p class="calibre2">"Bırak onu Carl. Kadının arkadaşıydı."</p>

  <p class="calibre2"><i class="calibre3">Arkadaşıydı.</i> Birdenbire direksiyonu sımsıkı kavradım, bana apaçık, toy bir merakla bakarlarken, "Çekilin yolumdan," dedim.</p>

  <p class="calibre2">Brenner elini kapıya koydu. "Biz demeden..."</p>

  <p class="calibre2">Gaza basarak Brenner'ı arabadan silkeledim. Land Rover dalgalanarak ilerlerken önümde dikilen adamlar sağa sola ka<span style="font-size: 1em;">çıştı. Afallamış yüzleri bir an gözüme ilişti, sonra onları geride bıraktım. Arkamdan öfkeli bagrışlarını işittim, ama yavaş</span><span style="font-size: 1em;">lamadım. Ancak onlar gözden kaybolduğu zamandı ki, öfkem yatıştı ve tekrar net biçimde düşünebilmeye başladım.&nbsp;</span><span style="font-size: 1em;">Demin aklımdan ne geçiyordu öyle? Ne biçim doktordum ben? Birini yaralayabilirdim. Ya da daha kötüsü.</span></p>

  <p class="calibre2">Amaçsızca ilerlerken, sonunda henüz bir iki gün önce Jenny ile geldiğim birahane yolunda olduğumu fark ettim.&nbsp;<span style="font-size: 1em;">Çok sert bir fren yaptım, orayı tekrar görme fikrine bile katlanamazdım. Arkamda bangır bangır korna çalınınca kenara çektim, diğer aracın geçmesini bekledikten sonra arabayı döndürüp aynı yoldan geri gitmeye başladım.</span></p>

  <p class="calibre2">Olup bitenleri hız yaparak geride bırakmaya çalışmıştım, ama şimdi biliyordum ki, yapamazdım. Manham'a geri dö<span style="font-size: 1em;">nerken bitkindim. Brenner ya da arkadaşlarına dair bir ibare&nbsp;</span><span style="font-size: 1em;">yoktu. Jenny'nin evine gitme ya da Mackenzie'ye telefon etme isteğine direndim. Anlamı yoktu. Bir gelişme olmuş olsa hemen duyardım.</span></p>

  <p class="calibre2">Evime gittim, istemediğim halde kendime bir viski koydum ve gökyüzünde güneş alçalırken dışarıda oturdum. Kalbim de onunla birlikte alçalıyordu. Jenny götürüldükten bu yana yarım gün geçmişti bile. Hâlâ umut olduğunu, kaçıranın diğer iki kurbanını hemen öldürmediğini söyleyebilirdim kendime. Ama bunda rahatlatıcı bir yan yoktu. Hiç yoktu.</p>

  <p class="calibre2">Henüz ölmemişse bile -dehşet verici biçimde önümde açılan bir ihtimal -onu bulmak için iki günden fazla zamanı<span style="font-size: 1em;">mız yoktu. Eğer insülin eksikliği o zamana kadar onu komaya sokmamışsa da, o meçhul hayvan tıpkı Sally Palmer ve Lyn Metcalf gibi onu da öldürecekti.</span></p>

  <p class="calibre2">Ve buna engel olmak için yapabileceğim hiçbir şey yoktu.</p>

  <p class="calibre2"><br /></p>

  <p class="calibre2"></p>

  <p class="calibre2"></p>

  <h1 id="sigil_toc_id_21">21</h1>

  <p class="calibre2"><span class="calibre5" style="font-weight: normal;">B</span>ir süre sonra, mutlak karanlık yerini ışık beneklerine bı<span style="font-size: 1em;">raktı; o kadar küçüktüler ki, kendi hayal gücünün ürü</span><span style="font-size: 1em;">nü sandı. Onlara odaklanmaya çalıştığında yok oldular.&nbsp;</span><span style="font-size: 1em;">Sadece bir tarafa baktığında görülebiliyorlardı -görüşünün yatay sınırında yıldızlara benzeyen minik noktalar.</span></p>

  <p class="calibre2">Gözleri alışınca, onları daha doğru algılayabildiğini fark etti. Sadece benek değildiler. Yarıktı bunlar. Işığın sızdığı çatlaklar. Dört bir tarafta olmadıklarını uzun zaman önce fark etmişti. Işık tek bir yönden geliyordu. Orayı 'ön' olarak dü<span style="font-size: 1em;">şünmeye başladı.</span></p>

  <p class="calibre2">Jenny onu kılavuz alarak yavaş yavaş etrafındaki karanlı<span style="font-size: 1em;">ğa form ve şekil vermeye başladı.</span></p>

  <p class="calibre2">Uyanıklık hali ağır ağır gelmişti. Duygularını körelten, anlamsız bir zonklama başını ağrıtıyor, her hareketini ızdıraba dönüştürüyordu. Düşünceleri karmakarışıktı, ama müthiş&nbsp;<span style="font-size: 1em;">bir dehşet hissi onu tekrar bilincini yitirmekten alıkoyuyordu. Tekrar o araba parkında olduğunu sandı, sadece bu sefer taksi şoförü onu arabanın bagajına koymuştu. Kıstırılmış hissetti, nefes alamıyordu. Bağırıp yardım çağırmak istedi, ama bedeninin geri kalanı gibi boğazı da emirlerini kabul etmiyordu sanki.</span></p>

  <p class="calibre2">Yavaş yavaş düşünceleri daha tutarlı hale geldi. Nerede ol<span style="font-size: 1em;">duğunu biliyordu, burası araba parkı değildi. O saldırı artık geçmişinde kalmıştı. Ama bunu anlaması rahatlamasını sağ</span><span style="font-size: 1em;">lamadı.</span> <i class="calibre3" style="font-size: 1em;">Neredeydi?</i> <span style="font-size: 1em;">Karanlık, aklını karıştırıyor ve dehşete düşürüyordu. Doğrulup oturmaya uğraşınca sanki bir şey bacağını kavradı. Bacağını kurtarmak için çekince bileğindeki kavrayış ansızın daha da sıkılaştı; ardından parmakları ayakbileğindeki ipin sert kenevirine rast geldi. Gitgide artan bir inanmazlıkla, ipi parmaklarıyla takip edince döşemeye bağlı ağır bir demir halkaya ulaştı.</span></p>

  <p class="calibre2">Bağlanmıştı. Ve birdenbire ip, karanlık, altındaki sert zemin, hepsi zihninde korkunç bir şekilde bağdaştı.</p>

  <p class="calibre2">Ve hatırladı.</p>

  <p class="calibre2">Aklına gelenler birbiriyle adım adım birleşen bölük pör<span style="font-size: 1em;">çük hatırlamalardan ibaretti. Telefonda David'le konuşuyordu. Kapının zili çalmıştı. Bakmaya gitmişti, dışarıda duran bir adam vardı, eşikteki boncuk perde yüzünden çok net gö</span><span style="font-size: 1em;">rünmüyordu ve... ve...</span></p>

  <p class="calibre2"><i class="calibre3">Aman Tanrım, bu oluyor olamaz..</i> Ama oluyordu. David diye, Tina diye seslendi, bağırdı. Kimse yoktu. Kimse gelmedi.&nbsp;<span style="font-size: 1em;">Bir gayretle kendini durmaya zorladı.</span> <i class="calibre3" style="font-size: 1em;">Derin nefesler al. Kendini topla.</i> <span style="font-size: 1em;">Titreyerek durum değerlendirmesi yapmaya başladı.&nbsp;</span><span style="font-size: 1em;">Burası her neresiyse, serin bir yerdi, ama soğuk değildi. Havada tanıyamadığı, iğrenç bir çürük kokusu vardı. Fakat hiç değilse giysileri üzerindeydi, şortuna ve yeleğine dokunulmamıştı. Başındaki ağrı hafifleyip sessiz bir zonklamaya dö</span><span style="font-size: 1em;">nüşmüştü, şu an yaşadığı en güçlü his susuzluktu. Boğazı şiş</span><span style="font-size: 1em;">miş, kurumuştu, yutkunurken acıyordu. Karnı da açtı, bunu düşününce çok daha ürpertici olan şey geldi aklına.</span></p>

  <p class="calibre2">İnsülinini almamıştı.</p>

  <p class="calibre2">En son iğneden beri ne kadar zaman geçtiğini tahmin bile edemiyordu. Ne kadar zamandır burada olduğuna dair&nbsp;<span style="font-size: 1em;">hiçbir fikri yoktu. Sabahleyin her zamanki gibi kendine iğne vurmuştu, ama ne kadar zaman önceydi bu? Eğer bir dahaki dozun vakti geçmemişse bile geçmek üzereydi. İnsülin olmadan kan şekerinin düzenlenmesi mümkün değildi ve şekeri yükselmeye başlarsa neler olacağını çok iyi biliyordu.</span></p>

  <p class="calibre2"><i class="calibre3">Bunu düşünme,</i> dedi kendi kendine sertçe. <i class="calibre3">Buradan kurtulmayı düşün. Burası her neresiyse.</i></p>

  <p class="calibre2">Ellerini uzatarak, ayağındaki ipin elverdiği kadarıyla hapishanesinin fiziksel sınırlarını ölçmeye çalıştı. Arkasında pürtüklü bir duvar vardı, ama diğer üç tarafta elleri sadece boşluğu yakalıyordu. Sonra, karanlıkta el yordamıyla aranırken, ayağı bir şeye çarptı. Bir çığlık atıp geriye doğru sendeledi. Başka bir şey olmayınca yere çömeldi ve nesneye dikkatle dokundu. Bir ayakkabı diye düşündü parmaklarıyla yoklayarak. Spor ayakkabısı, bir erkeğe ait olamayacak kadar küçük...</p>

  <p class="calibre2">Ne olduğunu kavramanın verdiği korkuyla elindekini attı. Spor ayakkabısı değil, koşu ayakkabısıydı. Bir kadına aitti.</p>

  <p class="calibre2">Lyn Metcalf'a.</p>

  <p class="calibre2">Bir süre korkuya yenik düşer gibi oldu. Bacağına sarılı ipi hissettiğinden beri, katilin üçüncü kurbanı olarak seçildiğini kendine söylememeye çalışıyordu. Şimdiyse bu bilgi acımasız bir biçimde doğrulanmıştı. Ama kendini koyvermeye zamanı yoktu. Şayet buradan kurtulmak istiyorsa.</p>

  <p class="calibre2">İpin gerginliği azalana kadar tekrar duvara yaklaşınca parmaklarıyla düğümleri kontrol etti. Sıkılıklarına bakılırsa halkayla aynı demirden dökülmüşlerdi adeta. İlmek bileğini acı<span style="font-size: 1em;">tacak kadar sıkı değildi, ama ayağını çıkaramayacağı kadar küçüktü. Ayağını kurtarmaya çalışmak, bileğinin derisini tahriş etmekten başka sonuç vermedi.</span></p>

  <p class="calibre2">Bunun üzerine, serbest ayağını duvara dayayıp destek alarak ipi elinden geldiğince sertçe çekti. Ne ip ne de demir hal<span style="font-size: 1em;">ka esnedi; yine de çekmeye devam etti, ta ki kafası zonklayana ve gözlerinin gerisinde flaşlar patlayana kadar.</span></p>

  <p class="calibre2">Gözleri kararınca nefesi kesilmiş halde yere uzandı, o zaman ışığın sızdığı yarıkları fark etti. İşık çıkış yolu demekti ya da en azından bu kapkara hapishanenin ötesinde başka bir şeyler olduğunu gösteriyordu. Ama her nereden geliyorsa ulaşamayacağı kadar uzaktı. Gövdesini yere yakın tutarak ipin izin verdiği en uzak noktaya kadar gitti. Kolunu tereddütle uzattı. Otuz santim kadar ileride eli katı ve sert bir şeye değdi. Parmaklarını ağır ağır onun üzerinde gezdirdi, zımparalanmamış kalasların kıymıklı dokusunu hissetti.</p>

  <p class="calibre2">O aydınlık şeritler kalaslar arasındaki çatlak ve boşluklardan geliyordu. Bir tanesi tam önündeydi, diğerlerinden biraz daha büyüktü. Daha yakına sokuldu. Kirpikleri ahşabın pü<span style="font-size: 1em;">rüzlü yüzeyine değince ürküp kafasını geri çekti, sonra gözü</span><span style="font-size: 1em;">nü dikkatle çatlağa dayadı.</span></p>

  <p class="calibre2">Uzun, çok gölgeli bir odanın bir parçasını görebiliyordu.&nbsp;<span style="font-size: 1em;">Bodrum ya da mahzene benziyordu, bu da havanın yeraltı gibi nemli oluşunu açıklıyordu. Boyasız taş duvarlar yıpranmıştı. Kavanoz ve teneke kutularla dolu raflardaki her şey eski ve tozluydu. Jenny'nin durduğu yere göre tam karşıda tahta bir tezgah vardı, üzerinde bir mengeneyle dağınık halde duran çeşitli başka aletler bulunuyordu. Ama Jenny'nin solu</span><span style="font-size: 1em;">ğunu boğazına tıkayan o değildi.</span></p>

  <p class="calibre2">Dehşet verici sarkaçlar gibi tavandan sarkan sakatlanmış&nbsp;<span style="font-size: 1em;">hayvan cesetleri vardı.</span></p>

  <p class="calibre2">Düzinelercesi... tilkiler, kuşlar, tavşanlar, kakımlar, köstebekler; hattâ porsuğa benzeyen bir tanesi. Sanki ters bir denizin yüzeyinde, görünmeyen bir ağ tarafından hareket ettiriliyormuş gibi, mide bulandırıcı bir şekilde dalgalanıyorlardı.&nbsp;<span style="font-size: 1em;">Bazıları boyunlarından, diğerleri arka ayaklarından asılmıştı,&nbsp;</span><span style="font-size: 1em;">kafalarının olması gereken yerler körelmiş kütüklere benziyordu. Küçük cesetlerin birçoğu sırf deriyle kemik kalana kadar çürümüştü; oyuk göz çukurları boş boş Jenny'ye bakıyordu.</span></p>

  <p class="calibre2">Çığlığını zor zapteden Jenny kalaslardan uzaklaştı, iğrenç kokunun sebebini artık biliyordu. Az sonra aklına gelen baş<span style="font-size: 1em;">ka bir şey tüylerini diken diken etti. Ayağa kalkıp ellerini yavaşça başının üstüne kaldırdı. Parmak uçları yumuşak bir şeye temas etti. Kürk. Hızla elini geri çekti, sonra kendini zorlayıp tekrar uzattı. Bu kez, dokunuşuyla biraz yatan tüylerin yumuşak hareketini hissetti.</span></p>

  <p class="calibre2">Kendi başının üzerinde de asılı hayvanlar vardı.</p>

  <p class="calibre2">Gayri ihtiyari bir çığlık atıp yere çöktü, eşelenerek aranmaya başladı, nihayet duvarı bulup sırtını yasladı. Sonra duygularını kontrol edemeyerek kollarıyla gövdesini sardı ve hıçkırarak ağlamaya başladı. Ama yavaş yavaş gözyaşları kesildi. Gözlerini ve burnunu sildi. <i class="calibre3">Çıtkırıldım.</i> Ağlamanın hiçbir şeye faydası yoktu. Ayrıca tepesindeki hayvanlar ölüydü. Ona zarar verecek değillerdi.</p>

  <p class="calibre2">Olanca kararlılığıyla kalas duvara ilerledi ve yarığa gözü<span style="font-size: 1em;">nü bir kez daha dayadı. Öteki taraftaki oda değişmemişti.&nbsp;</span><span style="font-size: 1em;">Kimse yoktu. Ölü hayvanları ilk görmenin şokuyla gözden kaçırdığı bir şeyi şimdi fark etti. Tezgahın arkasında bir girinti vardı. Mahzendeki donuk ve zayıf yapay ışık oradan yayı</span><span style="font-size: 1em;">lıyordu. İçinde ancak görülen ve yükselirken gözden kaybolan iki kat arası merdiven basamakları vardı.</span></p>

  <p class="calibre2">Çıkış yolu.</p>

  <p class="calibre2">Jenny merdivene iştahla baktı, sonra yarıktan uzaklaşıp kalasları önce bir deneme mahiyetinde itti. Sonra dizlerinin üzerinde durarak iki eliyle birlikte vurdu. Çarpmanın etkisiyle kollarına bir şok dalgası yayıldı, avuçlarına kıymıklar battı. Ağaç duvar kımıldamamıştı bile.</p>

  <p class="calibre2"></p>

  <p class="calibre2">Ama harcadığı efor kendini daha iyi hissetmesini sağladı. Duvara elleriyle defalarca hamle yaptı; kendisini felç edecek derecede etkili olan korku her vuruşuyla birlikte içinden biraz daha çıktı. Nefes nefese geriye gitti, ta ki ip oturmasına elverecek kadar gevşeyene dek. Serbest bacağına kramp girmişti ve sarf ettiği çaba baş ağrısını ve susuzluğunu artırmış<span style="font-size: 1em;">tı, ama acımasız bir tatmin hissediyordu. O hisse tutundu ve aslında ne kadar az şey başarmış olduğunu düşünmeyi reddetti. Kalaslar geçilmez değildi. Zaman olsa bu engeli aşabileceğini hissediyordu. Ne</span> <i class="calibre3" style="font-size: 1em;">var ki, ne kadar zamanın kaldığını</i> <i class="calibre3" style="font-size: 1em;">bilmiyorsun, değil mi?</i></p>

  <p class="calibre2">O düşünceyi aklından defedip el yordamıyla ipi bulup düğümü açmak için uğraşmaya başladı.</p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 id="sigil_toc_id_22">22</h1>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <p class="calibre2"><span class="calibre5" style="font-weight: normal;">E</span>rtesi sabah radyoda haberleri açtığımda bir şüphelinin tutuklandığını duydum.</p>

  <p class="calibre2">Gecenin büyük kısmını bir iskemlede oturmuş halde , genelde uyumadan geçirmiş, Mackenzie'nin hem aramasını ummuş hem de bundan korkmuştum. Ama telefonum hiç çalmamıştı. Saat beşte yataktan kalkıp duş aldım. Dışarıda oturup etrafımda dünyanın yeniden canlanışını &nbsp;uyuşmuş gibi seyrettim. Yaklaşık bir saat sonra tekrar içeri girdim. Rayoyu açmaktan kaçındım, zira ilk haberin ne olduğunu biliyordum. &nbsp;Fakat çok geçmeden evin sessizliği bunaltıcı hale geldi, üstelik dinlememek daha kötüydü. Saat sekiz haber bülteni zamanı gelince teslim olup radyoyu açtım.</p>

  <p class="calibre2">Aslında zaten bilmediğim bir şey duymayı beklemiyordum. Kendime kahve &nbsp;yapmak üzereydim ve süzgeçli kahve ibriğini doldururken musluktan gelen ses yüzünden yayının ilk birkaç saniyesini tam işitemedim. Fakat 'tutuklama' ve 'şüpheli" sözcüklerini duyunca çıldırmış gibi suyu kapadım.</p>

  <p class="calibre2">"... kimliği açıklanmadı, ama polis, öğretmen Jenny Hammond'ın kaçırılmasıyla ilgili olarak dün gece geç saatte yörede yaşayan bir adamın tutuklandığını doğruladı..."</p>

  <p class="calibre2">Ardından spiker diğer habere geçti. <i>Peki Jenny'ye ne oldu?</i> diye bağırmak istedim.l Eğer birini tutkladılarsa, onu niçin bulmadılar?&nbsp;<span style="font-size: 1em;">&nbsp;Elimde hâlâ sımsıkı tuttuğum kahve ibriği oldu</span><span style="font-size: 1em;">ğunu fark ettim. Onu çarparak masaya bıraktım ve telefonu kaptım. Mackenzie'nin numarasını çevirirken</span> <i class="calibre3" style="font-size: 1em;">Hadi, cevap ver</i> <span style="font-size: 1em;">diye yalvarıyordum. Birkaç kere çaldı, tam ben telesekreter mesajı devreye girecek derken telefonu açtı.</span></p>

  <p class="calibre2">"Onu buldunuz mu?" Onun bir şey söylemesine fırsat vermeden sormuştum.</p>

  <p class="calibre2">"Dr. Hunter?"</p>

  <p class="calibre2">"Onu buldunuz mu?'</p>

  <p class="calibre2">"Hayır. Bak, şimdi konuşamam. Seni sonra... "</p>

  <p class="calibre2">"Kapatma! Tutukladığınız kim?"</p>

  <p class="calibre2">"Sana bunu söyleyemem."</p>

  <p class="calibre2">"Ah, Tanrı aşkına!"</p>

  <p class="calibre2">"Henüz suçlanmadı ve henüz adını açıklamıyoruz. Bu iş<span style="font-size: 1em;">leri bilirsin." Sesi özür diler gibiydi.</span></p>

  <p class="calibre2">"Size bir şey söyledi mi?"</p>

  <p class="calibre2">"Henüz sorguluyoruz."</p>

  <p class="calibre2">Başka deyişle, hayır söylemedi. "Niye bana haber vermedin? Eğer bir şey olursa ararım demiştin!"</p>

  <p class="calibre2">"Saat geçti. Sana bu sabah haber verecektim."</p>

  <p class="calibre2">"Ne yani, şimdi <i class="calibre3">rahatsız</i> etmeyeyim mi dedin?"</p>

  <p class="calibre2">"Bak, endişelendiğini biliyorum, ama bu bir polis soruş<span style="font-size: 1em;">turması... "</span></p>

  <p class="calibre2">"Biliyorum. Ben de işin içindeyim, hatırladın mı?"</p>

  <p class="calibre2">"Sana bir şey söyleyebileceğim zaman söylerim. Ama şimdi bir şüpheliyi sorguluyoruz ve bütün söyleyebileceğim bu."</p>

  <p class="calibre2">Ona bağırıp çağırmamak için kendimi zor tuttum. Tehditlerden etkilenecek tipte biri değildi. "Radyo yörede yaşayan biri olduğunu söyledi," dedim sakin olmak için mücadele ederek. "Yani senin hoşuna gitsin gitmesin, köydeki herkes çok geçmeden onun kim olduğunu öğrenecek. Ben de so<span style="font-size: 1em;">nunda öğreneceğim. Bana söylememen, önümüzdeki birkaç saati neyin doğru neyin doğru olmadığını tahmin etmekle ge</span><span style="font-size: 1em;">çirmemden başka işe yaramayacak." Tartışacak enerjim olmadığını hissettim birdenbire. "Lütfen. Bilmem gerek."</span></p>

  <p class="calibre2">Tereddüt etti. Bir şey söylemeyip, kendi kendine ikna olması için ona fırsat verdim. İç çektiğini işittim. "Bekle."</p>

  <p class="calibre2">Ahizeyi eliyle örttü. Yanında her kim varsa onun duyamayacağı bir yere gittiğini tahmin ettim. Tekrar konuştuğunda sesini kısıyordu.</p>

  <p class="calibre2">"Bu tamamen gizli, anlaşıldı mı?" Cevap verme zahmetine girmedim. "Ben Anders."</p>

  <p class="calibre2">Tanıdığım bir isim duymaya hazırlıklıydım. Ama bunu değil.</p>

  <p class="calibre2">"Dr. Hunter? Orada mısın?"</p>

  <p class="calibre2">"Ben Anders mı?" diye tekrarladım afallamış halde.</p>

  <p class="calibre2">"Arabası Jenny Hammond'ın kaybolmasından önce, sabahın erken saatlerinde onun evinin yakınında görülmüş."</p>

  <p class="calibre2">"Hepsi bu mu?"</p>

  <p class="calibre2">"Hayır, değil," diye tersledi. "Arabanın arkasında tuzak yapmak için gereken araç gereçler bulduk. Tel, tel makasları. Kazık yapmak için ağaç."</p>

  <p class="calibre2">"O doğal park korucusu, onları herhalde işinde kullanı<span style="font-size: 1em;">yordur"</span></p>

  <p class="calibre2">"Peki niye arabası Jenny Hammond'ın evinin önündeydi?"</p>

  <p class="calibre2">Hâlâ bu haberi kavramaya uğraşıyordum. Fakat zihnim çalışmaya başlıyordu. "Arabayı orada kim görmüş?"</p>

  <p class="calibre2">"Bunu sana söyleyemem."</p>

  <p class="calibre2">"İhbar geldi, değil mi? İsimsiz bir ihbar."</p>

  <p class="calibre2">"Neden böyle dedin?" Sesinde şüphe vardı.</p>

  <p class="calibre2">"Çünkü kimin yaptığını biliyorum," dedim ani bir kanıya vararak. "Carl Brenner. Sana Ben'in onun yasak avlandığını&nbsp;<span style="font-size: 1em;">düşündüğünü söylemiştim, hatırlıyor musun? Birkaç gece önce kavga ettiler. Brenner kaybetti."</span></p>

  <p class="calibre2">"Bunun bir anlamı yok," dedi Mackenzie inat ederek.</p>

  <p class="calibre2">"Anlamı şu, Brenner'a bu konuda ne bildiğini sorman gerek. Ben'in bir ilgisi olduğuna inanamıyorum."</p>

  <p class="calibre2">"Niye? Arkadaşın olduğu için mi?" Mackenzie şimdi öfkeliydi.</p>

  <p class="calibre2">"Hayır, bence ona tuzak kurulduğu için."</p>

  <p class="calibre2">"Ah, bunun bizim aklımıza gelmediğini düşünüyorsun?&nbsp;<span style="font-size: 1em;">Sen sormadan söyleyeyim; işe bak ki, Brenner suç işlendiği sırada nerede olduğunu kanıtlayabiliyor, arkadaşın Anders'ınkinden daha sağlam bir şekilde. Sally Palmer'ın eski erkek arkadaşı kimmiş biliyor musun?"</span></p>

  <p class="calibre2">Bu yeni bilgi söyleyebileceğim her şeyi yok etti.</p>

  <p class="calibre2">"Birkaç yıl önce bir ilişkileri varmış," diye devam etti Mackenzie. "Aslında, sen köye yerleşmeden hemen önce."</p>

  <p class="calibre2">"Bilmiyordum," dedim şaşkınlıkla.</p>

  <p class="calibre2">"Belki bundan söz etmeyi unutmuştur. Ve bahse girerim, on beş yıl önce bir kadına tecavüzden tutuklandığından söz etmeyi de unutmuştur, değil mi?"</p>

  <p class="calibre2">İkinci kez, söyleyecek söz bulamıyordum.</p>

  <p class="calibre2">"İhbar telefonunu almadan önce de onu zaten izliyorduk.&nbsp;<span style="font-size: 1em;">Çok şaşıracaksın ama tamamen budala da değiliz," diye devam etti amansızca. "Şimdi, izin verirsen, bu sabah çok meş</span><span style="font-size: 1em;">gulüm."</span></p>

  <p class="calibre2">Bir tıkırtıyla birlikte bağlantı kesildi. Telefonu kapadım.&nbsp;<span style="font-size: 1em;">Ne düşüneceğimi bilmiyordum. Normalde Ben'in suçsuz olduğuna yemin ederdim. İsimsiz ihbarı Brenner'ın yaptığına hâlâ emindim. Sonuçlarını hiç düşünmeden, Ben'le skoru eşitlemek için her yolu deneyebilecek kadar dar düşünceli biriydi.</span></p>

  <p class="calibre2"></p>

  <p class="calibre2">Yine de, Mackenzie'nin söyledikleri beni sarsmıştı. Ben'in geçmişinde bir tecavüz hadisesi olduğunu bilmek şöyle dursun, bir zamanlar Sally ile ilişkisi olduğunu bile bilmiyordum. Bana söylemesi için hiç neden yoktu aslında, hattâ ko<span style="font-size: 1em;">şullar düşünülecek olursa belki söylememesi için her tür neden vardı. Ama öte yandan şu an onu ne kadar tanıdığımı kendime sormadan da edemiyordum. Dünya, tanıdıkları kişinin katil olmayacağında ısrar eden insanlarla doluydu. Hayatımda ilk kez, ben de onlardan biri miyim diye merak ettim.</span></p>

  <p class="calibre2">Ama çok daha endişe verici olan şey, polisin çok değerli zamanı yanlış insanla harcıyor olabileceğiydi. Birdenbire zihnim toparlandı. Araba anahtarlarımı kaptığım gibi evden fırladım. Eğer Brenner yalan yere Ben'i suçladıysa, yaptığı şeyin Jenny'ye neye mal olacağını ona anlatmak gerekirdi. İşin aslını öğrenmeli ve gerekirse onu doğruyu söylemeye ikna etmeliydim. Aksi halde...</p>

  <p class="calibre2">Aksi halde olacakları düşünmek istemiyordum.</p>

  <p class="calibre2">Köyün içinde arabayla ilerlerken güneş daha şimdiden yakıcıydı. Her zamankinden daha çok polis ve basın mensubu vardı. Ketum yöre halkıyla röportaj yapma girişimleri amacı<span style="font-size: 1em;">na ulaşamayınca, muhabirler, fotoğrafçılar ve ses mühendisleri hoşnutsuz gruplar halinde bir araya toplanmıştı. Jenny yüzünden burada oldukları düşüncesine dayanamıyordum.&nbsp;</span><span style="font-size: 1em;">Kilisenin önünden geçerken mezarlıkta Scarsdale'i gördüm.&nbsp;</span><span style="font-size: 1em;">Ani bir dürtüyle arabayı kenara çekip indim. Peder, Tom Masonla konuşuyor, bahçıvana talimat verirken kemikleri çıkmış parmağını sallıyordu. Benim yaklaştığımı görünce konuşmayı kesti, yüzünde hoşnutsuzluk ifadeleri belirdi.</span></p>

  <p class="calibre2">"Dr. Hunter," dedi soğukça, selam niyetine.</p>

  <p class="calibre2">"Sizden bir iyilik isteyeceğim," dedim açık açık.</p>

  <p class="calibre2">Yüzündeki memnuniyet ışığını pek gizleyemedi. "İyilik?&nbsp;<span style="font-size: 1em;">Bu çok yeni bir şey, yani benden bir şey istemeye ihtiyacınız olması."</span></p>

  <p class="calibre2">Bu anın tadını çıkarmasına izin verdim. Gururdan, onun ya da benim gururumdan, daha fazlası tehlikedeydi şu an.&nbsp;<span style="font-size: 1em;">Numaradan saatine baktı.</span></p>

  <p class="calibre2">"Her ne ise, beklemek zorunda. Bir telefon bekliyorum.&nbsp;<span style="font-size: 1em;">Yakında bir radyo röportajı için yayında olmam gerekiyor."</span></p>

  <p class="calibre2">Başka zaman olsa, sesindeki şişinme tonu sinirimi bozardı, ama şimdi pek farkına bile varmamıştım. "Bu önemli."</p>

  <p class="calibre2">"O halde beklemeye aldırmazsınız, değil mi?" Kilisenin yan tarafındaki açık bir kapıdan gelen telefon sesiyle kafasını dikleştirdi. "Beni mazur görmek zorundasınız."</p>

  <p class="calibre2">Onu tozlu yakasından kavrayıp sarsmak istedim. Hattâ yürüyüp gideyim şuradan dedim kendi kendime. Ama şayet Brenner'ın iyi yanına hitap edeceksem, Scarsdale'in varlığı yararlı olabilirdi. Onu az kalsın yere sereceğim önceki ak<span style="font-size: 1em;">şamdan sonra yalnız gidersem beni dinleyeceğinden kuşkuluydum. Bu yüzden bir şey demedim ve peder aceleyle içeri girerken bekledim.</span></p>

  <p class="calibre2">Bahçe makasının sesi, daldığım düşüncelerden beni yavaş&nbsp;<span style="font-size: 1em;">yavaş uzaklaştırdı. Tom Mason'ın bulunduğu tarafa baktım; bir çiçekliğin etrafındaki çimleri özenle kırpıyor ve az önceki konuşmayı duymamış gibi yapmaya gayret ediyordu. Geç de olsa, aklıma ona selam vermediğim geldi.</span></p>

  <p class="calibre2">"Günaydın Tom," dedim normal görünmeye çalışarak.&nbsp;<span style="font-size: 1em;">Büyükbabasını görmek için etrafa bakındım. "George nerede?"</span></p>

  <p class="calibre2">"Hâlâ yatakta."</p>

  <p class="calibre2">Hasta olduğunu bile bilmiyordum. İşimi ne kadar boşladığımın bir başka işaretiydi bu. "Dönecek mi tekrar?"</p>

  <p class="calibre2">Kafasıyla onayladı. "Birkaç gün daha yatarsa iyileşecek."</p>

  <p class="calibre2"></p>

  <p class="calibre2">Suçluluk hissi bıçak gibi saplandı içime. Yaşlı George ve torunu, Henry'nin hastasıydılar, ama ev ziyaretleri benim sorumluluğumdu. Hem yaşlı bahçıvan Manham'ın demirbaşı gibiydi, ortalıkta olmadığını fark etmem gerekirdi. Son zamanlarda kaç kişiyi daha yüzüstü bırakmıştım? Üstelik bunu hâlâ yapıyordum, zira ben olmayacağımdan bu sabahki hasta randevularını yine Henry üstlenmişti.</p>

  <p class="calibre2">Ama Jenny için duyduğum korku başka her şeye ağır basıyordu. Açık kapıdan Scarsdale'in azametli sesi süzülüp gelirken, içimde ne olursa olsun bir şeyler yapma ihtiyacı gitgide kabarıyordu. Sabırsızlıktan yerimde duramıyordum. Kilisenin mezarlığında güneş ışığı aşırı parlak görünüyordu, havada mide bulandırıcı şekerli kokular vardı. Bilinçaltımı bir şey kurcalıyordu, ama her ne idiyse Scarsdale'in telefonu kapadığını işitince yok oldu. Az sonra kilise ofisinden dışarı çıktı, kendinden memnun tepeden bakan bir hali vardı.</p>

  <p class="calibre2">"Evet, Dr. Hunter. Bir iyilik istiyordunuz."</p>

  <p class="calibre2">"Carl Brenner'ı görmeye gidiyorum. Sizin de benimle gelmenizi istiyorum."</p>

  <p class="calibre2">"Gerçekten mi? Peki bunu niçin yapayım?"</p>

  <p class="calibre2">"Çünkü büyük ihtimalle sizi dinler."</p>

  <p class="calibre2">"Hangi konuda?"</p>

  <p class="calibre2">Bahçıvana bir bakış attım, ama uzaklaşmıştı zaten, bütün dikkatiyle işini yapıyordu.</p>

  <p class="calibre2">"Polis birini tutuklamış. Carl Brenner'ın onlara söylediği bir şeyden ötürü bir hata yaptıkları kanısındayım."</p>

  <p class="calibre2">"Bu 'hata' Ben Anders'la ilgili olabilir mi acaba?" Yüz ifadem yeterli cevap olmuş olmalıydı ki, Scarsdale kendinden hoşnut göründü. "Sizi hayal kırıklığına uğrattığım için üzgü<span style="font-size: 1em;">nüm, ama bu pek yeni bir haber değil. Götürülürken gördü herkes. Böyle bir şeyi kolay kolay saklayamazsınız."</span></p>

  <p class="calibre2"></p>

  <p class="calibre2">"Kim olduğunun önemi yok, ben hâlâ Brenner'ın polise yanlış bilgi verdiğini düşünüyorum."</p>

  <p class="calibre2">"Nedenini sorabilir miyim?"</p>

  <p class="calibre2">"Ben'e karşı kini vardı. Öcünü alması için bu bir fırsat."</p>

  <p class="calibre2">"Ama kesin olarak biliyor değilsiniz, değil mi?" Scarsdale'in dudakları tenkitçi bir şekilde büzüldü. "Ayrıca Anders arkadaşınız sanırım."</p>

  <p class="calibre2">"Eğer suçluysa başına gelen her şeyi hak eder. Ama değilse, o zaman polis çıkmaza girmiş, vakit kaybediyor demektir."</p>

  <p class="calibre2">"Bu onların kararı, köy doktorunun değil."</p>

  <p class="calibre2">Sakinliğimi korumaya çalıştım. "Lütfen."</p>

  <p class="calibre2">"Üzgünüm Dr. Hunter, ama ne istediğinizi tam olarak de<span style="font-size: 1em;">ğerlendirebildiğinizi düşünmüyorum. Bir polis soruşturması</span><span style="font-size: 1em;">na müdahale etmekten bahsediyorsunuz."</span></p>

  <p class="calibre2">"Birinin yaşamını kurtarmaktan bahsediyorum!" Neredeyse bağırmıştım. "Lütfen," diye tekrarladım daha sessizce.&nbsp;<span style="font-size: 1em;">"Kendim için istemiyorum. Birkaç gün önce siz bir şeyler yapmak gerektiğinden söz ederken Jenny Hammond kilisenizdeydi. Hâlâ hayatta olabilir, ama bu çok uzun sürmeyecek. Onun... yani..."</span></p>

  <p class="calibre2">Sesim zayıflamıştı. Scarsdale beni seyrediyordu. Artık konuşamadığımdan, kafamı iki yana salladım ve oradan uzaklaşmaya başladım.</p>

  <p class="calibre2">"Carl Brenner'ın beni dinleyeceğini düşünmenize sebep ne?"</p>

  <p class="calibre2">Bir an kendimi topladıktan sonra ona yüzümü dönerek,&nbsp;<span style="font-size: 1em;">"Devriye işini siz başlattınız," dedim. "Sizin söyleyeceklerinizi benim sözlerimden daha çok dikkate alacaktır."</span></p>

  <p class="calibre2">"Üçüncü kurbanı," dedi dikkatle, "onu tanıyor musunuz?"</p>

  <p class="calibre2"></p>

  <p class="calibre2">Sadece başımla onayladım. Bir süre beni inceledi. Gözlerinde daha önce görmediğim bir şey vardı. Merhamet oldu<span style="font-size: 1em;">ğunu anlamam bir an sürdü. Sonra yerini yine her zamanki kibrine bırakıp yok oldu.</span></p>

  <p class="calibre2">"Pekala," dedi.</p>

  <p class="calibre2">Daha önce Brenner'ların evine gitmemiştim, ama kolay kolay gözden kaçmayacak bir tür sınır taşı gibiydi. Köyün bir iki kilometre kadar dışındaydı; oraya bütün yaz çukurlarla dolu olan, yılın kalanında da pis su birikintileri ve çamurdan ibaret olan bir toprak yolla ulaşılıyordu. Etrafındaki tarlalar bir keresinde drenajla tarıma açılmıştı, ama şimdilerde yaban haline kararlı bir şekilde geri dönüyordu. Etrafındaki çöp ve atıklarıyla ev, arazinin tam ortasında yer alıyordu. Düz bir hattı ya da açısı yokmuş gibi görünen yüksek, harap bir binaydı. Yıllar içinde eklemeler yapılmıştı, bunlar duvarlara sü<span style="font-size: 1em;">lük gibi yapışmış köhne yapılardı. Oluklu bir metal levhayla tamir edilmiş damda uyumsuz biçimde modern, devasa bir uydu anteni çanağı göze çarpıyordu.</span></p>

  <p class="calibre2">Scarsdale kısa yolculuğumuz sırasında tek kelime etmemişti. Arabanın içindeki dar alanda onun küflü, hafif ekşi kokusu daha fazla fark ediliyordu. Land Rover eve giden çukurlu yolda sarsıla sarsıla ilerliyordu. Kızgın bir şekilde havlayan bir köpek bize doğru koşarak geliyordu, ama arabadan indi<span style="font-size: 1em;">ğimizde mesafesini korudu. Evin ön kapısına hızlı hızlı vurunca eski boya pul pul döküldü. Bitkin görünümlü bir kadın neredeyse anında açtı kapıyı, bu Carl Brenner'ın annesiydi.</span></p>

  <p class="calibre2">İnsanı üzecek kadar zayıftı, cansız gri saçları ve solgun bir teni vardı, sanki yaşam içinden çekilip alınmış gibiydi. Dul bir kadın olarak tek başına yetiştirmek zorunda kaldığı ailesi göz önüne getirilirse, hakikaten öyle olmuş olabilirdi. Sıcağa&nbsp;<span style="font-size: 1em;">rağmen, rengi atmış elbisesinin üzerine el örgüsü bir hırka giymişti. Bize şaşkın şaşkın bakarken hırkasını çekiştirdi ve hiçbir şey söylemedi.</span></p>

  <p class="calibre2">"Ben Dr. Hunter," dedim. Scarsdale'in tanıştırılmasına gerek yoktu. "Carl evde mi?"</p>

  <p class="calibre2">Soru cevap vermesini sağlamadı. Tam soruyu tekrarlayacaktım ki, kollarını göğsünde kavuşturdu ve, "Yatıyor," dedi.&nbsp;<span style="font-size: 1em;">Hızlı konuşuyordu, tarzı hem saldırgan hem asabiydi.</span></p>

  <p class="calibre2">"Onunla konuşmamız gerek. Önemli."</p>

  <p class="calibre2">"Uyandırılmaktan hoşlanmaz."</p>

  <p class="calibre2">Scarsdale öne çıkarak, "Uzun sürmez Bayan Brenner," dedi. "Onunla konuşmamız gerçekten önemli."</p>

  <p class="calibre2">Scarsdale'in kendini gösterip kontrolü ele almasına sinirlenir gibi oldum, ama fazla sürmedi. Önemli olan tek şey eve girmekti.</p>

  <p class="calibre2">Kadın istemeye istemeye geri çekilince içeri girebildik.&nbsp;<span style="font-size: 1em;">"Mutfakta bekleyin. Onu çağırayım."</span></p>

  <p class="calibre2">Eve ilk Scarsdale girdi. Ben de arkasından darmadağın koridora ilerledim. Eski mobilya ve kızartma kokuyordu.&nbsp;<span style="font-size: 1em;">Mutfağa yaklaşırken yağ kokusu arttı. Bir köşede küçük bir televizyon açıktı. Onlu yaşlarda bir kızla bir oğlan masada boş kahvaltı tabaklarının önünde atışıyorlardı. Scott Brenner da yakında oturuyordu; bandajlı ayağını alçak bir tabureye uzatmış, televizyon seyrederken yarısını içtiği bir fincan çayı elinde tutuyordu.</span></p>

  <p class="calibre2">Biz girince susup bize baktılar. "Günaydın Scott," dedim acayip kaçan bir şekilde. Erkek ve kız kardeşlerinin adlarını hatırlamıyordum. Ne yapıyorum böyle, diye ilk kez etraflıca düşün-düm ve fark ettim ki, birinin evine gelmiş onu yalancılıkla suç<span style="font-size: 1em;">lamak üzereydim. Ama tereddütleri kafamdan uzaklaştırdım.&nbsp;</span><span style="font-size: 1em;">Doğru ya da yanlış, bu yapmak zorunda olduğum bir şeydi.</span></p>

  <p class="calibre2"></p>

  <p class="calibre2">Ortama sessizlik çöktü. Scarsdale odanın ortasında dikiliyordu, bir heykel kadar soğukkanlıydı. Genç kızla delikanlı bize bakmaya devam ediyorlardı. Scott'ın başı önündeydi.</p>

  <p class="calibre2">"Ayağın nasıl?" diye sordum sessizliği bozmak için.</p>

  <p class="calibre2">"İyi." Ayağına bakıp omuzlarını silkti. "Dokununca biraz acıyor."</p>

  <p class="calibre2">Bandajın pis olduğunu görebiliyordum. "Sargı en son ne zaman değişti?"</p>

  <p class="calibre2">Yüzü kızardı. "Bilmem."</p>

  <p class="calibre2">"Değişti ama, değil mi?" Yanıt vermedi. "Bu kötü bir yara, öylece kendi haline bırakmamalısın."</p>

  <p class="calibre2">"Böyleyken bir yere gidemem, değil mi?" dedi keyifsiz bir tonda.</p>

  <p class="calibre2">"Bir hemşire getirtebiliriz. Ya da Carl seni muayenehaneye getirebilir."</p>

  <p class="calibre2">Yüzüne sanki bir kepenk indi. "O çok meşgul."</p>

  <p class="calibre2">Evet, diye düşündüm, öyle olduğuna bahse girerim. Ama benim de kendimi beğenecek durumum yoktu. Doktorluk işimle bağlantıyı ne kadar kopardığımı bir kere daha hatırladım. Aşağıya inen birinin ayak sesleri işitildi, ardından anne mutfağa girdi.</p>

  <p class="calibre2">"Melissa, Sean, dışarı," dedi gençlere.</p>

  <p class="calibre2">"Niçin?" diye sordu kız.</p>

  <p class="calibre2">"Çünkü ben öyle diyorum! Hadi!"</p>

  <p class="calibre2">Somurtarak hımbıl hımbıl dışarı çıktılar. Anneleri lavaboya gidip suyu açtı.</p>

  <p class="calibre2">"Geliyor mu?" diye sordum.</p>

  <p class="calibre2">"Hazır olduğunda gelecek."</p>

  <p class="calibre2">O da ancak senin yukarı giderken olduğun kadar hazır galiba, diye geçirdim aklımdan. Kadın üst üste yığılı bulaşıkları huysuz bir şekilde yıkamaya başlarken duyulan tek ses&nbsp;<span style="font-size: 1em;">suyun foşurtusuyla kap kaçağın takırtısıydı. Yukarıda herhangi bir hareket var mı diye kulak kabarttım, ama yoktu.</span></p>

  <p class="calibre2">"Ne yapayım o zaman?" diye sordu Scott, endişeyle ayağı<span style="font-size: 1em;">na bakıyordu.</span></p>

  <p class="calibre2">Zihnimi odaklamak için çaba harcamam gerekti. Scarsdale'in beni seyrettiğini biliyordum. Kısa bir an, sabırsızlığım ile görev duygum mücadele etti ve pes ettim.</p>

  <p class="calibre2">"Bir bakayım."</p>

  <p class="calibre2">Bandajın o pis haline kıyasla, yara o kadar da kötü değildi. İyileşiyordu ve büyük olasılıkla ayağını tekrar tam kapasite kullanabilecekti. Dikişler bir hemşirelik öğrencisi tarafından atılmış gibi acemice görünüyordu, ama yaranın kenarları temiz bir şekilde birleşmeye başlamıştı. Arabadan ilkyardım çantamı alıp geldim ve yarayı temizleyip pansumanı de<span style="font-size: 1em;">ğiştirmeye koyuldum. Brenner'ın geldiğini duyuran güm güm ayak sesleri işitildiğinde işimi tamamlamak üzereydim.</span></p>

  <p class="calibre2">Carl omuzlarını sarkıtarak odaya girerken işim bitmişti, ayağa kalktım. Kirli bir kot pantolon ve üzerine oturan bir ti<span style="font-size: 1em;">şört giymişti. Bedenin üst kısmı solgun ama kuvvetliydi, sı</span><span style="font-size: 1em;">rım gibi kaslarla örülüydü. Düşmanca bakışlarını bana dikti, sonra neredeyse gönülsüz bir saygıyla Scarsdale'i başıyla selamladı. Sert bir okul müdürünün karşısına çıkmış somurtkan bir öğrenciyi hatırlattı bana.</span></p>

  <p class="calibre2">"Günaydın Carl," dedi Scarsdale öne çıkarak. "Seni rahatsız ettiğimiz için kusura bakma."</p>

  <p class="calibre2">Sesinde hafif bir ayıplama vardı. Bunu duyan Brenner nasıl göründüğünün farkına vardı.</p>

  <p class="calibre2">Hiç gerek yokken, "Henüz kalktım," dedi. Sesi hâlâ uykunun etkisiyle boğuk çıkıyordu. "Dün gece geç saatlere kadar yatmadım."</p>

  <p class="calibre2">Scarsdale'in ifadesi bunu görmezden geleceğini anlatıyor<span style="font-size: 1em;">du. Sadece bu seferlik. "Dr. Hunter sana bir şey sormak istiyor."</span></p>

  <p class="calibre2">Brenner bana bakarken düşmanlığını gizlemeye çalışmı<span style="font-size: 1em;">yordu. "Niye bu ib..." Ne dediğini fark edip lafını değiştirdi.&nbsp;</span><span style="font-size: 1em;">"Niye onun ne istediğini umursayayım?"</span></p>

  <p class="calibre2">Scarsdale sabırlı arabulucu pozunda ellerini havaya kaldırdı. "Davetsiz geldiğimizin farkındayım, ama önemli olabileceğini düşünüyor. Söyleyeceklerini dinlemeni istiyorum,"&nbsp;<span style="font-size: 1em;">dedi ve benden bu kadar dercesine dönüp bana baktı.&nbsp;</span><span style="font-size: 1em;">Scott'la annesinin ben konuşurken beni izlediklerinin bilincindeydim.</span></p>

  <p class="calibre2">"Ben Anders'ın tutuklandığını biliyorsun," dedim. Brenner cevap vermeden önce zaman kazanmak için masaya yaslanıp kollarını göğsünde kavuşturdu.</p>

  <p class="calibre2">"Ne olmuş?"</p>

  <p class="calibre2">"O konuda bir şey biliyor musun?"</p>

  <p class="calibre2">"Nereden bileceğim ki?"</p>

  <p class="calibre2">"Polis bir ihbar telefonu almış. O sen miydin?"</p>

  <p class="calibre2">Sanki ısı dalgası gibi bir kavgacılık yayılıyordu her yanından. "Sana ne bundan?"</p>

  <p class="calibre2">"Çünkü o sensen, Ben'i gerçekten görüp görmediğini bilmek istiyorum."</p>

  <p class="calibre2">Gözleri kısıldı. "Beni suçluyor musun?"</p>

  <p class="calibre2">"Bak, ben sadece polisin zamanını boşa harcamasını istemiyorum, o kadar."</p>

  <p class="calibre2">"Böyle düşünmene sebep ne? Milletin o Anders piçinin ne mal olduğunu anlaması yakındır."</p>

  <p class="calibre2">Scott koltukta huzursuzca kımıldadı. "Bilmem ki Carl, belki de o değildir... "</p>

  <p class="calibre2">Brenner ona döndü. "Sana soran olmadı. Kapa çeneni."</p>

  <p class="calibre2">"Bu sadece Ben Anders'la ilgili değil!" dedim, Scott başını&nbsp;<span style="font-size: 1em;">korumak istercesine eğerken. "Tanrı aşkına, göremiyor musun?"</span></p>

  <p class="calibre2">Brenner yaslandığı masadan kendini itip uzaklaştırdı, yumrukları sıkılıydı. "Sen kim olduğunu sanıyorsun? Dün gece seni durdurduğumuzda bizimle konuşmayacak kadar burnun havadaydı, şimdi de buraya gelip bana ne yapmam gerektiğini söylüyorsun, öyle mi?"</p>

  <p class="calibre2">"Sadece gerçeği söylemeni istiyorum."</p>

  <p class="calibre2">"Yani bana boktan bir yalancı mı diyorsun?"</p>

  <p class="calibre2">"Bir insanın hayatıyla oynuyorsun!"</p>

  <p class="calibre2">Zalimce sırıttı. "İyi. Bana kalırsa o piçi asabilirler."</p>

  <p class="calibre2">"Onu kastetmedim!" diye bağırdım. "Ya kız? Ona ne olacak?"</p>

  <p class="calibre2">Bu sözüm yüzündeki sırıtışı sildi. Bu hiç aklına gelmemiş&nbsp;<span style="font-size: 1em;">gibiydi. Omuzlarını silkti, ama artık savunmaya geçmişti.</span></p>

  <p class="calibre2">"Herhalde çoktan ölmüştür."</p>

  <p class="calibre2">Brenner'ın üzerine yürümek üzereyken Scarsdale beni engellemek için kolumu tuttu. Kendimi zorlayarak son bir kez daha denedim.</p>

  <p class="calibre2">"Kurbanlarını öldürmeden önce üç gün canlı tutuyor." Sesimin titremesini önlemek için mücadele ediyordum. "Tanrı bilir ne yapmak için onları canlı tutuyor. Bugün ikinci gün ve polis hâlâ Ben Anders'ı itiraf ettirmeye çalışıyor. Çünkü biri onlara Anders'ı evin önünde gördüğünü söylemiş."</p>

  <p class="calibre2">Devam edemedim bir süre. Sonra, "Lütfen," dedim, "Lütfen, eğer o sensen, onlara söyle."</p>

  <p class="calibre2">Diğerleri afallamış halde bana bakıyorlardı. Soruşturma dışında hiç kimse kurbanların canlı tutulduğunu bilmiyordu.&nbsp;<span style="font-size: 1em;">Mackenzie bunu onlara söylediğimi bilse çılgına dönerdi.&nbsp;</span><span style="font-size: 1em;">Umurumda değildi. Bütün dikkatimi Brenner'a odaklamış</span><span style="font-size: 1em;">tım.</span></p>

  <p class="calibre2"></p>

  <p class="calibre2">"Neden bahsettiğini bilmiyorum," diye mırıldandı, ama yüzündeki tereddüdü görebiliyordum. Hiç kimsenin gözlerine bakmıyordu.</p>

  <p class="calibre2">"Carl?" dedi annesi şüpheyle.</p>

  <p class="calibre2">"Bilmiyorum dedim, tamam mı?" diye tersledi, birdenbire yine öfkelenmişti. Bana döndü. "Sorunu sordun, şimdi siktir ol git!"</p>

  <p class="calibre2">Scarsdale orada olmasaydı neler olurdu bilmiyorum. Hemen aramıza girdi. "Yeter!" Brenner'a döndü. "Carl, sinirlenmeni anlıyorum, ama benim karşımda böyle konuşmazsan memnun olurum. Ya da annenin önünde."</p>

  <p class="calibre2">Brenner azarlanmaktan hiç mutlu olmamıştı, ama pederin kendi otoritesine olan inancı tamdı. Bana dönerek, "Dr. Hunter," dedi, "sorunuzu sordunuz. Burada daha fazla kalmanız için bir neden göremiyorum."</p>

  <p class="calibre2">Yerimden kıpırdamadım. Gözlerimi karşıya, Brenner'a dikmiştim, onun Ben'e kötülük olsun diye onu suçlu gösterdiğine şimdi daha fazla emindim. Onun suratsızlığını gördükçe, onu döve döve gerçeği öğrenmek istiyordum.</p>

  <p class="calibre2">"Eğer ona bir şey olursa," dedim, sesim kulağıma bir yabancınınki gibi geliyordu, "sen yalan söylediğin için ölürse, yemin ederim seni kendi ellerimle öldürürüm."</p>

  <p class="calibre2">Savurduğum tehdit odadaki bütün havayı emmişti sanki.&nbsp;<span style="font-size: 1em;">Scarsdale'in kolumdan tutup beni kapıya götürdüğünü hissettim. "Hadi gelin Dr. Hunter."</span></p>

  <p class="calibre2">Scott Brenner'ın yanından geçerken durdum. Yüzü bembeyazdı ve kafasını kaldırıp, faltaşı gibi açık gözlerle bana baktı. Sonra Scarsdale beni itekleyerek koridora çıkardı.</p>

  <p class="calibre2">Hiç konuşmadan arabaya döndük. Ancak köy yoluna ulaştığımız sıra tekrar konuşabilecek duruma gelmiştim.</p>

  <p class="calibre2">"Yalan söylüyor."</p>

  <p class="calibre2"></p>

  <p class="calibre2">"Eğer kontrolünüzü kaybedeceğinizi bilseydim sizinle gelmeyi asla kabul etmezdim," diye karşılık verdi Scarsdale öfkeyle. "Davranışınız utanç vericiydi."</p>

  <p class="calibre2">Hayretle ona baktım. "Utanç verici mi? Sonucunda neler olabileceğine aldırmadan suçsuz bir adama tuzak kurdu o!"</p>

  <p class="calibre2">"Bunun için kanıtınız yok."</p>

  <p class="calibre2">"Ah, hadi ama! Siz de oradaydınız, onu duydunuz!"</p>

  <p class="calibre2">"Ben iki adamın tepesinin attığını duydum, hepsi o."</p>

  <p class="calibre2">"Ciddi değilsiniz, değil mi? Polise ihbar telefonu edenin Brenner olduğunu düşünmediğinizi mi söylüyorsunuz?"</p>

  <p class="calibre2">"Buna karar vermek bana düşmez."</p>

  <p class="calibre2">"Karar vermenizi istemiyorum. Sadece benimle gelin ve polise onunla konuşmaları gerektiğini söyleyin!"</p>

  <p class="calibre2">Hemen karşılık vermedi. Verdiğinde de doğrudan bir yanıt değildi. "Kurbanların hemen öldürülmediğini söylediniz evde. Bunu nereden biliyorsunuz?"</p>

  <p class="calibre2">Alışkanlıkla duraksadım, ama artık kimin bildiği umurumda değildi. Artık önemi yoktu. "Çünkü cesetleri inceledim."</p>

  <p class="calibre2">Başı şaşkınlıkla ve hızla bana döndü. "Siz mi?"</p>

  <p class="calibre2">"Eskiden bu tür bir şeyde uzmandım. Buraya gelmeden önce."</p>

  <p class="calibre2">Scarsdale'in haberi sindirmesi biraz zaman aldı. "Yani polis soruşturmasına dahil miydiniz?"</p>

  <p class="calibre2">"Benden yardım etmemi istediler, evet."</p>

  <p class="calibre2">"Anlıyorum." Sesinin tonundan anlaşılıyordu ki, bu işten hoşlanmamıştı. "Ve bunu sır olarak saklamayı seçtiniz."</p>

  <p class="calibre2">"Hassas bir iş. Üzerine konuşmak istediğiniz türden bir şey değil."</p>

  <p class="calibre2">"Elbette. Ne de olsa biz sadece yöre sakinleriyiz. Sanırım cahilliğimiz sizi eğlendirmiştir."</p>

  <p class="calibre2"></p>

  <p class="calibre2">Yanaklarında iki renk noktası belirmişti. Fark ettim ki, sadece kırgın değil, aynı zamanda öfkeliydi. Bir an için tepkisi beni şaşırttı, ama sonra anladım. Kendini köyde nüfuzlu biri rolünde görmekten, Manham'ın lideri olarak düşünmekten haz almıştı. Şimdiyse başka birine başından beri esaslı bir rol verilmiş olduğunu, kendisinden esirgenen bilgilerden onun haberi olduğunu öğreniyordu. Bu onun gururuna inen bir darbeydi. Ve daha da kötüsü, egosuna.</p>

  <p class="calibre2">"Öyle bir şey yok," dedim.</p>

  <p class="calibre2">"Yok mu? Bunu bana şimdi, benden bir şey istediğiniz zaman söylemeniz garip. Pekala, ne kadar saf olduğumu şimdi görebiliyorum. Sizi temin ederim, bir daha aptal yerine konmayacağım."</p>

  <p class="calibre2">"Kimse sizi aptal yerine koymuyor. Sizi gücendirdiysem özür dilerim, ama burada söz konusu olan siz ya da ben degiliz."</p>

  <p class="calibre2">"Gerçekten öyle. Ve bundan böyle onu 'uzmanların' ellerine bırakacağımdan emin olabilirsiniz." Bunu acı bir alayla söylemişti. "Ben ne de olsa mütevazı bir papazdan başka bir şey değilim."</p>

  <p class="calibre2">"Bakın, yardımınıza ihtiyacım var. Kendi başıma... "</p>

  <p class="calibre2">"Birbirimize daha fazla söyleyecek bir şeyimiz olduğunu sanmıyorum," dedi.</p>

  <p class="calibre2">Yolun geri kalanı sessizlik içinde geçti.</p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <p class="calibre2"></p>

  <h1 id="sigil_toc_id_23">23</h1>

  <p class="calibre2"><span class="calibre5" style="font-weight: normal;">J</span>enny'yi uyandıran sesti, ilk başta karanlık yüzünden yö<span style="font-size: 1em;">nünü şaşırdı. Nerede olduğunu hiç hatırlamıyordu, niçin hâlâ göremediğini. Her zaman perdeler açık uyurdu, böylece en karanlık gecelerde bile yatak odasına biraz ışık girerdi. Sonra zeminin sertliğini fark etti, kokuyu algıladı, işte o zaman tokat yemiş gibi hatırladı her şeyi.</span></p>

  <p class="calibre2">Tekrar ipe asıldı. Tırnakları iple uğraşmaktan zaten paralanmıştı ve onları emdiğinde kan tadı alıyordu. Ama bütün gayretine rağmen düğümde hiç gevşeme olmuyordu. Bitkin halde kendini bıraktı. Şimdi başka rahatsızlıklar kendilerini hissettirmeye başlıyordu. Açlık, ama ondan da fazla susuzluk. Uyumadan önce, uzanabildiği en uzak noktada, hücrenin zeminiyle duvarlarından sızan suyun oluşturduğu minicik bir birikinti bulmuştu. Doğrudan içemeyeceği kadar sığ<span style="font-size: 1em;">dı, ama üzerindeki yeleği çıkarıp olanca suyu ona sünger gibi çektirmişti. Yeleği emdiğinde su, tadı sidik gibi ve acı da olsa harika gelmişti.</span></p>

  <p class="calibre2">O zamandan beri suyunu emdirebileceği iki nokta daha bulup aynı şeyi yapmıştı. Fakat susuzluğunu gidermeye yetmemişti. Rüyasında su görmüş, öncekinden de kuru bir bo<span style="font-size: 1em;">ğazla ve üzerinden atamadığı bir bezginlikle uyanmıştı. Bu ikisinin de insülin eksikliğinin erken belirtileri olduğunu bi</span><span style="font-size: 1em;">liyordu, ama bu düşünmek istemediği başka bir şeydi. Yapacak bir şey olsun diye, hücresinin zeminini bir kez daha araş</span><span style="font-size: 1em;">tırmaya koyuldu, o ıslak kısımların yeniden suyla dolmuş olmalarını umuyordu.</span></p>

  <p class="calibre2">O sırada o sesi yeniden duydu. Kalas duvarın öte tarafındaki mahzenden geliyordu.</p>

  <p class="calibre2">Burada başka biri daha vardı.</p>

  <p class="calibre2">Neredeyse nefes almaya çekinerek bekledi. O her kimse, buraya onu kurtarmaya gelmemişti. Çıkan seslerden hâlâ ortalıkta dolaştığını anlıyordu, ama başka bir şey olmadı. O an kalaslardaki yarıklar arasından daha çok ışık sızdığını fark etti. Ağır ağır kalaslara yaklaşırken, nabız atışlarının kulakları<span style="font-size: 1em;">na vuran gümbürtüsü neredeyse diğer bütün sesleri bastıracaktı. İlerlediği yolu elleriyle hissederek, olabildiğince sessizce yine aynı aralığa gözünü dayadı.</span></p>

  <p class="calibre2">Hücresinin zifiri karanlığından sonra bu aydınlık, retinasına bıçak gibi saplandı. Yaşaran gözünü kırpıştırdı, ta ki ışı<span style="font-size: 1em;">ğa alışana kadar. Tezgahın üzerinde çıplak bir ampul yanı</span><span style="font-size: 1em;">yordu; uzun, esnek bir kablonun ucunda sallanıyor, tezgahın tam üstüne geliyordu. O kadar alçaktı ki, düşen ışığı bir daire oluşturarak, sadece küçük bir alanı aydınlatıyor ve diğer her şeyi şekilsiz gölgeler içinde bırakıyordu. Tavana asılı ölü hayvanlar gölgelerde kaybolmuştu.</span></p>

  <p class="calibre2">Ses tekrar geldiğinde Jenny karanlığın içinden beliren bir adam gördü. Yere iyice yakın durarak baktığı açıdan adamı kısmen görüyordu. Işığın önünde hareket ettiğinde kot pantolonu ve asker ceketine benzer üstlüğü göze ilişiyordu. Tezgahta bir şeylerle meşgul olurken, silueti cüsseli biri olduğu izlenimi veriyordu. Şimdi ona doğru geliyordu.</p>

  <p class="calibre2">Adamın adımları yaklaşırken, Jenny hızla kalaslardan uzaklaştı. Adımlar durdu. Jenny karanlığın içinde gözleri sa<span style="font-size: 1em;">bit halde, donakalmış bir vaziyetteydi. Yüksek bir kazıma sesi duyuldu, ardından dikey bir ışık çizgisi belirdi. Derken, kalaslar bir menteşe üzerinde geri çekilirken hücresine ışık doldu. Karanlık bir şekil tepesinde dikilirken Jenny kör edici ışığın karşısında gözlerini kapadı.</span></p>

  <p class="calibre2">"Ayağa kalk."</p>

  <p class="calibre2">Ses alçak bir mırıldanma şeklindeydi. Jenny sesin tanıdık olup olmadığını anlayamayacak kadar korkuyordu. Hareket edemeyecek gibi hissediyordu.</p>

  <p class="calibre2">Ani bir hareket, ardından hızlı, keskin bir acı geldi. Koluna yapışarak bir çığlık attı. Kolu ıslaktı. Elindeki kana inanamayarak baktı.</p>

  <p class="calibre2"><i class="calibre3">"Ayağa kalk!"</i></p>

  <p class="calibre2">Kolundaki kesiğe avucunu yapıştırarak güçlükle ayağa kalktı. Titreyerek ayakta durdu, arkasındaki duvara yasladı kendini. Gözleri ışığa alışmaya başlıyordu, fakat başını başka tarafa çevrik tutuyordu. <i class="calibre3">Ona bakma. Onu tanıdığını bilirse</i> <i class="calibre3">gitmene izin vermez.</i> Ama gözleri kendiliğinden çevrildi. Adamın yüzüne değil, elindeki avcı bıçağına, ona doğru dönük kavisli ağzının ucuna. <i class="calibre3">Ah Tanrım, hayır, lütfen...</i></p>

  <p class="calibre2">"Soyun."</p>

  <p class="calibre2">Taksi şoförü ile yaşadıklarını yeni baştan yaşıyor gibiydi.&nbsp;<span style="font-size: 1em;">Ama bu sefer çok daha kötüydü, çünkü tekrar kurtarılmayı umamazdı.</span></p>

  <p class="calibre2">"Niçin?" Sesindeki histeriden kaynaklanan tizliği duydu ve bundan nefret etti.</p>

  <p class="calibre2">Bıçak yeniden savrulurken tepki vermeye zamanı olmadı.&nbsp;<span style="font-size: 1em;">Yanağında bir soğuk yanığı hissetti. Afallamıştı, elini yanağına götürdü, parmaklarının arasından akmaya başlayan ıslaklığı hissetti. Eline baktı, kendi kanıyla parlıyordu; az sonra yanağı acımaya başladı, tam bir ateş gibi yanıyor, nefesini kesiyordu.</span></p>

  <p class="calibre2"></p>

  <p class="calibre2">"Giysilerini çıkar."</p>

  <p class="calibre2">Şimdi sesin daha önce duyduğu bir ses olduğunu fark etti.&nbsp;<span style="font-size: 1em;">Tanımaya çalışırken, ses ona sanki bir kuyudan yankılanıyor gibi geliyordu.</span> <i class="calibre3" style="font-size: 1em;">Bayılma. Bayılma.</i> <span style="font-size: 1em;">Yanağının acısı dikkatini odaklamasına yardım ediyordu. Sallandı ama düşmedi. Adam acele etmeden bıçağı yaklaştırırken, Jenny onun kulak tırmalayan nefes alıp verişlerini işitebiliyordu. Bıçağın ucu çıplak kolunun tenine değiyordu, sonra adam bıçağı tenine hafifçe bastıracak şekilde yan yatırdı. Bıçak bir tüy gibi omzuna doğru kayıp, göğüs kemiği çizgisini izleyerek boğazına kadar çıktığında Jenny'nin gözleri kapalıydı. Ucu gıdısına ulaşana kadar yavaş&nbsp;</span><span style="font-size: 1em;">yavaş yukarı ilerledi. Bıçak bastırmaya devam edince Jenny kafasını yukarı kaldırmak zorunda kaldı. Artık daha fazla geri çekilemeyince baskı kesildi; şimdi sipsivri keskin ucu Jenny'nin başını yukarıda tutuyordu, boğazı boylu boyunca açığa çıkmıştı. Jenny kımıldamamak için mücadele veriyor, kesik kesik, düzensiz nefesler alıyordu. Sonra bıçak uzaklaştı.</span></p>

  <p class="calibre2">"Çıkar onları."</p>

  <p class="calibre2">Gözlerini açtı, karşısındaki adama bakmaktan kaçınıyordu hâlâ. Birikintilerin suyunu çektirdiği ıslak ve pis yeleğini başından çıkarırken kolları kurşun gibiydi. Mutluluk verici karanlığın içine çekildi bir an, ardından tişörtü kafasından yukarı çekip çıkarınca tekrar o pis kokan odaya döndü.</p>

  <p class="calibre2">İlk kez etrafını algılıyordu. Hücresi mahzen bölmesinden biraz fazlasıydı, kaba kalasların oluşturduğu paravanla diğer kısımdan ayrılmıştı. Ampulden yayılan parlaklığın ötesinde mahzen eski eşyalar, aletler ve hurdalardan oluşan gölgeli bir karmaşaydı, içeride tek tek seçemeyeceği kadar çok şey vardı. Arka tarafta, daha önce gördüğü basamaklar kıvrılarak yukarı çıkarken görünmeyen bir ışık kaynağı tarafından loş&nbsp;<span style="font-size: 1em;">bir şekilde aydınlatılıyorlardı.</span></p>

  <p class="calibre2"></p>

  <p class="calibre2">Ve hepsinin üstünde hayvanların sakatlanmış cesetleri sallanıyordu.</p>

  <p class="calibre2">Şimdi bütün mahzenin onlarla dolu olduğunu görebiliyordu; buruşup tomar olmuş kürkler, kemik ve tüyler, gö<span style="font-size: 1em;">rünmez bir akıntı içinde dalgalanıyorlardı. O sırada adanm ona doğru gelmeye başlayınca, vücudu ışığı kesti. Jenny gözlerini adamın elindeki harekete hazır bıçaktan alamıyordu Acele acele soyunmaya başladı, yine bir yerinin kesilmesini önlemek için her şeyi yapacak haldeydi. Sıra şortuna geldi</span><span style="font-size: 1em;">ğinde bir an donakaldı, sonra aşağıya sıyırıp bıraktı, şort bağ</span><span style="font-size: 1em;">lı ayağının etrafına yığıldı. Üzerinde sadece külotu kalmıştı.&nbsp;</span><span style="font-size: 1em;">Bir kuduz köpeğin gözleriyle buluşmaktan korkar gibi başını aşağıda tutuyordu.</span></p>

  <p class="calibre2">"Hepsini." Adamın sesi kalınlaşmıştı.</p>

  <p class="calibre2">"Ne yapacaksın?" diye fısıldadı Jenny, zayıf göründüğü için kendinden nefret ediyordu.</p>

  <p class="calibre2">"Dediğimi yap!"</p>

  <p class="calibre2">Korkudan, beceriksiz hareketlerle denileni yaptı. Adam eğildi ve Jenny'nin şortuyla külotuna hızla bıçağını savurdu, bağlı ayağından kurtulan giysileri sabırsızca bir tarafa fırlattı.&nbsp;<span style="font-size: 1em;">Adam elini ağır ağır uzatıp neredeyse çekinerek göğsüne dokunurken Jenny çığlığını zaptetti. Ağlamamak için kendini zor tutarak dudağını ısırdı ve başını başka tarafa çevirdi. Bunu yapınca tavana asılı hayvan cesetlerini gördü.</span></p>

  <p class="calibre2">Hiçbir şey düşünmeksizin adamın elini itti.</p>

  <p class="calibre2">Teninde o temasın somut bir anısı kaldı; kılların sertliği, alttaki kemiğin katılığı. Bir an her şey donmuşçasına hiçbir şey olmadı. Sonra adam kolunu savurup Jenny'nin yüzüne elinin tersiyle vurdu. Jenny duvara çarptı ve kayarak yere indi.</p>

  <p class="calibre2">Tepesinde ayakta duran adamın nefes alıp verişini işitebi<span style="font-size: 1em;">liyordu. Jenny sinmiş bekliyordu, ama adam başka bir şey yapmadı. Onun uzaklaştığını duyunca rahatladı. Yüzünün tokadı yiyen kısmı acıyordu, ama hiç değilse daha önce kestiği taraf değildi. Şanslısın, diye düşündü uyuşmuş bir şekilde.</span> <i class="calibre3" style="font-size: 1em;">Şanslısın</i> <span style="font-size: 1em;">ve</span> <i class="calibre3" style="font-size: 1em;">aptalsın.</i></p>

  <p class="calibre2">Bir tık sesinin ardından, delip geçici bir ışıkla yerine mıhlanırken yine etrafındaki hiçbir şeyi göremez oldu. Eliyle gözlerini siper edince, adamın tezgahın üzerinde duran bir masa lambasını yakmış olduğunu gördü. Spot ışığı gibi üzerine çevrilmişti. Jenny bir sandalyenin yere sürtülerek çekildiğini, adamın gölgeler içinde sandalyeye otururken ağırlı<span style="font-size: 1em;">ğıyla sandalyenin gıcırdadığını işitti.</span></p>

  <p class="calibre2">"Ayağa kalk."</p>

  <p class="calibre2">Acıyla itaat etti. Kısa süren başkaldırısı bir şekilde ince bir değişim yaratmıştı. Hâlâ korkuyordu, ama şimdi öfke de duyuyordu. Öfkesinden güç aldı ve bir ölçüde meydan okurcasına doğrulup kalkmayı başardı. Her ne olduysa, dedi kendi kendine, en azından vakur görünmeyi elden bırakmayaca<span style="font-size: 1em;">ğım. Birdenbire bu gözüne müthiş önemli göründü.</span></p>

  <p class="calibre2"><i class="calibre3">Tamam o halde.</i> Ne <i class="calibre3">yapacaksan yap. Bitsin artık.</i></p>

  <p class="calibre2">Çıplaktı ve titriyordu, bundan sonra olacakları bekliyordu. Hiçbir şey olmadı. Gölgelerden daha başka sesler geliyordu. Ne <i class="calibre3">yapıyor?</i> Bir anlığına bakmayı göze aldı; adamın hayal meyal figürü koca bacaklarını iyice uzatmış halde öylece oturuyordu. Ve ritmik, hafif sesler devam etti, sonunda Jenny ne olduğunu anladı.</p>

  <p class="calibre2">Adam mastürbasyon yapıyordu.</p>

  <p class="calibre2">Işık havuzunun öteki tarafından gelen sesler hızlandı. Kı<span style="font-size: 1em;">sık bir haykırış işitildi. Botları didişircesine döşemeye sürtündü, ardından bacakları gevşeyip hareketsizleşti. Jenny hiç kıpırdamadan ayakta duruyor, adamın düzensiz soluklarının&nbsp;</span><span style="font-size: 1em;">yavaş yavaş sessizleşmesini dinlerken neredeyse nefesini tutuyordu.</span></p>

  <p class="calibre2">Bir süre sonra adam ayağa kalktı. Jenny hışırtıyı duyabiliyordu, adam yaklaşmaya başladı. Gelip karşısında dururken Jenny gözlerini kendi ayaklarından ayırmadı, o kadar yakında durmuştu ki, kokusunu alabiliyordu. Jenny ye bir şey uzattı sertçe.</p>

  <p class="calibre2">"Giy bunu."</p>

  <p class="calibre2">Jenny uzatılanı almak için elini uzattı, ama kendini bıça<span style="font-size: 1em;">ğa bakarken buldu.</span> <i class="calibre3" style="font-size: 1em;">Bırak şunu,</i> <span style="font-size: 1em;">diye düşündü.</span> <i class="calibre3" style="font-size: 1em;">Bırak şunu,</i> <i class="calibre3" style="font-size: 1em;">sadece bir saniyeliğine. O zaman bakalım ne kadar cesursun.&nbsp;</i><span style="font-size: 1em;">Ama adam bıçağı bırakmadı. Bıçak onun elindeyken, Jenny tomar halindeki şeyi aldı. Bunun bir elbise olduğunu görünce, içinde bir umut kırıntısı belirdi, adamın gitmesine izin vereceğini düşündü. Ama elinde tuttuğu şeyin ne olduğunu anlayana kadar sürdü umudu.</span></p>

  <p class="calibre2">Bu bir gelinlikti. Beyaz saten ve danteldendi, yıllar içinde sararmıştı. Pisti ve siyah, kabuksu lekelerle keçeleşmişti; Jenny bunların ne olduğunu anlayınca öğürdü.</p>

  <p class="calibre2">Kurumuş kan.</p>

  <p class="calibre2">Gelinliği elinden attı. Bıçak saldırıya geçerek kolunun derisinde kıpkırmızı bir çizgi halinde düzgün bir yarık açtı.&nbsp;<span style="font-size: 1em;">Anında kan yükselip akmaya başladı.</span></p>

  <p class="calibre2">"Al onu yerden!"</p>

  <p class="calibre2">Giysiyi almak için yere eğilirken kolları bacakları sanki başka birine ait gibiydi. Gelinliğin içine girmeye başlamıştı ki, bileğindeki iple yapamayacağını anladı. Bir anlığına içinde bir umut alevlendi, ama adamdan ipi çözmesini isteyemeden bir şey ona engel oldu. <i class="calibre3">İstediği bu.</i> Jenny bunu sezgisel olarak biliyordu. <i class="calibre3">Ona mazeret vermemi istiyor.</i></p>

  <p class="calibre2">Oda etrafında dönüyordu, ama bu içgörü ona güç kazan<span style="font-size: 1em;">dırmıştı. Sarsak hareketlerle gelinliği alıp başından geçirmeye başladı. İğrenç kokuyordu; naftalin, eskimiş ter ve hafif parfüm karışımı keskin bir koku. Ağır giysinin katları yüzü</span><span style="font-size: 1em;">nü örterken birdenbire klostrofobi hissetti, böyle kapana kı</span><span style="font-size: 1em;">sılmışken bıçağın yine üzerine savrulacağını düşünüp dehşete kapıldı. Nihayet başı yakadan çıkınca derin bir nefes aldı.</span></p>

  <p class="calibre2">Ama adam yakında bir yerde değildi. Işığın gerisindeki karanlığın içindeydi, tezgahın üzerinde bir şeyle meşguldü.&nbsp;<span style="font-size: 1em;">Jenny kendine baktı. Gelinlik buruş buruş ve kaskatıydı. Kesiklerinden akan kan üzerine bulaşmıştı, var olan öncekilere yeni lekeler ekliyordu. Ama güzel dikilmiş bir gelinlikti, sateni ağır ve kalındı, ön tarafına dantelden incelikle işlenmiş&nbsp;</span><span style="font-size: 1em;">zambak motifi yerleştirilmişti. Bir</span> <i class="calibre3" style="font-size: 1em;">zamanlar bunu bir gelin giymiş,</i> <span style="font-size: 1em;">diye düşündü uyuşmuş bir halde.</span> <i class="calibre3" style="font-size: 1em;">Hayatının en mutlu</i> <i class="calibre3" style="font-size: 1em;">gününde.</i></p>

  <p class="calibre2">Sanki saat kurulması gibi bir çark sesi geldi. Hâlâ gölgeler içinde gizli olan adam lambanın yanına küçük, ahşap bir kutu koydu. Ancak kapağını kaldırdığında Jenny bunun ne olduğunu anladı.</p>

  <p class="calibre2">Bir müzik kutusuydu. Ortasında bir kaide üzerinde minik bir balerin vardı. Figür dönmeye başlar ve narin, ama deforme olmuş bir melodi içerinin leş gibi kokan havasında çınlarken Jenny sabit gözlerle bakıyordu. Mekanizma hasar görmüştü, ama arızalı ezgi yine de tanınıyordu. 'Ay Işığı'.</p>

  <p class="calibre2">"Dans et."</p>

  <p class="calibre2">Jenny sıçrayarak, daldığı âlemden çıktı. "Ne?"</p>

  <p class="calibre2">"Dans et."</p>

  <p class="calibre2">Talimat o kadar gerçeküstüydü ki, başka bir dile ait olabilirdi. Ancak bıçak havaya kalktığında dehşete düşüp hareket etmeye başladı. Ağırlığını bir bu, bir diğer ayağına vererek sallanmaya başladı; bir dansçının sarhoş, ayağı bağlı takli<span style="font-size: 1em;">diydi bu.</span> <i class="calibre3" style="font-size: 1em;">Ağlama, ağladığını görmesine izin verme.</i> <span style="font-size: 1em;">Ama yine de kontrol edemediği gözyaşları yüzüne akıyordu.</span></p>

  <p class="calibre2">Adamın gölgeler içinde yarı gizlenmiş halde kendisini seyrettiğinin bilincindeydi. Ve sonra merdivenlere doğru ilerledi<span style="font-size: 1em;">ğini gördü. Adam merdivenlerin tepesinde gözden kaybolunca şaşkınlıkla dansı kesti. Bir an için, kendisini kalasların arkasına kapamadan gideceğini sandı. Ama sadece birkaç saniye sonra tekrar aşağı inen ayak sesleri işitti. Ağır ve ölçülüydüler, yukarı çıktığı zamankinden çok daha cansızdılar. Adamın ayağını yere basarkenki temkinliliğinde tüyler ürpertici biçimde uğursuz bir şey vardı.</span> <i class="calibre3" style="font-size: 1em;">Seni korkutmaya çalışıyor,</i> <span style="font-size: 1em;">dedi kendi kendine.</span> <i class="calibre3" style="font-size: 1em;">Gelinlik gibi bu da başka bir oyundan ibaret.</i></p>

  <p class="calibre2">Figür merdivenlerin dibinde birden belirince jenny hemen gözlerini kaçırdı ve tam zamanında müziğe uyarak kı<span style="font-size: 1em;">pırdanmaya başladı. Kafasını aşağıda tutarken adamın ağır ağır mahzeni katettiğini işitiyordu. Ahşaptan çizilme sesi ve sonra tekrar sandalye gıcırtısı geldi. Jenny seyredildiğini biliyordu ve kendisine dikilen bakışların fiziksel baskısı altında hareketleri katılaştı ve uyumsuzlaştı. Bu</span> <i class="calibre3" style="font-size: 1em;">hoşuna mı gidiyor?&nbsp;</i><span style="font-size: 1em;">diye düşündü hararetle, öfkesini alevlendirmeye çalışarak.&nbsp;</span><span style="font-size: 1em;">Korkusunu kontrol edebilmesinin tek yolu buydu.</span></p>

  <p class="calibre2">Müzik kutusunun zembereği boşalırken müzik yavaşlı<span style="font-size: 1em;">yor, daha da akortsuz hale geliyordu. Ses kesilirken, Jenny bir kibritin çakıldığını işitti ve alevini gördü. Kibritin sarı alevi karşısında gölgeler hızla çekiliverdi, ardından tekrar karanlık sökün etti. Ama o kısacık anda, kibrit alevinin aydınlattığı yüz Jenny'nin gözüne ilişiverdi.</span></p>

  <p class="calibre2">Ve bir anda anladı.</p>

  <p class="calibre2">Müzik durmuştu, farkında değildi. Kükürt ve tütün kokusu karışımı kendisine doğru sürüklenirken, müzik kutusunun yeniden kurulduğunu işitti.</p>

  <p class="calibre2"></p>

  <p class="calibre2">Yeni bir şok ve umutsuzluğun altında ezilirken, müzik yeniden çınlamaya başladığında ayaklarını sürüyerek sözüm ona dansına kaldığı yerden devam etti.</p>

  <p class="calibre2"><br /></p>

  <p class="calibre2"></p>
</body>
</html>
