<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>index</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body class="calibre">
  <p><br /></p>

  <p><br /></p>

  <p><span style="font-size: 1em;">Simon Beckett</span><br /></p>

  <p class="calibre2">Ölümün Kimyası</p>

  <p class="calibre2">Özgün Adı: <i>The</i> <i class="calibre3">Chemistry of Death</i></p>

  <p class="calibre2">İthaki Yayınları - 664</p>

  <p class="calibre2">Edebiyat - 534</p>

  <p class="calibre2">ISBN 978-605-375-027-7</p>

  <p class="calibre2">I. Baskı, İstanbul / Mart 2010</p>

  <p class="calibre2">Türkçe Çeviri: Nur Küçük, 2010</p>

  <p class="calibre2"><br /></p>

  <p class="calibre2">Bu eserin tüm hakları Anatolialit Ajansı aracılığıyla satın alınmıştır.</p>

  <p class="calibre2">Yayıncının yazılı izni olmaksızın dağtımı yapılamaz.</p>

  <p class="calibre2">Yayına Hazırlayan: Kerim Öncül</p>

  <p class="calibre2">Sanat Yönetimi: Murat Özgül</p>

  <p class="calibre2">Sayfa Düzeni ve Baskıya Hazırlık: Özge Bozuk</p>

  <p class="calibre2">Düzelti: Ayşegül Uyanık Örnekal</p>

  <p class="calibre2">Kapak, İç Baskı: İdil Matbaacılık</p>

  <p class="calibre2">Davut paşa Cad. No: 123 Kat: 1</p>

  <p class="calibre2">Topkapı-İstanbul Tel: (0212) 482 36 01</p>

  <p class="calibre2">Sertifika No: 11410</p>

  <p class="calibre2">İthaki Penguen Kitap-Kaset Bas. Yay. Paz. Tic. Ltd. Sti.'nin yan kuruluşudur.</p>

  <p class="calibre2">Mühürdar Cad. İlter Ertüzün Sok. 4/6 34710 Kadıköy İstanbul Tel: ( 0216 ) 330 93 08 - 348 36 97 Faks: (0216 ) 449 98 34</p>

  <p class="calibre2"><a class="calibre4" href="mailto:ithaki@ithaki.com.tr">ithaki@ithaki.com.tr</a>&nbsp; &nbsp; <a class="calibre4" href="http://www.ithaki.com.tr">www.ithaki.com.tr&nbsp;</a></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2">Hilary için...</p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 class="calibre2" id="sigil_toc_id_1">1</h1>

  <p class="calibre2">İnsan bedeni ölümünden dört dakika sonra ayrışmaya baş<span style="font-size: 1em;">lar. Bir zamanlar yaşamı barındırırken, şimdi son başkala</span><span style="font-size: 1em;">şımlarını geçirmektedir. Kendi kendini parçalama sürecinde, hücreler içten dışa doğru çözülür. Doku önce sıvıya, sonra gaza dönüşür. Canlılığını yitiren vücut başka organizmalar için hareketsiz bir ziyafettir artık. Önce bakteriler, sonra böcekler gelir. Ve sinekler... Yumurtalarını bırakırlar, ardından yumurtalardan larvalar çıkar. Bunlar besin değeri yüksek et suyuyla beslenir ve sonra göç ederler. Ölü bedeni düzenli bir şekilde terk ederlerken, daima güneye yönelen muntazam bir kortej halinde birbirlerini izlerler. Yön zaman zaman güneydoğu veya güneybatı olabilir, ama asla kuzey olmaz. Nedenini kimse bilmiyor.</span></p>

  <p class="calibre2">Bu evreye kadar, cesedin kas proteini yıkılmış ve ortaya güçlü bir kimyasal karışım çıkmıştır. Bu, bitkiler için öldürü<span style="font-size: 1em;">cüdür; larvaların yürüdüğü çimenler o yüzden ölür ve böylece geriye doğru izlenebilen yol, ölümle bir çeşit göbekbağı oluşturur. Yağmurun olmadığı kum ve sıcak ortamlar gibi uygun koşullarda metrelerce devam edebilen bu göbekbağı, birbirini izleyen tombul sarı kurtçukların konga dansı yapar gibi yalpaladıkları kahverengi bir hattır. Merak uyandıran bir görüntüdür ve meraklı olan biri için, olayın kaynağına ulaş</span><span style="font-size: 1em;">maktan daha doğal ne olabilir? Yates'lerin çocuklarının. Sally Palmer'dan kalanları bulmaları da böyle oldu.</span></p>

  <p class="calibre2"><span style="font-size: 1em;">Neil ve Sam, Farnham Ormanının bataklık sınırında sinek kurdu sürüsüne rast geldiler. Henüz temmuzun ikinci haftası olmasına rağmen, hiç bitmeyecekmiş gibi gelen ola</span><span style="font-size: 1em;">ğandışı bir yaz yaşanmaktaydı. Sonsuz sıcaklık, ağaçların suyunu buharlaştırıp renklerini yok ediyor, toprağı kavurup kemik gibi sertleştiriyordu. Çocuklar yörenin yüzme havuzu kabul edilen, sazlık bir gölet olan Willow Hole'a gidiyorlardı.&nbsp;</span><span style="font-size: 1em;">Orada arkadaşlarıyla buluşup pazar gününün öğleden sonrasını, dalları gölete doğru uzanan bir ağaçtan ılık, yeşil suya atlayarak geçireceklerdi. En azından öyle sanıyorlardı.</span></p>

  <p class="calibre2">Onların sıcaktan bunalmış, uyuşmuş ve birbirlerine karşı sabırsız olduklarını görüyorum. Kardeşinden üç yaş büyük olan on bir yaşındaki Neil, Sam'in biraz önünde yürüyerek sabırsızlığını belli ediyor. Elindeki çubukla yolunun üzerindeki sapları ve dalları kırbaçlıyor. Sam arkasından yorgun, argın gelirken arada bir burnunu çekiyor. Serin bir yaz günü olduğu için değil, saman nezlesi yüzünden; gözleri, de bu yüzden kızarıyor. Hafif bir antihistamin iyi gelirdi, ama bu evrede bundan haberi yok. Yaz boyunca sürekli burnunu çeker. Her zaman ağabeyinin peşinden gölge gibi giden Sam, başı aşağıda yürü<span style="font-size: 1em;">düğünden sinek kurdu sürüsünü Neil değil, o fark ediyor.</span></p>

  <p class="calibre2">Durup inceliyor, sonra Neil'e sesleniyor. Neil ağırdan alı<span style="font-size: 1em;">yor, ama Sam'in bir şey bulduğu açık. Etkilenmemiş gibi davranmaya çalışsa da, dalgalanan bir kuyruk halindeki kurt</span><span style="font-size: 1em;">çuklar kardeşi kadar onun da ilgisini çekiyor. İkisi birden kurtçukların üzerine eğiliyor, birbirine benzeyen yüzlerine düşen siyah saçlarını geriye itiyor ve duydukları amonyak, kokusuyla burunlarını kırıştırıyorlar. Her ne kadar sonraları, ikisi de kurtçukların nereden geldiğine bakmanın hangisinin&nbsp;</span><span style="font-size: 1em;">fikri olduğunu hatırlayamasa da, ben Neil'in fikri olduğunu sanıyorum. Sinek kurtlarının yanından görmeden geçip gittikten sonra, otoritesini yeniden kurmak istemiştir. Bu yüzden bence işi başlatan Neil'di; larvaların sazlıktaki bir küme&nbsp;</span><span style="font-size: 1em;">sararmış otun arasından çıktığını görüp o tarafa yöneldi ve Sam de başı çeken ağabeyinin peşinden gitti.</span></p>

  <p class="calibre2">Yaklaştıkça kokuyu mu fark ettiler? Herhalde. Sam'in tı<span style="font-size: 1em;">kalı sinüslerinden bile geçecek kadar güçlü bir kokudur. Ve herhalde neyin kokusu olduğunu anladılar. Ne de olsa şehirli çocuklar değiller, yaşam ve ölüm döngüsüne aşinalar. Uyku getirici vızıltıları sıcak havayı adeta dolduran sinekler de onları uyarmıştır. Ama buldukları ceset, umdukları gibi bir koyun veya geyik, hattâ köpek cesedi bile değildi. Güneşin altında çıplak ve tanınmaz halde yatan Sally Palmer'ın cansız vücudu, sanki derisinin altında kabarıp keptirerek ağzından, burnundan ve bedeninde sonradan oluşmuş açıklıklardan dışarıya dalga dalga yayılan istilacıların hareketiyle kaynıyordu. Sally Palmer'dan saçılan kurtçuklar önce toprakta öbekleniyor, ardından da çocukların geldiği yöne doğru devam eden o kuyruğa katılıp ağır ağır ilerliyorlardı.</span></p>

  <p class="calibre2">İlk önce hangisinin kaçmaya başladığının önemli olduğunu sanmıyorum, ama bence Neil'dı. Her zamanki gibi Sam, ağabeyinden işareti alıp yarışın birincisinden kopmamaya çalışan atletler gibi koştu ve önce eve sonra da polis merkezine gittiler.</p>

  <p class="calibre2">Ve nihayetinde bana geldiler.</p>

  <p class="calibre2">Hafif bir yatıştırıcıyla beraber Sam'e saman nezlesi için antihistamin de verdim. Gerçi bu sefer gözleri kızarmış olan bir tek o değildi. Buldukları ceset yüzünden Neil da sarsılmış&nbsp;<span style="font-size: 1em;">bir haldeydi, ama çocuklara özgü o rahat tavırlara tekrar kavuşmaya başlıyordu. Bu yüzden, bana olanları anlatan Sam&nbsp;</span><span style="font-size: 1em;">değil. Neil oldu; gördüklerini sade anı formunda aktarmak yerine daha makbul bir biçime, tekrar tekrar anlatılacak bir öykü biçimine dönüştürmeye başlamıştı bile. O anormal sı</span><span style="font-size: 1em;">cak yaz mevsiminde yaşanan trajik olayların seyirlerini tamamlamalarının üstünden yıllar geçtikten sonra bile Neil öyküyü hâlâ anlatıyor olacak ve belleklerde keşfi, sayesinde bü</span><span style="font-size: 1em;">tün olayların başladığı kişi olarak kalacaktı.</span></p>

  <p class="calibre2">Ama aslında olaylar o keşifle başlamamıştı. Aramızda yaşayan şeyin o yaza kadar asla farkında olmamıştık, hepsi buydu.</p>

  <p class="calibre2"></p>

  <p class="calibre2"><br /></p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 id="sigil_toc_id_2">2</h1>

  <div>
    <br />
  </div>

  <div>
    <br />
  </div>

  <div>
    <br />
  </div>

  <p class="calibre2"><span class="calibre5" style="font-weight: normal;">M</span>anham'a üç yıl önce, yağmurlu bir mart günü ak<span style="font-size: 1em;">şamüzeri geldim, ıssızlığın ortasında küçük bir platformdan ibaret olan tren istasyonuna vardığımda karşı</span><span style="font-size: 1em;">laştığım ağır yağmur almış doğa parçasında, sanki ne yükselti çizgileri vardı ne de insan yaşadığına dair bir iz. Bavulumla ayakta dikilmiş etrafımdaki manzarayı algılamaya çalışı</span><span style="font-size: 1em;">yordum, yakamdan içeri sızan, yağmurun farkında bile değildim. Dört bir yanımda uzayıp giden bataklık arazi ile düzlükler, yalıtılmış gibi duran ormanlık parçalar tarafından ancak yer yer kesiliyor ve bu çizgisel topografya ufka kadar devam ediyordu.</span></p>

  <p class="calibre2">Bu benim Norfolk'a, Düzlüklere ilk gelişimdi. Benim için olağanüstü yabancı görünüyordu. Geniş mi geniş açıklığa iyice baktım; nemli, serin havayı içime çektim ve asgari düzeyde de olsa bir şeylerin çözülmeye başladığını hissettim. Sevimsiz bir yer olabilirdi, ama hiç değilse Londra değildi.</p>

  <p class="calibre2">Beni kimse karşılamadı. İstasyondan sonra yola nasıl devam edeceğimi kararlaştırmamıştım. O kadar ötesini planlamamıştım. Her şeyle birlikte arabamı da satmış ve köye nasıl gideceğimi hiç düşünmemiştim bile. O günlerde pek berrak düşünebiliyor değildim henüz. Ama bir şehirlinin kibiriyle düşünecek olsaydım, taksilerin, dükkanların, ne bileyim bir&nbsp;<span style="font-size: 1em;">şeylerin olduğunu varsayardım. Fakat taksi durağı (ilan yoktu, hattâ bir telefon kulübesi bile yoktu. Bir an cep telefonumu başkasına verdiğime hayıflandım, sonra bavulumu yerden alıp yola doğru ilerledim. Yolda iki seçenek vardı, sola ya da sağa gitmek. Hiç tereddütsüz sola yöneldim. Sebebi yoktu. Birkaç yüz metre sonra, rengi atmış, tahtadan bir yol işaretinin olduğu bir kavşağa ulaştım. Tabela yan yatmış oldu</span><span style="font-size: 1em;">ğundan sanki ıslak toprağın altında bir noktayı işaret ediyordu. Ama en azından, doğru yönde ilerlediğimi söylüyordu.</span></p>

  <p class="calibre2">Nihayet köye vardığımda hava kararmak üzereydi. Yürürken yanımdan bir iki araba geçti ama durmadılar. Onlar dı<span style="font-size: 1em;">şında gördüğüm ilk yaşam belirtisi, birbirlerinden uzak ve yoldan epeyce içeride kalan birkaç çiftlikti. Sonra grileşen havada ileride bit kilisenin kulesini gördüm, yarısı sanki çayıra gömülü gibi görünüyordu. Buralarda kaldırım vardı. Her ne kadar dar ve yağmurdan kayganlaşmış olsa da, tren istasyonundan beri yürüdüğüm yol kenarındaki çimenlikten ve çalı çitlerin arasından daha iyiydi. Yol bir kez daha kıvrıldı</span><span style="font-size: 1em;">ğında, tesadüfen karşınıza çıkana kadar neredeyse gizlenmiş&nbsp;</span><span style="font-size: 1em;">halde duran köy gözünüzün önüne seriliyordu.</span></p>

  <p class="calibre2">Pek de kartpostallardakı köylere benzemiyordu, içinde çok fazla yaşanılmış, çok fazla yayılmış hali, İngiliz köyü imgesiyle uyumsuzdu. Dış kesimlerinde savaş öncesinden kalma evler vardı, ama biraz ileride bunlar yerlerini duvarları iri çakmaktaşlarıyla döşeli taş kulübelere bıraktı. Köyün içlerine iyice yaklaştıkça evler yaşlandı, her adımım beni tarihte daha da geriye götürdü. Çiseleyen yağmurla cilalanan, bir araya toplanmış kulübeler yaşamsız pencerelerinden bana ifadesiz bir kuşkuyla bakıyordu.</p>

  <p class="calibre2">Bir süre sonra yol kenarında kapalı dükkanlar belirdi, arkalarında ıslak akşam alacasına karışan daha başka evler var<span style="font-size: 1em;">dı. Bir okulun, sonra bir birahanenin önünden geçip köy parkına ulaştım. Park nergislerle ışıl ışıldı; yağmur altında öne arkaya sallanırlarken çan şeklindeki sarı çiçekleri, sepya tonlarına bürünen dünyada insanı şok edecek kadar canlı renkteydi. Parkta bir kule gibi yükselen ihtiyar, devasa atkestanesi ağacının çıplak siyah dalları alabildiğine uzanıyordu.</span></p>

  <p class="calibre2">Onun arkasında, yan yatmış, yosunlanmış mezar taşlarıyla dolu bir mezarlığın çevrelediği, kulesini yoldan gördüğüm Norman kilisesi vardı. Diğer eski yapılar gibi onun da duvarları çakmaktaşıyla döşeliydi; sert, yumruk büyüklüğünde taş<span style="font-size: 1em;">lar doğa şartlarına meydan okumuştu. Ama etraflarındaki daha yumuşak harç havanın ve zamanın etkisiyle bozulup yıpranmış ve kilisenin pencereleriyle kapısı yüzyıllar içinde zemin kaydıkça hafifçe yamulmustu.</span></p>

  <p class="calibre2">Durdum. İleride yolun daha başka evlere götürdüğünü görebiliyordum. Belli ki hemen hemen bütün Manham bu kadardı. Bazı pencerelerde ışıklar görülüyordu, ama başka yaşam belirtisi yoktu. Yağmurun altında duruyordum, ne yö<span style="font-size: 1em;">ne gideceğimden emin değildim. Sonra bir ses duydum ve mezarlıkta iki bahçıvanın çalıştığını gördüm. Yağmuru ve havanın kararmaya başladığını fark etmemiş gibi, eski mezar taşlarının etrafındaki otları tırmıkla toplayıp temizlik yapı</span><span style="font-size: 1em;">yorlardı. Ben yaklaşırken de kafalarını kaldırıp bakmadılar, işlerine devam ettiler.</span></p>

  <p class="calibre2">"Doktorun muayenehanesi nerede, söyleyebilir misiniz?"&nbsp;<span style="font-size: 1em;">diye sordum yüzümden sular damlarken.</span></p>

  <p class="calibre2">İşlerini bırakıp bana baktılar; büyükbaba ve torun olmalıydılar, aralarındaki yaş farkına rağmen birbirlerine çok benziyorlardı. İkisinin de yüzünde aynı durgun, meraksız ifade vardı, peygamberçiçeği mavisi sakin gözlerle öylece bakıyorlardı. Yaşlı olan, parkın diğer tarafındaki iki yanı ağaçlı dar&nbsp;<span style="font-size: 1em;">patikayı işaret ederek, "İşte orada." dedi. Şivesinden bir kez daha anladım ki, artık Londra'da değildim, sesli harfleri birbiriyle kaynaştırması şehirli kulaklarıma yabancı geliyordu.</span></p>

  <p class="calibre2">Ben teşekkür ederken, onlar işlerine geri dönmüştü bile. Patikaya ilerledim, yola doğru sarkan dalların arasından damlarken yağmurun sesi yükseliyordu. Biraz sonra dar bir araba yolunun girişini kesen geniş bir kapıya ulaştım. Kapı dikmelerinden birine çakılmış tabelada 'Bank House', altındaki pirinç plakanın üzerindeyse 'Dr. H. Maitland' yazılıydı. İki yanında porsukağaçlarının yükseldiği araba yolu önce bakımlı bahçelere doğru hafif bir yokuşla yükselip, sonra George dö<span style="font-size: 1em;">nemi tarzı gösterişli bir evin avlusuna doğru iniyordu. On kapının bir tarafındaki eskimiş dökme demir çubuğa tabanlarımı sürterek ayakkabılarımın altındaki çamuru kazıdıktan sonra, ağır tokmağını kaldırıp kapıyı gürültüyle çaldım. Tam bir kere daha çalmak üzereydim ki, kapı açıldı.</span></p>

  <p class="calibre2">Saçları tamamen koyu gri olan, orta yaşlı, etine dolgun bir kadın bana dikkatle bakarak, "Buyrun?" dedi.</p>

  <p class="calibre2">"Dr. Maitland'i görmeye gelmiştim."</p>

  <p class="calibre2">Kadının kaşları çatıldı. "Muayenehane kapandı. Ve korkarım doktor şu an ev vizitesine gitmiyor."</p>

  <p class="calibre2">"Yo... şey, kendisi beni bekliyordu." Bu lafıma hiçbir kar<span style="font-size: 1em;">şılık gelmeyince, yağmur altında bir saat yürüdükten sonra ne kadar pejmürde göründüğümün farkına vardım. "İş için geldim. David Hunter?"</span></p>

  <p class="calibre2">Kadının yüzü aydınlandı. "Ah, <i class="calibre3">çok</i> özür dilerim! Anlayamadım. Sandım ki... içeri girin lütfen." Geri çekilip beni içeri aldı. "Aman Tanrım, sırılsıklam olmuşsunuz. Çok mu yü<span style="font-size: 1em;">rüdünüz?"</span></p>

  <p class="calibre2"><span style="font-size: 1em;">"İstasyondan buraya kadar."</span></p>

  <p class="calibre2">'Tren istasyonundan, mı? Ama kilometrelerce uzakta ora<span style="font-size: 1em;">sı!" Bu arada paltomu çıkarmama yardım ediyordu. "Treniniz geldiğinde niye bizi arayıp haber vermediniz? Sizi alması için birini gönderirdik."</span></p>

  <p class="calibre2">Yanıtım yoktu. Doğrusu bu hiç aklıma gelmemişti.</p>

  <p class="calibre2">"Bekleme odasına buyrun. Orada ateş yanıyor. Ah, hayır, bavulunuzu burada bırakabilirsiniz, kimse çalmaz;' dedi paltomu asmış geri gelirken. Gülümseyince yüzündeki gerginli<span style="font-size: 1em;">ği apaçık ilk o zaman fark ettim. Daha önce kibarlıktan az ve öz konuşuyor sanmıştım, ama asıl sebep yorgunluktu.</span></p>

  <p class="calibre2">Beni ahşap panelli, geniş bir odaya götürdü. Zamanla yıpranmış, deri yüzlü bir <i class="calibre3">Chesterfild</i> kanepe, kor halinde bir odun yığınının olduğu şöminenin karşısındaydı. Yerdeki iran halısı eski ama hala güzeldi, kıratından gözüken çıplak döşeme tahtaları koyu toprak renginde cilalanmıştı. İçerideki çam ve odun dumanı kokusu çok hoştu.</p>

  <p class="calibre2">"Lütfen oturun. Dr. Maitland'e geldiğinizi haber vereyim.&nbsp;<span style="font-size: 1em;">Bir fincan çay ister miydiniz?"</span></p>

  <p class="calibre2">Bu da artık şehirde olmadığımın işaretlerinden biriydi.&nbsp;<span style="font-size: 1em;">Şehirde kahve diye sorarlardı. Kadına teşekkür etlim ve o odadan çıktıktan sonra gözlerimi ateşe diktim. Dışarının so</span><span style="font-size: 1em;">ğuğundan sonra, odanın sıcaklığı uykumu getiriyordu. Fransız pencerenin dışındaki dünya şimdi tamamen karanlıktı.&nbsp;</span><span style="font-size: 1em;">Camda yağmur damlalarının pıtırtısı vardı. Kanepe yumuşak ve rahattı. Gözkapaklarımın kapanmaya başladığını hissediyordum. Tam kafam düşüyordu ki, neredeyse panikle ayağa fırladım. Bir anda kendimi yorgunluktan bitmiş, hem fiziksel hem de zihinsel olarak tükenmiş hissettim. Ama uyuyacağım korkusu daha da büyüktü.</span></p>

  <p class="calibre2">Kadın odaya geri döndüğünde hâlâ ateşin önünde ayakta dikiliyordum. "Gelmek ister misiniz? Dr. Maitland çalışma odasında.''</p>

  <p class="calibre2"></p>

  <p class="calibre2">Koridorda onu takip ederken ayakkabılarımız döşeme tahtalarını gıcırdatıyordu. Kadın koridorun sonundaki bir odanın kapısını hafifçe tıklattı ve cevap beklemeden doğal bir aşinalıkla açtı. İçeri girmem için geri çekilirken bana yine gülümsedi.</p>

  <p class="calibre2">"Bir iki dakika içinde çaylarınızı getiririm," dedi kapıyı çekip dışarı çıkarken.</p>

  <p class="calibre2">Çalışma odasında masada bir adam oturuyordu. Bir an birbirimize dik dik baktık. Oturduğu yerden bile uzun boylu olduğunu anlayabiliyordum; güçlü bir kemik yapısı, derin çizgili bir yüzü ve griden çok beyaza yakın denebilecek sık saçları vardı. Ama siyah kaşları zayıflığı akla getirebilecek her şeyle çelişiyordu ve kaşlarının altındaki keskin ve uyanık bakışlı gözleri bir çırpıda beni süzdüğünde, aldığı izlenimin ne olabileceğine dair hiçbir tahminim yoktu. Pek iyi görünmediğim için ilk kez hafifçe rahatsızlık duydum,</p>

  <p class="calibre2">"Yüce Tanrım, sırılsıklamsınız!" Bağıran sesi sert ama dostçaydı.</p>

  <p class="calibre2">"İstasyondan buraya yürüdüm. Taksi yoktu."</p>

  <p class="calibre2">Homurdandı. "Muhteşem Manham'a hoşgeldiniz. Bir gün erken geleceğinizi bana haber vermeliydiniz. Sizi istasyondan aldırırdım."</p>

  <p class="calibre2">"Bir gün erken mi?" diye tekrarladım.</p>

  <p class="calibre2">"Evet öyle. Sizi yarına kadar beklemiyordum."</p>

  <p class="calibre2">İlk kez o an, dükkanların neden kapalı olduğu kafama dank etti. Pazar günüydü. Zaman algımın fena halde çarpıldığını fark etmemiştim. Dr. Maitland gafımdan dolayı ne kadar afalladığımı görmemiş gibi yaptı.</p>

  <p class="calibre2">"Neyse, artık buradasınız. Böylece, yerleşmek için daha fazla zamanınız olur. Ben Henry Maitland. Tanıştığımıza memnun oldum."</p>

  <p class="calibre2">Ayağa kalkmadan elini uzattı. Ancak o zaman sandalyesin<span style="font-size: 1em;">de tekerlekler olduğunu fark ettim. İlerleyip elini sıktım, ama tereddüt ettiğimi fark etmişti bile. Ağzının ucuyla gülümsedi.</span></p>

  <p class="calibre2">"Niye ilan verdiğimi artık anlamışsınızdır."</p>

  <p class="calibre2"><i class="calibre3">The</i> Times'ın iş ilanları kısmında kolayca gözden kaçacak kadar küçük bir ilandı. Ama her nedense gözlerim hemen o ilana takılmıştı. Kırsalda bir muayenehaneye geçici sözleşmeyle pratisyen doktor aranıyordu. Altı ay boyunca kalacak yer sağlanacaktı. Bana en fazla, yeri cazip gelmişti. Özel olarak Norfolk'la çalışmayı istiyor değildim, önemli olan Londra'dan uzaklaşmaktı. Başvurduğumda pek umutlu da heyecanlı da değildim, o yüzden bir hafta sonra gelen mektubu açarken kibar bir ret cevabı görmeyi bekliyordum. Oysa iş bana veriliyordu. Ne dediğini anlamak için mektubu iki kez okumam gerekmişti. Başka zaman olsa bunda bir bit yeniği arardım, ama başka zaman olsa zaten bu işe hiç başvurmazdım.</p>

  <p class="calibre2">İşi kabul ettiğimi yine mektupla bildirmiştim.</p>

  <p class="calibre2">Yeni işverenime baktım ve geç de olsa nasıl bir taahhüdün altına girmiş olabileceğimi düşündüm. Dr. Maitland zihnimi okumuşcasına ellerini bacaklarına vurarak, "Araba kazası,"&nbsp;<span style="font-size: 1em;">dedi. İfadesinde utanma ya da kendine acıma belirtisi yoktu.&nbsp;</span><span style="font-size: 1em;">"Zamanla kısmen de olsa iyileşme şansım var, ama o güne kadar kendi başıma idare edemem. Yaklaşık bir yıldır vekil doktor kullanıyorum, ama artık bıktım. Her hafta farklı bir yüz; bu hiç kimse için iyi bir şey değil. Buralarda değişiklikten hoşlanılmadığını yakında öğrenirsiniz." Masasındaki pipoyla tütüne uzandı, "İçmemin bir sakıncası var mı?"</span></p>

  <p class="calibre2">"Sizce yoksa, bence de yok."</p>

  <p class="calibre2">Güldü. "İyi cevap. Ben hastalarınızdan biri değilim. Bunu unutmayın."</p>

  <p class="calibre2">Piposunu yakarken sözlerine ara verdi. "Evet," dedi kibriti üfleyerek söndürürken. "Bir üniversitede çalıştıktan sonra&nbsp;<span style="font-size: 1em;">burada olmak sizin için yeni bir başlangıç gibi olacak, değil mi? Üstelik burası kesinlikle Londra değil'' Piposunun üzerinden bana baktı. Şimdiye kadarki kariyerimin ayrıntılarını sormasını bekledim, ama sormadı. "Son dakika kararsızlıkları varsa, şimdi konuşmanın tam sırası."</span></p>

  <p class="calibre2">"Hayır, yok," dedim.</p>

  <p class="calibre2">Hoşnutlukla kafasını salladı. "Güzel. Şimdilik burada kalacaksınız. Janıce'ten size odanızı göstermesini isteyeyim. Yemek sırasında daha ayrıntılı konuşabiliriz. Şu halde yarın başlayabilirsiniz. Muayenehane dokuzda açılır."</p>

  <p class="calibre2">"Bir şey sorabilir miyim?" Kaşlarını kaldırdı, sorumu bekliyordu. "Niçin beni işe aldınız?"</p>

  <p class="calibre2">İşi geri çevirmeme yetecek kadar olmasa da, yine de belli belirsiz bir şekilde kafamı kurcalayan bir noktaydı bu.</p>

  <p class="calibre2">"Uygun görünüyordunuz. İyi vasıflar, mükemmel bonservisler... Üstelik önerdiğim çok az ücrete rağmen gelip bu ıssız yerde çalışmaya hazırdınız."</p>

  <p class="calibre2">"Önce mülakat yaparsınız sanıyordum.""</p>

  <p class="calibre2">Bu fikri piposunun hareketiyle bir yana itince, dumandan bir halka içinde kaldı. "Mülakatlar zaman alır. Ben olabildi<span style="font-size: 1em;">ğince çabuk işbaşı yapabilecek birini istiyordum. Ayrıca yargılarıma güvenirim."</span></p>

  <p class="calibre2">Konuşmasında içimi rahatlatan bir kesinlik vardı. Ancak çok uzun zaman sonra, burada kalacağım artık kesinleştiği sıralarda, işe başvuran tek kişinin ben olduğum sırrını viskilerimizi içerken gülerek verecekti.</p>

  <p class="calibre2">Fakat bu kadar basit bir şey o an hiç aklıma gelmemişti.&nbsp;<span style="font-size: 1em;">"Pratisyen hekimlikte çok fazla deneyimim olmadığını size söyledim.</span><span style="font-size: 1em;">&nbsp;Uygun olduğumdan nasıl emin olabiliyorsunuz?" &nbsp;</span></p>

  <p class="calibre2"><span style="font-size: 1em;">&nbsp;</span><span style="font-size: 1em;">"Uygun olduğunuzu düşünüyor musunuz?"&nbsp;</span><span style="font-size: 1em;">Yanıt vermeden önce bir an durdum, aslında bunu ilk kez&nbsp;</span><span style="font-size: 1em;">düşünüyordum. Buraya kadar pek düşünmeden gelmiştim.&nbsp;</span><span style="font-size: 1em;">Çevremde olmaları artık bana çok acı veren bir yerden ve insanlardan kaçmıştım. Bir kez daha nasıl göründüğüm canlandı gözümde. Bir gün erken gelmiş ve yağmurdan sırılsıklam biri. Gerçeklikten kopmuş</span> <i class="calibre3" style="font-size: 1em;">bir halde.</i> <span style="font-size: 1em;">"Evet." dedim.</span> <span style="font-size: 1em;">"Tamam o zaman." İfadesi sertti, ama hafiften eğlendiği anlaşılıyordu. "Dahası, bu sadece geçici bir iş. Ayrıca, gözüm üzerinizde olacak."</span></p>

  <p class="calibre2">Masasındaki bir düğmeye basınca evin içinde uzaklarda bir zil sesi duyuldu. "Akşam yemekleri genellikle sekiz civarındadır, hastalardan ancak o zaman fırsat bulabiliyoruz. Yemeğe kadar dinlenebilirsiniz. Eşyalarınızı getirdiniz mi, yoksa gönderilecekler mi?</p>

  <p class="calibre2">"Yanımda getirdim. Eşinize bıraktım."</p>

  <p class="calibre2">Afallamış görünüyordu, ardından tuhaf, utangaç bir gü<span style="font-size: 1em;">lümseme sergiledi, "Janice evin kahyasıdır," dedi. "Ben dulum."</span></p>

  <p class="calibre2">Odanın sıcaklığı üzerime üzerime geliyordu sanki. Kafamı sallayarak, "Ben de," dedim.</p>

  <p class="calibre2">Manham'da doktor olarak çalışmaya işte böyle başlamış<span style="font-size: 1em;">tım. Aradan üç yıl geçtikten sonra, şimdi Yates'lerin çocuklarının Farnham Ormanında ne bulduklarını işiten ilk kişilerden biri olmam da bu yüzdendi. Tabii ki cesedin kime ait olduğunu kimse bilmiyordu henüz, içinde bulunduğu durum yüzünden, çocuklar onun bir erkeğe mi yoksa bir kadına mı ait olduğunu bile söyleyemiyorlardı. Evlerinin aşina ortamı</span><span style="font-size: 1em;">na döndüklerinde, cesedin çıplak olup olmadığından bile emin değildiler. Bir ara Sam cesedin kanatları olduğunu bile söylemiş, ardından da kararsızlıkla sessizliğe gömülmüştü,&nbsp;</span><span style="font-size: 1em;">ama Neil boş gözlerle bakıyordu sadece. Anlatmak için kullanabilecekleri bildik sözcükler, gördükleri karşısında yetersiz kalıyordu ve şimdi bellekleri de hatırlamakta güçlük yaşı</span><span style="font-size: 1em;">yordu. Hemfikir olabildikleri tek şey o bedenin bir insana ait ve ölü olduğuydu. Ve bahsettikleri çok sayıda sinek kurdu açık yara anlamına gelmesine rağmen, ölülerin yapabileceği numaraları çok iyi biliyordum. En kötüsünü düşünmek için bir neden yoktu.</span></p>

  <p class="calibre2">O sıralar yoktu.</p>

  <p class="calibre2">Bu yüzden, çocukların annesi fikrini söyleyince çok garip gelmişti. Unda Yates, sakinleştikten sonra kendisine sokulmuş küçük oğluna kollarım dolamış oturuyor ve ufak salonlarındaki cafcaflı renkli televizyonu isteksizce seyrediyordu.&nbsp;<span style="font-size: 1em;">Çiftlik işçisi olan baba hâlâ işteydi. Çocuklar nefes nefese ve histerik bir şekilde koşarak eve geldiklerinde Unda beni aramıştı. Manham gibi küçük ve dış dünyayla ilişkisiz bir yerde pazar öğleden sonraları da iş saati olabiliyordu.</span></p>

  <p class="calibre2">Halen polisin gelmesini bekliyorduk. Belli ki, acele etmek için bir neden görmüyorlardı, ama ben kendimi orada kalmak zorunda hissettim. Sam'e neredeyse plasebo denebilecek kadar hafif bir yatıştırıcı vermiş, ağabeyinin anlattığı öyküyü gönülsüzce dinlemiştim. Daha doğrusu, dinlememeye çalışmıştım. Ne gördüklerini gayet iyi biliyordum.&nbsp;<span style="font-size: 1em;">Hatırlatılmasına ihtiyacım yoktu.</span></p>

  <p class="calibre2">Salonun penceresi ardına kadar açık olmasına rağmen, içerisini serinletecek bir esinti gelmiyordu. Dışarıda ikindi güneşinin göz kamaştıran parlaklığı altında her şey beyaz gö<span style="font-size: 1em;">rünüyordu.</span></p>

  <p class="calibre2">"Sally Palmer'dı," dedi Linda Yates damdan düşer gibi.</p>

  <p class="calibre2">Şaşırarak ona baktım. Sally Palmer köyün hemen dışında küçük bir çiftlikte tek başına yaşıyordu. Amcasından miras&nbsp;<span style="font-size: 1em;">kalan çiftlikte yaşayan otuzlu yaşlardaki çekici kadın, benden birkaç yıl önce Manham'a taşınmıştı. Çiftliğinde hâlâ birkaç keçi vardı ve kan bağı sayesinde normalde olacağı kadar yabancı görünmüyordu; bugün bile köy sakinleri için ben ondan kesinlikle daha yabancıydım. Fakat yaşamım yazarlıkla sürdürmesi onu diğerlerinden ayırıyor ve çoğu komşusunun ona korku, hayranlık ve şüphe karışımı bir duyguyla bakmasına yol açıyordu.</span></p>

  <p class="calibre2">Kayıp olduğuna dair hiçbir şey işitmediğimden, "Neden böyle söyledin?" diye sordum.</p>

  <p class="calibre2">"Çünkü onu rüyamda gördüm.''</p>

  <p class="calibre2">Beklediğim yanıt bu değildi. Çocuklara baktım. Şimdi daha sakin olan Sam dinliyor gibi görünmüyordu. Ama Neil annesine bakıyordu ve burada söylenecek her şeyin, çocuk evden dışarı adımını atar atmaz bütün köye yayılacağını biliyordum. Kadın suskunluğumu kuşkuculuk olarak algıladı.</p>

  <p class="calibre2">"Bir otobüs durağında ayakta dikilmiş, ağlıyordu. Sorun ne diye sordum, ama bir şey demedi. Sonra yolun aşağısına baktım, yüzümü tekrar ona çevirdiğimde gitmişti."</p>

  <p class="calibre2">Ne diyeceğimi bilemiyordum.</p>

  <p class="calibre2">"Rüyaların nedeni vardır," diye devam etti. "Buydu işte."</p>

  <p class="calibre2">"Hadi ama Unda, kim olduğunu bilmiyoruz henüz. Herkes olabilir."</p>

  <p class="calibre2">Yanıldığımı söyleyen bir bakışla baktı bana, ama tartışmaya niyetli değildi. Kapı çalınınca sevindim, polis gelmiş olmalıydı. Kapıda kırsal polis teşkilatının kusursuz iki örneği duruyordu. Daha yaşlı olanı kırmızı yüzlüydü ve sohbet arasına düzenli aralıklarla neşeli göz kırpmalar serpiştiriyor, bu da şu şartlar altında yakışıksız kaçıyordu.</p>

  <p class="calibre2">"Demek bir ceset bulduğunuzu düşünüyorsunuz, öyle mi?" dedi neşeyle, aynı anda da sanki çocukların anlamaya<span style="font-size: 1em;">cağı yetişkinlere özgü bir espri yapmış gibi bana bir bakış attı. Sam annesine sokulmuşken, Neıl polis memurunun sorularına geveleyerek yanıt veriyordu, evlerinin içindeki üniformalı otorite yüzünden korkmuşlardı.</span></p>

  <p class="calibre2">Bu iş uzun sürmedi. Daha yaşlı olan polis bir fiske atarak not defterini kapadı. "Tamam, gidip bir baksak iyi olacak.&nbsp;<span style="font-size: 1em;">Çocuklar, hanginiz bize cesedin yerini gösterecek?"</span></p>

  <p class="calibre2">Sam başını annesinin koynuna iyice gömdü. Neil bir şey söylemese de rengi solmuştu. Konuşmak başka, oraya tekrar gitmek başka şeydi. Anneleri dönüp endişeyle bana baktı.</p>

  <p class="calibre2">"Bunun iyi bir fikir olduğunu sanmıyorum," dedim. Aslında berbat bir fikir olduğu kanısındaydım, Ama diplomasinin, zıtlaşmaktan daha iyi bir politika olduğunu bilecek kadar işim olmuştu polislerle.</p>

  <p class="calibre2">"Peki hiçbirimiz yerini bilmezsek nasıl bulacağız acaba?"&nbsp;<span style="font-size: 1em;">diye sordu daha yaşlı olanı.</span></p>

  <p class="calibre2">"Arabada bir haritam var. Size nereye gideceğinizi gösterebilirim."</p>

  <p class="calibre2">Polis memuru hoşnutsuzluğunu gizlemeye çalışmadı. Dı<span style="font-size: 1em;">şarı çıktık, aniden karşılaştığımız parlaklık yüzünden gözlerimizi kıstık. Ev bir dizi küçük taş kulübenin sonuncusuydu.&nbsp;</span><span style="font-size: 1em;">Arabalarımızı patikaya park etmiştik. Lan d Rover'dan haritayı aldım ve kaportanın üzerinde açtım. Yıpranmış melale çarpıp yansıyan güneş ışınları onu dokunulamayacak kadar sı</span><span style="font-size: 1em;">cak hale getirmişti .</span></p>

  <p class="calibre2">"Buraya yaklaşık, dört buçuk kilometre uzaklıkta. Ormana girmek için arabanızı bırakıp bataklıktan geçmeniz gerekecek. Anlattıklarına bakılırsa ceset şuralarda bir yerde olmalı."&nbsp;<span style="font-size: 1em;">Harita üzerinde bir alanı işaret ettim. Polis memuru homurdandı.</span></p>

  <p class="calibre2">"Daha iyi bir fikrim var. Madem çocuklardan birinin bi<span style="font-size: 1em;">zimle gelmesini istemiyorsunuz, niçin siz gelmiyorsunuz?"</span></p>

  <p class="calibre2">Bana zoraki bir şekilde gülümsedi. "Yolu biliyor gibisiniz."</p>

  <p class="calibre2">Seçme şansımın olmayacağını yüzünden okuyabiliyor<span style="font-size: 1em;">dum. Onlara beni takip etmelerini söyleyip yola koyuldum.&nbsp;</span><span style="font-size: 1em;">Eski Land Rover'ın içi sıcak plastik kokuyordu. Camları inebildikleri kadar indirdim. Direksiyonu kavrayınca ellerim yandı. Eklemlerimin direksiyonu sıkmaktan bembeyaz oldu</span><span style="font-size: 1em;">ğunu görünce, gevşemeye çalıştım.&nbsp;</span><span style="font-size: 1em;">Yollar dar ve dolambaçlıydı, ama gittiğimiz yer uzak de</span><span style="font-size: 1em;">ğildi. Kavruk toprakta tekerleklerin yarım daire şeklinde aç</span><span style="font-size: 1em;">tığı oluk gibi izlerin üzerine park ettim, yolcu kapısı sararmış&nbsp;</span><span style="font-size: 1em;">çite sürtünüyordu. Polis arabası arkamda sarsılarak durdu.</span><span style="font-size: 1em;">Daha yaşlı olan polis arabadan inerken pantolonunu yukarı çekti. Güneşte yanmış ve yüzü tıraştan tahriş olmuş daha genç olanı ise ondan sonra indi.&nbsp;</span><span style="font-size: 1em;">"Bataklığın içinden geçen bir patika var," dedim. "Sizi or</span><span style="font-size: 1em;">mana götürür. Yolu takip edin, yeter. Birkaç yüz metreden fazla olamaz."</span></p>

  <p class="calibre2">Daha yaşlı olan polis memuru kafasındaki teri sildi. Beyaz gömleğinin koltukaltları koyulaşmış ve ıslaktı. Polisten keskin bir koku geliyordu. Göz ucuyla uzaktaki ormana bakarken kafasını iki yana sallayarak, "Bu iş için hava çok sıcak," dedi. "Neresi olduğunu bize göstermek istemediğinizden emin misiniz?"</p>

  <p class="calibre2">Bunu yarı umutlu, yarı alaycı bir tonda söylemişti.</p>

  <p class="calibre2">"Ormana vardıktan sonra, siz de benim kadar iyi tahminde bulunabilirsiniz," dedim. "Sinek kurtları için gözünüzü açık tutmanız yeter."&nbsp;<span style="font-size: 1em;">Daha genç olanı güldü, ama diğeri ona pis pis bakınca durdu.</span></p>

  <p class="calibre2">"Bu işi suç mahalli inceleme ekibine bıraksanız daha iyi olmaz mı?" dedim.</p>

  <p class="calibre2"></p>

  <p class="calibre2">Somurttu. "Bir geyik leşi için onları çağırmamıza minnettar&nbsp;<span style="font-size: 1em;">olmazlar. Genellikle öyle bir şey çıkar."</span></p>

  <p class="calibre2">"Çocuklar bu fikirde değil."</p>

  <p class="calibre2">"Kendim görsem galiba daha iyi olur, sizce sakıncası yoksa." Genç polise işaret etti. "Hadi, halledelim şu işi."</p>

  <p class="calibre2">Çitteki bir aralıktan güçlükle tırmanıp ormana doğru yol almalarını seyrettim. Beklememi istememişti, orada kalmak için bir sebep göremiyordum. Onları buraya kadar getirmiş<span style="font-size: 1em;">tim, gerisi onlara kalmıştı.</span></p>

  <p class="calibre2">Ama yerimden kıpırdamıyordum. Tekrar arabaya dönüp sürücü koltuğunun altından bir şişe su aldım. Ilık olsa da, ağ<span style="font-size: 1em;">zım kupkuru olduğu için içtim. Güneş gözlüklerimi takıp tozlu yeşil çamurluğa yaslandım, yüzüm polis memurlarının yöneldiği ormana dönüktü. Bataklığın düz oluşu yüzünden görüş alanından kaybolmuşlardı bile. Böcek vızıltılarıyla dolu havada sıcaklıktan kaynaklanan buharlı, metalik bir koku hakimdi. İki yusufçuk dans ederek geçti. Tekrar biraz su iç</span><span style="font-size: 1em;">tim ve saatime baktım. Bugün muayenehane kapalıydı, ama yine de kırsaldan iki polis memurunun ne bulduğunu görmeyi bekleyerek bir yol kenarında dikilmekten daha iyi işlerim vardı. Muhtemelen haklıydılar. Çocukların gördüğü, hayvan leşinden başka bir şey olamazdı. Hayal gücü ve panik hikâyenin geri kalanını tamamlamıştı.</span></p>

  <p class="calibre2">Hâlâ yerimden ayrılmıyordum.</p>

  <p class="calibre2">Bir süre sonra uzaktan iki figürün yaklaşmakta olduğunu gördüm. Güneşten beyazlaşmış çimen saplarının oluşturdu<span style="font-size: 1em;">ğu zeminde beyaz gömlekler öne arkaya sallanıyordu. Onlar daha yanıma gelmeden yüzlerindeki solgunluğu görebiliyordum. Genç polis, gömleğinin önündeki ıslak kusmuk lekesinin farkında değil gibiydi. Bir şey söylemeden ona su şişesini uzattım, minnettar bir edayla aldı.</span></p>

  <p class="calibre2"></p>

  <p class="calibre2">Daha yaşlı olanı gözlerime bakmıyordu. "Lanet olası, çekmiyor buradan," diye mırıldandı polis arabasına giderken.&nbsp;<span style="font-size: 1em;">Önceki gibi huysuz görünmeye çabalıyordu, ama pek başarı</span><span style="font-size: 1em;">lı sayılmazdı.</span></p>

  <p class="calibre2">"O halde geyik değildi," dedim.</p>

  <p class="calibre2">Kasvetli bir bakışla baktı bana. "Sizi daha fazla tutmamıza gerek yok sanırım."</p>

  <p class="calibre2">Arabama binene kadar bekledikten sonra merkezi aradı.&nbsp;<span style="font-size: 1em;">Ben uzaklaşırken hâlâ telsizdeydi. Genç polis memuru gözlerini ayaklarına dikmişti, su şişesi elinden sarkıyordu.</span></p>

  <p class="calibre2">Muayenehaneye doğru yola koyulurken kafamda düşünceler uğulduyordu, ama çoktandır gerdiğim tül perde düşünceleri sinekler gibi diğer tarafta bırakıyordu. İrademi kula<span style="font-size: 1em;">narak zihnimi boş tutsam da, sinekler bilinçaltıma mesajları</span><span style="font-size: 1em;">nı fısıldamaktaydı. Köye ve muayenehaneye giden yola ulaş</span><span style="font-size: 1em;">tığımda elim sinyal düğmesine gidiyordu ki, çektim. Hiçbir şey düşünmeden, yankılarını gelecek haftalarda gösterecek ve hem benim hem de başkalarının hayatını değiştirecek bir karar verdim.</span></p>

  <p class="calibre2">Yolda sapmadan düz devam edip Sally Palmer'ın çiftliğine yöneldim.</p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 id="sigil_toc_id_3">3</h1>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <p class="calibre2">Çiftliğin bir tarafı ağaçlar, diğer tarafıysa bataklık araziyle çevriliydi. Land Rover çiftliğe giden toprak yolda sarsı<span style="font-size: 1em;">larak ilerlerken toz kalkıyordu. Avludan geriye kalan tek şey olan engebeli kaldırım taşlarının üzerine park edip arabadan indim. Oluklu metalden yapılmış yüksek ahır, gü</span><span style="font-size: 1em;">neşin altında pırıl pırıldı. Çiftlik evinin beyaz boyası yer yer dökülmüş ve solmuş olsa da, güneşte hâlâ göz kamaştırıcı bi</span><span style="font-size: 1em;">çimde parlıyordu. On kapının her iki tarafında sabitlenmiş, parlak yeşil pencere önü çiçeklikleri vardı, güneşten dolayı her şeyin renginin attığı bir dünyadaki tek renk lekesiydiler.</span></p>

  <p class="calibre2">Sally evdeyse, genellikle onun İskoç çoban köpeği Bess siz daha kapıyı çalmadan havlayarak önünüze dikilirdi. Ama bugün öyle olmadı. Pencerelerin gerisinde de yaşam belirtisi yoktu, fakat bundan bir anlam çıkarmak gerekmezdi. Kapıyı çalarken, gelme sebebim gözüme çok aptalca görünüyordu.&nbsp;<span style="font-size: 1em;">Beklerken gözlerimi ufka diktim, eğer Sally cevap verirse ne söyleyeceğimi düşünmeye çalışıyordum. Ona her zaman ger</span><span style="font-size: 1em;">çeği söyleyebileceğimi sanıyordum, ama o zaman Linda Yates kadar mantıksız görünürdüm. Ayrıca yanlış yorumlayabilir ve ziyaretimin nedenini, zihnimde dönüp duran, fakat açıklayamadığım bir endişeden fazlası zannedebilirdi.&nbsp;</span></p>

  <p class="calibre2"><span style="font-size: 1em;">Sally'yle benim tam anlamıyla bir geçmişimiz olmasa bile,&nbsp;</span><span style="font-size: 1em;">sıradan tanışlar olmanın ötesindeydik. Birbirimizi epey sık gördüğümüz bir dönem olmuştu. Aslında bu hiç de şaşırtıcı değildi. Londra'dan köye taşınmış yabancılardık ve ikimizin de bir büyük şehir geçmişi vardı. Üstelik benim yaşlarımdaydı ve kolayca arkadaş edinmesini sağlayan sempatik bir kişiliğe sahipti. Ayrıca, çekiciydi. Bir şeyler içmek için birkaç sefer birahanede buluşup iyi vakit geçirmiştik.</span></p>

  <p class="calibre2">Ama hepsi bununla kalmıştı. Onun daha fazlasını isteye<span style="font-size: 1em;">bileceğini anlamaya başladığımda geri çekildim, ilk başta şa</span><span style="font-size: 1em;">şırmış göründü, ama ilişkimiz zaten hiçbir zaman başka bir boyuta geçmemiş olduğundan, hınç ya da utanç gibi duygular yaşamadı. Bir yerlerde rastlaştığımızda hâlâ kolaylıkla sohbet ediyorduk, ama hepsi bu kadardı.</span></p>

  <p class="calibre2">Böyle olmasını sağlamıştım.</p>

  <p class="calibre2">Kapıyı tekrar çaldım. Açmamasından ötürü rahatlamış hissettiğimi hatırlıyorum. Belli ki evde değildi, bu da niçin orada olduğumu açıklamak zorunda kalmayacağım demekti. Bu duruma nasıl geldiğimi kendim bile bilmiyordum. Batıl inançları olan biri değildim ve Linda Yates gibi, önsezilere de inanmazdım. Gerçi o bunun önsezi olduğunu söylememişti, tam olarak değil. Sadece bir rüyaydı. Ve rüyaların ne kadar baştan çıkarı<span style="font-size: 1em;">cı olabildiğini çok iyi biliyordum. Baştan çıkarıcı ve hain!</span></p>

  <p class="calibre2">Kapıdan dönüp uzaklaşırken düşüncelerimin yönü de de<span style="font-size: 1em;">ğişmeye başlamıştı. Tabii ki burada olmayacaktı, diye düşündüm kendime sinirlenerek. Aklımdan ne geçiyordu ki? Sırf bir otostopçu ya da kuş gözlemcisi öldü diye hayal gücüne kapılıp gitmenin âlemi yoktu.</span></p>

  <p class="calibre2">Arabaya dönerken yarı yolda durdum. Beni rahatsız eden bir şey vardı, ama geri dönene kadar ne olduğunu bilmiyordum. Fark etmem biraz zaman aldı. Pencere önü çiçeklikleri... İçlerindeki bitkiler kahverengiydi, ölmüşlerdi.</p>

  <p class="calibre2"><span style="font-size: 1em;">Sally onların bu hale gelmesine asla izin vermezdi.</span><br /></p>

  <p class="calibre2">Geri döndüm. Saksılardaki toprak kavrulmuş, taş gibi olmuştu. Günlerdir sulanmamışlardı. Belki daha uzun süredir. Kapıyı çaldım, adını seslendim. Yanıt gelmeyince kapı kolunu denedim.</p>

  <p class="calibre2">Kapı kilitli değildi. Burada yaşamaya başladığından beri, dışarı çıkarken kapıyı kilitleme alışkanlığından kurtulmuştu herhalde. Ama o da benim gibi şehirden gelmiş biriydi ve eski alışkanlıklar kolay kolay değişmez. Kapıyı açarken takıldı, arkasındaki zarf yığını engel oluyordu. Kapıyı ite ite içeri girerken zarflar minik bir çığ gibi kaydı, üzerlerinden atlayıp mutfağa gittim. Hatırladığım gibiydi. Neşe saçan limonrengi duvarlar, sağlam rustik mobilyalar ve şehrin bütün izlerini geride bırakamamış olduğunu gösteren birkaç ayrıntı -elektrikli meyve sıkacağı, paslanmaz çelikten espresso makinesi ve hemen hemen dolu, büyük bir şarap rafı.</p>

  <p class="calibre2">Biriken postalar dışında ilk bakışta ters bir şey yok gibi görünse de, küf ve havasızlık kokusunun üstüne, çürüyen meyvelerin tatlı kokusu eklenmişti. Çam ağacından eski bü<span style="font-size: 1em;">fenin üzerindeki bir toprak çanaktan geliyordu koku; ölümü simgeleyen bir natürmort gibi görünen kararmış muz, elma ve portakalların üzeri beyaz küfle kaplanmıştı. Şimdi tanınmaz haldeki ölü çiçekler, masanın üzerindeki bir vazodan gevşek gevşek sarkıyordu. Lavabonun yanındaki bir çekmece aralıktı, sanki Sally onun içinden bir şey almak üzereyken rahatsız edilmiş gibi. istemsiz olarak çekmeceyi kapamaya gittim, ama sonra olduğu gibi bıraktım.</span></p>

  <p class="calibre2">Tatile çıkmış olmalı dedim kendi kendime. Ya da bu çü<span style="font-size: 1em;">rük meyvelerle çiçekleri atmakla uğraşamayacak kadar meş</span><span style="font-size: 1em;">guldü. Birçok açıklaması olabilirdi. Ama sanırım o an ben de Linda Yates gibi anlamıştım.</span></p>

  <p class="calibre2"></p>

  <p class="calibre2">Evin geri kalanını da kontrol etmeyi düşündüm, ama yapmamaya karar verdim. Daha şimdiden evin potansiyel bir suç mahalli olduğunu düşünmeye başlıyordum ve herhangi bir kanıtı bozma riskine girmemek gerektiğini biliyordum. Tekrar dışarı çıktım. Sally'nin keçileri arka tarafta bir otlaktaydı<span style="font-size: 1em;">lar. Bir şeylerin fena halde yanlış gittiğini anlamak için tek bir bakış yetiyordu. Keçilerden birkaçı bir deri bir kemik halde, güçlükle de olsa hâlâ ayaktaydı, ama çoğu yüzükoyun yatı</span><span style="font-size: 1em;">yordu, ya baygın ya da ölüydüler. Otlakta tek dal çimen bı</span><span style="font-size: 1em;">rakmamışlardı. Yalağa gittiğimde de kupkuru olduğunu gördüm. Yalağı doldurmak için kullanıldığı anlaşılan hortum yerde, kenarda yatıyordu. Hortumun bir ucunu yalağın kenarından içeri sarkıtıp su deposuna giden diğer ucu takip ettim. Su patlayarak metal yalağa dolarken, keçilerden bir iki tanesi yalpalayarak yaklaşıp içmeye başladı.</span></p>

  <p class="calibre2">Polisi arar aramaz veterineri buraya getirecektim. Telefonumu elime aldım ama sinyal yoktu. Manham civarı sinyal alma konusunda düzensizliğiyle ünlüydü, bu yüzden insan ço<span style="font-size: 1em;">ğu zaman cep telefonuna güvenemiyordu. Otlaktan ileriye yü</span><span style="font-size: 1em;">rüyünce telefonun sinyal çubukları hareketlenmeye başladı. T</span><span style="font-size: 1em;">am numaraları tuşlayacaktım ki, paslı bir sabanın arkasında kısmen görünen karanlık, küçük bir şekil fark ettim. Gerilmiştim, ama ne olduğundan da tuhaf bir biçimde emindim.&nbsp;</span><span style="font-size: 1em;">Yaklaşınca, Sally'nin köpeği Bess'in cesedinin kuru çimenler üzerinde yattığını gördüm. Minicik görünüyordu, tüyleri tozluydu ve keçeleşmişti. Köpeği bırakıp, benim daha taze olan etimi yoklamaya gelen sinekleri elimle kovaladım.&nbsp;</span><span style="font-size: 1em;">Ve ancak o zaman köpeğin kafasının neredeyse kopmuş olduğunu gördüm.</span></p>

  <p class="calibre2">Sanki havanın sıcaklığı birden artmıştı. Bacaklarım beni kendiliğinden Land Rover'a geri götürdü. Arabaya binip ora<span style="font-size: 1em;">dan uzaklaşmamak için kendimi zor tuttum. Onun yerine, arabanın arkasına geçip polisi aramaya devam ettim. Telefonu açmalarım beklerken, az önce geldiğim ormanın uzaklardaki yeşil karartısına bakıyordum.</span></p>

  <p class="calibre2"><i class="calibre3">Yine olmaz. Burada olmaz.</i></p>

  <p class="calibre2">Telefondan ince bir sesin geldiğini fark ettim. Hem uzak ormana hem de eve arkamı döndüm.</p>

  <p class="calibre2">"Kayıp kişi ihbarında bulunmak istiyorum."</p>

  <p class="calibre2">Komiser, Mackenzie adında tıknaz, hırçın bir adamdı.&nbsp;<span style="font-size: 1em;">Herhalde benden bir iki yaş büyüktü; onda ilk dikkatimi çeken şey anormal ölçüde geniş omuzlarıydı. Bedeninin alt kısmı üstüne kıyasla orantısızdı; kısa bacakları aşağı doğru in-celerek saçma biçimde zarif ayaklarla sonlanıyordu. Karnı daha kaslı olsa ve onu ciddiye almamayı olanaksızlaştıran tehditkar sabırsızlık havası olmasa, üçgen vücutlu çizgi film karakterlerine benzerdi.</span></p>

  <p class="calibre2">Mackenzie ile sivil kıyafetli bir çavuş, köpeğe bakmaya gittiklerinde ben arabanın yanında bekledim. Hiç telaşlı gö<span style="font-size: 1em;">rünmüyorlardı, neredeyse gezintiye çıkmış kadar aldırışsızdılar. Ama üniformalı polis memurları yerine Soruşturma Ekibi'nden bir komiserin burada bulunması durumun ciddiye alındığına işaretti.</span></p>

  <p class="calibre2">Çavuş odaları kontrol etmek üzere evin içine girince komiser tekrar yanıma geldi. "Pekala, buraya niçin geldiğinizi bir kere daha anlatın."</p>

  <p class="calibre2">Tıraş losyonu, ter ve çok hafif de nane kokuyordu. Seyrelmeye başlamış kızıl saçlarının altından güneşten kızaran kafa derisi görünüyordu, ama güneşin alnında dikilmekten rahatsızlık hissediyorsa bile hiç belli etmiyordu.</p>

  <p class="calibre2">"Civardaydım. Bir uğrayayım dedim."</p>

  <p class="calibre2"></p>

  <p class="calibre2">"Sosyal amaçlı bir ziyaret, öyle mi?"</p>

  <p class="calibre2">"iyi olduğundan emin olmak istedim, hepsi o."</p>

  <p class="calibre2">Mecbur kalmadıkça Linda Yates'i işe karıştırmayacaktım.</p>

  <p class="calibre2">Doktoru olarak, bana söylediklerinin gizli olduğunu varsaymak zorundaydım, ayrıca bir polisin bir rüyayı pek ciddiye alacağını sanmıyordum. Bunu en iyi benim bilmem gerekirdi. Ayrıca, gelme nedenim mantıklı olsun ya da olmasın, Sally burada değildi işte.</p>

  <p class="calibre2">"Bayan Palmer'ı en son ne zaman gördünüz?" diye sordu Mackenzie.</p>

  <p class="calibre2">Hatırlamaya çalıştım. "Birkaç haftadır görmedim."</p>

  <p class="calibre2">"Biraz daha kesin söyleyebilir misiniz?"</p>

  <p class="calibre2">"Onu yaklaşık iki hafta önce yaz mangal partisi için birahanede gördüğümü hatırlıyorum. O da oradaydı."</p>

  <p class="calibre2">"Beraber miydiniz?"</p>

  <p class="calibre2">"Hayır. Ama konuştuk." Kısaca. <i class="calibre3">Merhaba, nasılsın? iyiyim, görüşürüz.</i> Son sözlere bakılırsa, pek anlamlı bir konuş<span style="font-size: 1em;">ma olmamış. Son sözlerin bunlar olup olmadığını tekrar dü</span><span style="font-size: 1em;">şündüm. Ama artık şüphem yoktu.</span></p>

  <p class="calibre2">"Ve o zamandan beri görüşmemişken bugün birden uğramaya karar verdiniz."</p>

  <p class="calibre2">"Bir cesedin bulunduğunu işittim. Sally'nin iyi olup olmadığını kontrol etmek istedim."</p>

  <p class="calibre2">"Cesedin bir kadına ait olduğundan nasıl emin oldunuz?"</p>

  <p class="calibre2">"Emin değildim. Ama Sally'nin iyi olduğundan emin olmanın bir zararı olmaz dedim."</p>

  <p class="calibre2">"İlişkiniz nedir?"</p>

  <p class="calibre2">"Arkadaşız sanırım."</p>

  <p class="calibre2">"Yakın arkadaş mı?"</p>

  <p class="calibre2">"Sayılmaz."</p>

  <p class="calibre2">"Onunla yatıyor musunuz?"</p>

  <p class="calibre2"></p>

  <p class="calibre2">"Hayır."</p>

  <p class="calibre2">"Daha önce yattınız mı?"</p>

  <p class="calibre2">Ona kendi işine bakmasını söylemek istedim. Ama zaten öyle yapıyordu. Bu gibi durumlarda mahremiyetin çok da önemsenmediğini iyi biliyordum.</p>

  <p class="calibre2">"Hayır."</p>

  <p class="calibre2">Bir şey demeden gözlerini dikmiş bana bakıyordu. Aynı şekilde karşılık verdim. Bir an sonra cebinden bir paket nane şekeri çıkardı. Ağır hareketlerle ağzına bir şeker koyarken boynundaki tuhaf şekilli beni fark ettim.&nbsp;<span style="font-size: 1em;">Bana ikram etmeden paketi cebine geri koydu. "Yani onunla ilişkiniz yoktu? Sadece iyi arkadaştınız, o kadar mı?"</span></p>

  <p class="calibre2">"Birbirimizi tanırdık, hepsi o kadar."</p>

  <p class="calibre2">"Ama yine de onun iyi olup olmadığını görmek için uğramak zorunda hisseden siz oldunuz, başkası değil."</p>

  <p class="calibre2">"Burada tek başına yaşıyor. Bizim standartlarımıza göre bile epeyce ıssız bir yer."</p>

  <p class="calibre2">"Niye telefonla aramadınız?"</p>

  <p class="calibre2">Duraksadım. "Aklıma gelmedi."</p>

  <p class="calibre2">"Cep telefonu var mıydı?" Olduğunu söyledim. "Numarasını biliyor musunuz?"</p>

  <p class="calibre2">Telefonumun hafızasında vardı. Listeden buldum, komiserin ne isteyeceğini biliyor ve neden ben bunu düşünmedim diye kendimi aptal gibi hissediyordum.</p>

  <p class="calibre2">"Çaldırayım mı?" diye sordum, o daha bir şey demeden.</p>

  <p class="calibre2">"Tabii ki."</p>

  <p class="calibre2">Bağlantının kurulmasını beklerken onun beni seyrettiğini hissedebiliyordum. Eğer Sally telefonu açarsa ne derim diye düşündüm. Ama açacağını gerçekten hiç sanmıyordum.</p>

  <p class="calibre2">Yatak odasının penceresi açıldı. Polis çavuşu dışarı sarka-rak, "Efendim, bir çantanın içinde bir telefon çalıyor," dedi.</p>

  <p class="calibre2"></p>

  <p class="calibre2">Çavuşun arkasından, elektronik bir melodinin çınlayan sesini hafifçe duyabiliyorduk. Telefonu kapadım. Evdeki ses de kesildi. Mackenzie çavuşa kafasını sallayarak, "Tamam,"&nbsp;<span style="font-size: 1em;">dedi, "arayan bizdik. Sen devam et."</span></p>

  <p class="calibre2">Çavuş içeri girdi. Mackenzie çenesini ovuşturdu. "Bu bir şey kanıtlamaz."</p>

  <p class="calibre2">Karşılık vermedim.</p>

  <p class="calibre2">İç çekti. "Yüce İsa, şu lanet sıcak." Sıcaktan rahatsız oldu<span style="font-size: 1em;">ğunu gösteren ilk işaretti bu. "Hadi, güneşte durmayalım."</span></p>

  <p class="calibre2">Gidip evin gölgesi altında durduk.</p>

  <p class="calibre2">"Ailesinden kimseyi tanıyor musunuz?" diye sordu.</p>

  <p class="calibre2">"Bayan Palmer'ın nerede olduğunu bilebilecek birini?"</p>

  <p class="calibre2">"Pek sayılmaz. Burası ona miras kaldı, ama bildiğim kadarıyla bu civarda ailesinden kimse yok."</p>

  <p class="calibre2">"Ya arkadaşları? Sizin dışınızda?"</p>

  <p class="calibre2">Sorusunda iğneleme var gibiydi, ama emin olamadım.</p>

  <p class="calibre2">"Köydeki insanları tanırdı. Fakat özel birini bilmiyorum."</p>

  <p class="calibre2">"Erkek arkadaşlar?" diye sorarken tepkimi seyrediyordu.</p>

  <p class="calibre2">"Bilmiyorum. Üzgünüm."</p>

  <p class="calibre2">Homurdanıp saatine baktı.</p>

  <p class="calibre2">"Sırada ne var?" diye sordum. "Cesetten alınan DNA'nın evden alman bir örnekle uyuşup uyuşmadığına mı bakacaksınız?" :</p>

  <p class="calibre2">Bana dikkatle bakarak, "Bu konuda çok şey biliyor gibisiniz," dedi. '</p>

  <p class="calibre2">Yüzümün kızardığını hissedebiliyordum. "Pek sayılmaz."</p>

  <p class="calibre2">Bu durumu fazla üstelemeyince memnun oldum. "Burası<span style="font-size: 1em;">nın cinayet mahalli olup olmadığını bilmiyoruz henüz. Kayıp mı, değil mi bilmediğimiz bir kadın söz konusu, hepsi bu.</span></p>

  <p class="calibre2">Onu bulunan cesetle ilişkilendirecek bir şey yok."</p>

  <p class="calibre2">"Ya köpek?"</p>

  <p class="calibre2"></p>

  <p class="calibre2">"Başka bir hayvan tarafından öldürülmüş olabilir mi?"</p>

  <p class="calibre2">"Görebildiğim kadarıyla boğazındaki yara kesiğe benziyor, parçalanma gibi değil. Keskin bir bıçak ağzının işi."</p>

  <p class="calibre2">Yine bana o tartan bakışla bakınca çok konuştuğumu fark edip sustum. Artık doktordum. Başka bir şey değil. "Bakalım adli tıptaki çocuklar ne diyecek," dedi. "Ama köpek öyle ölmüşse bile, Bayan Palmer'ın kendisi bunu yapmış olabilir."</p>

  <p class="calibre2">"Gerçekten böyle düşünmüyorsunuz."</p>

  <p class="calibre2">Hızlı bir yanıt verecek oldu, fakat sonra akıl kârı olmadı<span style="font-size: 1em;">ğını düşünüp vazgeçti. "Hayır, hayır. Düşünmüyorum. Ama hemen bir sonuca varacak da değilim."</span></p>

  <p class="calibre2">Evin kapısı açıldı. Çavuş göründü, başını iki yana sallayarak, "Hiçbir şey yok," dedi. "Ama koridorun ve salonun ışıkları açık bırakılmış."</p>

  <p class="calibre2">Mackenzie anladım dercesine kafasını salladı, sanki bunu bekler gibiydi. Bana döndü. "Sizi daha fazla tutmayacağız, Dr. Hunter. İfadeniz alınacak. Bir de, bundan kimseye söz etmezseniz minnettar kalırım."</p>

  <p class="calibre2">"Elbette etmem." Böyle bir şeyi istemesine sinirlenmeme<span style="font-size: 1em;">ye çalıştım. Mackenzie dönüp çavuşla konuşmaya başladı.&nbsp;</span><span style="font-size: 1em;">Ben de tam oradan ayrılıyordum ki, duraksadım.</span></p>

  <p class="calibre2">"Bir şey daha," dedim. Asabi bir şekilde bana baktı. "Boynunuzdaki şu ben. Muhtemelen önemsiz bir şeydir, ama bir baktırsanız fena olmaz."</p>

  <p class="calibre2">Arabama dönerken ikisi de arkamdan bakıyordu.</p>

  <p class="calibre2">Köye geri dönerken kendimi uyuşmuş gibi hissediyordum. Yol, her yıl kendinden bir parçayı daha saldırgan sazlıklara kaptıran sığ bir göl ya da aslında bataklık veya 'düzlük' olan Manham Suyu'ndan geçiyordu. Suyun yüzeyi bir aynanın durgunluğundaydı, ancak arada sırada üzerine inen <span style="font-size: 1em;">bir kaz sürüsüyle hareketlenirdi. Ne gölün kendisi ne de bataklık alanlardan geçip göle akan tıkalı derelerle su yolları gi-diş gelişe uygundu. Manham köyüne yakın olup da yaz boyunca Düzlüklerin diğer kesimlerinde yoğunlaşan tekne ve turist trafiğinin yan geçiş olarak kullanabileceği bir nehir de yoktu. Her ne kadar civar köylere sadece birkaç kilometre uzaklıkta olsa da, Manham köyü Norfolk'un daha eski ve da-ha az konuksever bir başka parçasına aitti sanki. Ormanla, su basmış düzlüklerle ve yeterince kurutulmayan bataklıkla çevrili köy, hem gerçek hem mecazi anlamda tam bir durgun suydu. Ara sıra gelen kuş gözlemcilerini saymazsanız, kendi başına bırakılmış antisosyal bir ihtiyar gibi, soyutlanmışlığı</span><span style="font-size: 1em;">na gitgide daha fazla gömülüyordu.</span></p>

  <p class="calibre2">Oysa aksi gibi bu akşam Manham neredeyse neşeli görü<span style="font-size: 1em;">nüyordu. Kilisedeki ve köy parkındaki çiçek tarhları o kadar parlaktı ki, renkler yumruk gibi çarpıp insanın gözlerini acı</span><span style="font-size: 1em;">tıyordu. Manham'ın az sayıda övünç kaynaklarından biri olan bu çiçek tarhlarına, köye ilk geldiğimde karşılaştığım bahçıvanlar yaşlı George Mason ile torunu Tom özenle bakı</span><span style="font-size: 1em;">yorlardı. Parkın kenarındaki Şehit Taşı bile yöredeki öğrenciler tarafından çelenk şeklinde çiçeklerle süslenmişti. Yılda bir kez gerçekleştirilen bu olayda eski değirmentaşı süslenip donatılırdı. Söylentiye göre, altıncı yüzyılda bir kadın burada komşuları tarafından taşlanarak öldürülmüştü. Kadın spastik bir çocuğu iyileştirmiş, karşılık olarak da cadılıkla suçlanmış</span><span style="font-size: 1em;">tı. Henry, bir insanın iyilik ettiği için işkenceyle öldürülebildiği tek yerin Manham olduğu esprisini yapar ve bu olaydan ikimizin de alacağı bir ders olduğunu söylerdi.</span></p>

  <p class="calibre2">Canım eve gitmek istemedi, o yüzden muayenehanenin yolunu tuttum. Gerekmediği zamanlarda bile sık sık oraya giderdim. Bazen kendi evimde yalnızlık çekerdim, oysa büyük&nbsp;<span style="font-size: 1em;">evdeyken, hiçbir şey olmasa bile en azından kendimi iş yapı</span><span style="font-size: 1em;">yor gibi hissederdim. Müstakil kliniğe açılan arka kapıya gittim. Janice'in bakımını severek yaptığı, bitkilerle tıklım tıklım dolu, nemli ve eski bir sera, kabul ve bekleme odası işlevi gö</span><span style="font-size: 1em;">rüyordu. Zemin katın bir bölümü Henry'nin özel meskeni haline getirilmişti. Fakat orası hepimizin kalabileceği kadar bü</span><span style="font-size: 1em;">yük olan evin diğer ucundaydı. Henry'nin eski muayenehanesini ben almıştım. Şimdi içeri girip kapıyı arkamdan kapatırken eski ahşap ve balmumunun kokusu sakinleştirici bir etki yapıyordu. Geldiğimden bu yana hemen hemen her gün kullanmakta olmama rağmen, eski yağlıboya av tablosu, kapaklı yazı masası ve deri kaptan koltuğuyla muayenehane hâlâ benden çok Henry'nin kişiliğinin ana hatlarını yansıtıyordu. Kitap rafları onun eski tıp kitaplarıyla dergilerinin yanı sıra, köyde çalışan bir pratisyen hekim için daha az anlaşılır konularla doluydu. Kant ve Nietzsche metinlerinin yanı sıra, bütün bir raf da Henry'nin takıntılarından biri olan psikolojiye ayrılmıştı.&nbsp;</span><span style="font-size: 1em;">Benim odaya tek katkım masanın üzerinde usulca uğuldayan bilgisayardı -Henry bu yeniliğe aylar süren ikna döneminden sonra hiç de memnun olmadan rıza göstermişti.</span></p>

  <p class="calibre2">Hiçbir zaman, yine tam gün çalışabilecek kadar iyileşme<span style="font-size: 1em;">mişti. Tekerlekli sandalyesi gibi benim geçici sözleşmem de daha kalıcı hale geldi. Artık işleri tek başına yürütemeyeceği belli olunca sözleşmem önce uzatıldı, sonra ortaklığa döndü.&nbsp;</span><span style="font-size: 1em;">Şu an kullandığım Land Rover Defender bile eskiden onunmuş. Bu yıpranmış ve eski otomatik vitesliyi, belden aşağısı</span><span style="font-size: 1em;">nı felçli bırakan ve karısı Diana'yı öldüren araba kazasından sonra satın almış. Tekrar araba kullanabileceği -ve yürüyebileceği- umuduna hâlâ sıkı sıkı sarıldığı sıralarda bu arabayı alması bir niyet beyanı olmuş. Ama hiçbir zaman kullanamadı. Doktorların tıbbi fikrine göre, kullanamayacaktı da.</span></p>

  <p class="calibre2"></p>

  <p class="calibre2">"Aptallar. Birine beyaz önlük giydirmeye gör, kendini Tanrı sanıyor," demişti dudak bükerek.</p>

  <p class="calibre2">Gerçi sonunda Henry de doktorların haklı olduğunu kabul etmek zorunda kalmıştı. Ve böylece bana sadece Land Rover değil, yavaş yavaş hastaların çoğu da kaldı. Başlangıç<span style="font-size: 1em;">ta iş yükünü az çok eşit dağıtmıştık, ama gitgide işin büyük kısmını ben üstlenir oldum. Bu durum Henry'nin çoğu insanın gözünde 'gerçek doktor' olarak kalmasını engellemedi, ama buna aldırış etmeyi uzun zaman önce bırakmıştım.&nbsp;</span><span style="font-size: 1em;">Manham'a göre ben hâlâ yeni gelendim ve muhtemelen hep öyle kalacaktım.</span></p>

  <p class="calibre2">Muayenehanede, ikindi sıcağında internette birkaç tıp sitesine girmeye çalıştım, ama aklımı veremedim. Ayağa kalkıp pencereyi açmaya gittim. Masamda pır pır ederek çalışan vantilatör genleşmiş havayı soğutmuyor, sadece gürültü çıkararak hareket ettiriyordu. Pencerelerin açık olmasının yarattığı tek fark psikolojikti. Bakımlı bahçeye gözlerimi diktim.&nbsp;<span style="font-size: 1em;">Her şey gibi o da kavrulmuştu; çalılarla çimenlerin sıcakta solduğu neredeyse gözle takip edilebiliyordu. Göl ta bahçenin sınırına kadar ulaşıyordu, kışın kaçınılmaz olan taşmalardan koruma amaçlı alçak bir bent vardı sadece. Henry'nin eski sandalı küçük bir iskeleye demirlenmişti. Kaliteli bir kayıktan fazlası değildi, ama Manham Suyu'nun derinliği de zaten başka bir şey için elverişli olmazdı. Ne de olsa Solent Kanalı değildi, üstelik içine girme riski alınmayacak kadar sığ&nbsp;</span><span style="font-size: 1em;">veya sazlarla tıkanmış bölgeler vardı hâlâ, ama tüm bunlara rağmen ikimiz de göle açılmaktan zevk alırdık.</span></p>

  <p class="calibre2">Gerçi bugün yelken açmak olanaksızdı. Göl o kadar dingindi ki, üstünde en ufak hareket gözlenmiyordu. Bu açıdan bakıldığında, gölü gökyüzünden ayırt etmeyi sağlayan tek şey, uzaklarda çizgi çizgi görünen sazlardı. Her şey düzlük ve&nbsp;<span style="font-size: 1em;">sudan ibaretti... O anki ruh halinize bağlı olarak ya huzur ya da kimsesizlik hissi verebilecek bir boşluk.</span></p>

  <p class="calibre2">Ben onu şu an huzur verici bulmuyordum.</p>

  <p class="calibre2">"Geldiğini işitir gibi oldum."</p>

  <p class="calibre2">Kafamı çevirdiğimde Henry tekerlekli sandalyesiyle odaya giriyordu. "Sadece birkaç şeyi hallediyordum," dedim, dü<span style="font-size: 1em;">şüncelerimi dalıp gittikleri yerlerden geri getirirken.</span></p>

  <p class="calibre2">"Burası lanet bir fırın gibi," diye homurdandı vantilatörün önünde durarak. Bacaklarını kullanamamasını saymazsak, yüzünün yanık tenini çevreleyen pırıl pırıl beyaz saçları ve keskin bakışlı siyah gözleriyle tam bir sağlık timsali gibi gö<span style="font-size: 1em;">rünüyordu.&nbsp;</span></p>

  <p class="calibre2"><span style="font-size: 1em;">"Yates'lerin çocukları ceset mi bulmuşlar ne? Janice öğle yemeğimi getirdiğinde bu meseleyi bayağı bir abarttı."</span></p>

  <p class="calibre2">Çoğu pazar günü Janice kendisi için pişirdiği yemekten kapaklı bir tabakta Henry ye de verirdi. Henry pazarları kendi yemeğini yapabileceğinde ısrar etse de, onca zahmete ancak ayda yılda bir girdiğinin farkındaydım. Janice iyi bir aş<span style="font-size: 1em;">çıydı ve ben onun Henry'ye karşı kahyalığın ötesinde hisler beslediğinden şüpheleniyordum. Bekar olan Janice'in, Henry'nin ölen eşini beğenmeyişinin öncelikle kıskançlıktan ileri geldiğini tahmin ediyordum. Gerçi eski bir skandalla ilgili birçok defalar imada bulunmuştu, fakat bilmek istemedi</span><span style="font-size: 1em;">ğimi açıkça ifade etmiştim. Henry'nin evliliği onun hatırladı</span><span style="font-size: 1em;">ğı gibi bir cennet mutluluğu yaşatmamışsa bile, kirli çamaşırları tekrar ortaya dökmekle hiç ilgilenmiyordum.</span></p>

  <p class="calibre2">Ama Janice'in cesetten haberi olmasına şaşırmadım. Şimdiye kadar bu haber köyün yarısına ulaşmış olmalıydı.</p>

  <p class="calibre2">"Farnham Ormanı'nın orada," dedim Henry'ye.</p>

  <p class="calibre2">"Kuş gözlemcisidir herhalde. Bu sıcakta sırt çantasıyla taban tepiyordu."</p>

  <p class="calibre2"></p>

  <p class="calibre2">"Belki."</p>

  <p class="calibre2">Sesimin tonunu duyunca Henry'nin siyah kaşları kalktı.</p>

  <p class="calibre2">"Ne o zaman? Bir cinayetimiz olabilir demeyeceksin ya? Böylece hayatımıza biraz renk gelirdi!" Gülmediğimi görünce kendi gülümsemesi de silindi, "İçimden bir ses bu konuda şaka yapmamam gerektiğini söylüyor."</p>

  <p class="calibre2">Ona Sally Palmer'ın evine gidişimi anlattım, bu konuda konuşursam cesedin ona ait olma olasılığı azalabilir diye umuyordum. Öyle olmadı.</p>

  <p class="calibre2">Konuşmam bitince Henry, 'Yüce Tanrım," dedi ağır ağır.</p>

  <p class="calibre2">"Polis de onun Sally olabileceğini mi düşünüyor?"</p>

  <p class="calibre2">"Kesin bir şey söylemediler. Henüz söyleyebileceklerini sanmıyorum."</p>

  <p class="calibre2">"Tanrım, ne lanet işler oluyor."</p>

  <p class="calibre2">"O olmayabilir."</p>

  <p class="calibre2">"Tabii, elbette değildir," diye onaylasa da, buna en az benim kadar inanmadığını görebiliyordum. "Şey, seni bilmem ama benim bir içkiye ihtiyacım var."</p>

  <p class="calibre2">"Teşekkürler, ben almayayım."</p>

  <p class="calibre2">"Kendini daha sonraya, Black Lamb'e mi saklıyorsun?"</p>

  <p class="calibre2">Black Lamb köyün tek birahanesiydi. Sık sık oraya giderdim, ama bu akşamki sohbetin katılmak istemeyeceğim bir konusu olacağını biliyordum.</p>

  <p class="calibre2">"Hayır, bu gece evde kalırım herhalde."</p>

  <p class="calibre2">Evim köyün dış mahallelerinde eski bir taş kulübeydi. Burada altı aydan daha uzun süre kalacağım belli olduğunda satın almıştım. Henry kendisiyle kalmamdan memnun olacağını söylemişti ve Tanrı biliyor ya, Bank House kesinlikle yeterince büyüktü. Tek başına şarap mahzeni bile benim kulübemi içine alacak kadar genişti. Ama ben kendi evime taşınmayı, kiracı olarak kalmaktansa kalıcı kökler yerleştirdiğimi hissetmeyi&nbsp;<span style="font-size: 1em;">istiyordum. Ayrıca, yeni işimi ne kadar seversem seveyim, sü</span><span style="font-size: 1em;">rekli onunla yaşamak istemiyordum. Kapıyı arkamdan çekip biraz uzaklaşabilmenin ve birkaç saatliğine bile olsa telefonun çalmayacağını ummanın iyi geldiği zamanlarım oluyordu.</span></p>

  <p class="calibre2">Bu da onlardan biriydi. Arabamla eve dönerken, akşam ibadeti için kilise mezarlığı yolunu ağır ağır çıkan az sayıda insan gördüm. Köy papazı Scarsdale kilisenin girişindeydi. Pek hoşlandığımı söyleyemeyeceğim yaşlı, asık suratlı bir adamdı.&nbsp;<span style="font-size: 1em;">Fakat yıllardır burada yaşadığından, ufak da olsa sadık bir cemaati vardı. Yetişkin yaştaki oğlu Rupert ile birlikte yaşayan dul bayan Judith Sutton'ı fark edince elimi kaldırıp selam verdim. Aşırı kilolu, hantal Rupert baskıcı annesinin iki adım gerisinde yorgun argın yürürdü hep. Judith, muayenehanenin müdavimlerinden olan hastalık hastası ve aşırı ciddi çift Lee ve Marjory Goodchild ile konuşuyordu. Çifte göre ben günde yirmi dört saat göreve hazırdım; arabamla geçerken ani bir muayene için beni durdurmayacaklarını umdum.</span></p>

  <p class="calibre2">Ama bu akşam beni durduran olmadı. Kulübemin yan tarafındaki sıcaktan kavrulmuş toprağa park edip içeri girdim.&nbsp;<span style="font-size: 1em;">Evin içi havasızdı. Camları ardına dek açıp buzdolabından bir bira aldım. Lamb'e gitmeyi istemeyebilirdim, ama yine de bir içkiye ihtiyacım vardı. Aslında fena halde içkiye ihtiyacım olduğunu fark edince birayı tekrar dolaba koyup kendime cin tonik hazırladım.</span></p>

  <p class="calibre2">Biraz buz kırıp bardağa ekledim, ağzına bir dilim limon sıkıştırdım ve arka bahçedeki ufak ahşap masaya oturup iç<span style="font-size: 1em;">kimi içtim. Bahçe bir tarlaya ve arkasındaki ormana bakıyordu, ama manzara muayenehaneninki kadar muhteşem olmasa da, o kadar göz korkutucu da değildi. İçkimi ağır ağır iç</span><span style="font-size: 1em;">tim, sonra kendime omlet yapıp dışarıda yedim. Nihayet gündüzün sıcağı hafiflemeye başlamıştı. Gökyüzü yavaş ya</span><span style="font-size: 1em;">vaş derinleşir ve yıldızlar ilk kez tereddütle gözükmeye baş</span><span style="font-size: 1em;">larken masada oturuyor ve birkaç kilometre ötede neler olduğunu düşünüyordum. Bir zamanlar ülkenin huzurlu bir köşesiyken, Yates'lerin çocuklarının cesedi buldukları o yerin civarında şu an süren hareketliliği gözümün önüne getirdim.&nbsp;</span><span style="font-size: 1em;">Sally Palmer'ı güvenli ve bir yerlerde gülerken hayal etmeye çalıştım, sanki öyle düşünürsem olurmuş gibi. Ama her nedense yüzünü gözümün önüne getiremedim.</span></p>

  <p class="calibre2">Yatağıma gidip uykuyla yüzleşme vaktini geciktirmek için, gökyüzü kararıp kadifemsi çivit mavisine bürününceye, ışık tanecikleri halindeki çoktan ölmüş yıldızların rasgele kaldırılan semaforlara benzeyen titrek ışıklarıyla benek benek oluncaya kadar bahçede oturdum.</p>

  <p class="calibre2">Sıçrayarak uyandım, ter içindeydim ve güçlükle nefes alı<span style="font-size: 1em;">yordum. Etrafa baktım, nerede olduğuma dair hiçbir fikrim yoktu. Sonra yine farkındalık bir örtü gibi üstüme serildi.&nbsp;</span><span style="font-size: 1em;">Çıplaktım, yatak odasının açık penceresinin önünde ayaktaydım, boşluğa sarkarken pencere eşiği kasıklarıma bastırıyordu. Sallanarak pencereden çekildim ve yatağa oturdum. Kırış&nbsp;</span><span style="font-size: 1em;">kırış beyaz çarşaflar ay ışığında neredeyse parlıyordu. Nabzı</span><span style="font-size: 1em;">mın yavaşlayıp normale dönmesini beklerken, yüzümü ıslatan gözyaşlarını yavaş yavaş kurudu.</span></p>

  <p class="calibre2">Yine o rüyayı görmüştüm.</p>

  <p class="calibre2">Kötü bir rüyaydı. Her zamanki gibi yine o kadar canlıydı ki, sanki uyanıklık yanılsamaydı da rüyam gerçeklikti. Bu en zalim kısmıydı. Çünkü rüyalarda karım Kara ve altı yaşındaki kızım Alice hâlâ hayattaydılar. Onları hâlâ görebiliyor, onlarla konuşabiliyordum. Onlara dokunabiliyordum. Rüyalarda sadece bir geçmişe değil, hâlâ bir geleceğe sahip olduğumuza inanabiliyordum.</p>

  <p class="calibre2"></p>

  <p class="calibre2">Rüyalardan ödüm kopuyordu. Kâbuslardan korkulduğu gibi değil, çünkü rüyalarımda korkunç hiçbir şey yoktu. Hayır, tam tersi.</p>

  <p class="calibre2">Rüyalardan ödüm kopuyordu, çünkü uyanmak zorunda kalıyordum.</p>

  <p class="calibre2">Ardından, yaşadığım acının ve onları kaybetmenin şoku ilk seferindeki kadar taze olurdu. Uyandığımda çoğunlukla kendimi başka bir yerde bulurdum, uyurgezer bedenim ben bilincinde olmadan çalışıyordu. Şimdiki gibi açık pencerenin yanında veya çıkılması güç, dik merdivenlerin tepesinde olurdum; oraya nasıl gittiğimi veya beni yönlendirenin hangi bilinçaltı dürtü olabileceğini hiç bilmezdim.</p>

  <p class="calibre2">Gece havasının iğrenç sıcağına rağmen ürperdim. Dışarı<span style="font-size: 1em;">dan bir tilkinin yalnız havlaması geliyordu. Bir süre sonra yatağa uzandım ve gölgeler silikleşip karanlık tükenene kadar gözlerimi tavana diktim.</span></p>

  <p class="calibre2"></p>

  <h1 class="calibre2" id="sigil_toc_id_4">4</h1>

  <p class="calibre2">Genç kadın kapıyı ardından kapayıp sabah koşusuna başladığı sırada bataklıklarda hâlâ sis toplanmaktaydı.&nbsp;<span style="font-size: 1em;">Lyn Metcalf bir atletin rahatlığıyla koşuyordu. Baldır kasındaki çekme iyileşme yolundaydı, ama başlangıçta yine de kendini yormuyor, evinin önünden geçen dar patikada koşarken gevşek, uzun adımlar atıyordu. Biraz aşağıya doğru yönelerek bataklıktan geçip, göle kadar uzanan ve otlarla sarılmış bir yola çıktı.</span></p>

  <p class="calibre2">Koşarken bacaklarını yalayan uzun çimen yapraklan çiyden dolayı hâlâ ıslak ve soğuktu. Derin bir nefes aldı, yaşadı<span style="font-size: 1em;">ğı hissin tadını çıkardı. Pazartesi sabahı olsun ya da olmasın, yeni bir haftaya başlamanın daha iyi bir yolunu düşünemiyordu. Bu, günün en sevdiği zamanıydı; ondan tavsiye alırken içerleyen çiftçilerle ufak işletme sahiplerinin hesaplarını düzeltmek için endişelenmek zorunda değilken, henüz gün iyimserliğini yitirmemiş, diğer insanların eline güne gölge düşürme fırsatı geçmemişken... Her şey taze ve keskindi, bam bam yola çarpan ayaklarının ritmik sesine ve hattâ solu</span><span style="font-size: 1em;">ğunun hırıltısına indirgenmişti.</span></p>

  <p class="calibre2">Otuz bir yaşındaki Lyn formuyla gurur duyuyordu. Vücudunun şeklini koruyan, yani dar şortlarla ve göbeği açıkta bı<span style="font-size: 1em;">rakan bluzlarla hâlâ iyi görünmesini sağlayan disipliniyle gu</span><span style="font-size: 1em;">rur duyuyordu. Gerçi bunu kimseye itiraf edecek kadar kendini beğenmiş değildi. Üstelik koşmaktan zevk alması işi kolaylaştırıyordu. Kendini zorlamayı seviyordu, nereye kadar gidebileceğini görmeyi ve biraz daha ilerisi için denemeyi.&nbsp;</span><span style="font-size: 1em;">Güne başlamanın, etrafında dünya uykusundan uyanırken koşu ayakkabılarını giyip kilometreler katetmekten daha iyi bir yolu varsa bile henüz bulmuş değildi.</span></p>

  <p class="calibre2"><i class="calibre3">Şey, pekala, seks dışında tabii.</i> Ve son zamanlarda seks şiddetini yitirmişti. Elbette hâlâ iyiydi -Marcus'un gün boyu üstünde biriken alçı tozlarından temizlenmek için duş aldığında, akan suyun vücudundaki siyah tüyleri bir su samurunun kürkü gibi düzleştirdiğini görmek bile Lyn'in karnında karıncalanmaya sebep olabiliyordu hâlâ. Ama seksin gerisinde bir amaç olduğu zaman ikisinin de aldıkları haz genellikle azalıyordu. Özellikle de amaca ulaşamayınca.</p>

  <p class="calibre2">Şimdiye kadar.</p>

  <p class="calibre2">Ritmini kaybetmemeye dikkat ederek, adımlarını bozmadan yoldaki derin bir tekerlek izinin üzerinden atladı. <i class="calibre3">Ritmimi kaybetmek mi?</i> diye düşündü acı acı. <i class="calibre3">Keşke.</i> Söz konusu ritimse, bedeni saat gibi düzgün çalışıyordu. Her ay neredeyse günü gününe, sektirmeden, bir döngünün daha sona erdiğini işaret eden ve yeni bir hayal kırıklığını gösteren, nefret ettiği o kan akışı başlıyordu. Doktorlar ikisinde de bir sorun olmadığını söylemişlerdi. Bazı insanlarda diğerlerinde oldu<span style="font-size: 1em;">ğundan daha uzun sürerdi; bunun nedeni bilinmiyordu. Denemeye devam edin demişlerdi. Onlar da öyle yaptı. İlk baş</span><span style="font-size: 1em;">larda hevesliydiler, ikisinin de zevk aldıkları bir şeyi yapmak için tıbbın onayını aldıklarına gülüyorlardı. Reçeteyle yapı</span><span style="font-size: 1em;">yoruz, diye şaka yapmıştı Marcus. Fakat şakalar yavaş yavaş&nbsp;</span><span style="font-size: 1em;">tükenmiş, yerlerini henüz tam da umutsuzluk olmayan bir şeye bırakmışlardı. Ama en azından umutsuzluğun ilk to</span><span style="font-size: 1em;">humları atılmaktaydı. Ve bu durum her şeyi etkilemeye, iliş</span><span style="font-size: 1em;">kilerinin başka yönlerini de yıpratmaya başlıyordu.</span></p>

  <p class="calibre2">İkisi de itiraf etmese de olumsuzluk varlığını hissettiriyordu. Lyn kendi küçük muhasebe işinden Marcus'un yapı ustalığından daha fazla kazanmasının ona zor geldiğini biliyordu.&nbsp;<span style="font-size: 1em;">Henüz karşılıklı suçlamalar başlamamıştı, ama yakında başlayabileceğinden korkuyordu. Ve kendisinin de Marcus kadar sert eleştiri yapabileceğini biliyordu. Endişelenmenin yersiz olduğu, acelelerinin olmadığı konusunda görünüşte birbirlerini temin etmişlerdi. Ama yıllardır deniyorlardı ve bir dört yıl daha geçerse Lyn otuz dört yaşında olacaktı, bu yaşı hep kendisine sınır olarak belirlemişti. Hızlı bir hesap yaptı.</span> <i class="calibre3" style="font-size: 1em;">Kırk sekiz âdet dönemi eder.</i> <span style="font-size: 1em;">Ürkütücü ölçüde yakın görünüyordu.&nbsp;</span><span style="font-size: 1em;">Kırk sekiz potansiyel hayal kırıklığı daha. Bu ayın farklı olması haricinde. Bu ay hayal kırıklığı üç gün gecikmişti.</span></p>

  <p class="calibre2">İçinde kabaran umudu hemen bastırdı. Umutlanmak için çok erkendi. Âdet görmediğini Marcus'a söylememişti bile.&nbsp;<span style="font-size: 1em;">Onu boş yere umutlandırmanın anlamı yoktu. Birkaç gün daha bekleyip test yapacaktı. Sadece düşüncesi bile midesinde kelebekler uçuşmasına yetti.</span> <i class="calibre3" style="font-size: 1em;">Düşünme, koş,</i> <span style="font-size: 1em;">dedi kendi kendine kararlı bir şekilde.</span></p>

  <p class="calibre2">Yükselmeye başlayan güneş tam karşısında gözleri önüne serili göğü parlatıyordu. Üzerinde koştuğu yol, göl kenarında bir set boyunca uzanıyor, sazlıkların içinden geçip geniş, karanlık ormana ilerliyordu. Sis suyun üzerinde duman gibi yavaş yavaş kıvrılıyor, sanki alev almak üzereymiş gibi görü<span style="font-size: 1em;">nüyordu. Sıçrayan bir balığın şıpırtısı sessizliği görünmez bir tokat gibi bozdu. Lyn buna bayılıyordu. Yaza bayılıyordu, manzaraya bayılıyordu. Burada doğmuş, ama üniversiteye gitmek için ayrılmış, yurtdışına seyahatlere çıkmıştı. Fakat her zaman geri gelmişti. Burası Tanrı'nın kendi memleketiy</span><span style="font-size: 1em;">di, babası hep böyle derdi. Lyn Tanrıya gerçekten inanmasa da, babasının ne demek istediğini anlıyordu.</span></p>

  <p class="calibre2">Koşunun en sevdiği kısmına yaklaşıyordu. Ormana doğ<span style="font-size: 1em;">ru çatallanan yolu takip etti. Tepesinde sıklaşan ağaçlar yü</span><span style="font-size: 1em;">zünden yol biraz karardığından adımlarını yavaşlattı. Loş&nbsp;</span><span style="font-size: 1em;">ışıkta bir köke takılmak işten değildi. Baldır kasının çekilmesine de, takıldığı bir kök sebep olmuştu ve tekrar koşabilmesi için yaklaşık iki ay geçmesi gerekmişti.</span></p>

  <p class="calibre2">Ama alçalan güneş karanlığı yer yer delmeye başlamıştı bile, yaprakların oluşturduğu kubbe şimdi parlak bir kafes işine benziyordu. Ormanın bu kesimi çok eskiden kalmaydı, sarmaşık dalların sımsıkı dolandığı ağaç gövdeleri ve bataklık, güvenilmez zeminden oluşan bir yaban alandı. İçinden geçen sayısız dolambaçlı yol, tedbirsiz kimseleri derinliklerine çekebilecek nitelikteydi. Eve ilk taşındıklarında Lyn sabah koşularından biri sırasında bu bölgeyi araştırma hatasına düşmüştü.&nbsp;<span style="font-size: 1em;">Saatler sonra, o da ancak şans eseri tanıdığı bir alana çıkmış</span><span style="font-size: 1em;">tı. Sonunda eve dönmeyi başardığında Marcus'u meraktan deliye dönmüş -ve öfkeli- bir halde bulmuştu. O zamandan beri giderken de dönerken de hep aynı yolu kullanıyordu.</span></p>

  <p class="calibre2">Yaklaşık on kilometrelik güzergahının yarı yolunda kü<span style="font-size: 1em;">çük bir açıklık ve onun da merkezinde eski bir faş anıt bulunuyordu. Belki bu bir zamanlar bir taş çemberin bir parçasıydı veya sadece bir kapı dikmesiydi. Kimse daha fazlasını bilmiyordu. Üzerini yosun ve çimen bürümüş taşın tarihi ve sırları uzun zaman önce unutulmuştu. Ama çok işe yarayan bir işaretleyiciydi; Lyn de geldiği yoldan geri dönmeden hemen önce o taşın pürüzlü yüzeyine elini sürmeyi âdet haline getirmişti. Şu an oraya varmasına en fazla birkaç dakika kalmış</span><span style="font-size: 1em;">tı. Derin ve düzenli nefesler alırken, yapacağı kahvaltıyı dü</span><span style="font-size: 1em;">şünerek kendini daha hızlı koşmaya teşvik ediyordu.</span></p>

  <p class="calibre2"></p>

  <p class="calibre2">Huzursuzluğunun ne zaman başladığından emin değildi.&nbsp;<span style="font-size: 1em;">Daha çok, gitgide büyüyen bir farkındalıktı, bilinçaltında iç</span><span style="font-size: 1em;">ten içe süren ve sonunda bilinç düzeyine ulaşan bir kaynaş</span><span style="font-size: 1em;">ma. Birdenbire orman doğal olmayan ölçüde sessiz geldi. Bunaltıcıydı. Ayaklarından çıkan tok ses, sessizlikte fazla gürültülü geliyordu. Aldırmamaya çalıştıysa da içindeki his ısrarlıydı. Gitgide güçleniyordu. Etrafına bakmamak için kendini zor tuttu. Neyi vardı böyle? Sanki geçen iki yıl boyunca bu koşuyu hemen hemen her sabah yapmış değildi. Daha önce hiç rahatsız olmamıştı.</span></p>

  <p class="calibre2">Ama şu an rahatsızdı. Ensesi karıncalandı, sanki bir şey onu seyrediyordu. <i class="calibre3">Aptallaşma,</i> dedi kendi kendine, fakat arkasına bakma isteği artıyordu. Gözlerini yoldan ayırmadı.&nbsp;<span style="font-size: 1em;">Burada şimdiye dek gördüğü, kendisi dışındaki tek canlı, bir geyik olmuştu. Fakat bu sefer geyikmiş gibi gelmiyordu.&nbsp;</span><i class="calibre3" style="font-size: 1em;">Çünkü değil zaten. Hiçbir şey yok. Sadece senin hayal gücün.&nbsp;</i><i class="calibre3" style="font-size: 1em;">Âdetin üç gün gecikti ve bunun seni etkilemesine izin veriyorsun.&nbsp;</i></p>

  <p class="calibre2"><span style="font-size: 1em;">Böyle düşünmek dikkatini biraz dağıtsa da yeterli olmadı.&nbsp;</span><span style="font-size: 1em;">Bir anlığına etrafına bakma riskini göze aldı; görebildiği sadece karanlık dallar ve kıvrılarak görüş alanından çıkan yol oldu, aynı anda ayağı bir şeye takıldı. Tökezledi, dengesini sağ</span><span style="font-size: 1em;">lamak için kollarını savurdu ve yere düşmeden kendini tutmayı başardı, kalbi güm güm atıyordu.</span> <i class="calibre3" style="font-size: 1em;">Aptal!</i> <span style="font-size: 1em;">Ulaşmaya çalıştığı açıklık şimdi tam ilerisinde, tıkış tıkış ormanda güneş&nbsp;</span><span style="font-size: 1em;">ışınlarıyla alacalanan bir vahayı andırıyordu. Olağanüstü bir gayretle hızını artırarak koştu, taş anıtın pürüzlü yüzeyine elini sürüp hızla arkasını döndü.</span></p>

  <p class="calibre2">Hiçbir şey yoktu. Sadece ağaçlar, gölgeli ve kasvetli...</p>

  <p class="calibre2">Ne <i class="calibre3">görmeyi bekliyordun? Perileri mi?</i> Ama açıklıktan ayrılmadı. Hiç kuş sesi, böcek hışırtısı yoktu. Orman nefesini tutmuş ve düşünceli bir sessizliğe bürünmüş gibiydi. Lyn bir<span style="font-size: 1em;">denbire bu sessizliği bozmaya korktu, yine dört bir yanında sık ağaçların olacağı alana dönüp de açıklığın sağladığı gü</span><span style="font-size: 1em;">venliği kaybetmek istemiyordu.</span> <i class="calibre3" style="font-size: 1em;">Peki ne yapacaksın? Bütün</i> <i class="calibre3" style="font-size: 1em;">gün burada mı kalacaksın?</i></p>

  <p class="calibre2">Kendisine düşünmek için zaman vermeden, taşın yanından koşusuna tekrar başladı. Beş dakika, ve sonra tekrar açıklık bir yere çıkmış olacaktı. Açık alanlar, açık su, açık gökyüzü. Görüntüyü zihninde canlandırdı. Huzursuzluğu henüz geçmemişti, ama şimdi o kadar ısrarlı değildi. Üstelik gölgeli orman giderek aydınlanıyor, güneş koştuğu yolu aydınlatıyordu. Rahatlamaya başladı, ve az sonra yerde önünde bir şey gördü.</p>

  <p class="calibre2">Bir metre kadar kala durdu. Yolun tam ortasına serilmiş, kurban gibi yatan ölü bir tavşan vardı. Hayır, tavşan değildi.&nbsp;<span style="font-size: 1em;">Bir yaban tavşanıydı, yumuşak kürkü kanla keçeleşmişti.</span></p>

  <p class="calibre2">Daha önce orada değildi.</p>

  <p class="calibre2">Lyn çabucak etrafında göz gezdirdi. Ama tavşanın nereden geldiği konusunda ağaçlar hiç ipucu vermiyordu. Hayvanın etrafında dolandı, ardından tekrar koşmaya başladı. Bir tilki, dedi kendi kendine, tekrar koşu ritmini yakalarken.&nbsp;<span style="font-size: 1em;">Herhalde tilki kendisinden rahatsız olmuştu. Ama tilki, rahatsız edilsin ya da edilmesin, avını asla arkasında bırakmaz.&nbsp;</span><span style="font-size: 1em;">Ve yaban tavşanı hiç de öylece bırakılıp da düşmüş gibi gö</span><span style="font-size: 1em;">rünmüyordu. Yerde yatış şekli sanki...</span></p>

  <p class="calibre2">Bilerek yapılmıştı.</p>

  <p class="calibre2">Ama tabii bu çok aptalcaydı. Tempolu koşusuna devam ederken bu düşünceyi kafasından uzaklaştırdı. Ve sonra ormandan çıkıp açık alana vardı, göl önünde alabildiğine uzanıyordu. Birkaç dakika önce yaşadığı vesvese her adımıyla birlikte biraz daha azalarak kayboldu. Şimdi güneşin aydınlığında saçma geliyordu. Hattâ utanç verici.</p>

  <p class="calibre2"></p>

  <p class="calibre2">Sonradan, kocası Marcus Lyn eve girdiğinde radyoda yerel haberlerin olduğunu hatırlayacaktı. Ekmek kızartma makinesine ekmek koyar ve bir muz doğrarken Lyn'e birkaç kilometre ötede bir ceset bulunduğunu söylemişti. Lyn de kocasına ölü tavşandan bahsettiğine göre, radyo haberi bir bağ<span style="font-size: 1em;">lantı kurmasına yol açmıştı demek ki. Ama Lyn olaya gülmüş, hayvanın onu nasıl korkuttuğu hakkında espri yapmış</span><span style="font-size: 1em;">tı. Ekmek makineden fırladığı sırada o olay ikisi için de çoktan önemsiz gözükmeye başlamıştı.</span></p>

  <p class="calibre2">Lyn duştan çıktığında, bundan bir daha bahsetmemişlerdi.</p>

  <p class="calibre2"><br /></p>

  <p class="calibre2"></p>

  <h1 id="sigil_toc_id_5">5</h1>

  <p class="calibre2"><br /></p>

  <p class="calibre2"></p>

  <p class="calibre2">Mackenzie geldiğinde sabah muayenelerini yarılamıştım.&nbsp;<span style="font-size: 1em;">Janice sıradaki hastanın notlarıyla birlikte, haberi de getirdi. Gözleri meraktan faltaşı gibi açıktı.&nbsp;</span><span style="font-size: 1em;">"Sizi görmek isteyen bir polis var. Komiser Mackenzie diye biri."</span></p>

  <p class="calibre2">Her nedense şaşırmadım. Hastanın notlarına baktım. Kronik artriti olan seksen yaşındaki bayan Ann Benchley her zamanki hastalarımdan biriydi.&nbsp;<span style="font-size: 1em;">"Daha kaç hasta var?" diye sordum vakit kazanmaya çalı</span><span style="font-size: 1em;">şarak.</span></p>

  <p class="calibre2">"Bunun dışında üç hasta daha var."</p>

  <p class="calibre2">"Komisere uzun sürmeyeceğini söyle. Bayan Benchley'i de içeri alıver."</p>

  <p class="calibre2">Janice şaşırmış görünüyordu, ama bir şey demedi. Önceki gün bir cesedin bulunduğunu herhalde şu ana dek köyde bilmeyen hiç kimse kalmamıştır diye düşünüyordum. Ama şimdiye kadar hiç kimse Sally Palmer'la bağlantı kurmuş gö<span style="font-size: 1em;">rünmüyordu. Daha ne kadar böyle kalacağını merak ettim.</span></p>

  <p class="calibre2">Janice gidene kadar notları inceliyormuş gibi yaptım.&nbsp;<span style="font-size: 1em;">Önemli bir şey olmasa Mackenzie'nin gelmeyeceğini biliyordum, ayrıca o sabahki hastaların arasında acil vaka olduğunu sanmıyordum. Onu niye beklettiğimden emin değildim, tabii&nbsp;</span><span style="font-size: 1em;">söyleyeceği şeyi işitmeye son derece isteksiz olmamdan başka.</span></p>

  <p class="calibre2">Sıradaki hastamı muayene ederken komiserin neden gelmiş olabileceğini düşünmemeye çalıştım. Bayan Benchley eğ<span style="font-size: 1em;">ri büğrü olmuş ellerini gösterirken ilgileniyor göründüm, onu yatıştırdım ve ona bir reçete daha yazarken benden beklenen son derece yararsız sesleri çıkardım ve kadın memnun bir şekilde, aksayarak dışarı çıkarken hafifçe gülümsedim.</span></p>

  <p class="calibre2">Ama daha fazla erteleyemeyecektim.</p>

  <p class="calibre2">"Komiseri içeri gönder," dedim Janice'e.</p>

  <p class="calibre2">"Pek mutlu görünmüyor," diye uyardı beni Janice.</p>

  <p class="calibre2">Evet, Mackenzie pek mutlu görünmüyordu. Yüzü öfkeden kızarmıştı ve çenesi saldırgan bir şekilde ileri çıkmıştı.</p>

  <p class="calibre2">"Beni kabul etmeniz ne güzel Dr. Hunter," dedi alaycılığı<span style="font-size: 1em;">nı pek gizlemeye çalışmayarak. Elinde deri bir dosya vardı.&nbsp;</span><span style="font-size: 1em;">Ben söylemeden, karşımdaki koltuğa oturup dosyayı dizlerinin üzerine koydu.</span></p>

  <p class="calibre2">"Sizin için ne yapabilirim komiser?"</p>

  <p class="calibre2">"Açıklığa kavuşturmak istediğim birkaç nokta var."</p>

  <p class="calibre2">"Cesedi teşhis ettiniz mi?"</p>

  <p class="calibre2">"Henüz değil."</p>

  <p class="calibre2">Nane şekeri paketini çıkarıp ağzına bir tane attı. Bekledim. Polislerin oynadıkları oyunlar sırasında rahatsız edilme<span style="font-size: 1em;">meleri gerektiğini biliyordum.&nbsp;</span><span style="font-size: 1em;">"Burası gibi yerlerin artık kalmadığını sanıyordum. Bilirsiniz, küçük bir mekân, aile doktoru, ev viziteleri, böyle şeyler,"&nbsp;</span><span style="font-size: 1em;">dedi etrafına bakarken. Gözleri kitap raflarına takıldı. "Psikoloji üzerine bir sürü kitap görüyorum. İlgi alanınız mı?"</span></p>

  <p class="calibre2">"Onlar benim değil, ortağımın."</p>

  <p class="calibre2">"Ya. Peki toplam kaç hastanız var?"</p>

  <p class="calibre2">Konuşmanın nereye gittiğini merak ettim. "Herhalde toplamda beş altı yüz kadar."</p>

  <p class="calibre2"></p>

  <p class="calibre2">"O kadar çok mu?"</p>

  <p class="calibre2">"Küçük bir köy ama büyük bir bölge."</p>

  <p class="calibre2">Sanki normal bir sohbetmiş gibi, anlıyorum dercesine kafasını salladı. "Ama şehirde pratisyen hekim olmak biraz farklıdır."</p>

  <p class="calibre2">"Sanırım öyle."</p>

  <p class="calibre2">"Londra'yı özlediniz, değil mi?"</p>

  <p class="calibre2">Konuşmanın nereye gittiğini şimdi anlamıştım. Yine pek şa<span style="font-size: 1em;">şırmadım. Sadece omuzlarımın üzerine bir yük binmiş gibi hissettim. "Belki de bana ne istediğinizi söyleseniz daha iyi olur."</span></p>

  <p class="calibre2">"Dünkü konuşmamızdan sonra biraz araştırma yaptım.&nbsp;<span style="font-size: 1em;">Polisim ya hani." Soğuk bir bakışla gözlerini bana dikti. "Etkileyici bir özgeçmişiniz var Dr. Hunter. Hayaliniz köyün birinde pratisyen hekim olmakmış gibi gelmiyor insana."</span></p>

  <p class="calibre2">Dosyanın fermuarını açıp içindeki kâğıtlardan birini dışarı çekti. "Tıp diplomanızı aldıktan sonra doktoranızı antropoloji bilim dalında yapmışsınız. Bu bilgilere göre bayağı parlakmışsınız. Daha sonra Amerika'da Tennessee Üniversitesi'nde görev almışsınız, ardından da adli antropoloji uzmanı olarak İngiltere'ye geri dönmüşsünüz."</p>

  <p class="calibre2">Başını dikleştirdi. "Anlarsınız, adli antropolojinin ne olduğundan bile emin değildim ve neredeyse yirmi yıllık polisim. Tabii 'adli' kısmını çaktım. Ama antropoloji? Eski kemikleri incelemek olarak düşünürdüm hep. Hani biraz arkeoloji gibi. Her şeyin nasıl da geçip gittiğini gösterir."</p>

  <p class="calibre2">"Sizi acele ettirmek istemem, ama bekleyen hastalarım var."</p>

  <p class="calibre2">"Ah, gerekenden fazla zamanınızı almayacağım. Ama internete girdiğimde sizin yazdığınız bazı makaleler de buldum. İlginç başlıkları var." Bir kâğıt alıp kaldırdı. "Ölüm Zamanının Belirlenmesinde Entomolojinin Rolü', 'İnsan Bedeninin Ayrışmasının Kimyası.'"&nbsp;</p>

  <p class="calibre2"><span style="font-size: 1em;">Kâğıdı indirdi. "Epeyce uzmanlık isteyen yazılar. Ben de Londra'da bir arkadaşımı aradım. Met'te</span><a href="#note2" id="note1"><sup>1</sup></a><span style="font-size: 1em;">&nbsp;çalışan bir müfettiş.&nbsp;</span><span style="font-size: 1em;">Meğer bahsinizi duymuş. Sürpriz, sürpriz, anlaşılan çok sayı</span><span style="font-size: 1em;">da cinayet araştırmasında çeşitli polis kuvvetlerine danış</span><span style="font-size: 1em;">manlık yapmışsınız. İngiltere, Iskoçya, hattâ Kuzey irlanda.&nbsp;</span><span style="font-size: 1em;">Bağlantımın dediğine göre ülkedeki az sayıda lisanslı adli antropologdan biriymişsiniz. Irak, Bosna ve Kongo'da toplu mezarlar üzerinde çalışmışsınız. Akla neresi gelirse. Arkada</span><span style="font-size: 1em;">şıma göre, insan cesedi kalıntıları konusunda neredeyse uzmanmışsınız. Sadece teşhis edilmeleri konusunda değil, ama ölüm zamanı, ölüm sebebi konusunda da. Patologların bıraktığı yerden sizin devam ettiğinizi söyledi."</span></p>

  <p class="calibre2">"Bir yere varacak mısınız?"</p>

  <p class="calibre2">"Sadede gelirsem, bunlardan dün niçin hiç söz etmediğinizi merak etmeden duramıyorum. Bir ceset bulduğumuzu ne zaman öğrendiniz, cesedin buralı bir kadına ait olabilece<span style="font-size: 1em;">ğine dair ne zaman kanıt buldunuz, cesedin kimliğini olabildiğince çabuk teşhis etmeyi isteyeceğimizi ne zamandır biliyordunuz?" Sesini yükseltmemeye çalışsa da, yüzü her zamankinden daha kırmızıydı. "Met'teki arkadaşım durumu çok komik buldu. Bir yanda ben, bir cinayet soruşturmasını yürüten kıdemli polis memuru, karşımda da pratisyen hekim numarası yapan ülkenin önde gelen adli antropoloji uzmanlarından biri."</span></p>

  <p class="calibre2">Nihayet bu olayı cinayet diye adlandırmasının dikkatimi dağıtmasına izin vermedim. "Ben pratisyen hekimim."</p>

  <p class="calibre2">"Ama sadece bu kadar değilsiniz, değil mi? Peki bu kadar gizlilik niye?"</p>

  <p class="calibre2">"Çünkü bir zamanlar ne olduğumun önemi yok. Şu an doktorum."</p>

  <p class="calibre2"><a href="#note1" id="note2"><sup>1- Metropolitan Polis Teşkilatı &nbsp;- ç n&nbsp;</sup></a><br /></p>

  <p class="calibre2"></p>

  <p class="calibre2">Mackenzie sanki şaka yapıp yapmadığımı anlamaya çalı<span style="font-size: 1em;">şır gibi beni inceliyordu. "Ondan sonra birkaç telefon görüş</span><span style="font-size: 1em;">mesi daha yaptım. Üç yıldır sadece pratisyen hekimlik yaptı</span><span style="font-size: 1em;">ğınızı biliyorum. Karınızla kızınızın araba kazasında ölmelerinin ardından adli antropolojiyi bıraktınız ve buraya geldiniz. Diğer arabanın alkollü sürücüsü yara almadan kurtuldu."</span></p>

  <p class="calibre2">Çok sakince oturuyordum. Mackenzie rahatsız görünme nezaketini gösterdi. "Eski yaraları deşmek istemem. Dün bana karşı dürüst olsaydınız belki bunu yapmak zorunda kalmazdım. Özetle, size ihtiyacımız var."</p>

  <p class="calibre2">Nasıl, diye sormamı istediğini biliyordum, ama sormadım. Yine de devam etti.</p>

  <p class="calibre2">"Cesedin durumu kimliğinin saptanmasını güçleştiriyor.&nbsp;<span style="font-size: 1em;">Kadın olduğunu biliyoruz, ama hepsi bu kadar. Kimliğini bilmediğimiz sürece de kör topal ilerlemek durumundayız.&nbsp;</span><span style="font-size: 1em;">Kurbanın kimliğini kesin olarak bilmedikçe doğru dürüst bir cinayet soruşturmasına başlayamayız."</span></p>

  <p class="calibre2">Kendimi konuşurken buldum. "'Kesin olarak,' dediniz.&nbsp;<span style="font-size: 1em;">Hemen hemen eminsiniz, değil mi?"</span></p>

  <p class="calibre2">"Sally Palmer'ın izini bulmayı henüz başaramadık."</p>

  <p class="calibre2">Beklediğim bu olmasına rağmen yine de doğrulandığını işitmek beni sarstı.</p>

  <p class="calibre2">"Bardaki mangal partisinde onu gördüğünü hatırlayan birçok kişi var, ama ondan sonra onu gördüğünü hatırlayan birine şimdiye dek rastlamadık. Bu aşağı yukarı on beş gün önceydi. Cesetten ve evden DNA örnekleri aldık, ama sonuç<span style="font-size: 1em;">ları almamız bir haftayı bulur."</span></p>

  <p class="calibre2">"Ya parmak izleri?"</p>

  <p class="calibre2">"Hiç şans yok. Sebep çürüme mi yoksa parmak izleri kasıtlı olarak mı silindi, henüz söyleyemiyoruz."</p>

  <p class="calibre2"></p>

  <p class="calibre2">"Diş kayıtları?"</p>

  <p class="calibre2">Olumsuz anlamda kafasını salladı. "Eşleştirme yapmaya yetecek kadar diş kalmamış."</p>

  <p class="calibre2">"Biri mi kırmış?"</p>

  <p class="calibre2">"Böyle denebilir. Biz cesedi teşhis edemeyelim diye bile bile kırılmış olabilirler ya da sadece gördüğü şiddet sonucudur. Henüz bilmiyoruz."</p>

  <p class="calibre2">Gözlerimi ovuşturdum. "Yani kesinlikle bir cinayet?"</p>

  <p class="calibre2">"Ah, öldürülmüş, orası kesin," dedi zalimce. "Ceset, ayrıca cinsel tacize uğrayıp uğramadığını anlayamayacağımız kadar çürümüş, ama muhtemelen uğradığını varsayıyoruz.&nbsp;<span style="font-size: 1em;">Ardından da öldürüldü."</span></p>

  <p class="calibre2">"Nasıl?"</p>

  <p class="calibre2">Cevap vermeden dosyadan büyük bir zarf çıkarıp masanın üzerine attı. Fotoğrafların parlak kenarları zarftan çıktı.&nbsp;<span style="font-size: 1em;">Ne yaptığımı idrak etmeden elim fotoğraflara gitti.</span></p>

  <p class="calibre2">Zarfı ittim. "Hayır teşekkürler."</p>

  <p class="calibre2">"Kendi adınıza bir bakmak isteyebilirsiniz diye düşündüm."</p>

  <p class="calibre2">"Yardım edemeyeceğimi söylemiştim."</p>

  <p class="calibre2">"Edemez misiniz, etmez misiniz?"</p>

  <p class="calibre2">Kafamı salladım. "Üzgünüm."</p>

  <p class="calibre2">Biraz uzun bir süre bana baktı, sonra birdenbire ayağa kalktı. "Zaman ayırdığınız için teşekkürler Dr. Hunter." Sesi soğuktu.</p>

  <p class="calibre2">"Bunu unuttunuz." Zarfı ona uzattım.</p>

  <p class="calibre2">"Sizde kalsın. Belki daha sonra bakmak istersiniz."</p>

  <p class="calibre2">Dışarı çıktı. Zarf hâlâ elimdeydi. Bütün yapmam gereken fotoğrafları dışarı kaydırmaktı. Bunun yerine çekmeceyi açıp zarfı içine attım. Çekmeceyi kapatıp Janice'e sıradaki hastayı içeri yollamasını söyledim.</p>

  <p class="calibre2"></p>

  <p class="calibre2">Fakat zarfın varlığı sabahın geri kalanında hiç aklımdan çıkmadı. Her görüşmede, her muayenede zarfın içine bakmama mücadelesi verdim. Son hasta da çıkıp kapıyı arkasından kapadıktan sonra, hastayla ilgili notları yazarak dikkatimi da<span style="font-size: 1em;">ğıtmaya çalıştım. Bitirince Fransız pencereye gidip dışarıya baktım. İki ev vizitesinin ardından öğleden sonram bana kalacaktı. Biraz bile rüzgar esseydi, sandalla göle açılabilirdim.&nbsp;</span><span style="font-size: 1em;">Ama bu haliyle açılsam suyun üzerinde çakılı kalırdım, tıpkı kuru toprağın üzerinde şu an hissettiğim gibi.</span></p>

  <p class="calibre2">Ne tuhaftı ki, Mackenzie'nin geçmişimi eşelemiş olması karşısında bir şey hissetmiyordum. Başka biri hakkında da konuşuyor olabilirdi. Aslında bir bakıma öyle yapmıştı. Ölü<span style="font-size: 1em;">mün esrarlı kimyasına kendini kaptırmış, sayısız olayda şiddet, kaza ve doğanın birlikte yarattıkları son ürünü görmüş&nbsp;</span><span style="font-size: 1em;">olan kişi farklı bir David Hunter'dı. Derinin altındaki kafatasına doğal bir şey olarak bakmış, çoğu insanın varlığından bile haberdar olmadığı bilgiyle övünmüştüm. Yaşam onu terk ettiğinde bedene ne olduğu benim için pek sır sayılmazdı.&nbsp;</span><span style="font-size: 1em;">Bütün formlarıyla çürüme yakından tanıdığım bir süreçti; hava koşullarına, toprağa, yılın hangi zamanında olunduğuna bağlı olarak ilerleyişinin ana hatlarını çıkarabilirdim. Gaddarca, evet, ama zorunlu. Ve ölüm zamanını, nasıl gerçekleş</span><span style="font-size: 1em;">tiğini, cesedin kimliğini belirlemekten bir büyücünün duyduğu tatmini duyardım. Üzerinde uğraştıklarımın birey olduklarını asla unutmadım. Ama sadece soyut bir anlamda; bu yabancıları sadece ölümde tanıyordum, yaşamda değil.</span></p>

  <p class="calibre2">Ve sonra şu dünyada her şeyden çok değer verdiğim iki insan benden koparılıp alındı. Karım ve kızımın hayatları, kazadan burnu bile kanamadan kurtularak yürüyüp giden bir sarhoş tarafından bir anda söndürüldü. Kara ve Alice ya<span style="font-size: 1em;">şayan, canlı bireylerden, bir anda ölü organik maddeye dö</span><span style="font-size: 1em;">nüştüler. Ve ben maruz kaldıkları fiziksel başkalaşımları neredeyse saati saatine, tamı tamına biliyordum —</span> <i class="calibre3" style="font-size: 1em;">biliyordum.&nbsp;</i><span style="font-size: 1em;">Ama bu bilgi, zihnimde saplantı haline gelen o tek soruyu yanıtlamayı başaramıyordu ve bütün bilgim o soruya bir yanıt aramaya bile başlayamıyordu. Neredeydiler? İçlerindeki hayata ne olmuştu? Bütün o hayatiyet, o can nasıl olup da var olmaya öylece son verebilirdi?</span></p>

  <p class="calibre2">Bilmiyordum. Ve bu bilmeyiş katlanabileceğımden fazlasıydı. Meslektaşlarım ve arkadaşlarım bunu anlıyordu, ama ben pek farkında değildim. Kendimi işime gömmekten memnundum, kaybettiklerimi ve yanıtlayamadığım soruları bana sürekli hatırlatması dışında.</p>

  <p class="calibre2">Ve böylece kaçtım. Bildiğim her şeye sırtımı döndüm, eski tıp eğitimimi tazeledim ve buraya, her yerden kilometrelerce uzağa saklandım. Kendime, tam olarak, bir yaşam sayılmasa da, yeni bir meslek verdim. Ölülerle değil yaşayanlarla ilgilenen bir meslek, o son dönüşümü anlamaya daha yakın olmasam bile hiç değilse onu geciktirmeye çalışabildiğim bir meslek. Ve işe yaradı.</p>

  <p class="calibre2">Şimdiye dek.</p>

  <p class="calibre2">Masama gidip çekmeceyi açtım. Fotoğrafları çıkardım, yüzleri alta dönük olarak tuttum. Bakacak, sonra da Mackenzie'ye geri verecektim. Hâlâ hiçbir şey için söz veriyor değildim. Böylece bahanem hazırdı, resimleri çevirdim.</p>

  <p class="calibre2">Önceden nasıl hissedeceğimi bilememiştim, ama resimlerin aşina gelmesini de hiç beklememiştim. Görüntülerden kaynaklanmıyordu bu -Tanrı biliyor ya yeterince şok ediciydiler. Ama fotoğraflara bakmak zamanda bir adım geriye gitmek gibiydi. Daha farkına bile varmadan, görüntülerin bana neler anlatabileceğini görmek için incelemeye başladım.</p>

  <p class="calibre2">Farklı açılardan ve görüş noktalarından çekilmiş altı fo<span style="font-size: 1em;">toğraf vardı. Hepsine çabucak göz gezdirdikten sonra başa döndüm ve her birine daha ayrıntılı bir şekilde baktım. Ceset çıplaktı ve yüzükoyun yatıyordu, kolları yukarı doğru uzanmıştı, sanki göl otlarının uzun sapları arasına dalış yapı</span><span style="font-size: 1em;">yormuş gibi. Fotoğraflardan cinsiyetini söylemek olanaksızdı. Kararmış deri sanki tam oturmamış gibi cesetten sarkıyordu, ama asıl göze çarpan bu değildi. Sam haklıydı. Cesedin kanatları olduğunu söylemişti ve gerçekten vardı. Belkemiğinin iki yanında deriye iki derin kesik atılmıştı. Kesiklere sokulan beyaz kuğu kanatları cesedin çürüyen, düşmüş bir melek gibi görünmesini sağlıyordu.</span></p>

  <p class="calibre2">Çürüyen deriyle karşılaştırıldığında kanatlar şok edici öl<span style="font-size: 1em;">çüde korkunç bir etki yaratıyordu. Kanatlara bir süre daha baktıktan sonra cesedin kendisini inceledim. Kurtçuklar yaralardan pirinç taneleri gibi saçılıyordu. Sadece kürekkemiklerinin üzerindeki iki büyük yaradan değil, sırt, kol ve bacaklardaki çok sayıda daha küçük kesikten de. Çürüme epeyce ilerlemişti. Sıcaklık ve nem süreci hızlandırmıştı, hayvanlarla böcekler de kendi katkılarını yapıyordu. Ama her bir etmenin anlatacak kendi hikâyesi olur, cesedin orada ne kadar süredir yattığına dair zaman çizelgesini hazırlamakta her birinin yardımı dokunurdu.</span></p>

  <p class="calibre2">Son üç fotoğraf, ceset sırtüstü çevrildikten sonra çekilmiş<span style="font-size: 1em;">ti. Vücutta ve kollarla bacaklarda aynı küçük kesikler vardı ve yüz parçalanmış kemiklerin oluşturduğu şekilsiz bir kitle halindeydi. Kesildiği yerden açık halde olan gırtlağın kıkırdak dokusu açığa çıkmıştı -kıkırdağın çürüme süreci üzerini örten yumuşak dokudan daha zor ve daha yavaştır. Sally'nin köpeği Bess'i düşündüm. Onun da boğazı kesilmişti. Fotoğ</span><span style="font-size: 1em;">rafları bir kez daha gözden geçirdim. Kendimi cesetle ilgili tanınabilir bir şey ararken bulduğumda, fotoğrafları elimden&nbsp;</span><span style="font-size: 1em;">bıraktım. Kapı tıklatıldığında hâlâ orada oturuyordum.</span></p>

  <p class="calibre2">Gelen Henry'ydi. "Janice polisin geldiğini söyledi. Yine birileri çiftliğindeki hayvanlarla mı ilişkiye girmiş?"</p>

  <p class="calibre2">"Yo, dünle ilgiliydi?"</p>

  <p class="calibre2">"Ha." Ciddileşti. "Bir sorun mu var?"</p>

  <p class="calibre2">"Pek sayılmaz."</p>

  <p class="calibre2">Fakat bu doğru değildi.</p>

  <p class="calibre2">Henry'den bir şey saklamaktan rahatsızlık duyuyordum, ama geçmişimle ilgili bütün ayrıntıları ona anlatmamıştım.&nbsp;<span style="font-size: 1em;">Önceden antropolog olduğumu biliyordu, böyle geniş bir alana pek çok günah sığabilirdi. İşimin adli yanını ve polis soruşturmalarına katıldığımı kendime saklamıştım. O sıralar bundan bahsetmek istememiştim.&nbsp;</span></p>

  <p class="calibre2"><span style="font-size: 1em;">Hâlâ da istemiyordum.</span></p>

  <p class="calibre2">Henry'nin gözleri masadaki fotoğraflara gitti. Ayrıntılarını göremeyecek kadar uzaktaydı, ama yine de sanki yakalanmış&nbsp;<span style="font-size: 1em;">gibi hissettim. Ben fotoğrafları tekrar zarfa koyarken Henry kaşlarını kaldırdı.</span></p>

  <p class="calibre2">"Bunu daha sonra konuşabilir miyiz?" dedim.</p>

  <p class="calibre2">"Elbette. Burnumu sokmak istememiştim."</p>

  <p class="calibre2">"Sokmadın. Sadece... şu an düşünmem gereken birkaç şey var."</p>

  <p class="calibre2">"Sen iyi misin? Biraz... dalgın görünüyorsun."</p>

  <p class="calibre2">"Yo. iyiyim."</p>

  <p class="calibre2">Tamam anlamında kafa salladıysa da yüzündeki kaygı ifadesi silinmedi. "Bir ara sandalla açılmaya ne dersin? Biraz egzersiz ikimize de iyi gelir?"</p>

  <p class="calibre2">Sandala binip inerken yardıma ihtiyacı olsa da, sakatlığı kürek çekmesini ya da yelken açmasını engellemiyordu. "Anlaştık. Ama bana birkaç gün ver."</p>

  <p class="calibre2">Daha fazlasını sormak istediğini, ama vazgeçtiğini görebiliyordum. Sandalyesini tekrar kapıya doğru sürdü.&nbsp;<span style="font-size: 1em;">"Söyle yeter. Yerimi biliyorsun."</span></p>

  <p class="calibre2">O gidince tekrar oturup gözlerimi kapadım.&nbsp;<i>Bunu istemiy</i><i style="font-size: 1em;">ordum.</i> <span style="font-size: 1em;">Ama öte yandan, hiç kimse istemiyordu. Hele ki&nbsp;</span><span style="font-size: 1em;">ölen kadın. Az önce gördüğüm fotoğrafları düşündüm ve&nbsp;</span><span style="font-size: 1em;">fark ettim ki onun gibi benim de seçme şansım yoktu.</span></p>

  <p class="calibre2"><span style="font-size: 1em;">Mackenzie resimlerle birlikte kartını da bırakmıştı . Fakat&nbsp;</span><span style="font-size: 1em;">ona ne ofis numarasından ne de cep telefonundan ulaşabildim.&nbsp;</span><span style="font-size: 1em;">İki telefona da beni araması için mesaj bıraktım . Bir karara&nbsp;</span><span style="font-size: 1em;">vardığım için kendimi daha iyi hissettiğimi söyleyemezdim,&nbsp;</span><span style="font-size: 1em;">ama üzerimdeki ağırlığın bir kısmı kalkmış gibiydi.</span><br /></p>

  <p class="calibre2"></p>

  <p class="calibre2">Çıkılacak iki sabah vizitem vardı ve ikisi de ciddi değildi:&nbsp;<span style="font-size: 1em;">kabakulak geçiren bir çocukla yemek yemeği reddeden yaşlı&nbsp;</span><span style="font-size: 1em;">ve yatalak bir adam. Vizitelerim bittiğinde öğle yemeği zamanı&nbsp;</span><span style="font-size: 1em;">gelmişti. Geri dönüş yolunda, eve mi yoksa birahaneye mi&nbsp;</span><span style="font-size: 1em;">gideyim diye düşünüyordum ki, telefonum çaldı.</span></p>

  <p class="calibre2"></p>

  <p class="calibre2">Hemen açtım, ama arayan Janice ' ti , okuldan aradıklarını&nbsp;<span style="font-size: 1em;">söyledi. Sam Yates için endişeleniyorlarmış , gidip onu görebilirmiymişim.&nbsp;</span><span style="font-size: 1em;">Olur dedim. Mackenzie'nin aramasını beklerken&nbsp;</span><span style="font-size: 1em;">yararlı bir şeyler yapmaktan memnun olacaktım.</span></p>

  <p class="calibre2"><br /></p>

  <p class="calibre2"></p>

  <p class="calibre2">Manham a döndüğümde sokaklarda polis memurlarının&nbsp;<span style="font-size: 1em;">varlığı beni kendime getirip olanları hatırlattı . Üniformaları,&nbsp;</span><span style="font-size: 1em;">kilise mezarlığı ile parkı aydınlatan çiçeklerin gözalıcılığı ile&nbsp;</span><span style="font-size: 1em;">tam bir tezat oluşturuyordu. Köyde sessiz ama şüphe götürmez&nbsp;</span><span style="font-size: 1em;">bir heyecan vardı, fakat hiç değilse okul normal görünüyordu.&nbsp;</span><span style="font-size: 1em;">Her ne kadar büyük çocuklar en yakın meslek ortaokuluna&nbsp;</span><span style="font-size: 1em;">gitmek için sekiz kilometre yol katetmek zorunda&nbsp;</span><span style="font-size: 1em;">kalsalar da, hiç değilse Manham kendi küçük ilkokuluna sahipti.&nbsp;</span><span style="font-size: 1em;">Eski bir şapel olan okulun bahçesi, parlak güneş ışığında&nbsp;</span><span style="font-size: 1em;">rengarenk ve gürültülüydü. Yaz tatili öncesi, ders yılının&nbsp;</span><span style="font-size: 1em;">son haftasıydı ve bunu bilmek çocukların her zamanki öğle&nbsp;</span><span style="font-size: 1em;">yemeği histerisini daha da şiddetlendirmiş gibiydi. Kendisini kovalayan küçük bir kızdan kaçmak için yana zıplayan baş</span><span style="font-size: 1em;">ka bir küçük kız bacaklarıma çarpıp sekti. Kıkır kıkır gülerek koşup gittiler, oyunlarına o kadar dalmışlardı ki benim varlı</span><span style="font-size: 1em;">ğımı neredeyse fark etmediler.</span></p>

  <p class="calibre2">Okulun idari işler bürosuna girdiğimde içimde o tanıdık boşluğu hissettim. Sekreter Betty açık kapıyı tıklattığımda bana neşeli bir şekilde gülümsedi.</p>

  <p class="calibre2">"Merhaba. Sam'i mi görmeye geldin?"</p>

  <p class="calibre2">Bütün yaşamını köyde geçirmiş minnacık, samimi yüzlü bir kadındı. Hiç evlenmemişti, erkek kardeşi ile birlikte yaşıyor ve okuldaki çocuklara büyük bir aileymişler gibi davranıyordu.</p>

  <p class="calibre2">"O nasıl?" diye sordum. Burnunu kırıştırdı.</p>

  <p class="calibre2">"Biraz üzgün. Bitişikte, revirde. Doğruca girebilirsin."</p>

  <p class="calibre2">Aslında bir lavabosu, bir muayene masası ve bir ilkyardım dolabı olan küçük bir oda için 'revir' adı fazla kaçıyordu. Sam muayene masasında başı önünde, ayakları aşağı sarkmış bir şekilde oturuyordu. Bitkin ve ağlamaklıydı.</p>

  <p class="calibre2">Hemen yanına genç bir kadın oturmuş, ona bir kitabı gösterirken yatıştırıcı bir ses tonuyla konuşuyordu. Ben içeri girince ara verdi, rahatlamış görünüyordu.</p>

  <p class="calibre2">"Merhaba, adım Dr. Hunter," dedim genç kadına, sonra da oğlana gülümsedim. "Ne haber Sam?"</p>

  <p class="calibre2">"Biraz yorgun," diye yanıtladı genç kadın Sam'in yerine.&nbsp;<span style="font-size: 1em;">"Görünüşe göre dün gece kötü rüyalar görmüş. Öyle değil mi Sam?"</span></p>

  <p class="calibre2">Sesi olağan ve sakindi, küçümser bir tonda değildi. Sanı<span style="font-size: 1em;">rım öğretmeniydi, ama onu daha önce görmemiştim, aksanı</span><span style="font-size: 1em;">nın hafifliğinden yörenin insanı olamayacağı anlaşılıyordu.&nbsp;</span><span style="font-size: 1em;">Sam'in çenesi göğsüne düşmüştü. Göz hizasına gelebilmek için yere çömeldim.</span></p>

  <p class="calibre2"></p>

  <p class="calibre2">"Öyle mi Sam? Ne tür kâbuslar gördün?" Fotoğrafları görmüş biri olarak tahmin edebiliyordum. Başını kaldırmadı, bir şey de söylemedi. "Pekala, sana bir bakalım."</p>

  <p class="calibre2">Beklediğim gibi fiziksel açıdan bir sorunu yoktu. Belki ateşi biraz yüksekti, ama hepsi bu kadardı. Ayağa kalkarken saçlarını karıştırdım.</p>

  <p class="calibre2">"Bir öküz kadar güçlüsün. Öğretmeninle biraz konuşsam olur mu?"</p>

  <p class="calibre2">"Olmaz!" dedi panikleyerek.</p>

  <p class="calibre2">Genç kadın ona güven veren bir gülümsemeyle, "Bir şey yok," dedi. "Hemen dışarıda olacağız. Hattâ kapıyı açık bırakacağım, sonra da hemen geri geleceğim. Tamam mı?"</p>

  <p class="calibre2">Sam'e kitabı verdi. Bir iki saniye sonra Sam somurtarak kitabı aldı. Koridorda öğretmenin ardından gittim. Söz verdiği gibi kapıyı aralık bıraktı, ama Sam'in bizi işitemeyeceği kadar uzakta durdu.</p>

  <p class="calibre2">"Buraya gelmek zorunda kaldığınız için üzgünüm. Başka ne yapacağımı bilemedim," dedi alçak sesle. "İlk başta tamamen histerik bir haldeydi. Kesinlikle böyle değildi."</p>

  <p class="calibre2">Tekrar fotoğraflar aklıma geldi. "Sanırım dün ne olduğunu işitmişsinizdir."</p>

  <p class="calibre2">Yüzünü buruşturdu. "Herkes işitti. Sorun da bu. Diğer bütün çocuklar ona gördüklerini anlattırmak istiyor. Sam'in kaldıramayacağı bir hal aldı."</p>

  <p class="calibre2">"Anne babasını çağırttınız mı?"</p>

  <p class="calibre2">"Denedim. Elimizdeki hiçbir numaradan ulaşamadım."</p>

  <p class="calibre2">Özür dilercesine omuzlarını kaldırdı. "O yüzden sizi çağırtmamızın iyi olacağını düşündüm. Onun için gerçekten endi<span style="font-size: 1em;">şelendim."</span></p>

  <p class="calibre2">İçten olduğunu görebiliyordum. Tahminimce yirmilerin sonlarıyla otuzların başları arasında bir yaştaydı. Kısa kesilmiş&nbsp;<span style="font-size: 1em;">saçlarının sarısı doğal görünüyordu, ama şu an endişeden çatılmış kaşları saçlarından birkaç ton daha koyuydu. Hafıf yanmış teninde yüzündeki tek tük çiller ortaya çıkmıştı.</span></p>

  <p class="calibre2">"Kötü bir şok yaşadı. Atlatması zaman alabilir," dedim.</p>

  <p class="calibre2">"Zavallı Sam. Tam da yaz tatili yaklaşıyorken." Açık kapı<span style="font-size: 1em;">dan içeri bir göz attı. "Sizce yardım alması gerekecek mi?"</span></p>

  <p class="calibre2">Bu soruyu ben de kendime soruyordum. Bir iki gün içinde iyiye gitmezse, o zaman onu sevk etmek zorunda kalacaktım. Fakat bu yoldan ben de geçtiğim için biliyordum ki, bir yarayı kurcalamak bazen daha beter kanamasına yol açardı.&nbsp;<span style="font-size: 1em;">Belki moda bir görüş değil, ama ben Sam'e kendi kendine iyileşmesi için şans vermeyi tercih ederdim.</span></p>

  <p class="calibre2">"Önce bekleyip görelim. Hafta sonuna kadar belki canlanıp koşmaya başlar yine."</p>

  <p class="calibre2">"Umarım."</p>

  <p class="calibre2">"Sanırım şimdilik yapılacak en iyi şey onu eve götürmek.&nbsp;<span style="font-size: 1em;">Ağabeyinin okulunu aramayı denediniz mi? Belki ailesine nasıl ulaşılacağını onlar biliyordur."</span></p>

  <p class="calibre2">"Hayır. Kimsenin aklına gelmedi." Kendine kızmış gibi görünüyordu.</p>

  <p class="calibre2">"Onlar buraya gelene kadar onunla kalacak biri var mı?"</p>

  <p class="calibre2">"Ben kalırım. Sınıfımı alacak birini bulurum." Gözleri bü<span style="font-size: 1em;">yüdü. "Ah, affedersiniz, söylemedim! Ben öğretmeniyim!"</span></p>

  <p class="calibre2">Gülümsedim. "Tahmin etmiştim."</p>

  <p class="calibre2">"Tanrım, kendimi tanıtmadım, değil mi?" Yüzü kızarınca çilleri daha belirginleşti. "Jenny. Jenny Hammond."</p>

  <p class="calibre2">Kendini bilen bir edayla elini uzattı. Eli sıcak ve kuruydu.</p>

  <p class="calibre2">O yıl yeni bir öğretmenin işe başladığını işittiğimi hatırladım, ama onu ilk kez görüyordum. Ya da öyle sanıyordum.</p>

  <p class="calibre2">"Sanırım sizi daha önce Lamb'de bir iki kez görmüştüm,"&nbsp;<span style="font-size: 1em;">dedi.</span></p>

  <p class="calibre2"></p>

  <p class="calibre2">"Bu gayet mümkün. Buralarda gece hayatı biraz sınırlı."</p>

  <p class="calibre2">Dişlerini göstererek güldü. "Fark ettim. Yine de böyle bir yere gelmenizin nedeni bu, değil mi? Her şeyden uzaklaş<span style="font-size: 1em;">mak." Yüzümden bir şeyler anlaşılmış olmalıydı. "Affedersiniz, buralı değil gibisiniz, o yüzden düşündüm ki... "</span></p>

  <p class="calibre2">"Önemi yok. Evet, değilim."</p>

  <p class="calibre2">Pek rahatlamış görünmüyordu. "Neyse, Sam'in yanına dönsem iyi olur."</p>

  <p class="calibre2">Sam'e hoşçakal demek ve yatıştırıcıya ihtiyacı olmadığından emin olmak için onunla birlikte içeri girdim. Akşam nasıl olduğunu kontrol edecek ve annesine onu birkaç gün daha okula yollamamasını tembihleyecektim; gördüklerinin şu an taze olan anısı, o zamana dek diğer çocukların ısrarlı sorularına göğüs gerebileceği kadar kabuk bağlamış olurdu.</p>

  <p class="calibre2">Arabaya döndüğümde telefonum çaldı. Bu kez arayan Mackenzie'ydi. "Mesaj bırakmışsınız," dedi dosdoğru.</p>

  <p class="calibre2">Sözcüklerden kurtulmak için acele acele, hızla konuştum.</p>

  <p class="calibre2">"Cesedi teşhis etmenize yardım edeceğim. Ama o kadar. Daha ötesine karışmam, tamam mı?"</p>

  <p class="calibre2">"Nasıl isterseniz." Sesi nazik sayılmazdı, ama zaten benim teklif etme biçimim de öyle değildi. "O halde nasıl oynamak istiyorsunuz?"</p>

  <p class="calibre2">"Cesedi buldukları yeri görmem gerek."</p>

  <p class="calibre2">"Ceset morga götürüldü, bir saat içinde orada buluşabiliriz ve... "</p>

  <p class="calibre2">"Hayır, cesedi görmek istemiyorum. Bulunduğu yeri görmek istiyorum."</p>

  <p class="calibre2">Hattın öteki ucunda çileden çıktığını hissedebiliyordum.</p>

  <p class="calibre2">"Niçin? Neye yarayacak ki?"</p>

  <p class="calibre2">Ağzım kurumuştu. "Yapraklara bakacağım."</p>

  <p class="calibre2"><br /></p>

  <p class="calibre2"></p>

  <h1 class="calibre2" id="sigil_toc_id_6">6</h1>

  <p class="calibre2">Balıkçıl, bataklığın üzerinden buz gibi havanın içinde kayarcasına ağır ağır süzülüyordu. Yüksekliğini koruyamayacak kadar büyük görünüyordu, gölgesinin üzerlerinden geçtiği daha küçük su kuşlarına kıyasla dev gibiydi. Kanatlarına açı vererek göle doğru yanlamasına bir iniş yapınca suya çarpan iki kanat sesi işitildi. Kibirli bir kafa silkişle yolunu seçti ve sığlık alana ilerledi, sonra sazlar kadar ince bacaklarının üstünde fosilleşmiş bir heykel gibi kıpırtısız durdu.</p>

  <p class="calibre2">Mackenzie'nin yaklaştığını işitince, istemeden gözlerimi balıkçıldan ayırdım. "Al," dedi kilitli bir plastik torbayı uzatarak. "Bunları giy."</p>

  <p class="calibre2">Çantadan beyaz kâğıt tulumu çıkarıp içine girdim, ayakkabılarımla pantolonumun üzerinden yukarı çekmeye çalı<span style="font-size: 1em;">şırken ince dokuyu yırtmamaya dikkat ettim. Fermuarı yukarı çektiğim anda terlemeye başladım. Nemli rahatsızlık huzursuz edici şekilde tanıdıktı.</span></p>

  <p class="calibre2">Zamanda geri gitmek gibiydi.</p>

  <p class="calibre2">Önceki gün iki polisi arabamla getirdiğim bu aynı yolda Mackenzie'yle buluştuğum andan beri dejavu duygusundan kurtulamamıştım. Bu duygu şimdi de polis arabaları ve mobil polis istasyonu işlevi gören büyük treyler karşısında devam ediyordu. Tulumu ve kâğıt ayakkabıları giydim, polisin çekti<span style="font-size: 1em;">ği paralel şeritleri takip ederek bataklıktan geçen yolda sessizce yürüdük. Mackenzie'nin ne yapmayı planladığımı sormak istediğini, fakat merakını belli etmesinin zayıflık belirtisi olacağını düşündüğünü biliyordum. Ama bir şey söylememe nedenim, güç oyunlarına duyduğum yersiz bir arzu yüzünden kendimi tutmam değildi. Burada olma sebebimle yüzleşmek zorunda kalacağım ânı geciktirmeye çalışıyordum sadece.</span></p>

  <p class="calibre2">Cesedin bulunduğu bölge daha fazla şeritle kordona alınmıştı. Çimenlerin üzerine suç mahalli dedektifleri doluşmuştu, beyaz tulumları içinde isimsiz ve birbirinin aynıydılar. Bu gö<span style="font-size: 1em;">rüntü zihnimde birdenbire bir başka tatsız hatırayı canlandırdı.</span></p>

  <p class="calibre2">"Lanet olası Vicks nerede?" diye sordu Mackenzie ortaya.</p>

  <p class="calibre2">Bir kadın mentollü pomad kavanozunu uzattı. Mackenzie burnunun altına bir parça pomad sürdükten sonra kavanozu bana verdi.</p>

  <p class="calibre2">"Ceset kaldırıldığı halde hâlâ biraz çürük kokusu var."</p>

  <p class="calibre2">İşimin bir parçası olan kokulara çok alışkın olduğum, onlara artık aldırış etmediğim bir dönem olmuştu. Ama bu eskidendi. Mentol kokulu Vicks'i üstdudağımla burnumun arasına sürdüm ve lastik ameliyat eldivenlerini ellerime taktım.</p>

  <p class="calibre2">"İstersen maske var," dedi Mackenzie. Otomatik olarak hayır anlamında kafamı salladım. Mecbur kalmadıkça maske takmayı hiç sevmezdim. "Gel o halde."</p>

  <p class="calibre2">Eğilip şeridin altından geçti, ben de onu takip ettim. Suç mahalli ekibindeki polis memurları zeminde arama yapıyordu. Toprağa saplanmış birkaç küçük işaretleyici, ipucu olabilecek bulguların yerlerini gösteriyordu. Sonunda çoğu ilgisiz çıkacaktı -aradıkları şeylerle hiç alakası olmayan şekerleme kâğıtları, sigara izmaritleri ve hayvan kemiği parçaları. Ama bu aşamada neyin önemi var neyin yok bilemezlerdi. Her şey torbalara konup inceleme için götürülürdü.</p>

  <p class="calibre2"></p>

  <p class="calibre2">Bir iki ilginç şey gözümüze çarptı, ama benim dikkatim ortadaki toprak parçası üzerindeydi. Burada çimenler kararıp ölmüştü, sanki neredeyse ateşte yanmış gibi. Ama çimenleri öldüren sıcaklık değildi. Az sonra bir şey daha gözüme çarptı: mentol kokusunun bile bastıramadığı aşikar bir koku.</p>

  <p class="calibre2">Mackenzie ağzına bir nane şekeri attı, ikram etmeden paketi cebine geri koydu. "Bu Dr. Hunter," dedi diğer memurlara, şekeri dişleri arasında kırarken. "Adli antropolog. Cesedi teşhis etmemize yardım edecek."</p>

  <p class="calibre2">"Bundan daha fazla çalışması gerekecek," dedi memurlardan biri. "Ceset burada değil çünkü."</p>

  <p class="calibre2">Gülüştüler. Bu onların işiydi ve başka biri müdahale etti<span style="font-size: 1em;">ğinde güçlerine gidiyordu. Özellikle bir sivil. Bu daha önce de karşılaştığım bir tavırdı.</span></p>

  <p class="calibre2">"Dr. Hunter, Emniyet Amiri Ryan'ın isteği üzerine burada.&nbsp;<span style="font-size: 1em;">Söylememe gerek yok, ona gereken her tür yardımı yapacaksınız." Mackenzie'nin sesinde hafif bir öfke vardı. Sözlerinin hoş karşılanmadığını birdenbire ifadesizleşen yüzlerden gö</span><span style="font-size: 1em;">rebiliyordum. Beni rahatsız eden bir durum yoktu. Toprağın ölü çimenlerle kaplı kısmını incelemek için yere çömelmiş</span><span style="font-size: 1em;">tim bile.</span></p>

  <p class="calibre2">Toprak parçası, kaldırılmadan önce üzerinde yatan cesedin belli belirsiz şeklini taşıyordu, bir çürüğün silueti. Birkaç kurtçuk hâlâ kıvranıp duruyordu ve beyaz tüyler siyah ve yassılmış çimen saplarının üzerine kar yağmış gibi saçılmıştı.</p>

  <p class="calibre2">Tüylerden birini incelerken sordum: "Kuğu tüyü oldukları kesin mi?"</p>

  <p class="calibre2">"Öyle sanıyoruz," dedi suç mahali ekibinden biri. "Kesinleşmesi için tüyleri bir ornitologa gönderdik."</p>

  <p class="calibre2">"Peki ya toprak örneklerini?"</p>

  <p class="calibre2">"Laboratuvardalar."</p>

  <p class="calibre2"></p>

  <p class="calibre2">Toprağa ne kadar kan aktığını, içerdiği demir miktarından anlamak mümkündür. Eğer kurbanın boğazı cesedin bulunduğu yerde kesilmişse, demir içeriği yüksek çıkar; eğer öyle değilse, o zaman ya boğazı ölümden sonra kesilmiştir ya da başka bir yerde öldürülüp cesedi buraya atılmıştır.</p>

  <p class="calibre2">"Ya böcekler?" diye sordum.</p>

  <p class="calibre2">"Bu işi daha önce yaptık, biliyorsunuz."</p>

  <p class="calibre2">"Biliyorum. Sadece ne kadar ilerleme kaydettiğinizi anlamaya çalışıyorum."</p>

  <p class="calibre2">Abartılı bir şekilde iç çekti. "Evet, böcek örnekleri de aldık."</p>

  <p class="calibre2">"Ne buldunuz?"</p>

  <p class="calibre2">"Onlara kurtçuk dendiğini."</p>

  <p class="calibre2">Birkaç kez burnundan soludu. Ona bakıyordum.</p>

  <p class="calibre2">"Ya pupalar?"</p>

  <p class="calibre2">"Ne olmuş onlara?"</p>

  <p class="calibre2">"Ne renktiler? Açık? Koyu? Boş kabuklar nerede?"</p>

  <p class="calibre2">Somurtkan bir ifadeyle bana şaşkın şaşkın bakıyordu sadece. Gülüşmeler kesilmişti.</p>

  <p class="calibre2">"Ne kadar böcek vardı? Cesedin üzerinde çok muydular?"</p>

  <p class="calibre2">Sanki delirmişim gibi, bana gözlerini dikmiş bakıyordu.</p>

  <p class="calibre2">"Bu bir cinayet soruşturması, biyoloji ödevi değil!"</p>

  <p class="calibre2">Eski ekoldendi. Yeni nesil suç mahalli dedektifleri yeni teknikleri öğrenmeye hevesli, kendilerine yardımı dokunabilecek her bilgiye açık olurlardı. Fakat artık kullanılmayan, kendi eski bilgilerine uymayan her şeye direnç gösteren birkaç dedektif hâlâ vardı. Ara sıra böyleleriyle karşılaşmıştım.</p>

  <p class="calibre2">Belli ki ortalıkta hâlâ birkaçı vardı.</p>

  <p class="calibre2">Mackenzie'ye döndüm. "Farklı böcekler farklı yaşam çevrimlerine sahiptir. Buradaki larvalar ağırlıklı olarak etsineği.&nbsp;<span style="font-size: 1em;">Mavi sinekler ve yeşil sinekler. Cesette açık yaralar olduğunda, böceklerin doğruca saldırmalarını bekleyebiliriz. Şayet vakit&nbsp;</span><span style="font-size: 1em;">gündüzse bir saat içinde yumurtalarını bırakmaya başlarlar."</span></p>

  <p class="calibre2">El yordamıyla toprağı aradım ve hareketsiz bir kurtçuk buldum. Onu avucumda tuttum. "Bu pupa evresine girmek üzere. Yaşlandıkça renkleri koyulaşır. Buna baktığımda yedi ya da sekiz günlük olduğunu söyleyeceğim. Etrafta kabuk parçacıkları göremiyorum, yani henüz pupa evresinden çı<span style="font-size: 1em;">kan sinek olmamış. Et sineklerinin bütün yaşam çevrimi on dört gündür, bu da cesedin o kadar süredir burada olmadı</span><span style="font-size: 1em;">ğını düşündürüyor."</span></p>

  <p class="calibre2">Pupayı çimenlere bıraktım. Diğer memurlar işi bırakmış&nbsp;<span style="font-size: 1em;">dinliyordu.</span></p>

  <p class="calibre2">"Şimdi, böylece temel böcek faaliyetinden yola çıkarak, ölümden sonra geçen zaman aralığının kabataslak bir ile iki hafta olduğunu söyleyebiliriz." Yer yer çimenlere yapışmış&nbsp;<span style="font-size: 1em;">olan sarı-beyaz bir maddenin izlerini göstererek, "Şuradaki şeyin ne olduğunu bildiğinizi varsayıyorum, yanılıyor muyum?" diye sordum.</span></p>

  <p class="calibre2">"Çürümenin yan ürünü," dedi suç mahalli dedektifi so<span style="font-size: 1em;">ğukça.</span></p>

  <p class="calibre2">"Doğru," dedim. "Adiposir deniyor. Mezar mumu diye de bilinir. Vücudun kas proteinleri yıkılırken yağ asitlerinden oluşan sabundur esas olarak. Bu madde toprağı yüksek oranda alkalik yapar, o yüzden çimenler ölür. Ayrıca şayet şu beyaz parçalara bakarsanız gevrekliklerini ve çabuk ufalandıklarını görürsünüz. Bu bize çürümenin epeyce hızlı gerçekleş<span style="font-size: 1em;">tiğini düşündürür, çünkü yavaş olduğunda adiposir genellikle daha yumuşaktır. Bakterilerin istilasına uğrayacak çok sayıda açık yarası olan bir cesedin açıkta ve sıcak havada kalması halinde çabuk çürümesini bekleriz. Buna rağmen burada yeterince yok, bu da ölümün iki haftadan daha kısa bir zaman önce gerçekleşmesine uyuyor."</span></p>

  <p class="calibre2"></p>

  <p class="calibre2">Kimseden ses çıkmıyordu. "Ne kadar daha kısa?" diye sorarak Mackenzie sessizliği bozdu.</p>

  <p class="calibre2">"Daha fazla bilgi olmadan bir şey söylemek olanaksız."&nbsp;<span style="font-size: 1em;">Çürümekte olan bitkilere bakıp omuz silktim. "Hızlı çürü</span><span style="font-size: 1em;">meyi göz önüne alsak bile, en iyi tahminle belki dokuz on gün. Bu sıcakta bundan daha uzun sürede ceset şimdiye dek tamamen iskelet haline gelmiş olurdu."</span></p>

  <p class="calibre2">Konuşurken bir yandan da ölü çimenleri gözlerimle tarı<span style="font-size: 1em;">yor, orada olmasını umduğum şeyi görmeye çalışıyordum.&nbsp;</span><span style="font-size: 1em;">"Cesedin doğrultusu nasıldı?" diye sordum suç mahalli dedektifine.</span></p>

  <p class="calibre2">"Nesi nasıldı?"</p>

  <p class="calibre2">"Kafası ne taraftaydı?"</p>

  <p class="calibre2">Asık suratla gösterdi. Fotoğrafları gözümde canlandırdım, kollar başın yukarısına doğru uzanmıştı, bunun üzerine o kı<span style="font-size: 1em;">sımdaki toprağı incelemeye yöneldim. Ölü çimenlerin oldu</span><span style="font-size: 1em;">ğu alanda istediğim şeyi bulamayınca daha ileride aramaya başladım, diplerinde ne olduğunu görmek için çimen saplarını dikkatle araladım.</span></p>

  <p class="calibre2">Tam hiçbir şey kalmadığını, aradığım şeyi leşçil bir hayvanın bulmuş olduğunu düşünmeye başlıyordum ki, onu gördüm.</p>

  <p class="calibre2">"Bir delil torbası alabilir miyim?"</p>

  <p class="calibre2">Torba gelene kadar bekledim, sonra elimi çimenlere uzatıp porsumuş, kahverengi bir parçayı nazikçe yukarı kaldırdım. Torbaya koyup ağzını kapadım.</p>

  <p class="calibre2">"O ne?" diye sordu Mackenzie, görmek için boynunu uzatmıştı.</p>

  <p class="calibre2">"Bir beden yaklaşık bir haftadır ölüyse, deri sıyrılıp katlanmaya başlar. Ölülerin derilerinin o kadar buruşuk olma nedeni budur; sanki vücuda tam uymuyor gibi görünür. En&nbsp;<span style="font-size: 1em;">çok da ellerde belirgindir. Sonunda deri tıpkı çıkarılan bir eldiven gibi vücuttan tamamen sıyrılacaktır. Bu sık sık gözden kaçar, çünkü insanlar ne olduğunu bilmez, yaprak sanırlar."</span></p>

  <p class="calibre2">Parşömene benzeyen doku parçasının içinde olduğu şeffaf plastik torbayı havaya kaldırdım.</p>

  <p class="calibre2">"Parmak izi istediğinizi söylemiştiniz."</p>

  <p class="calibre2">Mackenzie kafasını hızla geri çekti. "Şaka yapıyorsun!"</p>

  <p class="calibre2">"Hayır. Bunun sol elden mi sağdan mı olduğunu bilmiyorum, ama diğeri de buralarda olabilir, tabii bir hayvan yemediyse. Onu bulmayı size bırakayım."</p>

  <p class="calibre2">Suç mahalli dedektifi homurdandı. "Peki bundan parmak izlerini nasıl alacakmışız?" diye sordu. "Şuna bakın! Lanet şey cips gibi gevrek!"</p>

  <p class="calibre2">"Ah, çok kolay," dedim tadını çıkarmaya başlayarak. "Paketin üstünde yazdığı gibi yapın, su ekleyin yeter." Boş boş&nbsp;<span style="font-size: 1em;">bakıyordu. "Bütün gece suda kalsın. O zaman suyunu tekrar kazanır, eldiven gibi takabilirsiniz elinize. Böylece, eşleştirme yapmak için yeterince düzgün parmak izleri alabilirsiniz."</span></p>

  <p class="calibre2">Torbayı ona uzattım. "Yerinizde olsam elleri küçük birini bulurdum. Ve önce lastik eldiven giydirirdim."</p>

  <p class="calibre2">Onu torbaya bakakalmış halde bırakarak, eğilip şeridin altından geçtim. Tepkiler oluşmaya başlıyordu. Tulumu ve galoşları çıkardım, onlardan kurtulduğuma memnundum.</p>

  <p class="calibre2">Giysileri tomar haline getirirken Mackenzie yanıma geldi.&nbsp;<span style="font-size: 1em;">Kafasını iki yana sallıyordu. "İnsan yaşadıkça neler öğreniyor. Bunu yapmayı nereden biliyorsun yahu?"</span></p>

  <p class="calibre2">"Amerika'da, Tennessee'de antropoloji araştırma tesisinde birkaç yılımı geçirdim. Resmi olmayan adıyla Ceset Çiftliği.&nbsp;<span style="font-size: 1em;">Çürümeyi araştırmak için dünyada insan kadavraları kullanan tek yerdir. Farklı koşullar altında ne kadar sürdüğü, hangi etmenlerden etkilendiği... FBI onu insan kalıntılarını&nbsp;</span><span style="font-size: 1em;">kurtarma konulu eğitimlerinde kullanır." Huysuz bir şekilde, ekibin diğer elemanlarına talimatları pat pat söyleyen suç mahalli dedektifini başımla işaret ederek, "Öyle bir eğitimden burada da yararlanabilirdik," dedim.</span></p>

  <p class="calibre2">"Zayıf ihtimal." Mackenzie üzerindeki tulumu çıkarmak için mücadele ediyordu. "Bu lanet şeylerden nefret ediyorum," diye mırıldandı üstünü eliyle süpürürken. "Demek, hesabına göre yaklaşık on gün önce ölmüş?"</p>

  <p class="calibre2">Eldivenleri elimden sıyırıp çıkardım. Lateks kokusu ve ellerimin nemlenmesi istemeyeceğim kadar çok sayıda anıyı canlandırdı. "Dokuz on gün. Fakat bu, bütün o süre boyunca cesedin burada olduğu anlamına gelmiyor. Başka bir yerden getirilmiş olabilir. Ama eminim şu senin adli tıptan çocuklar bunu söyleyebilirler."</p>

  <p class="calibre2">"Onlara yardım edebilirsin."</p>

  <p class="calibre2">"Üzgünüm. Sana cesedi teşhis etmenizde yardım ederim demiştim. Yarın bu saatlerde, ölenin kim olduğu hakkında daha iyi bir fikriniz olur sanırım." Ya da kim olmadığı hakkında diye düşündüm, ama bunu kendime sakladım.</p>

  <p class="calibre2">Mackenzie kesinlikle aklımdan geçeni okumuştu. "Sally Palmer'ı bulmak için ciddi soruşturmalar başlattık," dedi.&nbsp;<span style="font-size: 1em;">"Şimdiye dek konuştuğumuz hiç kimse onu birahanedeki mangal partisinden bu yana görmemiş. Ertesi gün almak üzere markete sipariş vermiş, ama sonra hiç ortada gözükmemiş.&nbsp;</span><span style="font-size: 1em;">Ayrıca, genelde her sabah gazete bayisini arar, gazetelerini ayırtırmış. Hevesli bir</span> <i class="calibre3" style="font-size: 1em;">Guardian</i> <span style="font-size: 1em;">okuruymuş anlaşılan. Ama onu da uğrayıp almaz olmuş."</span></p>

  <p class="calibre2">İçimde karanlık, çirkin bir his büyümeye başlıyordu.&nbsp;<span style="font-size: 1em;">"Şimdiye dek hiç kimse ihbarda bulunmamış mı?"</span></p>

  <p class="calibre2">"Anlaşılan hayır. Kimse onu özlememiş görünüyor. Herkes herhalde ya bir yerlere gitmiştir veya yazmakla meşgul<span style="font-size: 1em;">dür diye düşünmüş. Gazete satıcısı bana onun yöre insanına benzemediğini söyledi. Birbirine bağlı bir toplumda yaşamak buraya kadarmış ha?"</span></p>

  <p class="calibre2">Söyleyecek sözüm yoktu. Ben de onun yokluğunu fark etmemiştim. "Cesedin ona ait olduğu anlamına gelmez bu.&nbsp;<span style="font-size: 1em;">Mangal partisi neredeyse iki hafta önceydi. Burada bulduğunuz her kimse o kadar uzun zaman önce ölmüş değil. Peki ya Sally'nin cep telefonu?"</span></p>

  <p class="calibre2">"Ne olmuş ona?"</p>

  <p class="calibre2">"Ben aradığımda hâlâ çalışıyordu. Onca zamandır kayıp olsaydı, batarya boşalmış olurdu."</p>

  <p class="calibre2">"Şart değil. Yeni modellerden, dört yüz saatlik hazırda bekleme süresi var. Bu da yaklaşık on altı gün eder. Muhtemelen abartılı, ama hiç kullanılmadan çantasında öylece durduysa batarya dayanmış olabilir."</p>

  <p class="calibre2">"Yine de ceset başkasına ait olabilir," diye ısrar ettim kendim inanmadan.</p>

  <p class="calibre2">"Belki." Mackenzie'nin sesinden benimle paylaşmayacağı bir şey olduğu anlaşılıyordu. "Ama o kim olursa olsun katilini bulmamız gerek."</p>

  <p class="calibre2">Bunda tartışılacak bir yan yoktu. "Yöre sakinlerinden biri olduğunu mu düşünüyorsun? Köyden biri mi?"</p>

  <p class="calibre2">"Henüz bir şey düşünmüyorum. Belki kurban otostop<span style="font-size: 1em;">çuydu, katil geçerken onu buraya atmış olabilir. Net konuş</span><span style="font-size: 1em;">mak için çok erken." Bir nefes aldı. "Bak... "</span></p>

  <p class="calibre2">"Cevabım hâlâ hayır."</p>

  <p class="calibre2">"Ne soracağımı henüz bilmiyorsun."</p>

  <p class="calibre2">"Evet, biliyorum. Sadece bir yardım daha isteyeceksin.&nbsp;<span style="font-size: 1em;">Sonra bir başkası gelecek ve bir başkası." Hayır anlamında kafamı salladım. "Artık bu işi yapmıyorum. Ülkede bunu yapan başkaları var."</span></p>

  <p class="calibre2"></p>

  <p class="calibre2">"Fazla yok. Ve sen en iyisisin."</p>

  <p class="calibre2">"Artık değilim. Yapabileceğim kadarını yaptım."</p>

  <p class="calibre2">Yüz ifadesi soğuktu. "Yaptın mı?"</p>

  <p class="calibre2">Mackenzie dönüp uzaklaştı, Land Rover'a kadar yalnız yürüdüm. Arabayla, sadece görüş menzilinden çıkana kadar uzaklaştım. Yol kenarına çekerken ellerimin titremesini durduramıyordum. Birdenbire nefes alamadığımı hissettim. Ba<span style="font-size: 1em;">şımı direksiyona yasladım, derin nefesler almamaya çalıştım, fazla miktarda oksijenin durumu kötüleştireceğini biliyordum.</span></p>

  <p class="calibre2">Sonunda panikatağım hafifledi. Gömleğim terden üstüme yapışmıştı, ama kıpırdamadım, ta ki arkamda bir korna sesi işitene kadar. Bir traktör, egzozundan pat pat sesler çıkararak yolu tıkadığım noktaya doğru geliyordu. Ben bakarken sürü<span style="font-size: 1em;">cü yoldan çekilmem için öfkeyle el kol hareketi yaptı. Elimi özür dilercesine kaldırdım ve tekrar arabayı çalıştırdım.</span></p>

  <p class="calibre2">Köye vardığım sıralar kendimi daha sakin hissetmeye baş<span style="font-size: 1em;">lamıştım. Aç değildim, ama bir şeyler yemem gerektiğini biliyordum. Köyde süpermarkete en yakın şey olan dükkanın önünde durdum. Bir sandviç alıp evde yemeği, akşam muayenelerinden önceki bir iki saati düşüncelerimi bir düzene koymaya çalışmak için kullanmayı planlıyordum. Eczanenin önünden geçerken bir kadın dışarı çıktı, neredeyse benimle çarpışacaktı. Henry'nin hastalarından biri olduğunu fark ettim, ondan randevu alabilene dek beklemeyi tercih eden sadık hastalarından biriydi. Henry'nin çalışmadığı bir ara kadı</span><span style="font-size: 1em;">nı bir kez tedavi etmiştim, ama yine de adını hatırlamak için düşünmem gerekiyordu.</span></p>

  <p class="calibre2">Lyn'di galiba. Lyn Metcalf.</p>

  <p class="calibre2">"Ah, pardon," dedi, sımsıkı tuttuğu bir paket vardı elinde.</p>

  <p class="calibre2">"Önemi yok. Nasılsınız bu arada?"</p>

  <p class="calibre2"></p>

  <p class="calibre2">Büyük bir gülüşle karşılık verdi. "Harikayım, teşekkürler."</p>

  <p class="calibre2">O uzaklaşırken mutluluğu bu kadar belli olan birini görmek iyi bir şey diye düşündüğümü anımsayabiliyorum. Sonra onu bir daha hiç düşünmedim.</p>

  <p class="calibre2"><br /></p>

  <p class="calibre2"><br /></p>

  <p class="calibre2"></p>

  <h1 class="calibre2" id="sigil_toc_id_7">7</h1>

  <p class="calibre2">Lyn sazlıkların içinden geçen sete her zamankinden daha geç ulaştı, ama bu sabah hava önceki günden bile daha sisliydi. Her şeyin üzerini kaplayıp, kendisi görünmez kalan beyaz tül amaçsız şekiller halinde kıvrılıyordu. İlerleyen saatlerde yanıp kül olacak ve öğlen vaktinde yılın en sıcak günlerinden biri yaşanacaktı. Ama tam şu anda her şey serin ve nemliydi, güneşin ve sıcağın düşüncesi bile uzak geliyordu.</p>

  <p class="calibre2">Lyn'in sanki her tarafı tutulmuştu, kendini isteksiz hissediyordu. Marcus'la birlikte önceki gece geç vakte kadar oturup film seyretmişlerdi ve şimdi vücudu buna hâlâ isyan ediyordu.&nbsp;<span style="font-size: 1em;">Bugüne kadar yataktan kalkmak için kendini zorlaması hiç gerekmemişti, o sabah Marcus'a mızırdanırken o anlayışsız bir şekilde homurdanmakla yetinip kendini duşa kilitlemişti.&nbsp;</span><span style="font-size: 1em;">Adaleleri hâlâ kaskatıydı, isteksizdi.</span> <i class="calibre3" style="font-size: 1em;">Koşunu yap bitir. Ondan</i> <i class="calibre3" style="font-size: 1em;">sonra daha iyi hissedeceksin.</i> <span style="font-size: 1em;">Yüzünü buruşturdu.</span> <i class="calibre3" style="font-size: 1em;">Ya tabii.</i></p>

  <p class="calibre2">Koşmanın ne kadar zor geldiği düşüncesini zihninden uzaklaştırmak için, çamaşır çekmecesinde sutyenleriyle kü<span style="font-size: 1em;">lotlarının altına sakladığı paketi düşündü, orada Marcus'un paketi bulamayacağı yüzde yüzdü. Onun iç çamaşırlarıyla yalnızca üzerinde oldukları zaman ilgilenirdi.</span></p>

  <p class="calibre2">Eczaneye gittiğinde aklında gebelik testi almak yoktu.&nbsp;<span style="font-size: 1em;">Ama raflarda testleri görünce, ihtiyacı olmayacağını umduğu&nbsp;</span><span style="font-size: 1em;">büyük boy bir paket tamponun yanına sepete bir tane de onlardan atmak için bir dürtüye kapılmıştı. Yine de tereddüt etmiş olabilirdi. Bu yerde sır saklamak çok zordu ve böyle bir şey satın almak bütün köyün daha o gün bitmeden kendisine 'biz biliyoruz' bakışlarıyla bakacağı anlamına gelebilirdi.</span></p>

  <p class="calibre2">Ama dükkan boştu, kasada canı sıkılan genç bir kız vardı yalnızca. Çok gençti, on sekiz yaşın üstündeki herkese ilgisizdi ve dedikodu yapacak kadar önemsemesi şöyle dursun, Lyn'in ne satın aldığının farkında olması bile pek mümkün değildi. Genç kız gebelik testini ilgisiz bir tavırla kasaya okuturken, yüzü yanan Lyn öne doğru bir adım attı, çantasında didik didik para aramakla meşguldü.</p>

  <p class="calibre2">Eczaneden telaşla çıkarken çocuk gibi sırıtıyordu ve doğ<span style="font-size: 1em;">ruca doktorlardan birine tosladı. Dr. Henry'ye değil, genç olanına, Dr. Hunter'a. Sessiz biri, ama fena görünmüyor. O&nbsp;</span><span style="font-size: 1em;">geldiğinde genç kadınlar arasında epey bir hareketlenme oluyor, gerçi kendisi bunun farkında değil gibi. Tanrım, ne kadar utanmıştı; bütün yapabildiği kahkaha atmamak olmuştu.&nbsp;</span><span style="font-size: 1em;">Doktor deli olduğunu düşünmüş olmalıydı, salak gibi sırıtmıştı adama. Ya da ondan hoşlandığını düşünmüştü. Böyle düşünmek yine gülümsemesine neden oldu.</span></p>

  <p class="calibre2">Koşmak işe yarıyordu. Nihayet kasları gevşemeye başladı, kan pompalandıkça kramplar ve ağrılar hafifledi. Şimdi tam ilerisindeki ormana bakarken bilinçaltında karanlık bir çağ<span style="font-size: 1em;">rışım uyandı. İlk başta zihni eczanedeki olayın anısına takıldığından, o çağrışımı yerine oturtamadı. Sonra aklına geldi.&nbsp;</span><span style="font-size: 1em;">Önceki gün yolda rastladığı ölü yaban tavşanı şu ana dek aklından tamamen çıkmıştı. Ve ormana girdiğinde seyredildiği hissine kapıldığını da hatırladı.</span></p>

  <p class="calibre2">Tekrar ormana girme düşüncesi -hele de bu siste- birdenbire garip bir biçimde sevimsiz geldi. <i class="calibre3">Aptal,</i> dedi kendi&nbsp;<span style="font-size: 1em;">kendine, düşündüklerini zihninden kovmanın en iyi yoluydu bu. Yine de ormana yaklaşırken biraz yavaşladı. Ne yaptığını fark ettiği an sinirden dilini şaklattı ve tekrar önceki hı</span><span style="font-size: 1em;">zına ulaştı. Ancak neredeyse ağaç sınırına ulaştığı zamandı ki, bulunan kadın cesedi geldi aklına.</span> <i class="calibre3" style="font-size: 1em;">Ama yakınlarda bulunmadı,</i> <span style="font-size: 1em;">dedi kendi kendine. Hem katil bu kadar erken saatte kalkmak için mazoşist falan olmalı diye düşündü esprili bir şekilde. Ardından etrafında ağaçlar sıklaşmaya başladı.</span></p>

  <p class="calibre2">Önceki gün kapıldığı önsezinin gerçekleşmediğini görmek rahatlatıcıydı. Orman yine ormandı işte. Yol boştu, şimdiye dek o ölü tavşan hiç şüphesiz besin zincirinin bir parçası olmuştu. Doğa işte, hepsi bu. Bileğindeki kronometreye baktı, normal zamanından bir iki dakika kaybetmişti, açıklı<span style="font-size: 1em;">ğa yaklaşırken hızlandı. Taş anıtı şu an görebiliyordu, ilerisinde sisin içinde bir karartı halindeydi. Tam taşın yanına varmak üzereydi ki, taşta bir terslik olduğu gözüne çarptı.&nbsp;</span><span style="font-size: 1em;">Ardından ışık ve gölge ayrışıp figür açığa çıktı, o anda Lyn'in zihnindeki bütün düşünceler silindi.</span></p>

  <p class="calibre2">Taşa ölü bir kuş bağlıydı. Bir yeşilbaştı, boynundan ve ayaklarından telle bağlanmıştı. Kendini toplayan Lyn hızla etrafına bakındı. Ama görülecek hiçbir şey yoktu. Sadece ağaç<span style="font-size: 1em;">lar ve ölü yeşilbaş. Gözlerine akan teri eliyle sildi ve tekrar ördeğe baktı. İnce telin sıktığı yerdeki tüylerin rengi kandan dolayı koyulaşmıştı. Lyn kuşu çözüp çözmeme konusunda kararsız kaldı, teli daha yakından incelemek için öne eğildi.</span></p>

  <p class="calibre2">Kuş gözlerini açtı.</p>

  <p class="calibre2">Lyn bir çığlık atıp geriye doğru sendelerken, kuş da kıvranmaya başlamıştı. Boynunu sıkıştıran telden kurtulmak için kafasını silkip duruyor, böylelikle kendisine daha fazla zarar veriyordu, fakat Lyn çılgınca çırpınan kanatlara yaklaş<span style="font-size: 1em;">maya kendini ikna edemiyordu. Zihni tekrar işlemeye başla</span><span style="font-size: 1em;">dı; sanki bulmasını istemişler gibi yolunun üzerinde yatan ölü yaban tavşanı ile bu yeşilbaş arasında bağlantı kurdu.&nbsp;</span><span style="font-size: 1em;">Sonra birden durumun aciliyetini kavradı ve zihni bu kez oraya yöneldi.</span></p>

  <p class="calibre2">Eğer kuş hâlâ canlıysa, burada uzun zamandır bulunuyor olamazdı. Biri bunu kısa süre önce yapmıştı.</p>

  <p class="calibre2">Lyn'in hayvanı bulacağını bilen biri.</p>

  <p class="calibre2">Bir yanı bunun kuruntudan ibaret olduğunda ısrar etse de, yoldan hızla koşarak geri dönmeye başlamıştı bile. Geçerken üstlerine bastığı dallar bacaklarını kamçılıyor, hızını ayarlamak aklına bile gelmiyordu, kafasının içinde <i class="calibre3">çık buradan, çık</i> <i class="calibre3">buradan, çık buradan</i> diye tekrar tekrar bağırıyordu sadece.&nbsp;<span style="font-size: 1em;">Aptallık edip etmediği umurunda değildi, tek istediği ormandan kaçıp açık alana çıkmaktı. Yol bir kez daha kıvrıldıktan sonra orayı görebiliyor olacaktı. Koşarken kulak tırmalayıcı bir sesle nefes alıp veriyor, gözleri bir o, bir bu yandaki ağaç</span><span style="font-size: 1em;">lara gidip geliyor, her an ağaçların arasından birinin önüne fırlamasını bekliyordu. Ama kimse fırlamadı. Son dönemece yaklaştığında yarı inler yarı hıçkırır bir ses çıktı ağzından.</span> <i class="calibre3" style="font-size: 1em;">Az</i> <i class="calibre3" style="font-size: 1em;">kaldı,</i> <span style="font-size: 1em;">diye düşününce içinde ilk rahatlama kıpırtıları belirdi, fakat tam o anda bir şey aşağıdan ayağına sarıldı.</span></p>

  <p class="calibre2">Tepki vermeye zamanı olmadı. Zemine uçarcasına düştü, çarpmanın etkisiyle ciğerlerindeki hava dışarı doğru basınç yaptı. Nefes alamıyor, hareket edemiyordu. Afallamıştı, nihayet nefes almayı başardı, sonra bir kez daha, ve verimli toprağın nemli kokusu gırtlağına doldu. Hâlâ şaşkındı, kendisini neyin düşürdüğünü görmek için arkaya baktı. İlk başta, gördüğü şeye bir anlam veremedi. Bir bacak tuhaf bir biçimde uzanmıştı, ayak tuhaf bir açıyla bükülmüştü. Etrafından çıkan bir misinanın incecik parıldadığını gördü. Hayır, misina değildi.</p>

  <p class="calibre2"></p>

  <p class="calibre2">Teldi.</p>

  <p class="calibre2">Anladığında çok geçti. Gövdesini sürüyerek ayaklarına ulaşmaya çalışırken üzerine bir gölge eğildi. Yüzüne bir şey bastırıyor, onu boğuyordu. Kafasını geriye çekerek o iğrenç, kimyasal kokudan kaçmaya çalıştı, bacakları ve kollarının bütün gücüyle mücadele etti. Yeterli gelmiyor, olan gücü de artık tükeniyordu. Çırpınışları zayıfladı; sabahın aydınlığı sü<span style="font-size: 1em;">zülürcesine ondan uzaklaşırken, yerini karanlığa bırakıyordu.</span> <i class="calibre3" style="font-size: 1em;">Hayır!</i> <span style="font-size: 1em;">Karşı koymaya çalıştı, ama kuyuya atılan çakılta</span><span style="font-size: 1em;">şı gibi gitgide daha çok karanlığa battı.</span></p>

  <p class="calibre2">Bilinç son kez yanıp sönmeden önce, bu yaşadığına inanamamak duygusu geçti mi içinden? Belki, ama uzun sürmeyecekti.</p>

  <p class="calibre2">Hiçbir şekilde uzun sürmeyecekti.</p>

  <p class="calibre2">Köyün geri kalanı için gün diğer günler gibi doğdu. Belki biraz daha soluk soluğaydı, ortalıkta sürekli polislerin olması ve ölü kadının kimliğiyle ilgili tahminler heyecan yaşatıyordu.&nbsp;<span style="font-size: 1em;">Gerçek hayatta bir melodram yaşanmıştı, Manham'ın bizzat kendine ait bir melodram. Biri ölmüştü, evet, ama çoğu insan için aslında uzak bir trajediydi, dolayısıyla hiçbir şekilde ger</span><span style="font-size: 1em;">çek bir trajedi değildi. Varsayılıp dile getirilmeyen şey, cesedin bir yabancıya ait olduğuydu. Köyden birine ait olsaydı, bilinmez miydi? Kurban aranmaz, fail tanınmaz mıydı? Hayır, dışarıdan gelen biri olma ihtimali çok daha fazlaydı, bir kasaba veya kentten gelen başıboş biri yanlış arabaya binmiş, sonunda da kıyıya vuran enkaz gibi buraya atılmıştı. Böylece olaya neredeyse bir eğlence gibi bakılır oldu, dehşete düşmeden ya da kederlenmeden tadına varılabilecek az rastlanır bir ziyafet.</span></p>

  <p class="calibre2">Polisin Sally Palmer'ı sorması bile bu durumu değiştirmeye yetmedi. Herkes onun yazar olduğunu, sık sık Londra'ya gitti<span style="font-size: 1em;">ğini biliyordu. Yüzü insanların belleklerinde o kadar tazeydi ki, bataklık alanda bulunan cesetle ilişkilendiremiyorlardı. Böylece Manham işi ciddiye alamadı, seyirci olmanın ötesinde aslında rolünün çok daha merkezi olduğunu anlamakta gecikti.</span></p>

  <p class="calibre2">Gün sona ermeden bu durum değişecekti.</p>

  <p class="calibre2">Benim içinse o sabah saat on birde Mackenzie'den gelen telefonla değişti. Kötü uyumuştum, bir gecenin daha hayaletlerinin izlerini zihnimden silmeyi denemek için erkenden muayenehaneye gitmiştim. Masamdaki telefon çalıp da Janice arayanın kim olduğunu söyleyince midemde yeni bir kasılma hissettim.</p>

  <p class="calibre2">"Bağla."</p>

  <p class="calibre2">Bağlanana kadar geçen boşluk sonsuz gibiydi, yine de yeterince uzun değildi.</p>

  <p class="calibre2">"Eşleşen bir parmak izi bulduk," dedi Mackenzie bağlanır bağlanmaz. "Sally Palmer'mış."</p>

  <p class="calibre2">"Emin misin?" Ne aptalca soru diye geçirdim aklımdan.</p>

  <p class="calibre2">"Hiç şüphe yok. Evinden aldığımız örneklere uyuyor. Ayrıca kayıtlarda da Sally Palmer'ın parmak izlerini bulduk.&nbsp;<span style="font-size: 1em;">Öğrenciyken bir protesto gösterisi sırasında tutuklanmış."</span></p>

  <p class="calibre2">Bana hiç militan bir tip gibi gelmemişti, ama zaten aslında onu iyi tanımıyordum. Ve artık asla tanıyamayacaktım.</p>

  <p class="calibre2">Mackenzie'nin söyleyecekleri bitmemişti. "Soruşturmayı hareketlendirmek için artık elimizde kesin kimlik var. Ama birahanedeki mangal partisinden beri onu gördüğünü hatırlayabilen birini henüz bulamadığımızı bilmek ilgini çekebilir diye düşündüm."</p>

  <p class="calibre2">Sanki bunda önemli bir nokta yakalamam gerekirmiş gibi susup bekledi. Düşüncelerden sıyrılıp konuya dönmem biraz zaman aldı. "Hesap tutmuyor demek istiyorsun," dedim.</p>

  <p class="calibre2">"Eğer sadece dokuz on gün önce ölmüşse, tutmuyor. Aşa<span style="font-size: 1em;">ğı yukarı on beş gün önce kaybolmuş olması daha muhtemel görünüyor. Bu durumda açıklayamadığımız birkaç gün var."</span></p>

  <p class="calibre2">"O sadece bir tahmindi," dedim. "Yanılmış olabilirim. Patolog ne diyor?"</p>

  <p class="calibre2">"Hâlâ inceliyor," dedi kuru bir sesle. "Ama şu ana kadar karşıt görüş belirtmedi."</p>

  <p class="calibre2">Şaşırmamıştım. Katilin sonunda cesedi bir yere atana kadar haftalarca dondurucuda sakladığı bir vakaya rast gelmiş<span style="font-size: 1em;">tim bir keresinde, ama genellikle fiziksel çürüme süreçleri düzenli bir zaman çizelgesine uyardı. Çevreye göre değişiklik gösterebilir, ısı ve neme bağlı olarak yavaşlayıp hızlanabilirdi. Ama bunlar bir kez hesaba katıldığında süreç okunabilirdi. Ve önceki gün bataklıkta gördüğüm şey -duygusal sıçramayı yapıp onu tanıdığım kadınla hâlâ bağlantılandırmamış</span><span style="font-size: 1em;">tım- kronometrenin ibreleri kadar inkar edilemezdi. Sadece anlama meselesiydi.&nbsp;</span></p>

  <p class="calibre2"><span style="font-size: 1em;">Ancak az sayıda patolog rahatlıkla anlayabilir. Adli antropolojiyle patoloji arasında belli bir derecede örtüşme vardır, ama ciddi çürüme bir kez başladığında çoğu patolog genellikle orada bırakır. Onların uzmanlık alanı ölüm sebebidir ve cesedin biyolojisi bozulmaya başladığında bunu belirlemek gitgide zorlaşır. İşte benim işim burada başlıyordu.</span></p>

  <p class="calibre2"><i class="calibre3">Artık değil,</i> diye hatırlattım kendime.</p>

  <p class="calibre2">"Hâlâ orada mısın Dr. Hunter?"</p>

  <p class="calibre2">"Evet."</p>

  <p class="calibre2">"Güzel, çünkü bu bizi bir çıkmaza sokacak. Şöyle ya da böyle o fazladan günleri açıklamamız gerek."</p>

  <p class="calibre2">"Eve kapanıp yazıyordu belki. Ya da bir yerlere gitmişti.&nbsp;<span style="font-size: 1em;">Çağırılmıştı ve kimseye söyleyecek zamanı olmamıştı."</span></p>

  <p class="calibre2">"Ve geri döner dönmez öldürüldü, köyde hiç kimse onu görmeden?"</p>

  <p class="calibre2"></p>

  <p class="calibre2">"Bu mümkün," dedim üsteleyerek. "Ansızın gelip bir hırsızı şaşırtmış olabilir."</p>

  <p class="calibre2">"Olabilir," demek zorunda kaldı. "Bu durumda bunu bir şekilde bilmemiz gerek."</p>

  <p class="calibre2">"Nereden başlayacağımı bilmiyorum."</p>

  <p class="calibre2">"Köpeğe ne dersin?"</p>

  <p class="calibre2">"Köpek mi?" diye tekrarladım., ama lafı nereye getirmeye çalıştığını anlayabiliyordum.</p>

  <p class="calibre2">"Sally Palmer'ı her kim öldürdüyse köpeğini de aynı kişinin öldürdüğünü varsaymak mantıklı. O halde soru şu: Kö<span style="font-size: 1em;">pek ne kadar zaman önce öldü?"</span></p>

  <p class="calibre2">Mackenzie'nin zekâsından etkilenmek ile bunu niçin kendimin düşünemediğine sinirlenmek arasında ikiye bölünmüştüm. Elbette ben bu meseleyi hiç düşünmemek için çok uğraşıyordum. Ama bir zamanlar bunu bu kadar belli etmem gerekmezdi.</p>

  <p class="calibre2">"Şayet köpek aşağı yukarı aynı zamanlarda öldürülmüş<span style="font-size: 1em;">se," diye devam etti Mackenzie, "bu durumda senin şu hırsız varsayımı inandırıcı olur. Sally Palmer ister bütün o zaman boyunca burada yazı yazıyor olsun, isterse bir yerlerden dönmüş olsun, köpeği davetsiz misafiri rahatsız eder, o da ikisini öldürür ve kadının cesedini bataklığa atar. Veya öyle bir şey. Ama eğer köpek daha uzun zaman önce ölmüşse, bu durumda işin rengi değişir. Zira bunun anlamı kadını her kim öldürdüyse bu işi hemen yapmadı demektir. Tutsağını birkaç gün alıkoydu, sonra canı sıkıldı ve onu bir bıçakla doğradı."</span></p>

  <p class="calibre2">Mackenzie söylediklerinin hedefi vurmasına izin vermek için durakladı. "Şimdi, diyorum ki, bilmemiz gereken bir şey var, öyle değil mi Dr. Hunter?"</p>

  <p class="calibre2">Sally Palmer'ın evi son gördüğümden beri değişmişti. O&nbsp;<span style="font-size: 1em;">zaman sessiz ve boştu, şimdiyse sert suratlı ve davetsiz ziyaretçileri konuk ediyordu. Avlu polis arabalarıyla dolmuştu, üniformalı ve beyaz tulumlu adli tıp görevlileri de işe koyulmuştu. Ama bu etkinlik tam tersine evin terk edilmişlik havasını vurguluyor, bir zamanlar yuva olan bir yeri, didik didik incelenmek üzere olan yakın geçmişi barındıran hazin bir zaman kapsülüne dönüştürüyordu.</span></p>

  <p class="calibre2">Mackenzie'yle birlikte avluyu geçerken Sally'nin varlığından geriye hiçbir şey kalmamış gibi geldi bana.</p>

  <p class="calibre2">"Keçiler için veteriner geldi," dedi Mackenzie. "Yarısı zaten ölmüştü ve birkaç tanesinin yaşamına da veteriner son vermek zorunda kaldı, ama dediğine göre bir tanesinin bile sağ kalması şaşırtıcıymış. Bir iki gün daha geçse onlar da ölürmüş. Keçiler sıkı yaratıklar, ama veterinere göre o duruma gelmeleri için birkaç hafta aç susuz kalmış olmalılarmış."</p>

  <p class="calibre2">Evin arka tarafında köpeği bulduğum alan, polis şeridine alınması hariç, değişmemişti. Bir köpeği oradan kaldırmak için hiç kimse telaş etmemişti, adli ekibin de ya onunla işi bitmişti ya da öncelikle incelemeleri gereken başka şeyler olduğu karar<span style="font-size: 1em;">ındaydılar. Ben cesedin yanına çömelirken, Mackenzie geride durup ağzına bir nane şekeri attı. Köpek hatırladığımdan çok daha küçük görünüyordu -bu belleğin bir numarası olmayabilirdi, çünkü bu evrede bedenden kalanlar üzerinde çürüme neredeyse gözle görülür bir aşındırma savaşı sürdürür.</span></p>

  <p class="calibre2">Köpeğin tüyleri yanıltıcı bir görüntüye yol açıyor, hayvanın büyük oranda kemiğe dönüştüğü olgusunu maskeliyordu. Tendonlar ve kıkırdak, bir de gırtlağındaki kesikten ötü<span style="font-size: 1em;">rü ortaya çıkmış açık tüp kalmıştı. Ama yumuşak dokudan geriye pek bir şey kalmamıştı. Bir dal parçasıyla etrafındaki toprağı hafifçe dürttüm, boş göz çukurlarına soktum, sonra ayağa kalktım.</span></p>

  <p class="calibre2"></p>

  <p class="calibre2">"Evet?" diye sordu Mackenzie.</p>

  <p class="calibre2">"Söylemek zor. Daha küçük beden kütlesini hesaba katmak zorundayız. Tüyler de çürüme hızını etkileyecektir.&nbsp;<span style="font-size: 1em;">Tam olarak nasıl olacağından emin değilim. Hayvanlar üzerinde yaptığım, bununla kıyaslanabilecek tek çalışma domuzlar üzerineydi; onların da derileri vardır, tüyleri değil.&nbsp;</span><span style="font-size: 1em;">Ama tahmin yürütecek olursam, tüyler böceklerin yumurtalarını bırakmalarını zorlaştıracaktır, açık yaralar hariç. Böylece süreç muhtemelen yavaşlayacaktır."</span></p>

  <p class="calibre2">Onunla değil, daha çok kendi kendime konuşuyor, seri bir şekilde belleğin örümcek ağlarını süpürüp, uyuklayan bilgiden işe yarayanını ayıklıyordum.</p>

  <p class="calibre2">"Açığa çıkan yumuşak dokudan çeşitli hayvanlar beslenir.&nbsp;<span style="font-size: 1em;">Şunu görüyor musun, göz çukurlarının etrafını? Kemik kemirilmiş. Tilkiler için fazla küçük, o halde muhtemelen kemirgenler ve kuşlardır. Herhalde bu oldukça erken bir zamanda oldu, çünkü çürüme fazla ilerlemişse dokunmazlar.&nbsp;</span><span style="font-size: 1em;">Ama bu daha az yumuşak doku, dolayısıyla daha az böcek faaliyeti demektir. Ayrıca burada zemin, kadını bulduğunuz bataklığınkinden çok daha kuru." Sally Palmer demeye dilim varmıyordu. "Kurumuş görünmesinin nedeni bu. Böyle bir sıcaklıkta nem olmadan mumyalaşacaktır. Bu, cesedin çürü</span><span style="font-size: 1em;">me şeklini değiştirir."</span></p>

  <p class="calibre2">"Şu halde köpeğin ne kadar önce öldüğünü bilmiyorsun?"&nbsp;<span style="font-size: 1em;">diye sıkıştırdı Mackenzie.</span></p>

  <p class="calibre2">"Hiçbir şey <i class="calibre3">bilmiyorum.</i> Ben sadece burada çok sayıda de<span style="font-size: 1em;">ğişken olduğuna dikkat çekiyorum. Ne düşündüğümü söyleyebilirim, ama aklında olsun, bu sadece bir ön tahmin. Sadece şöyle bir bakmakla kesin cevaplar alamazsın."</span></p>

  <p class="calibre2">"Fakat?.."</p>

  <p class="calibre2">"Pekala, hâlâ hiç boş pupa kabuğu yok, ama şunların ba<span style="font-size: 1em;">zıları yumurtadan çıkmak üzere gibi görünüyor. Cesedin etrafında bulduklarımızdan daha koyu renkliler, belli ki daha yaşlılar." Köpeğin boğazındaki açık yarayı işaret ettim. Etrafındaki toprağın üzerinde birkaç tane parlak siyah kabuğun çimenlerde ağır ağır ilerlediği görülebiliyordu. "Burada da birkaç böcek var. Çok değiller, ama genellikle daha sonra gelirler. Sinekler ve kurtçuklar ilk dalgadır diyebiliriz. Ama çü</span><span style="font-size: 1em;">rüme ilerledikçe denge değişir. Daha az sayıda kurtçuk, daha çok sayıda böcek bulunur."</span></p>

  <p class="calibre2">Mackenzie kaşlarını çattı. "Sally Palmer'ın bulunduğu yerde böcekler var mıydı?"</p>

  <p class="calibre2">"Ben görmedim. Ama böcekler kurtçuklar kadar güvenilir göstergeler değildirler. Ve dediğim gibi, hesaba katılması gereken pek çok başka değişken vardır."</p>

  <p class="calibre2">"Bak, senden yemin etmeni istiyor değilim. Lanet şeyin ne kadar zaman önce öldüğüne dair fikrini istiyorum sadece."</p>

  <p class="calibre2">"Kaba tahmin." Paçavraya dönmüş tüylere ve kemiklere baktım. "On iki ila on dört gün önce."</p>

  <p class="calibre2">Dudağını ısırdı, kaşları çatıktı. "Yani kadından önce öldü<span style="font-size: 1em;">rülmüş."</span></p>

  <p class="calibre2">"Bana görünen o. Bunu dün gördüğümle karşılaştırırsam, çürüme belki üç ya da dört gün daha ileride. Köpeğin cesedinin dışarıda kaldığı fazladan bir gün ve geceyi çıkar, üç gündür de hâlâ çevreyi gözden geçiriyorsunuz. Ama dediğim gibi, bu aşamada benimki sadece bir varsayım."</p>

  <p class="calibre2">Bana dikkatle bakıyordu, düşünceliydi. "Yanıldığını mı düşünüyorsun?"</p>

  <p class="calibre2">Tereddüt ettim. Ama istediği tavsiyeydi, yersiz bir tevazu değil. "Hayır."</p>

  <p class="calibre2">Iç çekti. "Kahretsin."</p>

  <p class="calibre2">Cep telefonu çaldı. Kemerine takılı telefonu eline aldı ve&nbsp;<span style="font-size: 1em;">konuşmak üzere uzaklaştı. Ben köpeğin cesedinin yanında kaldım, fikrimi düzeltmeme neden olabilecek bir şey görü</span><span style="font-size: 1em;">rüm belki diye dikkatle inceledim. Öyle bir şey yoktu. Boğazına daha yakından bakmak için eğildim. Kıkırdak yumuşak dokudan daha uzun süre dayanırdı, ama hayvanlar gelip kesiğin kenarlarını çiğnemişlerdi. Öyle olsa da, bunun ısırık de</span><span style="font-size: 1em;">ğil, kesik olduğu yine de çok açıktı. Bir hastanın bademciklerini muayene etmeden önce bunu dezenfekte etmem gerek diyerek cebimden çıkardığım ışık kalemini yakıp kesiğin içine tuttum. Kesik, boyun omurlarına kadar kesintisiz devam ediyordu. Kemiğin bir ucundan diğer ucuna uzanan soluk çizgi üzerinde ışığı oynattım. Bunu bir hayvan yapmamıştı.&nbsp;</span><span style="font-size: 1em;">Bıçak o kadar derine inmişti ki, omurgayı da çizmişti.</span></p>

  <p class="calibre2">Bunu büyük bir bıçak yapmıştı. Ve keskin bir bıçak.</p>

  <p class="calibre2">"Bir şey mi gördün?"</p>

  <p class="calibre2">O kadar dalmıştım ki, Mackenzie'nin yanıma döndüğünü işitmemiştim. Ona ne bulduğumu anlattım. "Eğer kemik yeterince derin çizilmişse, bıçağın ağzının tırtıklı olup olmadı<span style="font-size: 1em;">ğını anlayabilirsin. Her halükarda, bu kadar derin kesmek güç gerektirir. Güçlü bir adamı arıyorsunuz."</span></p>

  <p class="calibre2">Mackenzie başıyla onayladı, ama dikkati dağılmış görü<span style="font-size: 1em;">nüyordu. "Bak, gitmem gerek. Burada istediğin kadar kal.&nbsp;</span><span style="font-size: 1em;">Adli tıp ekibine seni rahatsız etmemelerini söylerim."</span></p>

  <p class="calibre2">"Gerek yok. İşim bitti."</p>

  <p class="calibre2">"Fikrini değiştirmeyecek misin?"</p>

  <p class="calibre2">"Söyleyebileceğim kadarını söyledim."</p>

  <p class="calibre2">"İsteseydin daha fazlasını söyleyebilirdin."</p>

  <p class="calibre2">Beni yönlendirmeye çalışmasına öfkelenmeye başlıyordum. "Bu konuyu kapatmıştık. İstediğini yaptım."</p>

  <p class="calibre2">Mackenzie aklında bir şeyleri ölçüp biçiyor gibi görünü<span style="font-size: 1em;">yordu. Gözlerini kısarak güneşe baktı. "Durum değişti," dedi &nbsp;</span><span style="font-size: 1em;">bir karara vararak. "Başka bir kayıp daha var. Tanırsın belki.&nbsp;</span><span style="font-size: 1em;">Lyn Metcalf."</span></p>

  <p class="calibre2">Bu ismi duymak beni sarstı. Onu önceki akşam eczanenin önünde gördüğümü hatırladım. Ne kadar mutlu göründüğü<span style="font-size: 1em;">nü düşündüm.</span></p>

  <p class="calibre2">"Bu sabah koşuya çıkmış, geri dönmemiş," diye devam etti ara vermeden. "Yanlış alarm olabilir, ama şu an hiç öyle gelmiyor. Ve eğer öyle değilse, eğer bu aynı adamsa, o zaman işin iyice boku çıkacak demektir. Çünkü o zaman ya Lyn Metcalf çoktan ölmüştür ya da bir yerlerde tutuluyordur.&nbsp;<span style="font-size: 1em;">Sally Palmer'a neler yaptığını düşünürsek, kimsenin başına öyle şeyler gelsin istemem."</span></p>

  <p class="calibre2">Bunları bana niye anlattığını soracaktım ki, daha soruyu zihnimde şekillendirmeden yanıtı buldum. Bir yandan işbirliği yapayım diye üzerimde baskı oluşturuyordu, öte yandan polis olarak görevini yapıyordu. Sally Palmer'ı kayıp olarak ihbar etmem beni şüpheliler listesinin altlarına yerleştirmişti, ama şimdi ikinci bir kurban olduğuna göre durumum yine belirsizleşmişti. Kimse gözardı edilemezdi.</p>

  <p class="calibre2">Ben dahil.</p>

  <p class="calibre2">Mackenzie nasıl tepki vereceğimi görmeyi bekliyordu.&nbsp;<span style="font-size: 1em;">Yüz ifadesi anlaşılmazdı. "Temas halinde olacağım. Ve eminim, dediklerimi kendine saklamanı istemem gerekmez Dr.&nbsp;</span><span style="font-size: 1em;">Hunter. Sır saklama konusunda iyi olduğunu biliyorum."</span></p>

  <p class="calibre2">Böyle dedikten sonra dönüp uzaklaşmaya başladı; çimenlik boyunca gölgesi siyah bir köpek gibi onu takip ediyordu.</p>

  <p class="calibre2">Mackenzie, Lyn Metcalf'ın ortadan kayboluşunu kendime saklamam konusunda ciddi idiyse, bununla canını sıkmasına gerek yoktu. Manham böyle bir olayın uzun süre sır olarak kalamayacağı kadar küçük bir yerdi. Çiftlikten ayrıldığım sı<span style="font-size: 1em;">ralar haber yayılmıştı bile. İnsanlar öldürülen kadının Sally Palmer olduğunun açıklanmasıyla hemen hemen aynı zamana denk gelen bu ikinci darbeyi kabullenmekte güçlük çekti.&nbsp;</span><span style="font-size: 1em;">Saatler içinde bütün köyün ruh durumu ateşli bir heyecandan şok haline dönmüştü. İnsanların çoğu iki olayın bağlantısız ve ikinci 'kurban' zannedilen kişinin güvende ve sağlam olduğunun ortaya çıkacağı umuduna sarıldı.</span></p>

  <p class="calibre2">Ama bu umut her geçen saat tükeniyordu.</p>

  <p class="calibre2">Lyn koşudan dönmeyince kocası Marcus onu aramaya çıkmıştı. Daha sonra itiraf ettiğine göre, ilk başta gereksiz yere kaygılanmamış. O sıra, yani henüz ortada Sally Palmer'ın adı dolaşmıyorken, asıl endişesi daha önce de olduğu gibi karısının farklı bir yoldan koşmaya kalkışıp yine kaybolmuş&nbsp;<span style="font-size: 1em;">olabileceğiymiş. Bu düşünceyle, göle giden yolu izlemeye başlamış, bir yandan da karısının adını sesleniyormuş ve biraz sinirliymiş. Lyn beni çok yoğun bir günün beklediğini biliyor ve sabah koşusundaki aptalca ısrarı yüzünden işe geç kalıyorum, diye düşünmüş.</span></p>

  <p class="calibre2">Sazlıkları geçip ormana dalarken de hâlâ fazla endişeli de<span style="font-size: 1em;">ğilmiş. Taş anıta bağlı ölü yeşilbaşı bulduğunda, ilk tepkisi bu anlamsız zalimliğe öfkelenmek olmuş. Bütün yaşamını kırsalda geçirmiş ve hayvanseverlik tarzında bir duyarlılığa hiç zamanı olmamış, ama rasgele sadizmden de hoşlanıyor değilmiş. Gördüğünü bu terimlerle düşününce, içine ilk korku ürpertisi o zaman girmiş. Ölü kuşun Lyn'in geç kalmasıyla bağlantısı olamayacağını söylemiş kendine. Ama zihnine bir kez giren korkuyu dışarı atmak olanaksız olmuş.</span></p>

  <p class="calibre2">içindeki korku ağaçlarda çınlayan karşılıksız çağırışları<span style="font-size: 1em;">nın yankısıyla daha da artmış. Ormandan çıkmaya başladığı sıralar sakinliğini korumakla mücadele ediyormuş. Hızlı hızlı göle geri dönerken, karısının muhtemelen evde kendisini&nbsp;</span><span style="font-size: 1em;">beklediğini söylemiş kendi kendine. Ve sonra sahte umutlarını toz gibi savuran bir şey görmüş.</span></p>

  <p class="calibre2">Bir ağaç kökünün arkasından kısmen gördüğü şey Lyn'in kronometresiymiş.</p>

  <p class="calibre2">Kayışı kopmuş, camı kırılmış kronometreyi yerden alıp cebine koymuş. Korkusu artık paniğe dönmüş, karısına ait başka bir iz var mı diye etrafa bakınmış. Hiçbir şey görememiş. Ya da en azından tanıdığı bir şey görememiş. Yakınlarda toprağa saplanmış kaim ahşap kazığı görmüş, ama önemini fark etmemiş. Uzun saatler geçtikten sonra, adli tıp ekibi bunun bir tuzağın parçası olduğunu doğrulamış ve yine uzun saatler sonra da yol üzerindeki bazı izlerin Lyn'in kanı olduğu teşhis edilmiş.</p>

  <p class="calibre2">Ama Lyn'in kendisinden hiçbir iz yokmuş.</p>

  <p class="calibre2"></p>
</body>
</html>
