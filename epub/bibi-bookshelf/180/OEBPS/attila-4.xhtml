<html xmlns="http://www.w3.org/1999/xhtml">
	<head>
		<title>attila-4</title>
		<link href="css/attila_idstyles.css" rel="stylesheet" type="text/css"/>
	</head>
	<body id="attila" xml:lang="tr-TR">
		<div>
			<p class="Kesme"><span class="Normal char-style-override-2"/></p>
			<p class="Orta-Baslik-Stil1"><span class="Baslik-Stil1 char-style-override-2">BİRİNCİ KISIM</span></p>
			<p class="Temel-Paragraf"><span class="Normal char-style-override-2">GÜNDÜZLERİ, sularına meşe ve gürgen ağaçlarının gölgeleri düşen ve ince hâreleriyle güneşin renklerini emen Tuna nehri bâzı geceler korkunçtur. Yıldırımlarla parlar, kendisine bakan insan gözlerini delerek nüfuz ettiği dimağlara kalın bir fosfordan çizgi çeker, sonra ovaların karanlık boşluklarına sarılarak gözden kaybolur.</span></p>
			<p class="Temel-Paragraf"><span class="Normal char-style-override-2">O gece de yıldırımlar nehrin sularını yırtıyorlar ve sahildeki ağaçları paralıyorlardı. Şimşek çakar çakmaz, ovalara sığmayan muazzam ve dehşetli bir ses, Tuna’nın sol sahilinde simsiyah boşlukları döverek gümbürdüyordu.</span></p>
			<p class="Temel-Paragraf"><span class="Normal char-style-override-2">Nihayetsiz ve bomboş ovada bir tek çadır ve içinde birkaç insan vardı. Fırtına, bacakları arasına diktikleri meş’aleyi söndürerek hepsini karanlıkta bırakmıştı.</span></p>
			<p class="Temel-Paragraf"><span class="Normal char-style-override-2">Bunlar, Kostantiniyye’de (İstanbul) bulunan imparator İkinci Teodos’un Hun hâkanı Attilâ’ya gönderdiği elçi hey’etiydi. Attilâ’nın karargâhına gitmek için İstanbul’dan yola çıkmışlardı. Başelçi Maksimyen dirayetli ve namuslu bir adamdı; hey’et âzasından Prisküs meşhur bir yunanlı müverrihti; fakat hey’etin içinde bulunan Vijilas’ın ahlâkından şüphe edelim. O, meş’um bir maksatla Hunların yanına gidiyordu. Attilâ’yı öldürmeğe me­murdu.</span></p>
			<p class="Temel-Paragraf"><span class="Normal char-style-override-2">Attilâ’yı öldürmek! Bu suikast Kostantiniyye’de, imparator İkinci Teodos ve başvekili hadım Krizafyos tarafından tertip edilmişti. Evvelâ Attilâ’nın Kostanti­niyye’de bulunan bir memuru Odekon, kendisine altınlar ve saraylar va’dedilerek kandırıldı, bu suikaste önayak olmaya memur edildi... Romalı Vijilas ile beraber Hunların hâkanını öldüreceklerdi.</span></p>
			<p class="Temel-Paragraf"><span class="Normal char-style-override-2">İmparator İkinci Teodos, bu suikastı sezdirmemek için meş’um niyetlerle Hunların arasına gönderilen elçi heyetinin başına Maksimyen isminde namus ve faziletiyle meşhur bir başelçi tayin etti. Maksimyen, reisi bu­lun­duğu heyetin Attilâ’yı öldüreceğini bilmiyordu.</span></p>
			<p class="Temel-Paragraf"><span class="Normal char-style-override-2">Hey’et, Kostantiniyye’den kalkarak Hunların Tuna boyundaki arazisine girdiği vakit, geceyarısı, bu yıldırımlı ve kasırgalı havaya tutulmuştu.</span></p>
			<p class="Temel-Paragraf"><span class="Normal char-style-override-2">Çadır altında birbirlerine sokuldular ve insan seslerinden cesaret almak için konuşmağa başladılar. Bir tanesi, ıslak bezlere sarılmış gibi tutuk bir sesle mırıldandı:</span></p>
			<p class="Temel-Paragraf"><span class="Normal char-style-override-2">- Korkunç gece! </span></p>
			<p class="Temel-Paragraf"><span class="Normal char-style-override-2">Ötekilerden biri sordu:</span></p>
			<p class="Temel-Paragraf"><span class="Normal char-style-override-2">- Korkuyor musun, Vijilas?</span></p>
			<p class="Temel-Paragraf"><span class="Normal char-style-override-2">- Buna «evet» demek için Romalı olmamak lâzım. Fakat ben «korkmuyorum» diyemem.</span></p>
			<p class="Temel-Paragraf"><span class="Normal char-style-override-2">- Bu havadan, bir Hun da bir Romalı kadar korkar.</span></p>
			<p class="Temel-Paragraf"><span class="Normal char-style-override-2">Yunanlı müverrih başını salladı.</span></p>
			<p class="Temel-Paragraf"><span class="Normal char-style-override-2">- Şüphesiz, dedi, hiç bir kahraman, kılıcının ucuna bir yıldırım sararak Tuna’ya atamaz. Hepimiz korkumuzu itiraf edelim...</span></p>
			<p class="Temel-Paragraf"><span class="Normal char-style-override-2">- Perisküs dâima güzel söylemeğe mahkûmdur. İmparatorun...</span></p>
			<p class="Temel-Paragraf"><span class="Normal char-style-override-2">Bu söz bitmemişti. Hepsinin gözlerinin içinde gayet keskin bir şimşek ziyası parladı. Gözbebekleri yanar gibi olmuştu. Sonra vücutlarını sarsan bir gümbürtü:</span></p>
			<p class="Temel-Paragraf"><span class="Normal char-style-override-2">Vijilas bağırdı:</span></p>
			<p class="Temel-Paragraf"><span class="Normal char-style-override-2">- Yüzükoyun yere yatınız! Kör olacağız!</span></p>
			<p class="Temel-Paragraf"><span class="Normal char-style-override-2">Hep birden yere yattılar. Toprak hâlâ sarsılıyordu. Çadır bezleri başka bir sert cisme çarpıyorlarmış gibi keskin bir ses çıkarıyorlardı.</span></p>
			<p class="Temel-Paragraf"><span class="Normal char-style-override-2">Çadırın bir ayağında yatan üç kişi, kafa kafaya ötekilerine duyurmadan şöyle konuştular:</span></p>
			<p class="Temel-Paragraf"><span class="Normal char-style-override-2">- Allah Attilâ’ya yardım ediyor. Hava bizi fena karşıladı. İçime korku düşüyor Vijilas!</span></p>
			<p class="Temel-Paragraf"><span class="Normal char-style-override-2">- Kafamıza bir yıldırım düşürmedikçe hava bizim kararımızı bozamaz. Harbe giden Roma kayserleri gibi yıldırım ve kasırga bizim de cesaretimizi artırmalıdır. Bu kötü havaları Hunlar kendileri için uğursuz sayarlar. Allah Attilâ’ya değil, bize yardım ediyor.</span></p>
			<p class="Temel-Paragraf"><span class="Normal char-style-override-2">- Cesaretini bir Romalıya yakıştırmamak kaabil değil. Fakat düşün ki, altı saattir bu noktaya saplandık kaldık, eğer kütüklerine atlarımızı bağladığımız ağaçlar parçalandılarsa Hunların karargâhlarına yayan gideceğiz; yollarda açlıktan ve yorgunluktan çatlamazsak.</span></p>
			<p class="Temel-Paragraf"><span class="Normal char-style-override-2">- Korkma! Yarım saat ötede Hunların meskenleri başlar. Onlara derdimizi anlatabiliriz.</span></p>
			<p class="Temel-Paragraf"><span class="Normal char-style-override-2">- Dâima en iyi şeyleri ümid edersin, Vijilas. Hâlbuki Hunlar bize ehemmiyet vermeyebilirler. Çünkü onların nazarında Hun’dan başka adam yoktur.</span></p>
			<p class="Temel-Paragraf"><span class="Normal char-style-override-2">- Aramızda Attilâ’nın adamı Odekon var. Bizim rehberimiz olur. Neden korkacağız? Değil mi Odekon?</span></p>
			<p class="Temel-Paragraf"><span class="Normal char-style-override-2">Odekon, gökgürültüsü akislerinin bitmesini bekledikten sonra cevap verdi:</span></p>
			<p class="Temel-Paragraf"><span class="Normal char-style-override-2">- Tabiî... Benim yanımda iken sizi bütün Hunlar, birer Hun imişsiniz gibi karşılayacaklar.</span></p>
			<p class="Temel-Paragraf"><span class="Normal char-style-override-2">- Koca Odekon! Sensiz biz, gözsüz, elsiz, ayaksız birer Romalıyız.</span></p>
			<p class="Temel-Paragraf"><span class="Normal char-style-override-2">Bunu söyleyen adam, dudaklarını Odekon’un kulakları içine sokarak sordu:</span></p>
			<p class="Temel-Paragraf"><span class="Normal char-style-override-2">- Bu işi tehlikesiz yapacağız değil mi? </span></p>
			<p class="Temel-Paragraf"><span class="Normal char-style-override-2">Odekon silkinerek cevap verdi:</span></p>
			<p class="Temel-Paragraf"><span class="Normal char-style-override-2">- Tabiî.</span></p>
			<p class="Temel-Paragraf"><span class="Normal char-style-override-2">- Fakat Kostantiniyye’de yaptığımız plânı değiştirelim. Orada Krizafyos işe karıştı. Hadımların zekâsına emniyet etmeyelim. Başvekil ukalâdır, biz yeniden düşünelim.</span></p>
			<p class="Temel-Paragraf"><span class="Normal char-style-override-2">- Düşünecek bir şey yok. Attilâ elçi hey’etlerine sarayının içinde oturacak ve yatacak yer verir. Geceleyin bütün oda kapıları açıktır. Kendisinin nöbetçisi falan da yoktur. Ben hangi saatte yatağa girdiğini, hattâ hangi saatte gözlerini kapadığını ve kaç dakika sonra uyuduğunu da bilirim. Yarım saat sonra odasına gireriz.</span></p>
			<p class="Temel-Paragraf"><span class="Normal char-style-override-2">- Odekon! Bıçağı sen saplayacaksın değil mi?</span></p>
			<p class="Temel-Paragraf"><span class="Normal char-style-override-2">- İmparatorla öyle konuştuk, va’dettim.</span></p>
			<p class="Temel-Paragraf"><span class="Normal char-style-override-2">- Hiç korkun yok mu?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- Ya uyanırsa?</span></p>
			<p class="Temel-Paragraf"><span class="Normal char-style-override-2">- Bıçağın ucu etine değdikten sonra uyanmasının ehemmiyeti yoktur, çünkü bir saat sonra daha büyük bir uykuya dalacaktır, ondan evvel de uyanmaz, çünkü yatağı tam kapının yanındadır ve odaya girmemle Attilâ’yı öldürmem...</span></p>
			<p class="Temel-Paragraf"><span class="Normal char-style-override-2">- Ve Roma’yı kurtarman bir olacaktır!</span></p>
			<p class="Temel-Paragraf"><span class="Normal char-style-override-2">Sözünün böyle tamamlanması Odekon’un hoşuna gitmedi. Çünkü o, her şeyden evvel bir Hun idi ve Romalıların düşmanıydı. Gerçi Kostantiniyye: Mavi ipek dalgalı Marmarası ile, ona va’dedilen altın saraylar, işvebaz ve sehhar kadınları ile, nâzik, diplomat, zeki erkekleriyle onu kandırmış, sâdık bir adamı olduğu Attilâ’ya karşı suikast hazırlatmıştı. Fakat Hâkanın ölümüyle bütün Hunların mahvolacağını ve Romalıların Tuna boyunda saltanat süreceklerini düşünmeğe razı olamıyor, Hun damarı tutuyor, Kostantiniyye sokaklarında rastladığı Bizans kadınlarının davetkâr gözlerini çıkarmak isteyecek kadar millî bir kin duyuyordu.</span></p>
			<p class="Temel-Paragraf"><span class="Normal char-style-override-2">Müverrih Prisküs, Vijilas’ın kolunu dürttü:</span></p>
			<p class="Temel-Paragraf"><span class="Normal char-style-override-2">- Dikkat et! dedi, bir Hun hâkaanını öldürmekle bü­tün Hunlara bıçak saplamak arasında fark vardır. Odekon, Hunların değil Attilâ’nın düşmanıdır. Nitekim bizzat Attilâ, tahta çıkmak için kardeşi Bleda’yı öldürmüştü.</span></p>
			<p class="Temel-Paragraf"><span class="Normal char-style-override-2">Bu teselli Odekon’u avuttu. Bir şimşek çaksaydı tebessümü görülebilirdi. Fakat yıldırımlar bitmişti. Yerine müthiş bir kasırga geldi. Ve çadır direğini öyle bir sarstı ki, adamlar hepsi birden ona yapıştılar, yoksa direk topraktan sökülerek uçacaktı.</span></p>
			<p class="Temel-Paragraf"><span class="Normal char-style-override-2">Prisküs mırıldandı:</span></p>
			<p class="Temel-Paragraf"><span class="Normal char-style-override-2">- Korkunç gece!</span></p>
			<p class="Temel-Paragraf"><span class="Normal char-style-override-2">Büyükelçi Maksimyen de yaklaşarak direğe yapıştı:</span></p>
			<p class="Temel-Paragraf"><span class="Normal char-style-override-2">- Çadır uçacak. Biz Kostantiniyye’de böyle havalara alışmadık.</span></p>
			<p class="Temel-Paragraf"><span class="Normal char-style-override-2">Fakat havaya gelen muvakkat sükûn hepsini aldattı, direği bıraktılar ve oturdular.</span></p>
			<p class="Temel-Paragraf"><span class="Normal char-style-override-2">Ancak beş dakika kadar konuşabilmişlerdi; fırtına birdenbire öyle bir şiddetle esti ki, direği yerinden söktü ve çadır küçücük bir ipekli kadın mendili gibi havalandı.</span></p>
			<p class="Temel-Paragraf"><span class="Normal char-style-override-2">Hep birbirinin üstüne yıkılmışlardı. Civarda yıkılan ağaçların çatırdılarını duydular.</span></p>
			<p class="Temel-Paragraf"><span class="Normal char-style-override-2">Başlarını yerden bir müddet kaldırmadılar. Üstlerine taş, kütük, direk yağmasından korkuyorlardı.</span></p>
			<p class="Temel-Paragraf"><span class="Normal char-style-override-2">Kalkmaya ilk cesaret eden Odekon:</span></p>
			<p class="Temel-Paragraf"><span class="Normal char-style-override-2">- Hunlar geliyor! diye bağırdı.</span></p>
			<p class="Temel-Paragraf"><span class="Normal char-style-override-2">Hepsi doğruldular. Filhakika ufkun tahmin ettikleri ve asla göremedikleri karanlık çizgisi üstünde kıvranan, sallanan, yürüyen alevler görüyorlardı.</span></p>
			<p class="Temel-Paragraf"><span class="Normal char-style-override-2">Odekon, hey’etin merakını hissederek:</span></p>
			<p class="Temel-Paragraf"><span class="Normal char-style-override-2">- Hunlar geceleri meş’alelerle yürürler! dedi.</span></p>
			<p class="Temel-Paragraf"><span class="Normal char-style-override-2">Alevler yaklaşıyordu. Biraz sonra gecenin simsiyah boşluğu içinde atlılar farkedildi, dörtnala geliyorlardı.</span></p>
			<p class="Temel-Paragraf"><span class="Normal char-style-override-2">Odekon, mırıldandı:</span></p>
			<p class="Temel-Paragraf"><span class="Normal char-style-override-2">- Hunların gözü keskindir. Yirmi dakikalık yoldan bizi görmüşler, imdadımıza geliyorlar.</span></p>
			<p class="Temel-Paragraf"><span class="Normal char-style-override-2">Meş’aleli atlılar yüz adım yaklaştılar. Rüzgâr fasıla verdiği vakit atnalları bir fişek sesiyle ovayı çınlatıyordu.</span></p>
			<p class="Temel-Paragraf"><span class="Normal char-style-override-2">Atlılar, beş on adım ötede durdular. Eğiliyor ve meşalelerini uzatıyorlardı.</span></p>
			<p class="Temel-Paragraf"><span class="Normal char-style-override-2">- Kimsiniz? diye sordular.</span></p>
			<p class="Temel-Paragraf"><span class="Normal char-style-override-2">Odekon, en öndeki atlıya ilerleyerek:</span></p>
			<p class="Temel-Paragraf"><span class="Normal char-style-override-2">- Ben Attilâ’nın müşavirlerinden Odekon’um. Yanımdakiler Kostantiniyye’den geliyorlar. Roma imparatoru İkinci Teodos’un elçileridirler. Kasırgaya tutulduk. Çadırımız uçtu. Bir ağaca bağladığımız atlarımızın ne olduklarını da bilmiyoruz. Hunların yardımına muhtacız.</span></p>
			<p class="Temel-Paragraf"><span class="Normal char-style-override-2">Öndeki atlının meş’alesi Odekon’un yüzüne iyice yaklaşarak uzandı. Kırpışan ziya, Odekon’un tüysüz, esmer, elmacık kemikleri fırlamış, çukur yanaklı, yassı burunlu ve yuvarlak çeneli yüzünde sarı bir badana ile dolaşmıştı.</span></p>
			<p class="Temel-Paragraf"><span class="Normal char-style-override-2">Atlı Hun:</span></p>
			<p class="Temel-Paragraf"><span class="Normal char-style-override-2">- Ha... Sen misin? Şimdi tanıdım... Pekâlâ... dedi.</span></p>
			<p class="Temel-Paragraf"><span class="Normal char-style-override-2">Odekon bağırdı:</span></p>
			<p class="Temel-Paragraf"><span class="Normal char-style-override-2">- İn aşağı! Ben senin hayvanına bineyim de atlarımızı arayayım...</span></p>
			<p class="Temel-Paragraf"><span class="Normal char-style-override-2">Hun, attan indi ve Odekon, onun yerine geçerek hayvanla bir saniyede uzaklaştı ve birkaç dakika sonra dönerek arkadaşlarına seslendi:</span></p>
			<p class="Temel-Paragraf"><span class="Normal char-style-override-2">- Atlarımız yok. Ağaç devrilmiş. Vakit geçirmeyelim. Buradaki hayvanlara ikişer ikişer binerek gidelim.</span></p>
			<p class="Temel-Paragraf"><span class="Normal char-style-override-2">Elçiler, hayvanlara çıkarak Hunların arkalarına oturdular. Kamçılar şakladı. Fakat atlar, karşı taraftan gelen fırtınadan huylanmışlardı. Kamçılar daha şiddetli seslerle şakladılar.</span></p>
			<p class="Temel-Paragraf"><span class="Normal char-style-override-2">Tuna ovalarını geçerken sabah oluyordu. Fırtına dinmişti. Ve hava tam bir durgunluk içinde idi. Nehrin mavi sularında hiç bir buruşuk, hiç bir kara, hiç bir leke görünmüyordu. Ovada hiç ses yoktu; yalnız, doludizgin gi­den atnallarından çıkan vahşi ses, derin sükût içinde ufuklara saplanıyordu.</span></p>
			<p class="Temel-Paragraf"><span class="Normal char-style-override-2">Yarım saat kadar gittiler ve Hunların evleri arasından geçmeğe başladılar. Bunlar hep tek katlı, ahşap, ortaları çatısız ve tavansız, pencereleri küçük birer murabba halinde süssüz, boyasız binalardı. Hepsinin medhali veya kapısı önünde atlar görünüyordu.</span></p>
			<p class="Temel-Paragraf"><span class="Normal char-style-override-2">Odekon, arkadaşlarına bağırdı:</span></p>
			<p class="Temel-Paragraf"><span class="Normal char-style-override-2">- Dünyâda her Hun’un bir atı vardır. Beygirsiz Hun yoktur. Kadınlara ve çocuklara varıncaya kadar!</span></p>
			<p class="Temel-Paragraf"><span class="Normal char-style-override-2">Hunlar, kapılarına çıkarak atlılara bağırdılar:</span></p>
			<p class="Temel-Paragraf"><span class="Normal char-style-override-2">- Demek ovada adam varmış ha?</span></p>
			<p class="Temel-Paragraf"><span class="Normal char-style-override-2">- Varmış ya... Hem de Kostantiniyye’den gelen elçilermiş...</span></p>
			<p class="Temel-Paragraf"><span class="Normal char-style-override-2">- Attilâ’ya mi gidiyorlar?</span></p>
			<p class="Temel-Paragraf"><span class="Normal char-style-override-2">- Öyle imiş.</span></p>
			<p class="Temel-Paragraf"><span class="Normal char-style-override-2">- Ben yemin ederim ki Attilâ onları kovacaktır; çünkü artık elçi kabul etmiyor; hele Teodos diye bir imparator tanımaz o...</span></p>
			<p class="Temel-Paragraf"><span class="Normal char-style-override-2">- Onları Odekon götürüyor; Odekon, yani Attilâ’nın yirmi parmağından bir tanesi.</span></p>
			<p class="Temel-Paragraf"><span class="Normal char-style-override-2">- O başka!</span></p>
			<p class="Temel-Paragraf"><span class="Normal char-style-override-2">Kırbaçlar gene şakladı ve atlar dörtnala atıldılar. Biraz sonra güneş yükselerek sıcak basmıştı. Koyun, keçi, sığır, inek sürüleri ortadan kaybolmuşlardı; çünkü Attilâ’nın beşyüz bin kişilik ordusu hepsini yalayıp yutmuştu.</span></p>
			<p class="Temel-Paragraf"><span class="Normal char-style-override-2">Geçtikleri bütün yollarda bir ot bile kalmamıştı. Bunları da yiyen beygirlerdi. Hunlar ve atları her tarafı kurutmuşlardı.</span></p>
			<p class="Temel-Paragraf"><span class="Normal char-style-override-2">Yerlerde yağmur ve güneşle kuruyan beyazlanmış insan kemikleri görüyorlardı. Bunlar son harblerin ve katliamların eserleriydi.</span></p>
			<p class="Temel-Paragraf"><span class="Normal char-style-override-2">Öğleye doğru kervan biraz durdu. Ufkun şark tarafından nehrin maverasında, muazzam kaleleriyle bir şehir görünmüştü.</span></p>
			<p class="Temel-Paragraf"><span class="Normal char-style-override-2">Vijilas, sordu:</span></p>
			<p class="Temel-Paragraf"><span class="Normal char-style-override-2">- Artık geldik değil mi?</span></p>
			<p class="Temel-Paragraf"><span class="Normal char-style-override-2">Odekon cevap verdi:</span></p>
			<p class="Temel-Paragraf"><span class="Normal char-style-override-2">- Daha sekiz saatlik yol var!</span></p>
			<p class="Temel-Paragraf"><span class="Normal char-style-override-2">Kervan ileri atıldı. Şehir hiç yaklaşmıyor, olduğu yerde duruyordu.</span></p>
			<p class="Temel-Paragraf"><span class="Normal char-style-override-2">Yarım saat gittikleri halde şehrin yaklaşmak değil, bilâkis uzaklaşıp küçüldüğünü gören Romalılar hayret içinde kaldılar.</span></p>
			<p class="Temel-Paragraf"><span class="Normal char-style-override-2">Yarım saat daha gidince artık şehir tamamiyle görünmez olmuştu.</span></p>
			<p class="Temel-Paragraf"><span class="Normal char-style-override-2">Müverrih Prisküs bağırdı:</span></p>
			<p class="Temel-Paragraf"><span class="Normal char-style-override-2">- Bu ne canım! Büyü mü yapıyorlar? Koca şehir ufuklarda kayboldu.</span></p>
			<p class="Temel-Paragraf"><span class="Normal char-style-override-2">Odekon cevap verdi:</span></p>
			<p class="Temel-Paragraf"><span class="Normal char-style-override-2">- Şehir kaybolmadı, fakat burada ışıklar aldatır ve göz boyar.</span></p>
			<p class="Temel-Paragraf"><span class="Normal char-style-override-2">Nihayet güneş batarken kervan yoruldu ve geceleyin orada konakladı.</span></p>
			<p class="Temel-Paragraf"><span class="Normal char-style-override-2">O gece Hunlardan biri onları evine aldı.</span></p>
			<p class="Temel-Paragraf"><span class="Normal char-style-override-2">Kadın erkek, bütün ev halkı misafirlere hizmet için paramparça oluyorlardı: Kurutmak için elbiselerini çıkardılar ve kendilerine temiz çamaşır ve esvap verildi, mükellef bir yemek hazırlandı. Sofrada misafirlere hep güzel kadınlar hizmet ettiler. Şerefli misafirlere cemîle yapmak için, hizmetlerine güzel kadınlar tahsis etmek Hun kavminin âdetlerinden biriydi.</span><span class="Normal"><a class="footnote-link" href="#footnote-237-1" id="footnote-237-1-backlink">1</a></span><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Gece başelçi Maksimyen’e ayrı bir oda ve maiyetlerine de iki oda verilmişti.</span></p>
			<p class="Temel-Paragraf"><span class="Normal char-style-override-2">Vijilas, Prisküs, Odekon, bir odada yatmak için ötekilerden ayrıldılar.</span></p>
			<p class="Temel-Paragraf"><span class="Normal char-style-override-2">Müverrih Prisküs, bir sedire uzanarak Odekon’a hitabetti:</span></p>
			<p class="Temel-Paragraf"><span class="Normal char-style-override-2">- Sen bu evde eskisinden fazla mağrur olmak hakkını kazanıyorsun, Odekon! Zîra îtiraf edeyim ki Hunlar necip bir kavimdir ve insanların mertebeleri misafiri îzaz ederlerken görünür.</span></p>
			<p class="Temel-Paragraf"><span class="Normal char-style-override-2">Odekon’un öfke ile neş’eyi birleştiren sesi duyuldu:</span></p>
			<p class="Temel-Paragraf"><span class="Normal char-style-override-2">- Prisküs! Senin bunu anlaman için Tuna’da bir kasırgaya tutulman mı lâzımdı?</span></p>
			<p class="Temel-Paragraf"><span class="Normal char-style-override-2">- İtiraf edeyim ki, Hunlar Bizans’tan yanlış görünüyor.</span></p>
			<p class="Temel-Paragraf"><span class="Normal char-style-override-2">Vijilas, dört parmağıyla alnını ovalayarak başının içini tırmalayan bir fikri uyuşturmağa çalışıyordu. Arkadaşları buna dikkat ettiler. Odekon sordu:</span></p>
			<p class="Temel-Paragraf"><span class="Normal char-style-override-2">- Vijilas! Rahat etmen için daha ne lâzımdır?</span></p>
			<p class="Temel-Paragraf"><span class="Normal char-style-override-2">Vijilas’ın yüzü sünger gibi buruştu:</span></p>
			<p class="Temel-Paragraf"><span class="Normal char-style-override-2">- Üç gecedir uyumuyorum. Bu, Attilâ’yı öldürece­ği­miz âna kadar sürecektir. Odekon, doğrusu ya, ben kor­kuyorum. Attilâ bana ölmez gibi geliyor.</span></p>
			<p class="Temel-Paragraf"><span class="Normal char-style-override-2">- Hançerin altında bütün insanlar müsâvîdirler, Vijilas!</span></p>
			<p class="Temel-Paragraf"><span class="Normal char-style-override-2">- İnsanlar dediğin gibidirler. Fakat ben bir devden bahsediyorum.</span></p>
			<p class="Temel-Paragraf"><span class="Normal char-style-override-2">- Şüphesiz o bir devdir, fakat aramızda oldukça insanlığı kabul etmiştir.</span></p>
			<p class="Temel-Paragraf"><span class="Normal char-style-override-2">Üç adam da birdenbire sustular. Üçü de aynı şeyi düşünüyor, fakat düşündüklerini zayıf buldukları için, birbirlerine söyleyemiyorlardı.</span></p>
			<p class="Temel-Paragraf"><span class="Normal char-style-override-2">Vijilas başını salladı:</span></p>
			<p class="Temel-Paragraf"><span class="Normal char-style-override-2">- Ben geçen sene de yanına yaklaştım. O, bir devdir.</span></p>
			<p class="Temel-Paragraf"><span class="Normal char-style-override-2">Gene sustular. Yakın odalardan birinden ince ve titrek bir kadın sesinin yanık türküsünü işittiler. Başları kalktı. Bütün dikkatleriyle dinlemeğe başladılar. Ses, kadının bulunduğu odanın penceresinden çıkarak havada bir dâire çiziyor ve onların odasına giriyordu:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Yurdumda, çöllerde</span></p>
			<p class="Temel-Paragraf"><span class="Normal char-style-override-2">Kaplan aslanın izinden gidiyor;</span></p>
			<p class="Temel-Paragraf"><span class="Normal char-style-override-2">Şeydi kur,</span></p>
			<p class="Temel-Paragraf"><span class="Normal char-style-override-2">Şeydi kur,</span></p>
			<p class="Temel-Paragraf"><span class="Normal char-style-override-2">Urgan, kalkan, kokusu: gal</span></p>
			<p class="Temel-Paragraf"><span class="Normal char-style-override-2">Dişleri çeliktendir ve pençesi bakırdan</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Sakın ağzına düşeyim deme</span></p>
			<p class="Temel-Paragraf"><span class="Normal char-style-override-2">Artık bir daha hiç, hiç kurtulamazsın!</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Odekon, birdenbire başını ellerinin içine aldı: </span></p>
			<p class="Temel-Paragraf"><span class="Normal char-style-override-2">- Ah! dedi. Ne güzel okuyor, ne güzel... Bu tâ şarktan gelen bir sestir, şarktan, Hunların öz yurdundan... Ah... Bu, Hunların en güzel şarkılarındandır:</span></p>
			<p class="Temel-Paragraf"><span class="Normal char-style-override-2">Ve kendisi de biraz mırıldandı:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Dişleri çeliktendir ve pençesi bakırdan</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Sakın ağzına düşeyim deme,</span></p>
			<p class="Temel-Paragraf"><span class="Normal char-style-override-2">Artık bir daha hiç, hiç kurtulamazsın.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Odekon, «Ah...» diyordu, «Bu sıcak ses beynimin kurşunları üstüne düşüyor ve meş’um niyetimi eritiyor...»</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Vijilas, birdenbire asabileşerek ayağa kalktı. Ve dâima dört parmağıyla alnını ovalayarak odada dolaştı...</span></p>
			<p class="Temel-Paragraf"><span class="Normal char-style-override-2">Odekon, kendi kendine mırıldanıyordu:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Sakın ağzına düşeyim deme, </span></p>
			<p class="Temel-Paragraf"><span class="Normal char-style-override-2">Bir daha hiç, hiç kurtulamazsın.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Vijilas, yataklardan birinin önünde durarak baktı, yine kendi kendine hitap eder gibi:</span></p>
			<p class="Temel-Paragraf"><span class="Normal char-style-override-2">- Ben bu gece de uyuyamayacağım! dedi.</span></p>
			<p class="Temel-Paragraf"><span class="Normal char-style-override-2">Meraklı Prisküs, Odekon’a yaklaşarak omzuna elini koydu ve ona doğrulmayı telkin etti:</span></p>
			<p class="Temel-Paragraf"><span class="Normal char-style-override-2">- Ey..., dedi, söyle bakalım Odekon, Attilâ kardeşini nasıl öldürdü? Bu meseleyi bir kere de senin ağzından işitmek istiyorum. Diyorlar ki Attilâ tahta çıkmak için kardeşi Bleda’yı kendi eliyle ve hilelerle, dalaverelerle öldürdü. Ne dersin? Hattâ diyorlar ki, o böyle bir kardeş cinayetiyle bütün beşeriyetin katline bir mukaddime yapmak istemiş.<a class="footnote-link" href="#footnote-237-2" id="footnote-237-2-backlink">2</a></span></p>
			<p class="Temel-Paragraf"><span class="Normal char-style-override-2">Odekon’un başı gene avuçlarının içine düştü:</span></p>
			<p class="Temel-Paragraf"><span class="Normal char-style-override-2">- Ah, yalan yalan! Keşke bu doğru olsaydı da Bizans’ın altınları için değil, mağdur bir kardeşin asîl intikamı için Attilâ’yı öldürmek isteseydim.</span></p>
			<p class="Temel-Paragraf"><span class="Normal char-style-override-2">- Sen Attilâ’yı seviyorsun, Odekon!</span></p>
			<p class="Temel-Paragraf"><span class="Normal char-style-override-2">- Ben buna, sizin imparator Teodos’un boyunduruğundan çıkarak Attilâ’ya iltihak eden ve Hun hâkanının Tuna boyunda bütün Hunları itaata sevketmesine çok yardımı dokunan kabîle reisi Koridah gibi cevap vereceğim: «Ben bir insanım, güneşin bir pırıltısına bile sabit olarak bakamayan zayıf gözlerim, en büyük yaratığın şaşaası karşısında nasıl kamaşmaz?» Anladın mı Prisküs? Hançerimi Attilâ’ya saplarken gözlerimi sımsıkı yumacağım!</span></p>
			<p class="Temel-Paragraf"><span class="Normal char-style-override-2">Fakat birdenbire gözlerini açarak başını kaldırdı:</span></p>
			<p class="Temel-Paragraf"><span class="Normal char-style-override-2">- Sizin imparator Teodos’un ne tavşan yavrusu olduğunu ben gözlerimle gördüm, Prisküs! 446’da idik, Attilâ, Roma topraklarını istilâ ediyordu, üstüste yetmiş büyük şehre girdi. Teselya’dan Termopil’e kadar bütün araziyi geçti, birbiri arkasına iki Roma ordusunu mahvetti. İşte o zaman dizleri bükülen imparatorunuz harb tazminatı olarak 6.000 ve senevî 2.000 ölçek altın vermeğe razı oldu. </span></p>
			<p class="Temel-Paragraf"><span class="Normal char-style-override-2">Prisküs tashih etti:</span></p>
			<p class="Temel-Paragraf"><span class="Normal char-style-override-2">- 2.100.</span></p>
			<p class="Temel-Paragraf"><span class="Normal char-style-override-2">- Hakikati Roma’dan daha çok seviyorsun, Prisküs!</span></p>
			<p class="Temel-Paragraf"><span class="Normal char-style-override-2">- Fakat Odekon! Ey Orest’in meşhur rakîbi; sen Hun topraklarına girince değiştin. Korkarım ki Attilâ’ya her şeyi îtiraf edeceksin. Başımı omuzlarımın üstünde iğreti hissediyorum</span></p>
			<p class="Temel-Paragraf"><span class="Normal char-style-override-2">- Ben Attilâ’yı öldürmeği sâde senin imparatoruna değil, kendime de va’dettim. Ben kendime karşı olan va’dimi tutarım, ben de biraz Attilâ’yım, çünkü ben de Hun’um!</span></p>
			<p class="Temel-Paragraf"><span class="Normal char-style-override-2">- Güzel cevap.</span></p>
			<p class="Temel-Paragraf"><span class="Normal char-style-override-2">Vijilas, yaklaşarak tasdik etti:</span></p>
			<p class="Temel-Paragraf"><span class="Normal char-style-override-2">- Güzel... Pek güzel doğrusu, Attilâ’yı ancak bir Hun öldürebilir.</span></p>
			<p class="Temel-Paragraf"><span class="Normal char-style-override-2">Üç arkadaş tekrar suikasta dâir konuşmağa başladılar. Üçünün de uykusu yoktu. Fakat Prisküs yatmayı teklif etti:</span></p>
			<p class="Temel-Paragraf"><span class="Normal char-style-override-2">- Uykuyu taklit edelim, dedi.</span></p>
			<p class="Temel-Paragraf"><span class="Normal char-style-override-2">Yattılar...</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Ertesi sabah erkenden, atlara binerek yola çıktılar. Budrog ile Nais arasındaki sahaya gelmişlerdi. Dik bir tepe üstünde Attilâ’nın büyük bir çadıra benzeyen açık renkli ahşap sarayı ve etrafını çeviren çitin arkasında, isten simsiyah kesilmiş çadırlarıyla ordugâh görünüyordu. Tepenin eteklerinde de çadırlar vardı. Elçiler, atları üstünde bunların aralarından geçmeğe başladılar. Romalılar ve Hunlar, bütün dikkatleriyle birbirlerine bakıyorlardı.</span></p>
			<p class="Temel-Paragraf"><span class="Normal char-style-override-2">Prisküs, bu sırtlarına fare derisi giymiş, baldırlarına paçavralar dolamış, tüysüz, çeneleri cilâlı, çarpık bacaklı, geniş omuzlu, uzun kollu ve koca kafalı insanlara hayretle bakıyor ve Hunlara dair vaktiyle öğrendiği şeyleri hatırlıyordu. Hunlar, yeni doğan çocuklarının yüzlerini kızgın demirle dağlarlarmış ve sakal köklerini öldürürlermiş. Bunun için Hunlar, kadınlar gibi tüysüzmüşler. Yemeklerinin ateş ve mevsimle münasebeti yokmuş, vahşî nebat kökleri yahut da kalçalarıyla atın sırtı arasına yerleştirerek ezdikleri etleri yerlermiş. Ne evleri, ne kulübeleri varmış. (Prisküs de misafir oldukları çatısız meskenin eve de, kulübeye de benzemediğini hatırladı.) Hunlar bir çatı altında kendilerini emin bulamazlarmış. Esasen bu kavmin dağdan dağa, ormandan ormana gittiği, mütemadiyen mesken değiştirdiği, çocukluktan beri bütün ızdı­rap­la­ra, susuzluğa, açlığa, soğuğa mukavemete alıştığı malûm­dur. Onlar muhaceret ederlerken sürüleri yanlarındadır. İçinde aileleri bulunan arabalarında kadınları erkeklerinin esvaplarını örer ve dikerler, erkekleri tarafından orada kucaklanırlar. Çocuklarını orada dünyaya getirir ve bulûğa kadar orada terbiye ederlerdi, Hunlara nereden geldiklerini, nerede yaşadıklarını, nerede doğduklarını sorunuz, cevap alamazsınız. Zira kendileri de bilmezler. Elbiseleri yün bir ceketten ve vahşi fare derilerinden mamûl bir mantodan ibarettir.<a class="footnote-link" href="#footnote-237-3" id="footnote-237-3-backlink">3</a> Ceketleri koyu renktedir ve vücutları üstünde durur. Başları üstünde arkaya doğru atılmış bir miğferleri vardır. Ölçüsü ve biçimi olmayan kunduralarından o kadar rahatsızdırlar ki, yayan yürümekten hoşlanmazlar, hele piyade olarak hiç harbet­mez­ler, bütün hayatları at üstünde geçer, hayvana mıhlanmış gibidirler ve şimşek gibi giderler. At üstünde yer, içer, uyurlar. Yeryüzünde ne kadar Hun varsa, hepsinin atı vardır. Harblerde, muhtelif âmirlerin emirlerine tâbi ola­rak, plânsız ve nizamsız ileri atılırlar ve müthiş çığlıklar kopararak düşmanın üstüne yürürler. Mukavemet görünce dağılırlarsa da aynı şimşek sür’atiyle gelirler ve önlerine geçen her şeyi darmadağın ederler. Demir kadar sert ve o kadar öldürücü olan sivri kemikten mamûl oklarını, muhayyirü’l-ukûl mesafelere büyük bir maharetle atarlar. Yakından harb ederlerken bir ellerinde kılıç, ötekinde kement vardır. Kemendi düşmanın boynuna dolayarak kılıcı çalarlar.</span></p>
			<p class="Temel-Paragraf"><span class="Normal char-style-override-2">Prisküs, bunları düşünürken, Odekon, atı ile ona yaklaştı ve bir çadırın önünde duran bir Hun gösterdi:</span></p>
			<p class="Temel-Paragraf"><span class="Normal char-style-override-2">- Bak! Bu Attilâ’nın oğlu Erlâk’tır.</span></p>
			<p class="Temel-Paragraf"><span class="Normal char-style-override-2">Çadırlardan uzaklaşınca, Prisküs veliahttan bahsederek, Vijilas’a istihza ile sordu:</span></p>
			<p class="Temel-Paragraf"><span class="Normal char-style-override-2">- Bu da mı prens?</span></p>
			<p class="Temel-Paragraf"><span class="Normal char-style-override-2">- Bu atcambazı, ötekiler de fare!</span></p>
			<p class="Temel-Paragraf"><span class="Normal char-style-override-2">Prisküs, dikkat, hayret, dehşet ve hürmet içinde mırıldandı:</span></p>
			<p class="Temel-Paragraf"><span class="Normal char-style-override-2">- Bunlar, rüya gören bir sarhoşun hayalhanesinden doğma haşerat, yahut hortlaklar, cadılar...</span></p>
			<p class="Temel-Paragraf"><span class="Normal char-style-override-2">Saçları yok, gözleri birer delik, ağızları birer yarık, burunları birer ölü kafası ve kulakları da kazan kulpu!</span></p>
			<p class="Temel-Paragraf"><span class="Normal char-style-override-2">Başelçi Maksimyen bu sözleri duydu:</span></p>
			<p class="Temel-Paragraf"><span class="Normal char-style-override-2">- Sahi öyle, dedi. Roma lejyonları da bu kalkansız, zırhsız baldırı çıplakların önünden kaçtı ha?... Bunlar insan değil, vücutlarına bıçak işlemeyen ecnebiler!</span></p>
			<p class="Temel-Paragraf"><span class="Normal char-style-override-2">Elçi hey’eti gittikçe tepeye yaklaşıyordu. Prisküs, Attilâ’nın yaklaştıkça garabeti artan sarayından gözlerini hiç ayırmadı.</span></p>
			<p class="Temel-Paragraf"><span class="Normal char-style-override-2">Kalbi çarpıyordu; aynı noktaya bakan gözleri yoruluyor, kararıyor ve içinden kurşun renkli bulutlar dolup boşalıyordu. Gökyüzüne doğru sivrilmiş kaleleriyle tâ uzaktan gözlere vuran bu saray, tepenin en mürtefi noktasına yapılmıştı. İçinde ancak bir imparator oturduğundan saray ismini alan bu bina, hakikatte, Attilâ’nın ve zevcesi Kerka ile oğullarının ayrı ayrı ahşap ikametgâhlarından, her tarafı çitlerle dairevî olarak çevrilmiş birkaç evden ibaretti. Bu evler birer tahta perde ile birbirinden ayrılmışlardı.</span></p>
			<p class="Temel-Paragraf"><span class="Normal char-style-override-2">Odekon, elçilerin geldiklerini içeriye haber vermek için ayrıldı. Elçiler atlarından indiler, bir meydanlığa doğru yürüdüler, başelçi Maksimyen çadırlarını oraya dikmeği muvafık gördü ve adamlarına emir verdi. Eşyaları arasından kazıklar ve kancalar çıkarılırken, elçiler, kendilerine doğru birçok Hun’un koşuştuklarını görerek tereddütle durdular.</span></p>
			<p class="Temel-Paragraf"><span class="Normal char-style-override-2">Hunlar yaklaştıkça, hepsinin yüzlerinde müthiş bir öfkenin bariz alâmetleri görünüyordu. Beş adım kala haykırdılar: </span></p>
			<p class="Temel-Paragraf"><span class="Normal char-style-override-2">- Ne yapıyorsunuz? Kaçılın oradan! Attilâ’nın sarayı hizasına çadır kurmak sizin haddiniz mi? Kendisinin bile çadırı saraydan aşağıdadır.</span></p>
			<p class="Temel-Paragraf"><span class="Normal char-style-override-2">Elçiler, derhal varlarını yoklarını topladılar ve palas pandıras tepeden aşağı indiler, Hunların gösterdikleri bir yerde çadırlarını kurdular.</span></p>
			<p class="Temel-Paragraf"><span class="Normal char-style-override-2">Hun topraklarında havadan ve insanlardan aldığı fena intibaların birbirini takip etmesi, başelçi Maksimyen’in neş’esini kaçırmıştı. Çadır kurulduktan sonra yere bağdaş kurarak düşünceli bir tavırla mırıldandı:</span></p>
			<p class="Temel-Paragraf"><span class="Normal char-style-override-2">- Vijilas! Güç bir vazife deruhte ettiğimiz anlaşılıyor.</span></p>
			<p class="Temel-Paragraf"><span class="Normal char-style-override-2">Vaktiyle Hunlar arasında bulunmuş olan tecrübe sahibi Romalı, müfsit bir istihza ile cevap verdi:</span></p>
			<p class="Temel-Paragraf"><span class="Normal char-style-override-2">- Gelirken çadırların önündeki Hunların ihtarlarında büyük bir hakikat bulunduğunu şimdi anlıyoruz değil mi?</span></p>
			<p class="Temel-Paragraf"><span class="Normal char-style-override-2">Prisküs de oldukça düşünceli görünüyor, mamaafih, Hunlar hakkındaki müşahedelerini ve malûmatını zenginleştiren, iyi kötü her vak’adan biraz memnun olduğunu hissettiren felsefî ve müstehzî bir tebessüm ince dudaklarını çerçeveliyordu.</span></p>
			<p class="Temel-Paragraf"><span class="Normal char-style-override-2">Odekon elçilerin yanından ayrılınca, saraya otuz adım kala küçük bir meydanlıkta durakladı ve kendisinde garip bir mecalsizlik hissetti. Vücudunun neresinden geldiğini anlamadığı bir fenalık dönüp dolaşarak nihayet dizkapaklarını buluyor ve uyuşturuyor, bacaklarından yürümek takatini alıyordu. Başını dik tutmak için de bir gayret sarfetmeğe muhtaç olduğunu hissederek yere oturdu.</span></p>
			<p class="Temel-Paragraf"><span class="Normal char-style-override-2">Kendini tartıyordu. Nesi var? Attilâ’nın sarayı önünde birdenbire hissettiği bu takatsizlik nedir? Henüz bunu iyice anlamamıştı Fakat kulaklarının içinde uzak, ince ve tatlı bir sesin damlalarını, şıpırtılarını duyar gibi oluyordu. Hunların öztürküsü, misafir kaldıkları evde yakın odalardan birinden gelen kadın sesi ve dâima o nağmeler:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Dişleri çeliktendir ve pençesi bakırdan, </span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Alas - nur!</span></p>
			<p class="Temel-Paragraf"><span class="Normal char-style-override-2">Sakın ağzına düşeyim deme,</span></p>
			<p class="Temel-Paragraf"><span class="Normal char-style-override-2">Bir daha hiç, hiç kurtulamazsın.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Birdenbire irkildi, birdenbire başının içinde büyük bir meydan açıldığını hissetmişti ve orada, yüz binlerce Hun’un atnallarını şakırdatarak, tozu dumana katarak birbirlerine kaynaştıklarını, simsiyah bir insan yığını hâlinde birbirleriyle hal ve hamur olduklarını gördü. Sonra bu dalgalar, bulutlar, karaltılar korkunç şerrâre­lerle kâh beyazlaşan ve kâh kararan meçhul hayaller gibi dağıldılar. Yerlerinde bir tek hayalet, gene kapkara ve dimdik, başı yıldızlara karışmış, kör gözleri parıl parıl yanan, siyah elmastan mamûl vücudundan kara alevler dağılan muazzam bir mahlûk göründü. Bu o idi, o: Attilâ! Attiiâ! Ve gözlerinin siyah alevlerini Odekon’un gözlerine doldurarak bakıyor:</span></p>
			<p class="Temel-Paragraf"><span class="Normal char-style-override-2">- Sen ha! Sen ha! </span></p>
			<p class="Temel-Paragraf"><span class="Normal char-style-override-2">diyordu. Odekon yerinden fırlayarak ayağa kalktı; etrafına bakındı. Hunların çadırlarıyla dolu vadiyi i seyrederek hakikatlara alışmak ve başının içindeki hayaletleri kovmak istedi. Fakat müphem olmakla beraber Attilâ’nın hayaletini dâima görüyor ve sanki gözleri hem dışarıya, hem de kendi içine bakan iki taraflı bir rüyet kazanıyordu.</span></p>
			<p class="Temel-Paragraf"><span class="Normal char-style-override-2">Bütün ruhuna birdenbire büyük bir korku doldu. Tehlikelerin hepsini birden hissetmeğe başlamıştı. Şurada, karşıda sivri kaleler arasında, Attilâ’nın ahşap sarayını gördükçe korkusu nisbetinde büyük bir hayrete düşüyordu. Nasıl oldu da, Kostantiniyye’de basireti bağlandı? Nasıl oldu da bir aslanı insan tırnağiyle parçalamaktan daha güç, imkânsız, budalaca ve eşekçe bir iş yüklendi? Kostantiniyye sokaklarında, onu hakikattan bu derece uzak bir hayâl kurmağa sevkeden hangi mel’un ve sehhar Bizanslı kadının elmas kırıntılarıyla parlayan gözleriydi?!... Yahut İkinci Teodos sarayında hangi kapının altın tokmağı idi? Ne sersemce tasavvur! Attilâ’yı öldürmek! Ne hayvanca arzu! Ona bıçak saplayacağı ânı düşünürken, daha şimdiden sağ elinin bileğinde sancılı bir burkulmayı takip eden kuvvetsizliği ve bitkinliği duyuyordu.</span></p>
			<p class="Temel-Paragraf"><span class="Normal char-style-override-2">İçine bir arzu geldi. Attilâ’nın yanına koşmak, ayaklarına kapanmak. Bizans saraylarının debdebesinin, altınlarının gözlerini nasıl aldığını, Kostantiniyye’deki ipek sedirlerin, billur kadınların kendisini nasıl teshîr ettiklerini ve bu sersemlik içinde imparator Teodos’a ne meş’um bir cinayet va’detmeğe mecbur olduğunu anlatmak, af dilemek istiyordu. Attilâ’nın itiraflara karşı hassas olduğunu, zayıflara hücum etmediğini biliyordu. Fakat etrafında, en cesurların bile tahrik etmekten korktukları öfkesi, bir kere uyanacak olursa, onun lâvlar saçan gözleri karşısında bir saniye duramayacağını, ölümden korkmak değil, korkudan ölmek muhakkak olduğunu düşünüyordu.</span></p>
			<p class="Temel-Paragraf"><span class="Normal char-style-override-2">Fakat, bir kere içine düşmüş bulunduğu bu tehlikeli vaziyetten nasıl kurtulmalı?</span></p>
			<p class="Temel-Paragraf"><span class="Normal char-style-override-2">Bir anda bir çare düşündü ve nihayet en münasibinde karar kıldı. Başvekil Onejes’e giderek her şeyi anlatmak! Suikastin düşmanlar tarafından teklif edildiğini söyleyerek, onları aldatmak için bunu kabul etmiş göründüğünü iddia etmek. Böylece, başvekilin ve dolayısiyle Attilâ’nın da teveccühünü kazanmış olacağını düşünerek gülümsedi ve derhâl Onejes’i aramağa karar verdi.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Odekon’un gelmesini bekleyen elçiler, çadırlarının içinde sabırsızlıktan şiddetli ve seri soluklar alarak, büyük hareketler yaparak asabî konuşuyorlar, bazan da yakın bir istikbale ait tahminler yapmaktan vazgeçerek, sessiz, mütevekkil, süklüm püklüm duruyorlardı.</span></p>
			<p class="Temel-Paragraf"><span class="Normal char-style-override-2">Üç dört saat geçti. Gözleri etraftan ayrılmayan, Vi­ji­las, arkadaşlarını dürttü;</span></p>
			<p class="Temel-Paragraf"><span class="Normal char-style-override-2">- İşte, haber geliyor!</span></p>
			<p class="Temel-Paragraf"><span class="Normal char-style-override-2">Parmağıyla kırk elli adım öteden gelen iki adamı göstererek ilâve etti:</span></p>
			<p class="Temel-Paragraf"><span class="Normal char-style-override-2">- Bunlar Attilâ’nın maiyetindendirler: Orest’le Iskota. Hani meşhur Orest, bizim Odekon’un rakîbi.</span></p>
			<p class="Temel-Paragraf"><span class="Normal char-style-override-2">Elçiler doğruldular. Evvelâ Maksimyen, sonra da ötekiler, sabırsızlıkla ayağa kalkarak çadırın kapısına doğru birkaç adım attılar.</span></p>
			<p class="Temel-Paragraf"><span class="Normal char-style-override-2">İki Hun, çadıra doğru ağır ağır ilerliyorlardı. Nihayet geldiler ve ne başelçiye, ne de evvelce tanıdıkları Viji­las’a, hiçbirine selâm vermeden, uluorta, kalın ve sert bir sesle sordular:</span></p>
			<p class="Temel-Paragraf"><span class="Normal char-style-override-2">- Ne istiyorsunuz? Buraya ne maksatla geldiniz?</span></p>
			<p class="Temel-Paragraf"><span class="Normal char-style-override-2">Bu karşılanış, bu istintak ve kendilerinden istenen bu usulsüz, yolsuz cevap Romalıları o kadar şaşırtmıştı ki, elçiler birbirlerinin yüzlerine bakarak ne söyleyeceklerini düşündüler.</span></p>
			<p class="Temel-Paragraf"><span class="Normal char-style-override-2">Orest daha sert bir sesle, başelçiye âdeta emretti:</span></p>
			<p class="Temel-Paragraf"><span class="Normal char-style-override-2">- Haydi, cevap veriniz! </span></p>
			<p class="Temel-Paragraf"><span class="Normal char-style-override-2">Maksimyen, bu emre itaat etti:</span></p>
			<p class="Temel-Paragraf"><span class="Normal char-style-override-2">- Fakat, dedi. Elçiler maksatlarını ve arzularını yalnız hükümdarlara söylerler. Arada bir mutavassıt bulunması usûlden değildir.<a class="footnote-link" href="#footnote-237-4" id="footnote-237-4-backlink">4</a></span></p>
			<p class="Temel-Paragraf"><span class="Normal char-style-override-2">Iskota, bu cevaptan yaralanmış görünerek emin, kat’î bir edâ ile, dedi ki:</span></p>
			<p class="Temel-Paragraf"><span class="Normal char-style-override-2">- Biz buraya kendi keyfimizle gelmedik. Vazifemiz efendimizin emirlerini yerine getirmektir.</span></p>
			<p class="Temel-Paragraf"><span class="Normal char-style-override-2">Maksimyen, itiraz etti:</span></p>
			<p class="Temel-Paragraf"><span class="Normal char-style-override-2">- Bu, bizzat hükümdarınızın arzusu olsa bile biz tebâiyyet edemeyiz. Bir elçi ancak hükümdarlarla temas eder, devletlerin hukuku bunu âmirdir. Romalılara birçok elçi hey’etleri göndermiş olan Hunların bunu bilmeleri icap eder.</span></p>
			<p class="Temel-Paragraf"><span class="Normal char-style-override-2">Maksimyen’in, kat’iyetle verdiği bu cevabı yeniden münakaşa etmek istemeyen zâirler çekilip gittiler ve biraz sonra tekrar geldiler.</span></p>
			<p class="Temel-Paragraf"><span class="Normal char-style-override-2">Orest dedi ki:</span></p>
			<p class="Temel-Paragraf"><span class="Normal char-style-override-2">- Söyleyeceklerinizi bize söyleyiniz, yahut topraklarımızı derhâl terkediniz!</span></p>
			<p class="Temel-Paragraf"><span class="Normal char-style-override-2">Hükümdarlar arasında teati edilmesi lâzımgelen devlet esrarının tebaaya nasıl ifşa olunabileceğine bir türlü akıl, sır erdiremeyen Maksimyen ile Prisküs nazarında bu mes’ele gittikçe muamma hâline giriyordu. Âni bir darbeye uğramış insanlar gibi şaşkındılar.</span></p>
			<p class="Temel-Paragraf"><span class="Normal char-style-override-2">Maksimyen, kat’î hükmünü verdi:</span></p>
			<p class="Temel-Paragraf"><span class="Normal char-style-override-2">- İmparatorumun bana verdiği talimatı ancak hükümdarınıza bildirebilirim.</span></p>
			<p class="Temel-Paragraf"><span class="Normal char-style-override-2">Iskota, bağırdı:</span></p>
			<p class="Temel-Paragraf"><span class="Normal char-style-override-2">- O halde çıkıp gidiniz!</span></p>
			<p class="Temel-Paragraf"><span class="Normal char-style-override-2">Orest ve Iskota, münakaşaya razı olmadıklarını hissettiren âmirane bir tavırla çadırdan ayrıldılar. Başelçi Maksimyen, hizmetkârlarına bağırdı:</span></p>
			<p class="Temel-Paragraf"><span class="Normal char-style-override-2">- Haydi! Eşyaları toplayınız!</span></p>
			<p class="Temel-Paragraf"><span class="Normal char-style-override-2"> Prisküs’le Vijilas’ın hayretle karışık sessiz istizahlarına cevap olmak için dedi ki:</span></p>
			<p class="Temel-Paragraf"><span class="Normal char-style-override-2"> - Devletler arasındaki hukuku tanımayan bir kavim nezdinde Romalıların elçi bulundurmalarına lüzum yoktur. Derhâl bu topraklardan çıkıp gidelim.</span></p>
			<p class="Temel-Paragraf"><span class="Normal char-style-override-2"> Vaziyeti eğlenceli bulan müstehzî Prisküs’ün yüzünde mânâsı anlaşılmayan çizgiler beliriyor; Vijilas ise tamamiyle meyus görünüyordu.</span></p>
			<p class="Temel-Paragraf"><span class="Normal char-style-override-2"> Çadır direkleri sökülürken Vijiias, başelçiye yaklaştı:</span></p>
			<p class="Temel-Paragraf"><span class="Normal char-style-override-2"> - Hak tanımayanlara karşı hakperest olmanın lüzumuna kail değilim. Eğer hem bir Romalı, hem de hey’etiniz âzasından olan muhatabınızın reyini sorarsanız, ben buradan gitmemizin aleyhindeyim.</span></p>
			<p class="Temel-Paragraf"><span class="Normal char-style-override-2">- İmparatorumuzun talimatını Hun hâkanının maiyet efradına îzah edilebileceğine mi zâhip oluyorsunuz? Hayır, aslâ... Bizim muhatabımız bir imparator olmak lâzımdır, Vijilas. Hem de Roma devletinin esrarını fertlere duyurtmaktaki tehlike de ayrıca düşünülecek pek mühim bir şeydir.</span></p>
			<p class="Temel-Paragraf"><span class="Normal char-style-override-2">- Fakat buradan, hiç bir şey yapamadan ve hicâbâver bir vaziyette çekilip gitmektense, yalan söylemek daha iyi olmaz mıydı? Ben Attilâ’yı tanırım, onunla bir müddet beraber bulundum. Adamlarının ne gibi sözlerle idare edileceğini bilirim.</span></p>
			<p class="Temel-Paragraf"><span class="Normal char-style-override-2"> Vijilas, bir an fasıla vermeden zihnini işgal eden suikast işinin suya düşmesine tahammül edemediği için, başelçiyi orada kalmağa icbar etmek istiyor, bu hususta bütün talâkatini istîmal ediyordu:</span></p>
			<p class="Temel-Paragraf"><span class="Normal char-style-override-2">- Roma menafii icap ettiği zaman: «Merasim ve teşrîfat» gibi sun’î resmiyetlerden vazgeçmez miyiz? Bizim için Attilâ’yı görmek elzemdir. Huzûruna kabul edilinceye kadar, imparatorumuz nâmına, maiyetine büsbütün başka şeyler söyleyebiliriz.</span></p>
			<p class="Temel-Paragraf"><span class="Normal char-style-override-2"> Fakat Vijilas’ın nokta-i nazarı mağlûp oldu ve dürüst Maksimyen, Hun topraklarını behemehal terketmek kararından vazgeçmedi.</span></p>
			<p class="Temel-Paragraf"><span class="Normal char-style-override-2"> Romalılar güneş batarken yola çıktılar. Fakat vadiden henüz ayrılmışlardı ki, arkalarından dört atlı yetişti ve onları dört tarafından çevirerek hepsine hürmetkârâne selâm verdi.</span></p>
			<p class="Temel-Paragraf"><span class="Normal char-style-override-2"> Bunlar Hunlardı. Bir tanesi, yüksek sesle şunları söyeldi:</span></p>
			<p class="Temel-Paragraf"><span class="Normal char-style-override-2"> - Hâkanımız Attilâ tarafından geliyoruz. Kendisi, herhangi bir ecnebiyi, tanımadığı toprakların karanlıklarında seyahate icbar etmiyor. Çadırınızı buraya kurarak, bu gece konaklayabilirsiniz. Hunlar size hizmet edeceklerdir.</span></p>
			<p class="Temel-Paragraf"><span class="Normal char-style-override-2"> Vijilas’ın yüreği sevinçten hopladı. Maksimyen’in bu misafirperverliğe de haşin bir mukabelede bulunarak yo­la devam etmesi ihtimâlinden korktu ve atını başel­çi­nin yanına doğru sürerek, derhâl:</span></p>
			<p class="Temel-Paragraf"><span class="Normal char-style-override-2">- Mükemmel fırsat! Kalalım! dedi.</span></p>
			<p class="Temel-Paragraf"><span class="Normal char-style-override-2">Maksimyen, Hunlara müsbet cevap verdi.</span></p>
			<p class="Temel-Paragraf"><span class="Normal char-style-override-2">Hunlar gür bir sesle gerilere doğru haykırdılar. Biraz sonra yirmi kadar atlı daha geldi, hayvanlarından indiler ve sür’atle Romalıların çadırını kurmağa başladılar.</span></p>
			<p class="Temel-Paragraf"><span class="Normal char-style-override-2"> Bir taraftan sofra hazırlıyorlar, öte taraftan da ovada büyük bir ateş yakıyorlardı.</span></p>
			<p class="Temel-Paragraf"><span class="Normal char-style-override-2"> Sonra bir öküz getirildi. Ve bunun Attilâ tarafından misafirlere ikram olarak gönderildiği söylendikten sonra, Hunlar, gayet kısa bir zaman zarfında öküzü boğazladılar ve etlerini ayırarak ateşte kızartmağa başladılar.</span></p>
			<p class="Temel-Paragraf"><span class="Normal char-style-override-2">Bu temâşâ, hayalperest ve müstehzi Prisküs’ün muhayyelesini hem tahrik, hem tatmin etmeğe kâfi gelmişti. Çadırın önünde, ayakta, kollarını göğsü üstüne çaprazlayarak kavuşturmuş, başı biraz öne doğru eğik ve dâima mütebessim, bu manzarayı seyrediyor ve çadırın içinde siyâsetten konuşan başelçi ile Vijilas’ın mükâlemelerine ehemmiyet vermiyordu.</span></p>
			<p class="Temel-Paragraf"><span class="Normal char-style-override-2"> Gece karanlığı basmıştı. Havaya kızıl yılanlar salıveren alevlerin ışığında, siyah tenli Hunların öküzü parçalamaları görülecek şeydi. Üstüne atılmalanyla hayvanı yere devirmeleri bir oldu. Hayvan yere yatarken de hiç bir hareket yapmağa muktedir olamamıştı. Onun bu aczinden ve itaatından, başına, buduna, ayaklarına gövdesinin herhangi bir noktasına basan Hun kolunun kuvveti gayet iyi anlaşılıyordu. Sonra Hunlar, hep bir ağızdan birer çığlık kopardılar ve bıçaklarını çektiler. Havada kızıl birer parıltı görüldü.</span></p>
			<p class="Temel-Paragraf"><span class="Normal char-style-override-2"> Bir anda insan çığlıkları, hayvanın mezbuhâne haykırışı, kızıl alevler ve şiddetli hareketler öyle birbirine karışmıştı ki Prisküs, bâsırasiyle samiasının karışmalarını tefrik edemedi ve haykıran şeyin de sesler olduğunu zannetmek vehmine düştü.</span></p>
			<p class="Temel-Paragraf"><span class="Normal char-style-override-2"> Uzaktan yeni atlılar geliyorlar ve sofra takımları taşıyorlardı.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"> Elçiler, lezzetli ve iştahlı bir yemek yediler. Kendilerine Hunlar tarafından hizmet edildiği için kendi lisanlarıyla bile olsa yemekte siyasî hiç bir şey konuşmadılar. Zira Hunlar arasında casus olarak lisan-âşinâ biri bulunabilirdi.</span></p>
			<p class="Temel-Paragraf"><span class="Normal char-style-override-2">Yemekte mükâleme mevzuunu «Öküzün lezzeti» teşkil etmişti. Prisküs, Vijilas’a dedi ki:</span></p>
			<p class="Temel-Paragraf"><span class="Normal char-style-override-2">- Bir öküzün bu kadar lezzetli olabilmesi için bir saray mutfağında, yahut bir ovada pişmesinin farkı olmadığını kabul ediyorsun değil mi?</span></p>
			<p class="Temel-Paragraf"><span class="Normal char-style-override-2">- Bir saray mutfağındaki âletlerin zait olduklarına mı telmih ediyorsun?</span></p>
			<p class="Temel-Paragraf"><span class="Normal char-style-override-2"> - Doğrusu hiç bir şeye telmih etmiyorum ve yalnız hakikati söylüyorum. Fakat bir öküzün lezzetinden bir medeniyet mes’elesine intikal edecek kadar müfekkire­mi­ze sürat verirsek daha mühim bir neticeye varırız.</span></p>
			<p class="Temel-Paragraf"><span class="Normal char-style-override-2">- Nedir o, Prisküs?</span></p>
			<p class="Temel-Paragraf"><span class="Normal char-style-override-2">- Evvelâ, senin bulduğun gibi, bir saray mutfağındaki âletlerin hepsi fazladır; saray odalarındaki eşya da fazladır; saray binasındaki odalar ve bir sürü kapılar da fazladır. Haydi biraz da saraydan dışarı çıkalım, şehre bakalım, bir medenînin kıyafetinde pek çok şeyler fazladır, evinde, hayâtında, merasiminde, muaşeretinde de pek çok şeyler fazladır. Bu fazlalıklardan bir «medeniyet tarifi» çıkarmama müsaade eder misin?</span></p>
			<p class="Temel-Paragraf"><span class="Normal char-style-override-2">- Güzel sözlerini yarıda kesmene müsaade etmem.</span></p>
			<p class="Temel-Paragraf"><span class="Normal char-style-override-2">- Medeniyet zevâidi çoğaltmak illetidir, Vijilas!</span></p>
			<p class="Temel-Paragraf"><span class="Normal char-style-override-2"> Prisküs sözlerini bitirir bitirmez bir kahkaha attı ve böylece kendi fikriyle istihza, hem de iftihar eder göründü.</span></p>
			<p class="Temel-Paragraf"><span class="Normal char-style-override-2">Vijilas, Maksimyen’e dönerek:</span></p>
			<p class="Temel-Paragraf"><span class="Normal char-style-override-2">- Bakınız, dedi, Hunlar ne müessir bir kavim! Bir medenîye neler söyletiyorlar!</span></p>
			<p class="Temel-Paragraf"><span class="Normal char-style-override-2">Prisküs devam etti:</span></p>
			<p class="Temel-Paragraf"><span class="Normal char-style-override-2">- Güzel, fakat delilsiz bir îtirazda bulundun, Vijilas. Biraz şu fare derilerine bürünmüş ve baldırlarında paçavralar sallanan sâde insanlara bak ve düşün! Biz kadınlarımızın ipek maşlahlarını ve üstlerindeki altın pullarını temin etmek için ne kadar çalışıyor, didiniyor, yoruluyoruz; böyle asabî, yorgun ve yirmi sene eksik yaşamaktansa, Hunlar gibi hem uzun zaman muammer, hem de her zaman muzaffer olmak daha iyi değil mi? </span></p>
			<p class="Temel-Paragraf"><span class="Normal char-style-override-2">Vijilas dedi ki:</span></p>
			<p class="Temel-Paragraf"><span class="Normal char-style-override-2">- Şu sözlerini bize hizmet eden Hunlara tercüme etmek isterdim; herhalde bize bu nefis şaraptan biraz daha getirirlerdi.</span></p>
			<p class="Temel-Paragraf"><span class="Normal char-style-override-2"> Vijilas bu sözleri söylerken önündeki boş kadehe doğru hiç bir işaret yapmadığı halde, sofranın etrafında duran Hunlardan biri sesini yükseltti:</span></p>
			<p class="Temel-Paragraf"><span class="Normal char-style-override-2">- Vijilas cenapları ne kadar emrederlerse, o kadar şarap hazırdır.</span></p>
			<p class="Temel-Paragraf"><span class="Normal char-style-override-2"> Ve hemen kadehler dolduruldu ve kahkahalar boşandı. Bu sürpriz Romalıların neş’elerini azamîye çıkarmıştı. Bol bir uyku getirecek kadar şarap yuvarladılar. Yediler, içtiler ve yattılar.</span></p>
			<p class="Temel-Paragraf"><span class="Normal char-style-override-2"> Ertesi sabah Hun tebaasından Rustiçyüs isminde Hun ve Got lisanlarını gayet iyi konuşan eski bir Romalı, elçilerin çadırına girdi:</span></p>
			<p class="Temel-Paragraf"><span class="Normal char-style-override-2">- Hâkanımız Attilâ’nın huzuruna girmek istiyorsanız evvelâ kendisinin saraya duhûl merasiminde bulunacaksınız, ondan sonra size kendisiyle ne vakit ve nasıl temas edebileceğiniz haber verilecektir.</span></p>
			<p class="Temel-Paragraf"><span class="Normal char-style-override-2">Başelçi sordu:</span></p>
			<p class="Temel-Paragraf"><span class="Normal char-style-override-2">- Bu merasim ne vakit olacaktır?</span></p>
			<p class="Temel-Paragraf"><span class="Normal char-style-override-2">- Yarım saat sonra. Ben size rehberlik edeceğim.</span></p>
			<p class="Temel-Paragraf"><span class="Normal char-style-override-2"> Bu haber Vijilas’ı yeniden sevindirmişti. Artık Atti­lâ’nın huzuruna girmek, sarayında bulunmak imkânları tamâmiyle elde edilmiş bulunuyordu. Fakat Odekon, git­tiği gündenberi hiç görünmemişti. Nereye kayboldu? Hiç olmazsa bu sabah görünmesi lâzım değil miydi? Vijilas’ın sevincini başka tertipten bir korku ve şüphe bulandırıyordu. Mamaafih, ihtimal ki elçilere nihayet bu hüsnü kabulü temin eden de Odekon’du ve ihtimal ki saray muhitinde şüpheyi celbetmemek için elçilerle şimdilik temas etmemeği muvafık buluyordu.</span></p>
			<p class="Temel-Paragraf"><span class="Normal char-style-override-2"> Çadırdan ayrılan Rustiçyüs tekrar geldi ve merasime hazırlanmış olan elçilere:</span></p>
			<p class="Temel-Paragraf"><span class="Normal char-style-override-2">- Buyurunuz! dedi. </span></p>
			<p class="Temel-Paragraf"><span class="Normal char-style-override-2">Romalılar rehberlerinin arkasından, Attilâ’nın sarayı önüne geldiler.</span></p>
			<p class="Temel-Paragraf"><span class="Normal char-style-override-2">En küçük şeylere ayrı ayrı dikkat eden müverrih Prisküs, Attilâ’nın saraya ve ordugâha duhûl merasimini büyük bir alâka ile seyretmeğe başlamıştı.</span></p>
			<p class="Temel-Paragraf"><span class="Normal char-style-override-2">Evvelâ şu manzarayı gördü: İkişer sıraya dizilen Hun kadınları, başlarının üstünde bir uçtan tâ öbür uca kadar beyaz tüller geriyorlar ve altından genç kızlar Attilâ’yı sena eden şarkılar terennüm ederek yedişer yedişer geçiyorlardı. Kafile başvekil Onejes’in evinin önünden geçerek sarayın iç medhaline kadar yaklaştı.</span></p>
			<p class="Temel-Paragraf"><span class="Normal char-style-override-2">Başvekilin zevcesi kafilenin dışında, ellerinde et tabakları ve bir kadeh şarap tutan hizmetkâr kadınların arkasında duruyordu.</span></p>
			<p class="Temel-Paragraf"><span class="Normal char-style-override-2">O sırada birdenbire şarkılar kesildi, herkes olduğu yerde hareketsiz kaldı ve başlar bir tarafa doğru çevrildi. Vadiden çığlıklar, nal şakırtıları, öbek öbek toz bulutları yükseliyordu.</span></p>
			<p class="Temel-Paragraf"><span class="Normal char-style-override-2">Rustiçyüs, alçak sesle elçilere ihtar etti:</span></p>
			<p class="Temel-Paragraf"><span class="Normal char-style-override-2">- Geliyor! Geliyor! Attilâ geliyor! Kımıldamayınız!</span></p>
			<p class="Temel-Paragraf"><span class="Normal char-style-override-2">Müverrih Prisküs, vadiye dikkatle baktı. Tepenin uçurumundan öyle keskin sesler, haykırışlar ve o kadar kesif bir toz dumanı havaya fışkırıyordu ki, Prisküs, taşların, toprakların, çadırların, insanların bir anda tuzla buz olarak havaya karıştıklarını ve müthiş bir kasırga ile savrularak toz bulutu hâlinde göğe yükselip okyanus dalgaları gibi kaynaştıklarını zannetti. Başı, omuzlarından kopup ayrılacak kadar gerilerek öne fırlamıştı. Ve gözleri oyuklarından sökülerek tâ o toz bulutlarına kadar gidip iki mermi gibi saplanmak ve her şeyi görmek iştiyakıyla bakıyordu.</span></p>
			<p class="Temel-Paragraf"><span class="Normal char-style-override-2">Gözleri yavaş yavaş bu toz duman içinde bir karartı seçti, sonra bunu tekrar kaybetti. Biraz sonra görünüp kaybolan karartı ön ayakları havalanmış, dörnala gelen, şaha kalkmış bir ata benziyordu. Bu karartı gene göründü ve gene kayboldu. Hayalperest ve hassas müverrih, bu hayaletin her tecellîsinde kalbinin durduğunu ve sonra daha şiddetle çarptığını hissediyordu. Bu ona Tûr-ı Sîna’da ilâhî tecellîyi beklemek kadar güç gelmişti.</span></p>
			<p class="Temel-Paragraf"><span class="Normal char-style-override-2">Kulağından beynine ve beyninden kalbine kandan daha çabuk gidip gelen ve belki de Rustiçyüs’ün ihtarından kalma bir ses vardı, bu ses, gizli bir uğultu ile âdeta damarlarının içinde bile çağıldıyordu:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">«Attilâ geliyor! Attilâ geliyor!»</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Bütün insanların kudretlerinin mecmuunu kendisinde taşıyan adam, insanlardan ziyade ilâhlara yakın adam geliyordu. Tarihî vakaların en küçük teferruatına ve intibalarına ehemmiyet veren Prisküs için Attilâ’yı ilk göreceği ânın şiddetli tesirine mukavemet mümkün değildi.</span></p>
			<p class="Temel-Paragraf"><span class="Normal char-style-override-2">Biraz sonra karartı vuzuh kesbetti Evvelâ beyazımtırak tozbulutları arasında bir kömür parçası gibi ufak siyah bir leke hâlinde görünen bu hayalet yaklaştıkça, dörtnala gelen bir at olduğu seçiliyordu.</span></p>
			<p class="Temel-Paragraf"><span class="Normal char-style-override-2">Nihayet toz bulutları dağlar gibi yarıldı ve dörtnala gelen simsiyah bir at üstünde, Attilâ’nın yıldırım süratine bile doymamış gibi önüne meyleden gövdesi göründü.</span></p>
			<p class="Temel-Paragraf"><span class="Normal char-style-override-2">Attilâ’nın atı, kırk metre kadar yaklaştığı ve merasim kafilelerinin hududuna girdiği halde hep aynı sür’atle ilerliyor ve yavaşlamıyordu. Prisküs, Attilâ ile hayvanının bir dakika sonra sarayın cephesine çarparak paramparça olmasından korktu.</span></p>
			<p class="Temel-Paragraf"><span class="Normal char-style-override-2">Attilâ’nın etrafında ve arkasında maiyetinden hiç kimse yoktu. Hun hâkanı tek başına geliyordu. Bütün o çığlıklar, vadide kaldı ve bu haykırışların eteklerde bulunan Hun çadırlarından yükseldiği anlaşılıyordu.</span></p>
			<p class="Temel-Paragraf"><span class="Normal char-style-override-2">Attilâ’nın atı sarayın medhaline kadar aynı hızla geldi ve orada birdenbire, yeni bir tozbulutu kaldırarak olduğu yerde şiddetle döndü, durdu.</span></p>
			<p class="Temel-Paragraf"><span class="Normal char-style-override-2">Genç kızlar şarkılarına başladılar:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Aslanlar dostlarıdır, kaplanlar arkadaşı;</span></p>
			<p class="Temel-Paragraf"><span class="Normal char-style-override-2">Atlar, ona âşıktır.</span></p>
			<p class="Temel-Paragraf"><span class="Normal char-style-override-2">Karabulut tahtıdır, yıldırımlar kırbacı;</span></p>
			<p class="Temel-Paragraf"><span class="Normal char-style-override-2">O, Hunların baştâcı.</span></p>
			<p class="Temel-Paragraf"><span class="Normal char-style-override-2">Cermen, Roma... her millet,</span></p>
			<p class="Temel-Paragraf"><span class="Normal char-style-override-2">Ona esir doğmuştur.</span></p>
			<p class="Temel-Paragraf"><span class="Normal char-style-override-2">Karabulut tahtıdır, yıldırımlar kırbacı;</span></p>
			<p class="Temel-Paragraf"><span class="Normal char-style-override-2">O, Hunların baştâcı!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Artık Prisküs, Attilâ’yı pek yakından görebiliyordu: atının üstünde dimdik duran ve ne başında, ne teneffüslerinde hiç bir yorgunluk işareti olmayan geniş göğüslü Attilâ’nın kocaman bir kafası, hadekalarına birer çivi gibi mıhlanmış, batık ve ufarak gözleri, yayvan burnu, âdeta siyah bir teni ve Hunlar arasında müstesna olarak seyrek bir sakalı vardı. Tabiî surette arkaya çekik boynu, dikkatle ve tecessüsle çevirdiği fakat nereye tevcih ettiği anlaşılmayan bakışları ona şâhâne gururların en güzel ve en muhteşem edasını veriyordu.</span></p>
			<p class="Temel-Paragraf"><span class="Normal char-style-override-2"> Şarkılar bitti ve biraz evvelki vaveylalardan sonra kulakları çınlatan büyük bir sükût hâsıl oldu. Elçiler, Attilâ’nın ilk sözünü veya ilk hareketini merakla bekliyorlardı. Hun hâkanı ağzını açmadı ve kımıldamadı. Kirpikleri bile oynamıyordu.</span></p>
			<p class="Temel-Paragraf"><span class="Normal char-style-override-2">Başvekil Onejes’in zevcesi, Attilâ’ya doğru üç adım attı ve âhenkdar, titrek, âdeta müterennim bir sesle:</span></p>
			<p class="Temel-Paragraf"><span class="Normal char-style-override-2">- Hâkanımızdan rica ederiz, kendisi için hazırlanan yemeklerden buyursun.</span></p>
			<p class="Temel-Paragraf"><span class="Normal char-style-override-2">Attilâ’nın gözleri içinde incecik bir muvafakat işareti görünüp geçti. Bu muvafakat, Hun hâkanlarımn tebaaya gösterebilecekleri en büyük lütuf sayılırdı.</span></p>
			<p class="Temel-Paragraf"><span class="Normal char-style-override-2">Derhal, dört gürbüz adam, atın üstüne, Attilâ’nın hizasına kadar gümüş bir sofra yükselttiler ve Hun hâkanı, ayağını yere basmadan her tabak yemeğin çeşnisinden birer parça tadarak bir yudum da şarap içti ve hayvanıyla beraber sarayın iç medhaline girerek gözden kayboldu.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Saray</span><span class="Normal char-style-override-2"> halkı, merasim kafileleri ve ahâli birdenbire da­ğı­larak birbirine kaynaşmıştı.</span></p>
			<p class="Temel-Paragraf"><span class="Normal char-style-override-2">Arkadaşlarının yüzlerine bakan Prisküs, Vijilas’ın bem­beyaz kesilmiş olduğunu ve titrediğini gördü; fakat yan­larında Attilâ’nın adamı bulunduğu için sebebini sormadı.</span></p>
			<p class="Temel-Paragraf"><span class="Normal char-style-override-2">Rustiçyüs, başelçiye:</span></p>
			<p class="Temel-Paragraf"><span class="Normal char-style-override-2">- Şimdi saraya gidiyorum, ne zaman kabul edileceğinizi size bildireceğim, diyerek ayrıldı. </span></p>
			<p class="Temel-Paragraf"><span class="Normal char-style-override-2">Prisküs, niçin titrediğini Vijiias’a gene soramamıştı; çünkü Attilâ’nın mehabeti karşısında suikast düşüncesinden korku duyan Romalının, bu meseleden haberdar olmayan başelçi yanında cevap verebilmesine imkân yoktu.</span></p>
			<p class="Temel-Paragraf"><span class="Normal char-style-override-2">Rustiçyüs, elçilere yaklaşarak:  </span></p>
			<p class="Temel-Paragraf"><span class="Normal char-style-override-2">- Evvelâ, dedi, başvekil Onejes’in zevcesine misafir olacaksınız ve kendisiyle bir öğle yemeği yedikten sonra Attilâ sizi karargâh çadırına kabul edecektir.</span></p>
			<p class="Temel-Paragraf"><span class="Normal char-style-override-2">Elçiler, Onejes’in zevcesine takdim olunduktan sonra Attilâ’nın sarayını teşkil eden muhtelif evlerden birine girdiler. Başvekil orada ikamet ediyordu. Fakat kendisi teftişte bulunduğu için zevcesi ona vekâlet ederek elçileri îzaz etti.</span></p>
			<p class="Temel-Paragraf"><span class="Normal char-style-override-2">Aslen Romalı olduğu halde Hunlara iltihak eden ve harikalı zekâsiyle Attilâ’nın da, tebaasının da teveccühünü kazanan Onejes gibi zevcesi de zeki bir kadındı ve sofrada elçilerle erkek gibi siyâsî bir fetânet göstererek konuştu.</span></p>
			<p class="Temel-Paragraf"><span class="Normal char-style-override-2">Yemekten sonra Rustiçyüs tekrar göründü. Elçilere:</span></p>
			<p class="Temel-Paragraf"><span class="Normal char-style-override-2">- Güneş Budrug ovalarına doğru inerken Attilâ sizi kabul edecektir, dedi.</span></p>
			<p class="Temel-Paragraf"><span class="Normal char-style-override-2">Vaktiyle Hunlar arasında bulunmuş olan Vijilas bunun ne demek olduğunu arkadaşlarına anlattı:</span></p>
			<p class="Temel-Paragraf"><span class="Normal char-style-override-2">- Yani akşama doğru... Çünkü güneşin gurûbu buradan Budrug istikametine doğru görünür.</span></p>
			<p class="Temel-Paragraf"><span class="Normal char-style-override-2">Maksimyen ve Prisküs, artık son dereceye varan sabırsızlıklarını gizleyemediler. Yunanlı müverrih, başvekilin zevcesine manalı bir göz ucuyla bakarak:</span></p>
			<p class="Temel-Paragraf"><span class="Normal char-style-override-2">- Hâkanınızı görmek ne kadar güçmüş! dedi.</span></p>
			<p class="Temel-Paragraf"><span class="Normal char-style-override-2">Onejes’in zevcesi gülümsedi:</span></p>
			<p class="Temel-Paragraf"><span class="Normal char-style-override-2">- Çok çalışır! dedi; her saniyesinin kıymetini bilir.</span></p>
			<p class="Temel-Paragraf"><span class="Normal char-style-override-2">Elçiler, kendi başlarına biraz bahçeye çıktılar. Onejes’in evinde de, bahçesinde de medenî zevk eserlerini gören Prisküs, Vijilas’ın koluna girerek merakla sordu:</span></p>
			<p class="Temel-Paragraf"><span class="Normal char-style-override-2">- Böyle bir kadın intihap eden başvekil her halde mükemmel bir adam olmalıdır.</span></p>
			<p class="Temel-Paragraf"><span class="Normal char-style-override-2">- Şüphesiz, çünkü eski bir Romalıdır. Hunların arasına girdikten sonra, kısa bir zaman içinde yükselmiş ve başvekil olmuştur. Attilâ da, Hunlar da Onejes’i çok severler. Attilâ Hunların imparatoru sayılırsa Onejes de bir kraldır.</span></p>
			<p class="Temel-Paragraf"><span class="Normal char-style-override-2">Prisküs düşündü:</span></p>
			<p class="Temel-Paragraf"><span class="Normal char-style-override-2">- Hunların Onejes’i bu kadar sevmeleri, medeniyeti sevmeleri demek değil midir?</span></p>
			<p class="Temel-Paragraf"><span class="Normal char-style-override-2">- Böyle tefsir edilebilir. Meselâ Onejes onlara yıkanmasını öğretmiştir. Hun evlerinde banyolar medenî tarzdadır. Attilâ’nın sarayında da en asrî müştemilât banyolardır. Hunlar “güzel”i ve “kolay”ı anlamakta gecikmezler.</span></p>
			<p class="Temel-Paragraf"><span class="Normal char-style-override-2">Vijilas, gizli bir endişesini yalnız Prisküs’e hissettiren bir bakışla, ilâve etti:</span></p>
			<p class="Temel-Paragraf"><span class="Normal char-style-override-2">- Fakat bu Odekon’dan ses seda yok. Bu kayboluşuna ne mânâ verirsin?</span></p>
			<p class="Temel-Paragraf"><span class="Normal char-style-override-2">Prisküs güldü:</span></p>
			<p class="Temel-Paragraf"><span class="Normal char-style-override-2">- Anlamıyorum. Bu Hunlara âit her şey bir sırdır.</span></p>
			<p class="Temel-Paragraf"><span class="Normal char-style-override-2">Elçiler, akşama kadar gezerek, konuşarak vakit geçirdiler. Vijilas Budrug ovalarına parmağını uzattı:</span></p>
			<p class="Temel-Paragraf"><span class="Normal char-style-override-2">- Güneş batıyor, hazır olalım, dedi. </span></p>
			<p class="Temel-Paragraf"><span class="Normal char-style-override-2">Filhakika biraz sonra Rustiçyüs görünmüştü:</span></p>
			<p class="Temel-Paragraf"><span class="Normal char-style-override-2">- Haydi! Geliniz! Attilâ sizi bekliyor! dedi. </span></p>
			<p class="Temel-Paragraf"><span class="Normal char-style-override-2">Elçiler, Attilâ’nın adamını takip ettiler.</span></p>
			<p class="Temel-Paragraf"><span class="Normal char-style-override-2">Prisküs kalbinin çarpıntılarıyla hâdiseler arasındaki münasebeti yeniden hissetmeğe başlamıştı. Bir dakika sonra Attilâ’nın siyah çivi başlı gözleri karşısında bulunacağını, onun sesini duyacağını düşünmek ve beşinci asrın en büyük muamması karşısında zekâsına düşecek olan tedkik vazifesini ne derece yapabileceğini merak etmek ona heyecan veriyordu</span></p>
			<p class="Temel-Paragraf"><span class="Normal char-style-override-2">Sarayın arkasında isten, çamurdan ve yalnız büyük harb damgalarıyla kararmış büyük bir çadırın önünde durdular.</span></p>
			<p class="Temel-Paragraf"><span class="Normal char-style-override-2">Rustiçyüs çadırın kapısında mevki aldı ve elçilere resmî bir selâm vererek:</span></p>
			<p class="Temel-Paragraf"><span class="Normal char-style-override-2">- Buyurunuz! dedi.</span></p>
			<p class="Temel-Paragraf"><span class="Normal char-style-override-2">Başelçi Maksimyen en önden, Prisküs arkasından ve adım atmakta zahmet çektiği görünen Vijilas da sonuncu olarak Attilâ’nın çadırına girdileri</span></p>
			<p class="Temel-Paragraf"><span class="Normal char-style-override-2">Karmakarışık bir çadırdı. Dalgalı bir denizin kıyıya attığı parçalanmış bir gemi enkazı gibi yerde üstüste atılmış ve garip şekilleri birbirinin içine geçerek kaynamış eşya arasında oturacak hiç bir yer yoktu. Elçiler biraz şaşırdılar ve gözleri kararan Prisküs, evvveiâ hiç bir şeyi vâzıh göremedi.</span></p>
			<p class="Temel-Paragraf"><span class="Normal char-style-override-2">Attilâ, dimdik ayakta duruyordu. Elçilerin çadıra girdiğini görmemiş gibi hiç kımıldamadı. Gözlerinin nereye baktığı da anlaşılmıyordu. Çadıra emin ve kat’î adımlarla giren Maksimyen bile ne yapacağını, nerede duracağını bir an şaşırmıştı. Nihayet üç Romalı, millî selâmlarıyla hâkanın önünde eğildi.</span></p>
			<p class="Temel-Paragraf"><span class="Normal char-style-override-2">Attilâ, gene kımıldamadı.</span></p>
			<p class="Temel-Paragraf"><span class="Normal char-style-override-2">Başelçi Maksimyen, Attilâ’ya doğru bir adım attı ve İkinci Teodos’un mektubunu Hunların hâkanına tevdi ettikten sonra:</span></p>
			<p class="Temel-Paragraf"><span class="Normal char-style-override-2">- İmparator, Attilâ’ya sıhhat ve uzun ömür temenni eder, dedi.</span></p>
			<p class="Temel-Paragraf"><span class="Normal char-style-override-2">Attilâ’nın vücudunda ve yüzünde gene bir hareket olmadı, yalnız alt çenesi ağır ağır açılırken, ağzından şu cevap çıktı:</span></p>
			<p class="Temel-Paragraf"><span class="Normal char-style-override-2">- Benim için temenni ettikleri her iyi şey Romalıların olsun.</span></p>
			<p class="Temel-Paragraf"><span class="Normal char-style-override-2">Hâkanla sefir arasında tercümanlık vazifesini Rustiçyüs yapıyordu.</span></p>
			<p class="Temel-Paragraf"><span class="Normal char-style-override-2">Attilâ, bu cevabı verdikten sonra başını Vijilas’a doğru çevirerek sabit bakışlarını Romalının gözlerine mıhladı. Vijilas ürpermişti. Bu bakışın arkasından kopacak fırtınayı hissediyordu. Fakat başını önüne eğmeğe bile kuvveti yoktu. Ve karşısındaki ufarak siyah gözlerin yavaş yavaş büyüdüğünü, etrafının kalın bir beyaz dâire ile çevrildiğini ve büyük kafanın müthiş bir öfke ile gerildiğini gördü.</span></p>
			<p class="Temel-Paragraf"><span class="Normal char-style-override-2">Attilâ’nın gözleri gittikçe büyüyordu. Prisküs de müthiş bir ânın yaklaştığını hissedenlerdendi ki, büyük bir korku ile ürpermeğe başlamıştı. Attilâ’nın başı dikiliyor, göğsü şişiyor, kanatları açılıp kapanarak soluyan yassı burnundan bir tulumba gibi vahşi ve gürültülü sesler çıkıyordu.</span></p>
			<p class="Temel-Paragraf"><span class="Normal char-style-override-2">Nihayet başını Vijilas’a doğru biraz uzatarak, bir tabur insanın müşterek sesini andıran korkunç bir çığlıkla haykırdı:</span></p>
			<p class="Temel-Paragraf"><span class="Normal char-style-override-2">- Mel’un köpek! Seni benim yanıma kim gönderdi, kim getirdi? Sen ki benim Anatolyüs ile sulh şartlarımı bilirsin. Gene pek iyi bilirsin ki Romalılar, kendi topraklarına kaçan Hun vatan hainlerini iade etmedikçe, bana sefir gönderemezler!</span></p>
			<p class="Temel-Paragraf"><span class="Normal char-style-override-2">Vijilas, bir adım kadar geriye gidip sendeledikten sonra çatlak bir kamışın içindeki vızıltıyı hatırlatan âciz bir sesle cevap verdi:</span></p>
			<p class="Temel-Paragraf"><span class="Normal char-style-override-2">- Bu şartlara tamâmiyle riâyet etmiş bulunuyoruz. İmparatorumuz Roma topraklarında bulunan vatan hainlerinin iadesini kabul etmiştir, bunun içindir ki on yedi kişi tevkif edilmiş ve buraya getirilmek üzere yola çıkarılmıştır. İmparatorumuzun mektubunda bu cihet yazılıdır. Şark imparatorluğunda mevcut hainlerin mikdârı bundan ibarettir.</span></p>
			<p class="Temel-Paragraf"><span class="Normal char-style-override-2">Vijilas, cevabının son cümlesini daha yüksek ve daha kat’î bir sesle söylediği için, Attilâ’nın öfkesi en son haddine çıktı. Hunların hâkanı, ağır eşyayı devirebilecek dehşetli bir sesle haykırdı:</span></p>
			<p class="Temel-Paragraf"><span class="Normal char-style-override-2">- Şimdi ben seni çarmıha gerdirir ve bu hayâsızca sözlerin için etlerini akbabalara yedirirdim ama, elçilerin hukukuna riâyet ediyorum. Roma topraklarında bulunan hainlerin listesi evvelce yapılmamış mıydı? Ne çabuk unuttunuz?</span></p>
			<p class="Temel-Paragraf"><span class="Normal char-style-override-2">Sonra başını kımıldatmadan bağırdı:</span></p>
			<p class="Temel-Paragraf"><span class="Normal char-style-override-2">- Rustiçyüs! Hâinlerin esâmîsini oku!</span></p>
			<p class="Temel-Paragraf"><span class="Normal char-style-override-2">Rustiçyüs koynundan bir liste çıkararak adetleri on yediyi tecavüz eden hainlerin isimlerini okumağa başladı.<a class="footnote-link" href="#footnote-237-5" id="footnote-237-5-backlink">5</a></span></p>
			<p class="Temel-Paragraf"><span class="Normal char-style-override-2">Listenin okunması bitince elçilerin bir diyecekleri olup olmadığını anlamak için yarım dakika kadar bekleyen Attilâ, her birinin yüzüne ayrı ayrı baktıktan sonra, sesine hâkimiyetinin sükûnu gelerek ağır ağır söyledi:</span></p>
			<p class="Temel-Paragraf"><span class="Normal char-style-override-2">- Şimdi sizlerin yapacağınız şey şudur: İmparatorunuza haber gönderiniz ve tarafımdan bildiriniz ki bila-istisna hâinlerin hepsini bana teslim etmelidir. Ben vaktiyle kölem olan bu adamların bana karşı silâh kullanmalarına ehemmiyet vermiş değilim. Bana ne zararları dokunabilir ve düşmana nasıl hizmet edebilirler? Benim ellerimden hangi şatoyu, hangi şehri koparabilirler? Fakat hiyânetlerinin cezasını vermek için bu adamların teslim edilmelerini istiyorum. Teodos’a böylece bildiriniz: Hâinleri teslim etsin, yoksa harb!</span></p>
			<p class="Temel-Paragraf"><span class="Normal char-style-override-2">Şartlarını anlatırken Attilâ’nın sözünü dâima «yoksa harb!» kelimeleriyle bitirdiği Şarkî Roma’da meşhurdur. Bunu bilen elçiler mülakatın bittiğini anlayarak hâkanı selâmladılar ve çadıra girerken muhafaza ettikleri sıra ile dışarı çıktılar</span></p>
			<p class="Temel-Paragraf"><span class="Normal char-style-override-2">Dışarda birbirlerinin yüzlerine bakınca üçü de sararmış olduklarını gördüler. Arkalarından gelen Rustiçyüs dedi ki:</span></p>
			<p class="Temel-Paragraf"><span class="Normal char-style-override-2">- Attilâ, imparatorunuzdan müsbet cevap gelinceye kadar sizi misafir telâkki ediyor ve resmî sıfatınızı tanımıyor. Mamaafih burada istirahatiniz temin edilecektir. Bu gece Attilâ’nın ziyafeti var. O vakte kadar sizi hücrenize götüreceğim.</span></p>
			<p class="Temel-Paragraf"><span class="Normal char-style-override-2">Bu «Hücre» sözünden bir şey anlamayan elçiler Rustiçyüs’ü takip ederek sarayın arka kapısından içeriye girdiler ve ince tahta «pano»lardan mamûl duvarları siyah bir cila ile parıl parıl parlayan garip bir odaya ithal edildiler.</span></p>
			<p class="Temel-Paragraf"><span class="Normal char-style-override-2">Rustiçyüs, oldukça soğuk bir nezâketle:</span></p>
			<p class="Temel-Paragraf"><span class="Normal char-style-override-2">- Burada istirahat ediniz, ziyafet vakti size haber verilecektir, dedikten sonra kapıyı kapadı ve çıkıp gitti. </span></p>
			<p class="Temel-Paragraf"><span class="Normal char-style-override-2">Yalnız kaldıklarına sevinen Romalı elçiler basit eşya ile döşeli odayı gözden geçirdikten sonra yorgun argın oturdular.</span></p>
			<p class="Temel-Paragraf"><span class="Normal char-style-override-2">Prisküs, artık kendi zekâsına emniyetini kaybetmiş gibi mırıldandı:</span></p>
			<p class="Temel-Paragraf"><span class="Normal char-style-override-2">- Anlayamıyorum, anlayamıyorum, bu Hunlara, hâkanlarına, sarayına, siyâsetine âit her şey esrar dolu, sana yaptığı muamele ne idi, Vijilas? Hâlbuki sen Attilâ’nın sana dâima nazikâne muamele ettiğini söyler dururdun. O ne öfkeydi: ödüm patladı. Ne dehşetli adam! Bak hâlâ dizkapaklarımın kemiği katılaşmadı. Korkumdan hâlâ bacaklarım eriyor.</span></p>
			<p class="Temel-Paragraf"><span class="Normal char-style-override-2">Vijilas, başını arkaya dayamıştı ve korkusundan bembeyaz kesilmiş, baygın bir halde oturuyordu. Cevap vermeğe muktedir olmadığını hissettiren yorgun bir baş hareketi yaptı.</span></p>
			<p class="Temel-Paragraf"><span class="Normal char-style-override-2">Vijilas, vaziyetlerini adamakıllı tehlikeli görüyordu. Odekon’un hâlâ görünmemesiyle Attilâ’nın öfkesi arasında meş’um bir münasebet buluyor, suikast plânlarının Attilâ’ya haber verilmiş olmasından epeyce şüphe ediyordu. Fakat başelçiye sezdirmemek mecburiyetinden dolayı bu mes’eleyi Prisküs’le konuşması ve dertleşmesi mümkün değildi. Bu öldürücü şüphesinde yapyalnız kalmak, içini boşaltamamak, yanındakinden fikir ve kuvvet alamamak Vijilas’ı deli edecekti. Şakaklarından ter dökülmeğe başladı.</span></p>
			<p class="Temel-Paragraf"><span class="Normal char-style-override-2">Prisküs’e manidar bakışlarla sordu:</span></p>
			<p class="Temel-Paragraf"><span class="Normal char-style-override-2">- Bu Odekon hiç görünmedi. Kayboluşuna mânâ veremiyorum.</span></p>
			<p class="Temel-Paragraf"><span class="Normal char-style-override-2">Artık Prisküs de tehlikeyi hissetmeğe başlamıştı. Evvelce Vijilas’ın vesveselerinden ibaret zannettiği ele verilmiş olmak korkusu, onu da yakalamıştı.</span></p>
			<p class="Temel-Paragraf"><span class="Normal char-style-override-2">Bu sırada duvardan bir pencere açıldı ve çerçevenin murabbaında, altı yaşında bir çocuk kadar kısa boylu, kambur, yusyuvarlak burnu kıpkırmızı bir çengele benzeyen, büyük ağızlı, büyük elli ayaklı, korkunç bir mahlûk, bir galat-ı hilkat göründü; sivri ve uzun dişlerini göstererek sırıtıyor, garip sesler çıkarıyordu.</span></p>
			<p class="Temel-Paragraf"><span class="Normal char-style-override-2">Sonra kayboldu ve pencere kapandı. Elçiler Vijilas’a sordular:</span></p>
			<p class="Temel-Paragraf"><span class="Normal char-style-override-2">- Bu ne?</span></p>
			<p class="Temel-Paragraf"><span class="Normal char-style-override-2">- Bu, Attilâ’nın soytarısı Zerkon’dur. Yirmi seneden beri dünyanın bir ucundan öteki ucuna ve bir efendiden öteki efendiye gider, yuvarlanır durur. Afrikalılar onu Roma generali Aspar’a hediye etmişlerdi. Aspar onu Trakya’da kaybetti. Cüce, Hunların eline geçince Attilâ’nın huzuruna çıkarıldı. Hunların hâkanı, evvelâ bu musîbetin yüzünü görmek istemediği için onu, Attilâ’nın kardeşi Bleda yanına aldı. O öldükten sonra musîbet cüce, Attilâ’nın malı oldu.</span></p>
			<p class="Temel-Paragraf"><span class="Normal char-style-override-2">Vijilas biraz durarak, hatırına fena bir şey gelmiş gibi yüzünü buruşturarak ilâve etti:</span></p>
			<p class="Temel-Paragraf"><span class="Normal char-style-override-2">- Fakat soytarının bu alayından kuşkulanıyorum. Durun bakalım.</span></p>
			<p class="Temel-Paragraf"><span class="Normal char-style-override-2">Hemen yerinden kalkarak oda kapısına koştu, fakat kilitli idi. </span></p>
			<p class="Temel-Paragraf"><span class="Normal char-style-override-2">Vijilas elçilere ayrı ayrı bakarak:</span></p>
			<p class="Temel-Paragraf"><span class="Normal char-style-override-2">- Bizi hapsetmişler! diye bağırdı.</span></p>
			<p class="Temel-Paragraf"><span class="Normal char-style-override-2">Evvelâ Prisküs yerinden fırladı, sonra da arkadaşlarının korkusuna sirâyet tarikiyle yakalanan başelçi ayağa kalktı ve birbirlerine bakıştılar.</span></p>
			<p class="Temel-Paragraf"><span class="Normal char-style-override-2">Prisküs, ovaya nazır bir pencereye doğru yürüdü. Ve ötekileri çağırdı:</span></p>
			<p class="Temel-Paragraf"><span class="Normal char-style-override-2">- Bakın! Aşağıda nöbetçiler dolaşıyor! Galiba bizim için.</span></p>
			<p class="Temel-Paragraf"><span class="Normal char-style-override-2">Hava kararıyordu. Güneş odadan tamâmiyle çekilmiş ve gece karanlığı, süratini hissettirmeden sinsi bir hücumla bütün boşlukları doldurmağa başlamıştı. Elçiler birbirlerinin ancak beyaz taraflarını görüyorlardı.</span></p>
			<p class="Temel-Paragraf"><span class="Normal char-style-override-2">Vijilas, tam bir yeisle:</span></p>
			<p class="Temel-Paragraf"><span class="Normal char-style-override-2">— Mahvolduk! dedi.</span></p>
			<p class="Temel-Paragraf"><span class="Normal char-style-override-2">Hepsi birden ovaya bakıyorlardı. Güneş tamâmiyle çekilmiş ve karanlık basmış olmakla beraber, çadır direklerinde, harb levâzımatının madenî parçalarında, su birikintilerinde mavi donuk panltılar vardı ve bunlardan havaya gayet hafif, soluk ve esrarlı bir ışık dağılarak ovaya görülen değil tahayyül edilen bir manzara inceliği ve güzelliği veriyordu.</span></p>
			<p class="Temel-Paragraf"><span class="Normal char-style-override-2">Birdenbire odanın kapısı açıldı ve kalın bir ses elçileri uyandırdı:</span></p>
			<p class="Temel-Paragraf"><span class="Normal char-style-override-2">- Geliniz!</span></p>
			<p class="Temel-Paragraf"><span class="Normal char-style-override-2">Üçü de şaşırarak oda kapısına döndüler ve bir adım atamadılar. Dehlizlerden gelen titrek ziyaların önünde bir adam gölgesi görüyorlardı ve yüzünü tanıyamadılar. Bu adam onların diliyle söylüyordu:</span></p>
			<p class="Temel-Paragraf"><span class="Normal char-style-override-2">- Gelsenize... Ne kadar yabancı duruyorsunuz? Vijilas!... Haydi sen rehberlik et! Sarayı tanırsın! Bu gece Attilâ’nın ziyafetine davetli değil misiniz? Şimdi oraya gideceğiz.</span></p>
			<p class="Temel-Paragraf"><span class="Normal char-style-override-2">Elçiler, Odekon’un sesini tanıdılar ve Prisküs’le Vijilas, bir uçuruma yuvarlananların ellerine geçen dal parçasına sarılmalarındaki tehâlükle Odekon’a atıldılar.</span></p>
			<p class="Temel-Paragraf"><span class="Normal char-style-override-2">Viijlas, tıkanmış nefesini boşaltarak bağırdı:</span></p>
			<p class="Temel-Paragraf"><span class="Normal char-style-override-2">- Sen misin Odekon?</span></p>
			<p class="Temel-Paragraf"><span class="Normal char-style-override-2">Fakat o kadar seviniyordu ki, arkadaşına sitem edemedi ve hep birden odadan çıktılar.</span></p>
			<p class="Temel-Paragraf"><span class="Normal char-style-override-2">Dehlizlerde ve divanhanelerde Odekon’la pek az konuşarak dosdoğru ziyafet salonuna girdiler.</span></p>
			<p class="Temel-Paragraf"><span class="Normal char-style-override-2">Burası meş’alelerle tenvir edilmiş, her biri dört beş kişinin oturmasına müsait alçak sıralarla çepçevre ihata edilen büyük bir sofra idi. Sıraların üstünde kıymetli dokumalarla örtülü ve önünde gümüş, altın içki kadehleri, çanakları parıldayan küçük masalar vardı. Bu örtüler alacalı bulacalı halı işlemeleriyle Roma’da ve Yunanistan’da düğün ve ziyafet merasiminde kullanılan «Talâmi»lere benziyordu.</span></p>
			<p class="Temel-Paragraf"><span class="Normal char-style-override-2">Salonun her tarafı davetlilerle doluydu, fakat elçiler Attilâ’yı gözleriyle nafile yere aradılar.</span></p>
			<p class="Temel-Paragraf"><span class="Normal char-style-override-2">Herkes alçak sesle konuştuğu için havada bir mırıltı uçuyordu. En başta sağ taraftaki peykede başvekil Onejes ve karşısında da Attilâ’nın iki oğlu oturuyordu. Elçilere sol taraftaki masayı ve peykeleri tahsis etmişlerdi ki, derece itibarıyla ikinci addolunuyorlardı.</span></p>
			<p class="Temel-Paragraf"><span class="Normal char-style-override-2">Yerlerine oturan elçiler, mütecessis gözlerini tekrar dört bir tarafa çevirerek Attilâ’yı aradılar, bunu hisseden Odekon kulaklarına fısıldadı:</span></p>
			<p class="Temel-Paragraf"><span class="Normal char-style-override-2">- Daha gelmedi. Neredeyse çıkar.</span></p>
			<p class="Temel-Paragraf"><span class="Normal char-style-override-2">Birkaç dakika daha geçmişti. Ansızın mırıltılar kesildi ve herkes birdenbire ayağa kalktı. Sağdaki duvarda büyük bir perde açılmış ve meydana mühim bir manzara çıkmıştı. Yarım metre kadar yüksek, sahneye benzer bir yerde Attilâ’ya mahsus bir sofra ve yatağa benzer bir sedir görünüyordu. Attilâ, bu sedirde bağdaş kurmuştu ve yanındaki alçak sofrada bir tahta kadehle bir de tahta tabak vardı.</span></p>
			<p class="Temel-Paragraf"><span class="Normal char-style-override-2">Başvekil Onejes yerinden kalkarak Attilâ’nın yanına ağır ağır gitti ve hürmetkârâne bir tavırla ayakta durdu.</span></p>
			<p class="Temel-Paragraf"><span class="Normal char-style-override-2">Başvekilin bir işareti üzerine bütün davetliler yerli­yer­le­rine oturmuşlardı.</span></p>
			<p class="Temel-Paragraf"><span class="Normal char-style-override-2">Attilâ bağdaş kurduğu yerden hiç kımıldamadı ve kimseye ne selâm verdi, ne de selâm aldı.</span></p>
			<p class="Temel-Paragraf"><span class="Normal char-style-override-2">Herkes iyice yerliyerlerine oturduktan sonra Attilâ’ nın sâkisi kendisine şarap dolu bir kadeh verdi. Hâkan bunu birinci mertebedeki davetlinin şerefine içmişti, o davetli de ayağa kalkarak Attilâ’yı selâmladı ve kadehini içti. Kendilerine sıra gelen elçiler de aynı surette hareket etmişlerdi. Bütün davetliler, mertebe sıralarıyla Attilâ’yı böylece selâmladılar.</span></p>
			<p class="Temel-Paragraf"><span class="Normal char-style-override-2">Bu merasim bittikten sonra tablakârlar ellerinde yemek tepsileriyle içeri girdiler.</span></p>
			<p class="Temel-Paragraf"><span class="Normal char-style-override-2">Yalnız Attilâ’nın masasına tahta tabakla bir tek et yemeği ve tahta kadeh kondu; öteki insanların hepsine gümüş veya altın tabaklarla türlü türlü yemekler veriliyordu.</span></p>
			<p class="Temel-Paragraf"><span class="Normal char-style-override-2">Bu ilk yemek tevziinden sonra sâkiler tekrar her davetlinin önüne koşarak kadehlerini doldurdular ve birinci selamlaşma merasimi aynen tekerrür etti.</span></p>
			<p class="Temel-Paragraf"><span class="Normal char-style-override-2">Ondan sonra birincisinden büsbütün farklı yemekler geldi ve kadehler gene Attilâ şerefine boşandı; üçüncü sefer de tatlılar geldikten sonra bu merasim bir kerre daha tekerrür etmiş ve davetliler artık kadehlerini üst üste boşaltmağa başlamışlardı.</span></p>
			<p class="Temel-Paragraf"><span class="Normal char-style-override-2">Davetliler için bir yudumda bütün kadehi yuvarlamak lâzımdı; çünkü dâima dudağının ucuyla bir damla şarap içen ve hep ayık kalan Attilâ, etrafındakilerin sarhoşluğu ile eğlenmekten hoşlanırdı.</span></p>
			<p class="Temel-Paragraf"><span class="Normal char-style-override-2">Başvekil Onejes, Attilâ’nın bakışlarından aldığı bir emirle asasını kaldırınca, ellerinde rübab ve nakkaareye benzeyen sazlarla iki şâir ortaya çıktılar ve neşîde inşadına başladılar.</span></p>
			<p class="Temel-Paragraf"><span class="Normal char-style-override-2">Bu neşîdeler, bütün davetlileri hezeyan derecesinde coşturmağa sevketmişti. Başlar yükselip düşüyor, gözler parlayıp sönüyor, vücutlar kalkıp oturuyor ve her çehre başlıbaşına seyredilecek garip ve ehemmiyetli bir manzara alıyordu.</span></p>
			<p class="Temel-Paragraf"><span class="Normal char-style-override-2">Prisküs, birçok davetlilerin gözlerinden yaş geldiğini, gençlerin arzu ile, ihtiyarların maziye hasretle ağladıklarını gördü.</span></p>
			<p class="Temel-Paragraf"><span class="Normal char-style-override-2">Sonra kambur ve cüce Zerkon ortaya çıkarak birtakım maskaralıklarla davetlileri güldürdü.</span></p>
			<p class="Temel-Paragraf"><span class="Normal char-style-override-2">Bütün bu cümbüş içinde Attilâ son derece ağır ve hareketsiz durmuştu; ağzından çıkan hiç bir kelime, hiç bir tavır, çehresinin hiç bir kımıldanışı yoktu ki, muammalı şahsiyetinin bir tarafını ifşa etsin.</span></p>
			<p class="Temel-Paragraf"><span class="Normal char-style-override-2">Yalnız, o sırada en küçük oğlu Erlâk içeri girmiş ve babasına yaklaşmıştı; o zaman Attilâ’nın bakışlarında bir şefkat parıltısı göründü, iki parmağıyla çocuğunun yanağını tutarak onu yanına oturttu.</span></p>
			<p class="Temel-Paragraf"><span class="Normal char-style-override-2">Attilâ’nın çehresindeki bu ânî değişikliğe dikkat eden Prisküs yanında oturan Odekon’a bunun sebebini sordu:</span></p>
			<p class="Temel-Paragraf"><span class="Normal char-style-override-2">Odekon kimseye duyurmamak için büyük bir ihtiyatla anlattı:</span></p>
			<p class="Temel-Paragraf"><span class="Normal char-style-override-2">- Attilâ fala çok inanır. Kâhinler ona demişlerdir ki, öteki çocuklarında kendisinin zürriyeti devam etmeyecektir. Fakat Erlâk Attilâ’nın neslini idâme ettirecektir.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Cüce Zerkon yeniden maskaralıklara başlamışsa da davetlilerin çoğu sarhoşluklarını gizleyemeyecek bir hâle gelerek peykelere uzanmışlardı.</span></p>
			<p class="Temel-Paragraf"><span class="Normal char-style-override-2">Perdesi kapanmak suretiyle Attilâ ortadan kaybolmuş, Odekon da bir bahane ile elçilerden ayrılmıştı.</span></p>
			<p class="Temel-Paragraf"><span class="Normal char-style-override-2">Romalılar, artık ne yapacaklarını hiç bilmeyerek ve yeni bir kılavuz bekleyerek şafak sökünceye kadar oturdular.</span></p>
			<p class="Temel-Paragraf"><span class="Normal char-style-override-2">Nihayet onlara doğru tanıdıkları iki kişi yaklaştı:</span></p>
			<p class="Temel-Paragraf"><span class="Normal char-style-override-2">- Bizi takibediniz! dediler. </span></p>
			<p class="Temel-Paragraf"><span class="Normal char-style-override-2">Uykuları gelen elçiler bu adamların arkasından giderek ziyafet salonundan çıktılar ve gene meş’ale­leri yarı sönmüş, loş dehlizlerden, divanhanelerden geçerek bir odaya girdiler. Burası ilk girdikleri odadan daha çıplak bir hücre idi.</span></p>
			<p class="Temel-Paragraf"><span class="Normal char-style-override-2">İki Hun, Romalıları oraya soktuktan sonra, kapının eşiğinde, âdeta hakaret edici tavırlarla şu sözleri söylediler:</span></p>
			<p class="Temel-Paragraf"><span class="Normal char-style-override-2">- Attilâ’nın emriyle bu dakikadan îtibâren mevkufsunuz. Hakkınızda bir karar verilinceye kadar buradan çıkmayacaksınız.</span></p>
			<p class="Temel-Paragraf"><span class="Normal char-style-override-2">Sonra kapıyı kilitleyerek, tahta kunduralarının gürültüleriyle uzaklaştılar.</span></p>
			<p class="Temel-Paragraf"><span class="Normal char-style-override-2">Attilâ ziyafetten ayrılınca sarayda kendi dâiresine girdi ve yanındaki adamlarına emir verdi:</span></p>
			<p class="Temel-Paragraf"><span class="Normal char-style-override-2">- Başvekil Onejes’i çağırınız! Odekon da gelsin.</span></p>
			<p class="Temel-Paragraf"><span class="Normal char-style-override-2">Biraz sonra Onejes’le Odekon geldiler. Attilâ büyük bir sofranın ortasında ve ayakta duruyordu. Attilâ kat’î cümlelerle:</span></p>
			<p class="Temel-Paragraf"><span class="Normal char-style-override-2">- Onejes! dedi, elçileri tevkif ettireceğim; fakat mel’un Teodos’un bana bir suikast tertip ettiğini ve o maksatla buraya elçiler gönderdiğini bütün cihana isbat etmek lâzım. Odekon’un bu suikasti bana haber vermesi kâfi değildir. Elçiler inkâr edeceklerdir; biz ne yapalım ki, bunların alçakça niyetlerini isbat ile ortaya çıkaralım? Söyle bakalım?</span></p>
			<p class="Temel-Paragraf"><span class="Normal char-style-override-2">- Kendilerine îtiraf ettiriniz!</span></p>
			<p class="Temel-Paragraf"><span class="Normal char-style-override-2">- İşkence ile mi?</span></p>
			<p class="Temel-Paragraf"><span class="Normal char-style-override-2">- Hayır, korku ile. </span></p>
			<p class="Temel-Paragraf"><span class="Normal char-style-override-2">Attilâ, Odekon’a döndü:</span></p>
			<p class="Temel-Paragraf"><span class="Normal char-style-override-2">- Maksimyen’in suikasttan haberi yok değil mi?</span></p>
			<p class="Temel-Paragraf"><span class="Normal char-style-override-2">- Hayır, başelçi namuslu bir adam olduğu için onu hey’etin başına getirdiler. Eğer suikast meydana çıkacak olursa Romalılar bütün cihana soracaklar: «Maksimyen gibi dürüst bir adamdan bu alçaklığı ümit eder misiniz?» diyecekler ve suikastı inkâr edecekler. Buna mâni...</span></p>
			<p class="Temel-Paragraf"><span class="Normal char-style-override-2">Odekon sözünü bitirmeden Attilâ, ayağını yere vurarak uşaklara bağırdı:</span></p>
			<p class="Temel-Paragraf"><span class="Normal char-style-override-2">- Elçileri buraya çağırınız!</span></p>
			<p class="Temel-Paragraf"><span class="Normal char-style-override-2">Onejes ve Odekon, başlarını önlerine eğmişlerdi; ancak pek büyük bir öfke ile yahut da harb gibi mühim bir şeye karar verdiği vakit Attilâ’nın ayağını yere vurduğunu bildikleri için ehemmiyetli bir sahneye hazırlanıyorlardı.</span></p>
			<p class="Temel-Paragraf"><span class="Normal char-style-override-2">Elçiler geldiler.</span></p>
			<p class="Temel-Paragraf"><span class="Normal char-style-override-2">Üçü de bir sıraya dizilerek millî selâmlarıyla Attilâ’yı selâmladılar. Başelçi Maksimyen ciddî ve muğber, Prisküs düşünceli ve me’yus, Vijilas, apâşikâr surette medhûş görünüyor.</span></p>
			<p class="Temel-Paragraf"><span class="Normal char-style-override-2">Attilâ, elçilerin ortasında duran Vijilas’a bağırdı:</span></p>
			<p class="Temel-Paragraf"><span class="Normal char-style-override-2">- Yaklaş!</span></p>
			<p class="Temel-Paragraf"><span class="Normal char-style-override-2">Ve kılıcının ucuyla yerde işaret ettiği noktaya kadar Vijilas’ı getirdi.</span></p>
			<p class="Temel-Paragraf"><span class="Normal char-style-override-2">Sonra ikinci bir emir verdi:</span></p>
			<p class="Temel-Paragraf"><span class="Normal char-style-override-2">- Diz çök!</span></p>
			<p class="Temel-Paragraf"><span class="Normal char-style-override-2">Vijilas kısa bir tereddütten sonra diz çöktü: Attilâ kılıcını çekerek haykırdı:</span></p>
			<p class="Temel-Paragraf"><span class="Normal char-style-override-2">- Mel’un köpek! Şimdi seni iki parçaya ayırarak Attilâ’yı öldürmek isteyenlerin âkibetini bütün cihana göstereceğim. Yahut her şeyi ağzınla anlat, çabuk cevap ver, hangisini istersin?</span></p>
			<p class="Temel-Paragraf"><span class="Normal char-style-override-2">Vijilas, secdeye benzeyen bir hareketle, yere bir derece daha çöktükten sonra:</span></p>
			<p class="Temel-Paragraf"><span class="Normal char-style-override-2">- Anlatacağım! dedi.</span></p>
			<p class="Temel-Paragraf"><span class="Normal char-style-override-2">Ve Attilâ’nın emriyle ayağa kalktı:</span></p>
			<p class="Temel-Paragraf"><span class="Normal char-style-override-2">Kılıcını dâima havada tutan Attilâ bağırıyordu:</span></p>
			<p class="Temel-Paragraf"><span class="Normal char-style-override-2">- Suallerime cevap ver: Suikast evvelâ kimin aklına geldi? </span></p>
			<p class="Temel-Paragraf"><span class="Normal char-style-override-2">Vijilas, sual biter bitmez bir saniye gecikmeden cevap verdi:</span></p>
			<p class="Temel-Paragraf"><span class="Normal char-style-override-2">- Başvekilimiz Krizafyüs’ün.</span></p>
			<p class="Temel-Paragraf"><span class="Normal char-style-override-2">- Krizafyüs düşüncesini evvelâ kime açtı?</span></p>
			<p class="Temel-Paragraf"><span class="Normal char-style-override-2">- Bana.</span></p>
			<p class="Temel-Paragraf"><span class="Normal char-style-override-2">- Sen ona ne dedin?</span></p>
			<p class="Temel-Paragraf"><span class="Normal char-style-override-2">- «Olabilir.» dedim, «Hunların elçisi Odekon aramızda bulunuyor ve Kostantiniyye’nin servetine, güzelliğine imrendi, onu kandıralım.» dedim.</span></p>
			<p class="Temel-Paragraf"><span class="Normal char-style-override-2">- Sonra ne yaptınız?</span></p>
			<p class="Temel-Paragraf"><span class="Normal char-style-override-2">- Krizafyüs’le beraber imparatorumuzun yanına çıktık, meseleyi bir kerre de ona anlattık.</span></p>
			<p class="Temel-Paragraf"><span class="Normal char-style-override-2">- Fikri beğendi, «Fakat Odekon ikna edilmek şartiyle» dedi.</span></p>
			<p class="Temel-Paragraf"><span class="Normal char-style-override-2">- Sonra ne yaptınız?</span></p>
			<p class="Temel-Paragraf"><span class="Normal char-style-override-2">- İmparator bizim yanımızda Odekon’u huzuruna çağırdı, evvelâ ona iltifat ederek sordu: “Ey... Söyle bakalım Odekon cenapları? Kostan­ti­niy­ye’yi nasıl buldun?” dedi. Odekon, gıpta saçan gözleriyle: “Hârika! Hârika!” cevabını verdi. İmparator gene sordu: “Bu saraylara ve altınlara kavuşmanın senin elinde olduğunu biliyor musun?” dedi. Odekon: “Hayır!” cevabını verdi. İmparator gülümseyerek: “Evvelâ bil ki,” dedi, “bu mümkündür. Fakat bir şartla: En büyük düşmanımızın hayatı pahasına!” Odekon, imparatorun maksadını anladığını işrâb eder bir hareket yaparak: “Hay hay!” dedi, sonra ciddî bir tavırla ilâve etti: “Ben bir Hun’um, fakat ben de onun düşmanıyım.” İmparator, bu cevaptan memnun olduğunu gizlemeyerek Odekon’u tahsin etti. O vakit hepimiz birbirimize biraz daha sokulduk ve suikastın nasıl olabileceğini düşündük.</span></p>
			<p class="Temel-Paragraf"><span class="Normal char-style-override-2">Vijilas, Maksimyen’in niçin bu hey’ete reis intihap edildiğini, Odekon’un Attilâ’yı nasıl öldüreceğini, velhâsıl bu teşebbüse âit tasavvurların hepsini anlattı.</span></p>
			<p class="Temel-Paragraf"><span class="Normal char-style-override-2">Attilâ Odekon’un anlattıkları ile Vijilas’ın ifşaatı arasında fark göremeyince söylenen şeylerin doğru olduğunu anlamıştı.</span></p>
			<p class="Temel-Paragraf"><span class="Normal char-style-override-2">Adamlarına kâğıt kalem getirmelerini emretti. Viji­las’a da bir köşeye oturmasını işaret ederek:</span></p>
			<p class="Temel-Paragraf"><span class="Normal char-style-override-2">- Haydi bu itiraflarını yaz ve imzala! dedi.</span></p>
			<p class="Temel-Paragraf"><span class="Normal char-style-override-2">Vijilas, itiraflarını yazmış ve imzalamıştı; Mak simyen’le Prisküs de bu îtirafâtın altına şu cümleyi yazdılar ve imzaladılar: </span><span class="normal-italik char-style-override-2">«Hey’etimizden Vijilas’ın bu îtirafâtına şahidiz.»</span></p>
			<p class="Temel-Paragraf"><span class="Normal char-style-override-2">Attilâ, ancak bu muamele bittikten sonra kılıcını kınına koymuştu. Elçilerin hücrelerine kapatılmalarını em­rederek süratle ayrıldı. Sarayın kapısına koştu, atına bindi ve şafak sökerken, ovayı dörtnala geçti.</span></p>
			<p class="Temel-Paragraf"><span class="Normal char-style-override-2">Vadiyi, ovayı, nehri geçti, on beş yirmi dakikalık yoldan sonra küçük bir kulübenin önünde atından indi.</span></p>
			<p class="Temel-Paragraf"><span class="Normal char-style-override-2">Kapının önünde cüce Zerkon duruyordu. Onu kenara iterek hızla içeri girdi ve kulübenin odasında, bir sedirin üstünde oturan güzel bir kadına yaklaştı. Yumuşacık, incecik, âdeta bir çocuk sesiyle kadına:</span></p>
			<p class="Temel-Paragraf"><span class="Normal char-style-override-2">- Affet! dedi, geç mi kaldım?</span></p>
			<p class="Temel-Paragraf"><span class="Normal char-style-override-2">Bu kadın esmer tenli, uzun siyah saçları ormanların ve çöllerin esrarlı râyihalarıyla dolu, parlak siyah gözleri için için yanan ve bir buhurdan gibi tüterek yanında bulunanların başlarını göze görünmez ince bir afyon dumanıyla saran, tatlı ve rehâvetli «Onorya» idi. Garbî Roma’nın bu ihtiraslı ve maceralara âşık prensesi, fersahlarla uzaklardan, dağları, dereleri aşarak, gizlice Hun topraklarına girmiş, üç haftadan beri bu kulübede yaşıyor, fecirle beraber odaya giren Attilâ ile her yirmi dört saatte bir orada buluşuyordu.</span></p>
			<p class="Temel-Paragraf"><span class="Normal char-style-override-2">Hun imparatoru sedirin yanında, yerde duran bir posta boylu boyuna uzanarak, başını Onorya’nın dizleri kenarında sedirin üstüne koydu ve pamuk gibi yumuşak bir sesle tekrar etti:</span></p>
			<p class="Temel-Paragraf"><span class="Normal char-style-override-2">- Affet Onorya! Geç kaldım. Fakat dinle: Şark’ın Teodos’u beni öldürmeği kurmuş; vaktiyle yanımda bulunen Romalı Vijilas’ı bu işe memur etmiş; namuslu bir elçinin maiyetinde bana gönderdi; aralarında bulunan bir adam bana suikastı haber verdi; yarım saat evvel onları yakalattım. Cürümlerini itiraf ettirdim ve imzalattım, artık dünyaya karşı bundan sonraki hareketlerimden tamamiyle gayrimes’ul sayılacağım. Söyle bana Onorya ne yapmamı istersin?</span></p>
			<p class="Temel-Paragraf"><span class="Normal char-style-override-2">Onorya’nın incecik parmakları bir çalılığa giren kedi yavrusu gibi, Attilâ’nın sert saçları arasına sokularak yumuşak ve mağrur adımlarla yürüyordu.</span></p>
			<p class="Temel-Paragraf"><span class="Normal char-style-override-2">Attilâ’nın yüzüne doğru eğildi ve yanaklarıyla gözlerinin ateşini ona yaklaştırdı. Hâkanın bir bûse almak için uzanan dudakları Onorya’nın güzel başını kaçırmıştı.</span></p>
			<p class="Temel-Paragraf"><span class="Normal char-style-override-2">Attilâ tekrar etti:</span></p>
			<p class="Temel-Paragraf"><span class="Normal char-style-override-2">- Onorya! Söyle bana, ne yapmamı istersin?</span></p>
			<p class="Temel-Paragraf"><span class="Normal char-style-override-2">Kadın cevap vermedi. Boş kalan eli yavaş yavaş Attilâ’nın elini aradı, buldu... Dizgin ve kılıç kabzası tutmakla nasırlanmış bu kaba cengâver eli, göğsüne kadar götürerek, yumuşacık ve ipekli bir et yuvarlağı üstünden geçirdi, kalbinin üstünde sert bir noktada durdurdu. Attilâ’nın parmak uçları, dört köşe küçük bir kutuya değmişti.</span></p>
			<p class="Temel-Paragraf"><span class="Normal char-style-override-2">Onorya’nın sesi ilk defa olarak çıktı:</span></p>
			<p class="Temel-Paragraf"><span class="Normal char-style-override-2">- Al onu!</span></p>
			<p class="Temel-Paragraf"><span class="Normal char-style-override-2">Hâkan, küçük kutuyu kadının göğsünden dışarı çıkardı. Onorya, kutuyu Attilâ’nın elinden almış, parmaklarının ucunda tutuyor ve saçları, fırtına ile dağılarak ormanlarda koşan bir çıplak bakirenin kızgın tebessümüyle gülümsüyordu.</span></p>
			<p class="Temel-Paragraf"><span class="Normal char-style-override-2">- Bil bakayım, ne var bunun içinde? diye sordu.</span></p>
			<p class="Temel-Paragraf"><span class="Normal char-style-override-2">Attilâ merakla dikilmişti; Onorya’nın parmaklan arasında duran lâcivert atlastan kapaklı küçük kutuya gözlerini dikerek düşünüyordu:</span></p>
			<p class="Temel-Paragraf"><span class="Normal char-style-override-2"> - Bir tılsım! dedi.</span></p>
			<p class="Temel-Paragraf"><span class="Normal char-style-override-2">Onorya, cevap verdi:</span></p>
			<p class="Temel-Paragraf"><span class="Normal char-style-override-2">- Evet, bir tılsım! Bak!</span></p>
			<p class="Temel-Paragraf"><span class="Normal char-style-override-2">Ve kutuyu açarak içinden bir halka çıkardı. Attilâ’nın gözleri altın parıltısını yutuyordu. Tılsımlara dâima inanan Hun hükümdarı, titreyerek biraz daha doğrulurken gözlerini halkadan hiç ayırmamıştı.</span></p>
			<p class="Temel-Paragraf"><span class="Normal char-style-override-2">Onorya, Attilâ’nın elini tutarak kaldırdı ve parmağına yüzüğü geçirdi:</span></p>
			<p class="Temel-Paragraf"><span class="Normal char-style-override-2">- Sana şimdi cevap veriyorum, dedi. Ne yapmanı mı istiyorum? Dinle! Bu yüzük senin tılsımındır. Bu seni bana ebediyen bağlıyor. Fakat dünyayı zaptetmedikçe ve kudretini benimle paylaşmadıkça bana mâlik olamayacaksın!</span></p>
			<p class="Temel-Paragraf"><span class="Normal char-style-override-2">Cihanın en mağrur ve mahir süvarisine emir veren bu kadın, davul sesi ve kılıç şakırtılarıyla çıldıran ihtirasını ancak bir suretle, dur-duraksız bir kavmi cenklere teşvik etmek suretiyle, tatmin edebileceğini hissettiren azametli ve hâkim bir tavırla omuzlarını ve başını yükseltmişti.</span></p>
			<p class="Temel-Paragraf"><span class="Normal char-style-override-2">Attilâ başını Onorya’nın dizlerine kapadı ve derinlerden gelen bir sesle:</span></p>
			<p class="Temel-Paragraf"><span class="Normal char-style-override-2">- Böyle olacak! dedi</span></p>
			<p class="Temel-Paragraf"><span class="Normal char-style-override-2">Gürbüz boynunun adaleleri bir çocuk itaatiyle yumuşayarak başını hareketsiz bırakmıştı.</span></p>
			<p class="Temel-Paragraf"><span class="Normal char-style-override-2">Bu baş, yavaş yavaş, dizlerin hizasından yere kadar indi ve Onorya’nın ipekli ayaklarının arasına düştü.</span></p>
			<p class="Temel-Paragraf"><span class="Normal char-style-override-2">Sonra birdenbire o ağır baş ve gürbüz vücut bir sıçrayışta çabucak doğruldu, ayağa kalktı. Attilâ’nın cephesi pencereden içeriye giren sabah güneşiyle tam karşı karşıya gelmişti. Gözlerinde çelikle ateş karışıyordu. Avucunu kılıcının kabzasına koydu:</span></p>
			<p class="Temel-Paragraf"><span class="Normal char-style-override-2">- Böyle olacak! diye bağırdı.</span></p>
			<p class="Temel-Paragraf"><span class="Normal char-style-override-2">Sonra ağır ağır yürüyerek Onorya’nın yanına oturdu:</span></p>
			<p class="Temel-Paragraf"><span class="Normal char-style-override-2">- Dünya senin ve benim olacak! dedi.</span></p>
			<p class="Temel-Paragraf"><span class="Normal char-style-override-2">Onorya’nın bakışları, bir uçurumun kenarını tırmanan yılanlar gibi Attilâ’nın gözlerinin içine süzülerek yürüyordu. Kavimleri harblere sürükleyen ve kılıç şakırtılarına doymayan, bu dünyada büyük hareketlerden ve gürültülerden asla korkmayan bu kadının bakışları orada müthiş tesirini artırıyordu.</span></p>
			<p class="Temel-Paragraf"><span class="Normal char-style-override-2">Attilâ ve o, bir müddet kımıldamadılar.</span></p>
			<p class="Temel-Paragraf"><span class="Normal char-style-override-2">Sonra Hâkan, birdenbire yerinden fırladı, gözlerinin içinden gelen bir işaretle kadını selâmlayarak bir fırtına hızıyia kulübeden çıktı.</span></p>
			<p class="Temel-Paragraf"><span class="Normal char-style-override-2">Kapıda, başı midesi hizasında sallanan cüce Zerkon, Hâkanı selâmlıyordu.</span></p>
			<p class="Temel-Paragraf"><span class="Normal char-style-override-2">Attilâ hayvanına atladı ve ufka doğru havalandı.</span></p>
			<p class="Temel-Paragraf"><span class="Normal char-style-override-2">Sabah güneşi dimdik ışığıyla gözlerinin tâ içine giriyor, fakat onları kamaştıramıyordu.</span></p>
			<p class="Temel-Paragraf"><span class="Normal char-style-override-2">Bu gözler uzaklara, çok uzaklara bakıyordu; bu gözler uzakları, çok uzakları görüyordu.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ’nın zevcesi Kerka’nın da haftalardanberi gözüne uyku girmiyordu. Pencerenin önünde oturuyor, fecrin ilk aydınlığında Hâkanın atına binişini, vadiyi geçtikten sonra ovadan ufka doğru atılışını ve nihayet uzaklarda, tâ uzaklarda, bir parmak kadar küçülerek ufkun pembe uçurumunda kayboluşunu seyrediyor, o geri dönünceye kadar her an renkleri değişen ovadan gözlerini ayırmıyordu.</span></p>
			<p class="Temel-Paragraf"><span class="Normal char-style-override-2">Haftalardanberi Kerka dikkat etmişti ki, Attilâ fecirle saraydan çıkıyor, ufuklara doğru uçuyor ve bir iki saat sonra, atının üstünde yorgun argın, başı biraz öne düşük, ağır hülyâ zamanlarında yaptığı gibi gözleri yarı kapalı, rahvan yürüyen hayvanının salıntılarına vücudunu bırakarak geliyordu</span></p>
			<p class="Temel-Paragraf"><span class="Normal char-style-override-2">Bu dörtnala gidiş ve yorgun dönüş neden? Bu her sabah aynı saatta Attilâ’nın demir gövdesini yumuşatan ve gözlerini süzdüren hayâl nedir? Bu vakit nereye gidip geliyor?</span></p>
			<p class="Temel-Paragraf"><span class="Normal char-style-override-2">Kerka, bunları merak etmiş fakat cevap alamayacağını bildiği için Attilâ’ya sorup da öğrenmemişti. Sarayda Attilâ’nın, zevcesinin, çocuklarının dâireleri bir bahçe içinde ayrı ayrı evlerden ibaret olduğu için, Hun Hâkanı, bu esrarlı sabah gezintilerinden dönüşte kendi dâiresine giriyor ve haftalardan beri, geceleri, zevcesiyle temas etmiyordu.</span></p>
			<p class="Temel-Paragraf"><span class="Normal char-style-override-2">Kerka, beş altı gündür, gizliden gizliye tahkikat yaptırmıştı. Şayia kabilinden haber aldı ki, Garbî Roma imparatorlarından Üçüncü Valantinyen’in kız kardeşi ve Plasidi’nin kızı Onorya Attilâ’yı görmek için memleketinden kaçarak Hun topraklarına gizlice gelmiştir. Kerka, bu kızın bir cihangiri teshir edecek derecede çılgın, maceraperest, ateşîn olduğunu biliyordu; çünkü onun daha ilk bulûğ çağlarında sergüzeştlere atıldığı, hattâ bir aralık Garbî Roma’da hapsedildiği meşhurdu. Ailesine müthiş bir kin besleyen bu çılgın bakirenin, kendisini Attilâ’nın kolları arasına atması mümkündü.</span></p>
			<p class="Temel-Paragraf"><span class="Normal char-style-override-2">Attlâ’nın zevcesini müthiş bir kıskançlık kemiriyordu; vakıa kocasının ihaneti yeni bir şey değildi; hiç bir gün kadınsız yaşamayan, her gün yeni bir maceraya atılan, hattâ Kerka’nın üstüne yüzlerce defa, bilâ-mübâlâğa yüzlerce defa evlenen ve bir millet teşkil edecek kadar çok çocukları dünyaya gelen Attilâ’nın, artık bu zevcesinde kıskançlık duygusunu tamâmiyle öldürmüş olması icâbederdi. Fakat Hun hâkanı yüzlerce, binlerce kadın arasında dâima Kerka’yi tercih etmişti; bu zevcesi onun gözdesiydi; kraliçe o idi; Attilâ yalnız onun çocuklarına veraset hakkı veriyordu; henüz hiç bir rakîbe zuhur etmemişti ki, onun elinden bu imtiyazı alabilmiş olsun.</span></p>
			<p class="Temel-Paragraf"><span class="Normal char-style-override-2">Kerka bu sefer Onorya’dan korkuyordu; o esmer tenli ve gözlerinde siyah yangınlar tutuşan çılgın ve ateşîn kızın ne yaman bir rakîbe olduğunu hissediyordu.</span></p>
			<p class="Temel-Paragraf"><span class="Normal char-style-override-2">Dirseğini pencere kenarına dayayarak, uykusuz başını avucunun içine koymuş, yorgun ve melûl gözlerle her sabah Attilâ’nın güneşle beraber ufuktan yükselerek saraya dönüşünü bekleyen Kerka’nın yanakları ıslaktı. Her sabah fasılasız ağlıyordu.</span></p>
			<p class="Temel-Paragraf"><span class="Normal char-style-override-2">O sabah da Attilâ hayvanın rahvan yürüyüşüyle vadiyi ağır ağır tırmanıyordu.</span></p>
			<p class="Temel-Paragraf"><span class="Normal char-style-override-2">Kerka, ansızın içine doğan bir kararla pencerenin önünden ayrılarak evinin kapısı önüne çıktı. Attilâ’yı karşılamak istiyordu. Bu istikbalin onda uyandıracağı memnuniyetsizliği bilmekle beraber, ne olursa olsun ona yaklaşmak, üstündeki bir işaretten hakikati anlamak için zabtolunmaz bir arzu duymuştu.</span></p>
			<p class="Temel-Paragraf"><span class="Normal char-style-override-2">Attilâ kendi dairesinin önünde atından inince, Kerka ona doğru koştu, birdenbire hıçkırarak ona çılgın bir âşıkane tehalükle sarıldı ve bir kelime söyleyemedi.</span></p>
			<p class="Temel-Paragraf"><span class="Normal char-style-override-2">Attilâ, zevcesinin başını göğsü üstünde sıkarak saçlarını okşamaya başladı:</span></p>
			<p class="Temel-Paragraf"><span class="Normal char-style-override-2">- Kerka... Kerka... Benim bir tanem... diyordu.</span></p>
			<p class="Temel-Paragraf"><span class="Normal char-style-override-2">Attilâ’nın, zevcesiyle ilk aşk günlerindenberi her samîmî nevâzişinde tekrar ettiği cümle bu idi Kocasında ümit etmediği bu sevgiyi bulan Kerka, bütün kadınlar gibi zaafın azamîsinden, cesaret ve kudretin azamîsine geçerek Attilâ’ya sordu:</span></p>
			<p class="Temel-Paragraf"><span class="Normal char-style-override-2">- Nereden geliyorsun?</span></p>
			<p class="Temel-Paragraf"><span class="Normal char-style-override-2">Kadınların bazen en küçük nevâzişle kendilerini en büyük şeye muktedir bulacak kadar şımardıklarını bilen Attilâ, zevcesine selâhiyetinin haddini bildirmek için birdenbire dikildi ve buz kesildi. Yüzünün biraz evvelki yorgun ve yumuşamış adaleleri gerilmiş ve bir çelikten maske salâbetiyle ruhunu örtmüştü. Cevap vermedi. Saraya girmek için bir hareket yapacağını ve ayrılacağını hisseden kadın, ona bir daha sarılmak istemişti, fakat Attilâ’nın sert elleri onu bileklerinden yakalayarak kollarını ayırdı.</span></p>
			<p class="Temel-Paragraf"><span class="Normal char-style-override-2">O vakit kadının bütün vücudu isyanla uzamıştı. Öfkesinin vücudunda tezahürünü kocasına daha iyi gösterebilmek için bir adım geri çekildi ve bağırmağa cesaret etti:</span></p>
			<p class="Temel-Paragraf"><span class="Normal char-style-override-2">- Niçin cevap vermiyorsun?</span></p>
			<p class="Temel-Paragraf"><span class="Normal char-style-override-2">Attilâ, arkasını dönmüş ve saraya doğru yürüyordu. Kerka, bir geyik sıçrayışıyla sarayın kapısına koştu, kollarını açarak medhali kapadı ve Attilâ’nın yolunu keserek bağırdı:</span></p>
			<p class="Temel-Paragraf"><span class="Normal char-style-override-2">- Dur! Bana cevap vermeden yahut cenazemin üstünden yürümeden geçemezsin!</span></p>
			<p class="Temel-Paragraf"><span class="Normal char-style-override-2">Attilâ durdu ve zevcesini makul olmağa sevkedecek halim bir tahakkümle emretti:</span></p>
			<p class="Temel-Paragraf"><span class="Normal char-style-override-2">- Kerka, çekil!</span></p>
			<p class="Temel-Paragraf"><span class="Normal char-style-override-2">- Cevap ver!</span></p>
			<p class="Temel-Paragraf"><span class="Normal char-style-override-2">Attilâ kararını vermek için bir tereddüt lâhzası daha geçirerek gözlerini önüne eğerken, kadın her cümlesi bir hıçkırıkla mücâdele eden sözlerini boşalttı:</span></p>
			<p class="Temel-Paragraf"><span class="Normal char-style-override-2">- Cevap vereceksin. Sana yegâne çocuklarının anası olarak soruyorum. O çocuklar benden çıktılar ve senin vârisindirler. Yarın bu topraklara onlar hükmedecekler, onlar senin ismine lâyık bir imparatorluk idare edecekler... Senin ebediyetin benim karnımdan doğmuş­tu, sen bana hakaret etmezsin, sen benim suâli­mi cevapsız bırakmazsın. Bana bu cesareti veren gene sen ve senin bana verdiğin aşktır, onun için yolunu kesiyorum, bana cevap vermedikçe seni bırakmıyorum... Bana kolu­nun kuvvetiyle değil, kalbinle hücum edersen korkarım, yoksa üstüme yürü, etlerimi parçala, kanlı vücudumun üstünden geç, bundan korkmam, Attilâ! Hunların atnal­ları altında yüz binlerce insan parçalandı, hiç birinin mezarı yoktur, onlara acıdığım için onlar gibi ölmekten korkmuyorum, beni de parçalayabilirsin. Ben yirmi gündür uyku uyumuyorum ve penceremin önünde senin her sabah ufuklara gidip gelişini seyrediyorum. Yirmi günde çektiğim azap bir defalık ölümden fazladır.</span></p>
			<p class="Temel-Paragraf"><span class="Normal char-style-override-2">Attilâ, kımıldamıyordu. Kadın feveranları bitmeden hiç bir şey söylememek ve hiç bir hareket yapmamak icâbettiğini biliyormuş ki, zevcesinin içini tamâmiyle boşaltmasını bekledi.</span></p>
			<p class="Temel-Paragraf"><span class="Normal char-style-override-2">Kadın öyle bir coşkunlukla söylüyordu ki, arada bir cümlesini bitirmeğe nefesi yetişmiyor ve yüzü kıpkırmızı kesiliyordu:</span></p>
			<p class="Temel-Paragraf"><span class="Normal char-style-override-2">- Senin ismin o kızın ismiyle bir arada söylenmemelidir; anasının babasının, milletinin lanetine uğramış bir pespaye sana lâyık mıdır? Hunların kulaktan kulağa fısıldaştıkları şey hep budur: Attilâ’yı Garbî Roma’nın bir fahişesi esir ediyor, aslanımızın pençesini söküyor... diyorlar. Geceleri şu bir karış ötedeki vadiye karanlık basınca, bir çadırdan öteki çadıra giden şayialar senin ismini küçültüyor... Attilâ! Attilâ’nın karısını dinle, Attilâ’nın çocuklarının anasına inan! Senin tam eşlerini doğuran kadının sözlerine kulak ver! Onorya gibi yüz kadın senin sarayında câriye olmuşlardır; onlar daha güzeldirler, hiç biri ana baba lanetine uğramamış ve zindanlara tıkılmamıştı Bu deli kızın mâzîsini bilmiyor musun? Babası Plasidi’nin, oğlu Valantinyen’e söylediğini unuttun mu? </span><span class="normal-italik char-style-override-2">«Bir yılan besleyen aynı meşime-i mâderîde sen nasıl oldu da zehirlenmedin?»</span><span class="Normal char-style-override-2"> dememiş miydi?</span></p>
			<p class="Temel-Paragraf"><span class="Normal char-style-override-2">Onorya bir kara çıbandır. Hun topraklarına gizli gizli sokuldu, senin damarlarına akıtacağı zehirle Hunları öldürmek istiyor. Şarkî Roma suikastçılar gönderirken, Garbî Roma da bir fahişenin eliyle senin hayatına kasdetmek niyetindedir... Güneşin doğduğu ve battığı cihetlerden şüphe et, şarkta ve garpta seni öldürmek istiyorlar; Odekon sana nasıl Vijilas’ın maksadını haber verdiyse, ben de sana Onorya’nın uğursuz niyetini bildiriyorum. Kendini koru! Güneşin doğduğu yerden geldin ve battığı yere kadar giderek bütün dünyayı fethedeceksin! Sen Garbî Roma’ya bir damat gibi değil, cihangir olarak girmelisin!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Kerka’nın nefesi tükendi.</span></p>
			<p class="Temel-Paragraf"><span class="Normal char-style-override-2">Attilâ, hafifçe başını kaldırarak sordu:</span></p>
			<p class="Temel-Paragraf"><span class="Normal char-style-override-2">- Söyleyeceklerin bitti mi?</span></p>
			<p class="Temel-Paragraf"><span class="Normal char-style-override-2">- Bitmedi. Fakat bundan sonrası aşkıma dâirdir. Artık sana hasretimi, yirmi gündür seni ne kadar özlediğimi söylemek istiyorum. Bu daha uzun sürer. Haydi bana misafir olarak gel. Attilâm, bugün benim olsun.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ, ağır ağır yaklaştı ve zevcesini kucaklayarak bir elini dudaklarına götürdü:</span></p>
			<p class="Temel-Paragraf"><span class="Normal char-style-override-2">- Şimdi kaabil değil... Yorgunum... Bu gece gelirim! dedi.</span></p>
			<p class="Temel-Paragraf"><span class="Normal char-style-override-2">Bu vaat kadını tatmin etmişti. Fakat Attilâ’nın eli aşağı inerken kraliçe, parmağında sarı bir parıltı görerek sıçradı:</span></p>
			<p class="Temel-Paragraf"><span class="Normal char-style-override-2">- Bu ne?</span></p>
			<p class="Temel-Paragraf"><span class="Normal char-style-override-2">Kadının gözleri, Attilâ’nın parmağındaki altın halkanın ışıklarıyla gıdıklanarak büyüyor, kırpılıp açılıyordu. Birdenbire kocasının elini yakalayarak halkayı gözlerine yaklaştırdı:</span></p>
			<p class="Temel-Paragraf"><span class="Normal char-style-override-2">- Bu ne? diye tekrar bağırdı.</span></p>
			<p class="Temel-Paragraf"><span class="Normal char-style-override-2">Attilâ şiddetli bir hareketle silkinerek saraydan içeri girmek istemişti, fakat kapıyı tutan kadın:</span></p>
			<p class="Temel-Paragraf"><span class="Normal char-style-override-2">- Öldür beni! diye haykırdı.</span></p>
			<p class="Temel-Paragraf"><span class="Normal char-style-override-2">Attilâ, en büyük şefkatle en büyük öfkeyi birleştiren sesiyle ihtar etti:</span></p>
			<p class="Temel-Paragraf"><span class="Normal char-style-override-2">- Kerka!</span></p>
			<p class="Temel-Paragraf"><span class="Normal char-style-override-2">Kadın, kanı çekilen yüzünde bir çürük lekesi gibi görünen uçuk ve titrek dudaklarını ısırdıktan sonra bağırdı:</span></p>
			<p class="Temel-Paragraf"><span class="Normal char-style-override-2">- Öldür beni, öyle geç!</span></p>
			<p class="Temel-Paragraf"><span class="Normal char-style-override-2">Attilâ, kraliçeyi iki bileğinden de yakaladı ve şiddetli bir hareket yapmadan evvel, son defa ihtar ediyormuş gibi, zabtolunmuş bir öfke ile:</span></p>
			<p class="Temel-Paragraf"><span class="Normal char-style-override-2">- Kerka, dedi, benim hayatıma karışma, o vakit seni dâima seveceğim, dâima benim bir tanem ve benim kraliçem olacaksın, benim hayatıma karışma. Attilâ bir fahişe tanımıyor ve onun zehirlerini yutacak kadar budala değildir. Korkma! Ben Şark’ı tanırım, çünkü oradan geliyorum; Garb’ı da tanırım, çünkü oraya gideceğim. Dostumu ve düşmanımı da tanırım ve ikisine karşı da siperim var: kalbim ve kılıcım! Hayatım emindir. Hiç bir kadın beni zaferden menetmeye muktedir olmamıştır ve olamaz. Git yat! Güzelce uyu... bu gece beni bekle!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Kraliçe, Attilâ’nın boynuna atıldı ve hıçkırarak:</span></p>
			<p class="Temel-Paragraf"><span class="Normal char-style-override-2">- Söyle! Bu halka nedir?... Yoksa uyuyamam, dedi.</span></p>
			<p class="Temel-Paragraf"><span class="Normal char-style-override-2">Fakat Attilâ, kuvvetli bir hareketle çekilmişti. Kraliçe, artık bütün kuvveti kesilmeye başlayan parmaklarıyla onun göğsüne tutundu:</span></p>
			<p class="Temel-Paragraf"><span class="Normal char-style-override-2">- Söyle! diye yalvardı. Hıçkırarak, sordu:</span></p>
			<p class="Temel-Paragraf"><span class="Normal char-style-override-2">- Ona nişanlandın mı?</span></p>
			<p class="Temel-Paragraf"><span class="Normal char-style-override-2">Attilâ, kendini güç zabtettiğini sezdiren yutkunmalarla cevap veriyordu:</span></p>
			<p class="Temel-Paragraf"><span class="Normal char-style-override-2">- Sus! Çekil! Birdenbire bana fena bir şey yaptırma! Sana bundan fazla merhamet edemeyeceğimi anlıyorum.</span></p>
			<p class="Temel-Paragraf"><span class="Normal char-style-override-2">- Söyle! Yalnız bunu söyle! Ona nişanlandın mı?</span></p>
			<p class="Temel-Paragraf"><span class="Normal char-style-override-2">- Ellerini çek!</span></p>
			<p class="Temel-Paragraf"><span class="Normal char-style-override-2">Kraliçenin dermanı kesilmiş, vücudu yavaş yavaş düşüyor ve parmakları Attilâ’nın göğsünden kalçalarına doğru vücudunu tırmalayarak iniyordu.</span></p>
			<p class="Temel-Paragraf"><span class="Normal char-style-override-2">Hafif bir sesle:</span></p>
			<p class="Temel-Paragraf"><span class="Normal char-style-override-2">- Söyle! dedi. </span></p>
			<p class="Temel-Paragraf"><span class="Normal char-style-override-2">Parmaklar Attilâ’nın dizlerine kadar inmiş ve kadının dizleri iyice kıvrılarak vücudu yere çökmüştü.</span></p>
			<p class="Temel-Paragraf"><span class="Normal char-style-override-2">Attilâ çekildi.</span></p>
			<p class="Temel-Paragraf"><span class="Normal char-style-override-2">Kraliçe baygın, yüzükoyun yere serildi.</span></p>
			<p class="Temel-Paragraf"><span class="Normal char-style-override-2">Attilâ, batî adımlarla sarayına giriyordu.</span></p>
			<p class="Temel-Paragraf"><span class="Normal char-style-override-2">Attilâ’nın emriyle sarayın kapısına koşan cariyeler, kraliçeyi dâiresine götürdüler, yatağına yatırdılar ve başına sirkeli tülbentler koydular.</span></p>
			<p class="Temel-Paragraf"><span class="Normal char-style-override-2">Kadın birkaç saat içinde üç dört kerre ayılıp bayıldı, sonra biraz uyudu ve nihayet yatağında oturarak cariyelere kendisini yalnız bırakmalarını emretti.</span></p>
			<p class="Temel-Paragraf"><span class="Normal char-style-override-2">Hava kararıncaya kadar, yatağının ortasında kımıldamadan oturdu ve etrafındaki eşyadan en büyüklerini bile göremeyecek kadar düşündü.</span></p>
			<p class="Temel-Paragraf"><span class="Normal char-style-override-2">Attilâ’da bir imparatorluğu idare edecek kudrete mukabil kendisinde Attilâ’yı idare edecek kudreti buluyordu. Birçok yeni imkânlar hissettikçe rahatladı ve nihayet kararını verdi.</span></p>
			<p class="Temel-Paragraf"><span class="Normal char-style-override-2">Başcâriyesini çağırdı:</span></p>
			<p class="Temel-Paragraf"><span class="Normal char-style-override-2">- Bana Zerkon’u gönder! dedi</span></p>
			<p class="Temel-Paragraf"><span class="Normal char-style-override-2">Cüce zıplayarak ve horoz sesleri çıkararak odaya girerken kraliçe yatağından inmiş ve pencere önündeki sedire uzanmıştı. </span></p>
			<p class="Temel-Paragraf"><span class="Normal char-style-override-2">- Buraya gel! dedi ve cüceyi sedirin üstüne çıkardıktan sonra ayaklarının dibine oturttu.</span></p>
			<p class="Temel-Paragraf"><span class="Normal char-style-override-2">Ömründe ilk defa olarak bir kadın vücuduna bu kadar yaklaşan cücenin vücudu, birdenbire gevşeyerek başı öne doğru sarkıvermiş ve kamburu havaya doğru fırlayarak sivrilmişti.</span></p>
			<p class="Temel-Paragraf"><span class="Normal char-style-override-2">Kraliçe, Zerkon’un bir Hindistan cevizinin kılları gibi sert ve seyrek saçlarının arasına parmaklarını sokarak, nefretini gizlemek için başını pencereye doğru çevirdi ve söyledi:</span></p>
			<p class="Temel-Paragraf"><span class="Normal char-style-override-2">- Rahat otur da seninle konuşalım.</span></p>
			<p class="Temel-Paragraf"><span class="Normal char-style-override-2">Bu sıcak ve yumuşak el temasıyla bütün zekâsı tebahhur eden cüce, başını kraliçenin ayakları üstüne bırakmış, solumaya başlamıştı.</span></p>
			<p class="Temel-Paragraf"><span class="Normal char-style-override-2">Kraliçe, Zerkon’un Attilâ ile Onorya’yı kulübede buluşturduğunu ve her sabah bu telâkkiye delâlet ettiğini biliyordu. Fakat Hunlar hâkanına, âşıkane bir sadâkatla merbut olan cücenin ağzından lâkırdı almak hemen hemen imkânsızdı. Bununla beraber, kraliçe emellerine kavuşmak ve entrikalarını tatbik edebilmek için Zerkon’un yardımına kat’iyen muhtaçtı ve cüceyi teshîre karar vermişti.</span></p>
			<p class="Temel-Paragraf"><span class="Normal char-style-override-2">Biliyordu ki Zerkon, Attilâ’nın kardeşi Bleda’nın yanında soytarı iken, bir gün ağlayarak efendisine çok garip birşey söylemiş:</span></p>
			<p class="Temel-Paragraf"><span class="Normal char-style-override-2">- Beni evlendir! demişti.</span></p>
			<p class="Temel-Paragraf"><span class="Normal char-style-override-2">Onun bu arzusu, Bleda’dan başlayarak etrafında herkesi ve nihayet şayia hâlinde yayılarak bütün Hunları güldürmüştü. Zîra vücudunun hiç bir cüz’ü beşerî bir mükemmeliyeti hâiz olmayan, kafasının kemiği münkesir hatlarla dolu, gözlerinin rengi kırmızı bakıra çalan, burnu bir çengel gibi tersine kıvrılmış, omuzları ve beli olmayan, karnı ile dizleri birbirine yapışık, yamru yumru, eciş bücüş, yusyuvarlak Zerkon’da cinsî bir ihtiyaç bulunabileceğine kimse inanmamıştı. Fakat cücenin bu arzusu tâ o vakit kraliçenin dikkatine çarptı ve zeki kadın bunu hiç unutmadı.</span></p>
			<p class="Temel-Paragraf"><span class="Normal char-style-override-2">Şimdi, Zerkon’u teshîr edebilmek için onun en derin ve gizli iştiyakına dokununca, esrarengiz bir yayla harekete gelen masal kapıları gibi, ruhunda bir çok menfezler açılacağını hissediyordu.</span></p>
			<p class="Temel-Paragraf"><span class="Normal char-style-override-2">- Zerkon, dedi, iyi kalbli Zerkon! Ben seni evlendirmek istiyorum!</span></p>
			<p class="Temel-Paragraf"><span class="Normal char-style-override-2">Kraliçenin titrek, tatlı ve güneşli bir sabah rüzgârı gibi ılık sesiyle ağzından çıkan bu söz, cüceyi birdenbire öyle bir sıçrattı ki, bütün vücudu bir an için sedirden ayrıldı ve yerliyerine düştü. Zıplamakta devam ediyor, garip sesler çıkarıyor ve arada bir başını kraliçenin dizlerine ve ayaklarına vuruyordu.</span></p>
			<p class="Temel-Paragraf"><span class="Normal char-style-override-2">Kerka, bir aralık çıplak ayaklarında sıcak bir ıslaklık hissetti. Zerkon’un ağladığını görünce, cücenin başını tekrar okşamağa başladı:</span></p>
			<p class="Temel-Paragraf"><span class="Normal char-style-override-2">- Sana cariyelerimden en güzelini vereceğim. Fakat sen de bana bir hizmet edeceksin.</span></p>
			<p class="Temel-Paragraf"><span class="Normal char-style-override-2">Zerkon, başını kraliçenin dizlerine sürerek:</span></p>
			<p class="Temel-Paragraf"><span class="Normal char-style-override-2">- Ölürüm, senin için ölürüm! Ölürüm! diyordu.</span></p>
			<p class="Temel-Paragraf"><span class="Normal char-style-override-2">Kraliçe, Zerkon’un üstüne eğilerek yavaş yavaş söyledi:</span></p>
			<p class="Temel-Paragraf"><span class="Normal char-style-override-2">- Öyle ise beni dinle! Sen her sabah, Attilâ’dan bir saat evvel yola çıkıyorsun ve koşa koşa gidip «O»nu buluyorsun, değil mi?</span></p>
			<p class="Temel-Paragraf"><span class="Normal char-style-override-2">Zerkon tasdik mânâsına gelen birtakım sesler çıkarıyor ve ilâve ediyordu:</span></p>
			<p class="Temel-Paragraf"><span class="Normal char-style-override-2">- Ölürüm, ben senin için ölürüm, ölürüm!</span></p>
			<p class="Temel-Paragraf"><span class="Normal char-style-override-2">- Peki... «O»nun adı Onorya değil mi? Valantinyen’in kızkardeşi Onorya!</span></p>
			<p class="Temel-Paragraf"><span class="Normal char-style-override-2">Cüce, tasdik ediyordu. Kraliçe sordu:</span></p>
			<p class="Temel-Paragraf"><span class="Normal char-style-override-2">- Söyle bana bakayım... Attilâ onunla ne konuşuyor?</span></p>
			<p class="Temel-Paragraf"><span class="Normal char-style-override-2">Zerkon, kesik ve kopuk sözleri arasında garip çığlıklar ve düdük sesleri çıkararak anlatıyordu:</span></p>
			<p class="Temel-Paragraf"><span class="Normal char-style-override-2">- Şırak... şırak... şırak... Geldi atı Attilâ’nın... Giriyor içeriye... Pısss... Pıss... Konuşuyorlar ince ince... Du...t...</span></p>
			<p class="Temel-Paragraf"><span class="Normal char-style-override-2">Parmaklarıyla işaret yaptı:</span></p>
			<p class="Temel-Paragraf"><span class="Normal char-style-override-2">- Altın... Sarı... Taktı parmağına yüzük...</span></p>
			<p class="Temel-Paragraf"><span class="Normal char-style-override-2">- Onorya taktı değil mi?</span></p>
			<p class="Temel-Paragraf"><span class="Normal char-style-override-2">- Onorya.</span></p>
			<p class="Temel-Paragraf"><span class="Normal char-style-override-2">- Nişanlandılar mı? </span></p>
			<p class="Temel-Paragraf"><span class="Normal char-style-override-2">Cüce, tasdik ediyordu.</span></p>
			<p class="Temel-Paragraf"><span class="Normal char-style-override-2">- Onorya ne diyordu?</span></p>
			<p class="Temel-Paragraf"><span class="Normal char-style-override-2">- Fu...t! dan, dan, dan! Attilâ; dünyayı al, Attilâ şakşuk! Ben de sana varayım.</span></p>
			<p class="Temel-Paragraf"><span class="Normal char-style-override-2">- Sen dünyayı zabtedersen ben seninle evlenirim mi dedi?</span></p>
			<p class="Temel-Paragraf"><span class="Normal char-style-override-2">Cüce tasdik ediyordu.</span></p>
			<p class="Temel-Paragraf"><span class="Normal char-style-override-2">Cüce Zerkon, soytarılık itiyadıyla, sözlerinin arasına birtakım mânâsız lâfızlar ve garip sesler karıştırmasına rağmen, kurnaz bir mahlûktu; zekâsı, dolambaçlı entrika muadelelerini kavramakta emsalsiz bir kabiliyet gösterdiği için, Attilâ tarafından bâzı siyasî işlerin teferruatında da onun delâletine müracaat edildiği olurdu. Bunun için, kraliçe de, Onorya’ya karşı tatbik etmek istediği plânlarda cücenin zekâsını kullanmak istemişti.</span></p>
			<p class="Temel-Paragraf"><span class="Normal char-style-override-2">Dedi ki:</span></p>
			<p class="Temel-Paragraf"><span class="Normal char-style-override-2">- Zerkon! Seninle öyle bir şey yapacağız ki, Attilâ bir daha o kadını göremeyecek.</span></p>
			<p class="Temel-Paragraf"><span class="Normal char-style-override-2">Cüce sevinçle kahkahalar atıyor ve bu fikri çok beğendiğine delâlet eden neşeli hareketler yapıyordu.</span></p>
			<p class="Temel-Paragraf"><span class="Normal char-style-override-2">Kraliçe devam etti:</span></p>
			<p class="Temel-Paragraf"><span class="Normal char-style-override-2">- Sen hiç duydun mu ki Onorya vaktiyle Cermen şövalyelerinden biriyle sevişmiş?</span></p>
			<p class="Temel-Paragraf"><span class="Normal char-style-override-2">Cüce, bir tahatturun parlattığı gözlerle cevap verdi:</span></p>
			<p class="Temel-Paragraf"><span class="Normal char-style-override-2">- Biliyorum.</span></p>
			<p class="Temel-Paragraf"><span class="Normal char-style-override-2">- Diyorlar ki, Onorya bu şövalyeden ayrılalı çok olmuş ve bir daha onunla konuşmamış.</span></p>
			<p class="Temel-Paragraf"><span class="Normal char-style-override-2">- Evet. Bana... Emretti Attilâ... Konuştum gizlice garp­tan gelen casuslarla... Öğrendim ben... Onorya şövalyeden ayrılmış.</span></p>
			<p class="Temel-Paragraf"><span class="Normal char-style-override-2">- Bunu da bana söylediler. Fakat... Şimdi beni iyi dinle! Attilâ, bu kadının hâlâ eski sevgilisiyle konuştuğunu öğrenecek olursa çok öfkelenir, bir daha Onor­ya’nın yüzüne bakmaz! Öyle değil mi?</span></p>
			<p class="Temel-Paragraf"><span class="Normal char-style-override-2">Cüce kafasını sallayarak:</span></p>
			<p class="Temel-Paragraf"><span class="Normal char-style-override-2">- Öyle! Öyle! dedi</span></p>
			<p class="Temel-Paragraf"><span class="Normal char-style-override-2">Kerka, yüzünde her vakitki saf mânâları değiştiren şeytanî takallüslerle anlatıyordu:</span></p>
			<p class="Temel-Paragraf"><span class="Normal char-style-override-2">- Ben sana bir mendil vereceğim. Bunun üstünde o şövalyenin markası bulunacak. Ben bu markayı cariyelerime gizlice işleteceğim. Sen bu mendili Attilâ’ya götüreceksin ve ona; «Ben bu mendili kulübede yerde buldum. O gün Onorya bir de mektup okuyordu. Şüpheye düştüm. Kolculardan tahkikat yaparak öğrendim ki o sabah siz gittikten sonra şövalye kulübenin penceresine gelerek bu mendil ile mektubu kıza vermiş ve onu dudaklarından öpmüş.» diyeceksin, Attilâ bunu duyunca sana yeniden tahkikat yaptıracak. Ne dediğimi anladın ya? </span></p>
			<p class="Temel-Paragraf"><span class="Normal char-style-override-2">Cüce ellerini çırpıyor, sıçrıyor;</span></p>
			<p class="Temel-Paragraf"><span class="Normal char-style-override-2">- İyi! İyi! İyi! diyordu.</span></p>
			<p class="Temel-Paragraf"><span class="Normal char-style-override-2">Kraliçe Zerkon’un elini tutarak devam etti:</span></p>
			<p class="Temel-Paragraf"><span class="Normal char-style-override-2">- Attilâ seni tahkikata gönderince, biraz dolaştıktan sonra ona gidip: «Evvelki gece Hun topraklarına kırmızı gömlekli bir atlı girmiş, ormanlardan geçmiş, bir avcı kulübesinde sabahlamış, öğleye doğru Onorya’nın kulübesine uğradıktan sonra çıkıp gitmiş.» diyeceksin. Eğer Attilâ:  “Bu avcı kimdir? Getir bana!” diye sorarsa, vaktiyle bizim Erlak’a lalalık eden ihtiyar Terlâ’yı söyleyeceksin, ben bugün onunla konuşacağım, her şeyi ona anlatacağım, beni kızı gibi sever, senin söylediklerini o da Attilâ’ya anlatacaktır. İyi mi?</span></p>
			<p class="Temel-Paragraf"><span class="Normal char-style-override-2">Zerkon, kraliçenin ellerini öperek tekrarlıyordu:</span></p>
			<p class="Temel-Paragraf"><span class="Normal char-style-override-2">— İyi! İyi! İyi!</span></p>
			<p class="Temel-Paragraf"><span class="Normal char-style-override-2">Kraliçe, plânının cüce tarafından anlaşılmasına ve beğenilmesine memnun olarak doğruldu:</span></p>
			<p class="Temel-Paragraf"><span class="Normal char-style-override-2">- Bundan sonra, güya sen Garplılarla konuşmuş olacaksın ve Attilâ’ya giderek şöyle söyleyeceksin: “Onorya, Cermen şövalyesine de tıpkı sana verdiği gibi bir halka vermiş. Ona da: «Eğer Attilâ’yı öldürürsen sana varırım.» demiş.” diyeceksin. Bunu da anladın mı?</span></p>
			<p class="Temel-Paragraf"><span class="Normal char-style-override-2">Cücenin bakır renkli gözlerinde şerrâreler göründü; bütün vücudu kaynıyor, sevincini göstermek için soytarıca hareketler yapmaya hazırlanıyordu. Onun yerinden fırlayarak yerlerde yuvarlandığını anlayan kraliçe:</span></p>
			<p class="Temel-Paragraf"><span class="Normal char-style-override-2">- Dur! dedi. Daha bitmedi. Bu gece, yemekten sonra bana geleceksin ve markalı mendili alacaksın, anladın mı?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Sonra, yarın, Attilâ Onorya’dan ayrıldıktan sonra, öğle vakti mendili ona götüreceksin ve söylediğim sözleri söyleyeceksin. Bunu da anladın mı?</span></p>
			<p class="Temel-Paragraf"><span class="Normal char-style-override-2">- Anladım bunu da.</span></p>
			<p class="Temel-Paragraf"><span class="Normal char-style-override-2">- Ne söyleyeceğini biliyor musun?</span></p>
			<p class="Temel-Paragraf"><span class="Normal char-style-override-2">- Biliyorum.</span></p>
			<p class="Temel-Paragraf"><span class="Normal char-style-override-2">- Bir daha anlat bakayım.</span></p>
			<p class="Temel-Paragraf"><span class="Normal char-style-override-2">Zerkon, markalı mendili kulübede bulduğunu, kolcuların söylediklerini birer birer Attilâ’ya anlatıyormuş gibi kraliçeye nakletti.</span></p>
			<p class="Temel-Paragraf"><span class="Normal char-style-override-2">Kerka, gittikçe canlanarak devam etti:</span></p>
			<p class="Temel-Paragraf"><span class="Normal char-style-override-2">- Sonra Attilâ seni tahkikata gönderirse, ona yeniden neler söyleyeceğini de biliyorsun değil mi?</span></p>
			<p class="Temel-Paragraf"><span class="Normal char-style-override-2">Cüce, kendinden emin olarak cevap verdi:</span></p>
			<p class="Temel-Paragraf"><span class="Normal char-style-override-2">- Biliyorum bunu da.</span></p>
			<p class="Temel-Paragraf"><span class="Normal char-style-override-2">Ve hiç bir şeyi unutmadığını kraliçeye isbat etti.</span></p>
			<p class="Temel-Paragraf"><span class="Normal char-style-override-2">Kerka, bunun üzerine sedirden inerek ayağa kalktı ve cüceye âmirâne bir işaret ederek:</span></p>
			<p class="Temel-Paragraf"><span class="Normal char-style-override-2">- Pekâlâ! Kalk öyle ise! Şimdilik bu kadar! Eğer dediklerimi iyi yaparsan seni evlendireceğim.</span></p>
			<p class="Temel-Paragraf"><span class="Normal char-style-override-2">Zerkon sedirden yere yuvarlanarak, kraliçenin ayakları dibinde takla atmaya başladı, gene o garip horoz seslerini çıkarıyor ve arada bir Kerka’nın dizlerini öpüyordu.</span></p>
			<p class="Temel-Paragraf"><span class="Normal char-style-override-2">Kraliçe Zerkon’un başının yassı tepesine bir fiske vurarak bağırdı:</span></p>
			<p class="Temel-Paragraf"><span class="Normal char-style-override-2">- Yeter! Yeter! Dedi. Artık kalk git!</span></p>
			<p class="Temel-Paragraf"><span class="Normal char-style-override-2">Ve cüce, gerisin geriye kapıya doğru giderek elleriyle Kerka’ya bûse işaretleri yaparken, artık gülmekten kendini alamayan kraliçe ona seslendi:</span></p>
			<p class="Temel-Paragraf"><span class="Normal char-style-override-2">- Hem de sana cariyelerimden en güzelini vereceğim!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Tarihin bütün büyük «aksiyon» adamları gibi Atti­lâ’nın iradesi de, karar ve icra safhaları arasında bir saniye tereddüt vakfesi geçirmeyen, tasavvurlarını imkân ol­dukça fiil hâline kalbeden ve ekseriya bu imkânları yaratan en yüksek bir faaliyet derecelerine çıkardı. Bir dakikada verdiği kararla bütün Hunları istilâlara sevkeden bu adam, suikast meselesinde de kararını tereddütsüz vermiş ve Orest’le Rustiçyüs’ü çağırarak onlara emretmişti:</span></p>
			<p class="Temel-Paragraf"><span class="Normal char-style-override-2">- Derhal Kostantiniyye’ye gitmek için yola çıkacaksınız ve orada imparator Teodos’a anlatacaksınız ki Attilâ, hayatına kastetmek isteyen Şarkî Roma başvekili Krizafyüs’ün başını istiyor. Teodos düşünsün. Attilâ’ya bü­tün Roma topraklarını yahut Krizafyüs’ün başını verecek. Hangisi onun için daha kıymetliyse onu muhafaza ve ötekini feda etsin! Hunlara, Konstantiniyye surları üstüne yürümek emrini verdirip verdirmemek Teodos’un muk­tedir olduğu bir keyfiyettir. Roma arazisindeki, Hun hâinlerinin kâffesini teslim etmek mecburiyeti, hiç münakaşa edilemez. Hâinler listesini kendisine hatırlatınız. Bu şartlardan herhangi birini reddederse, Attilâ, bütün cihanın gözleri önünde şunları yapacaktır: </span></p>
			<p class="Temel-Paragraf"><span class="Normal char-style-override-2">Evvelâ: Roma başelçisi Maksimyen ile diğer elçiler Prisküs ve Vijilas’ın kafalarını uçuracaktır.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Saniyen: Hun topraklarında bulunan bütün Romalıları ihraç ve eşyalarını müsadere edecektir.</span></p>
			<p class="Temel-Paragraf"><span class="Normal char-style-override-2">Sâlisen: Beşyüzbin atlı Teodos’u nişan alarak Kostan­ti­niyye’ye doğru yürüyecektir.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Orest ve Rustiçyüs Attilâ’nın bu talimatını aldıktan sonra yola çıktılar.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Hun elçilerinin Kostantiniyye’ye vürudları, saray ve hükümet mahâfilinde büyük merak ve endîşe doğurmuştu, bilhassa kendi elçilerinden bir haber alamadığı için telâş içinde bulunan İkinci Teodos, Attilâ’nın gönderdiği adamlara fevkalâde bir hüsnükabul icra edilmesini emretti. Orest’le Rustiçyüs’ü imparatora âit mükellef köşklerden birinde misafir ettiler ve imparator o gece şereflerine büyük bir ziyafet verdi.</span></p>
			<p class="Temel-Paragraf"><span class="Normal char-style-override-2">Sofrada Hun elçilerinin gayet ağır durmalarından ve teşrîfat hâricinde hiç bir söz söylememelerinden, az şarap içmelerinden, imparator Teodos, vahim ve tehlikeli bir teklif karşısında kalacağını hissetmişti. Merak sevkiyle, ziyafetten sonra, elçileri derhal siyasî bir mükâlemeye davet etti.</span></p>
			<p class="Temel-Paragraf"><span class="Normal char-style-override-2">Geceyarısı, Orest ve Rustiçyüs, imparator sarayının binlerce âvize ile pırıl pırıl yanan büyük resm-i kabul salonuna alındılar.</span></p>
			<p class="Temel-Paragraf"><span class="Normal char-style-override-2">İmparator, son derece dostâne ve mültefit bir edâ ile elçilere dedi ki:</span></p>
			<p class="Temel-Paragraf"><span class="Normal char-style-override-2">- Attilâ’mızın sıhhat ve afiyette berdevam olduğu müjdesini tekrar eder misiniz?</span></p>
			<p class="Temel-Paragraf"><span class="Normal char-style-override-2">Orest imparatora doğru metin bir adım attı, sağ elinin şahadet parmağıyla havayı yırtarak kolunu yukarı kaldırdı ve Teodos’un en küçük rütbeli bir memura bile göstermediği, yüksek ve satvetli bir hâkimiyetle bağırdı:</span></p>
			<p class="Temel-Paragraf"><span class="Normal char-style-override-2">- Senin de efendin olan efendimiz Attilâ, kendisine Kostantiniyye’de bir saray hazırlamanı emrediyor. Eğer şartlarını kabul etmezsen beş yüz bin atlısıyla buraya gelecektir.</span></p>
			<p class="Temel-Paragraf"><span class="Normal char-style-override-2">Bu emir, başına resm-i kabul salonunun yüksek tavanından ağır bir cisim hâlinde düşüyormuş gibi, Teodos’u şaşırttı. Elçilerin görebilecekleri kadar bariz bir ihtilâçla sallanmıştı. Kararsız, mütelevvin, hilekâr, âciz şahsiyetiyle bütün Roma’nın tereddisine canlı bir timsal olan imparator, cevap olarak verebilecek bir tek kelime araştırıyor... gözleri, oyuklarında kanatları yolunmuş haşerât gibi çırpınıyordu. Başını önüne eğdi ve nihayet, korku ile yavaş yavaş kaldırdı:</span></p>
			<p class="Temel-Paragraf"><span class="Normal char-style-override-2">- Attilâ eskiden dostlarına karşı bu lisânı istimal etmezdi, dedi.</span></p>
			<p class="Temel-Paragraf"><span class="Normal char-style-override-2">İmparatorun yüzünde bu âciz hareketleri gördükçe, başı salâbetle dikilen Orest cevap verdi:</span></p>
			<p class="Temel-Paragraf"><span class="Normal char-style-override-2">- Hunların hâkanı dostlarına karşı kullandığı lisânı hiç bir vakit değiştirmiş değildir; fakat Roma’nın fısk-u fücur ile melûf imparatoru bilmelidir ki Attilâ, hayatına kasdetmek isteyen bir insanı, dost zannedecek kadar ne âlicenap, ne de budaladır.</span></p>
			<p class="Temel-Paragraf"><span class="Normal char-style-override-2">Teodos bahsin dönüp dolaşıp bu mevzua geleceğini tahmin etmişse de, verilecek hiç bir cevap olmadığı için, bu mükâlemedeki zaafını başlangıçta hissetmişti. Onun, bütün tavırlarını mecalsiz bırakan zaafı da, bu tahmininden ileri gelmişti. Yalnız küçük bir ümidi vardı. Nihayet ona sarıldı:</span></p>
			<p class="Temel-Paragraf"><span class="Normal char-style-override-2">- Ben bunu sonradan haber aldım. Bilmiyordum. Hey’et-i vükelâyı değiştireceğim. Şimdiden huzurunuzda, Krizafyüs’ün hizmetine nihayet vereceğim! dedi.</span></p>
			<p class="Temel-Paragraf"><span class="Normal char-style-override-2">Orest bağırdı:</span></p>
			<p class="Temel-Paragraf"><span class="Normal char-style-override-2">- Attilâ, onun başını istiyor!</span></p>
			<p class="Temel-Paragraf"><span class="Normal char-style-override-2">İmparator, gene sallandı. Bu kadarını tahmin etmemişti. Mamaafih elçilerle herhangi bir münakaşanın, Hun inadını tahrikten başka bir netice vermeyeceğini bilerek, dâima kullandığı diplomasi lisânıyla cevap verdi:</span></p>
			<p class="Temel-Paragraf"><span class="Normal char-style-override-2">- Krizafyüs’ün herhangi bir tarzda cezalanmasına muarız değilim. Attilâ’ya hulûsumu isbâta muktedirim, dedi.</span></p>
			<p class="Temel-Paragraf"><span class="Normal char-style-override-2">Orest bu cevabın altında gizlenen vesveseyi ve hilekârâne temayülleri anlamıştı:</span></p>
			<p class="Temel-Paragraf"><span class="Normal char-style-override-2">- Hayır! dedi, artık Hun kavmi, Kostantiniyye’nin dişi zekâsiyle oyalanamaz. Teodos unutuyor mu ki Attilâ’nın Anatolyüs’le yaptığı sulh muahedesinde de bize teslim etmeğe mecbur olduğu hâinlerin adedi 17’den fazla idi? En aşikâr maddeler üzerinde bile Roma’nın bize ihanetini gördük. Artık beklemeğe vaktimiz yoktur. Bize derhal başvekilinizin kafası verilecektir ve Roma arazisinde bulunan bütün hâin vatansızlar iade edilecektir. Attilâ diyor ki: Teodos düşünsün; Attilâ ya bütün Roma topraklarını yahut Krizafyüs’ün başını istiyor. Hangisi onun için daha kıymetliyse onu muhafaza ve ötekini feda etsin. Roma arazisinde bulunan hâinlerin kâffesini teslim etmek hususundaki mecburiyet de münâkaşa edilemez.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Orest imparatora doğru bir adım daha attı ve yumruğunu sallayarak:</span></p>
			<p class="Temel-Paragraf"><span class="Normal char-style-override-2">- Bu şartlardan herhangi birini reddederseniz, bütün cihanın gözleri önünde şunlar olacaktır: Evvelâ: Bizde bulunan elçilerinizin başlarını uçuracağız. Saniyen: Hun topraklarında bulunan Romalıların emlâk ve emvallerini müsadere, kendilerini kovacağız. Sâlisen: Bütün oklarımızla sana ve saltanatına nişan alacağız. Attilâ’nın fermanı budur.</span></p>
			<p class="Temel-Paragraf"><span class="Normal char-style-override-2">Teodos artık başının dönmesini hissetmeğe başlamıştı; istirahata o kadar muhtaç bir hâle gelmişti ki, mükâlemeyi ertesi güne tehir ettiğini elçilere söylemek cesaretini nefsinde bulmaktan başka, hiç bir şey istemiyordu.</span></p>
			<p class="Temel-Paragraf"><span class="Normal char-style-override-2">Yavaş yavaş ayağa kalktı:</span></p>
			<p class="Temel-Paragraf"><span class="Normal char-style-override-2">- Konuşmak için fena bir saat intihap ettik. Benim uyumak için itiyâdım olan saati fazlaca tecâvüz etmiş bulunuyoruz. Yarın devam ederiz.</span></p>
			<p class="Temel-Paragraf"><span class="Normal char-style-override-2">Elçiler, basit bir selâmdan sonra çekildiler. İmparator dâiresine girerken başında, tam alnının üstünde müthiş bir ağrı hissediyordu ve anlıyordu ki bu, yıkılan bir saltanatın enkazı altında kalmış felâketzede bir başın ağrısıdır...</span></p>
			<p class="Temel-Paragraf"><span class="Normal char-style-override-2">Hun elçilerinin imparatorla mülakatları ertesi gün sarayda şayi olmuş ve büyük bir heyecan uyandırmıştı. Başvekil derhal saraya geldi ve Teodos’un huzuruna çıkarak:</span></p>
			<p class="Temel-Paragraf"><span class="Normal char-style-override-2">- Felâketi haber aldım ve ne yapacağımı şaşırdım, dedi.</span></p>
			<p class="Temel-Paragraf"><span class="Normal char-style-override-2">İmparatoru da kendisi gibi şaşkın, meyus görünce büsbütün telâş etti:</span></p>
			<p class="Temel-Paragraf"><span class="Normal char-style-override-2">- Emrederseniz Roma’yı terkedeyim, hayâtımı kurtarmak için en büyük fedakârlığa bile hazırım, dedi.</span></p>
			<p class="Temel-Paragraf"><span class="Normal char-style-override-2">İmparator Krizafyüs’ün firarından doğacak siyasî felâketleri derhal tasavvur ettiği için:</span></p>
			<p class="Temel-Paragraf"><span class="Normal char-style-override-2">- Olmaz, cevabını verdi; böyle bir rezalet, bütün devletler indindeki nüfuz ve itibârımızı kesretmeye, hattâ mahvetmeğe saik olur. Her zamandan ziyade bugün vazifeniz başında bulunmalısınız.</span></p>
			<p class="Temel-Paragraf"><span class="Normal char-style-override-2">Başvekil:</span></p>
			<p class="Temel-Paragraf"><span class="Normal char-style-override-2">- Hayâtım? diye tekrar ediyordu.</span></p>
			<p class="Temel-Paragraf"><span class="Normal char-style-override-2">İmparator, başını salladı:</span></p>
			<p class="Temel-Paragraf"><span class="Normal char-style-override-2">- Ben de sizi, sizin kadar düşünüyorum; en büyük düşmanımıza, en büyük memurumuzun başını vermek şimdiye kadar Garbî ve Şarkî Roma’nın başına gelmiş bir felâket değildir; tahmin edebilirsiniz ki ben buna kolay kolay razı olmam. Bugün elçilerle bir mülakatımız daha var. Attilâ’ya arazî olarak, para olarak, tâvizât olarak birçok fedâkârlıklarda bulunacağım. Gecemi bunları düşünmekle geçirdim. Attilâ’yı tatmin edebileceğimi ümit ediyorum.</span></p>
			<p class="Temel-Paragraf"><span class="Normal char-style-override-2">Krizafyüs, imparatorun bu zayıf vaadiyle hiç de müteselli olmadan saraydan çıktı.</span></p>
			<p class="Temel-Paragraf"><span class="Normal char-style-override-2">Arkadiyüs’ün vârisi ve “büyük” unvanının sahibi İkinci Teodos, Şarkî Roma’nın faziletten mahrum ve seyyiât ile âlûde bir sîmâsıydı ve irâdesinin gevşekliğiyle halk üzerinde bütün nufûzunu kaybetmiş bulunuyordu. İhtirassız bir adam olduğu için, elliye yaklaştığı halde yüzünde çizgi namına pek az şey vardı ve onbeş yaşında görü­nü­yordu.</span></p>
			<p class="Temel-Paragraf"><span class="Normal char-style-override-2">Bâzı meziyetleri yok değildi: İyi eskrim kullanır, ok atar, ata biner ve avda muvaffakiyet gösterirdi. Bunlardan başka o kadar hüsnühattı vardı ki, mukarribîni kendisine «Hattat» lakabını takmışlardı ve Avrupa’da bu unvan ile mâruftu. Ukalâ zevcesi Atenais ile hemşiresi Polşeri’nin telkini altında iş yapardı.</span></p>
			<p class="Temel-Paragraf"><span class="Normal char-style-override-2">Bu meseleyi de onlara danıştı. Attilâ’ya birçok tâvizât vererek, başvekilin hayatını kurtarmasını tavsiye eden de onlardı.</span></p>
			<p class="Temel-Paragraf"><span class="Normal char-style-override-2">İmparator ikinci defa olarak elçileri huzuruna kabul etti:</span></p>
			<p class="Temel-Paragraf"><span class="Normal char-style-override-2">- Vaziyeti inceden inceye tedkik ve derpiş ettim, dedi. Kudretli hâkanınızı bütün taleplerinde ve tekliflerinde haklı buluyorum. Ve şartlarının hepsini kabul ediyorum. Ancak sizlerden bir ricam var: Hâkanınıza bildiriniz ki, ben kendisine başvekilimin hayâtından daha kıymetli birçok şeyler vermeği düşündüm. Eminim ki bu tâvizât Hun kavminin hayatı ve saadeti namına, bir başvekilin kuru kafasından bin kerre daha kıymetlidir. Milletine karşı büyük aşkından emin olduğum Attilâ, bu teklifi ciddiyetle mülâhaza ve memnuniyetle kabul edecektir.</span></p>
			<p class="Temel-Paragraf"><span class="Normal char-style-override-2">İmparator elçinin yüzüne baktı. Orest’te bir itiraz hareketi görünmemişti. Teodos cesaretle devam etti:</span></p>
			<p class="Temel-Paragraf"><span class="Normal char-style-override-2">- Tekliflerimi hülâsa edeyim. Gerek Şarkî Roma imparatoru muhatabınız İkinci Teodos, gerekse nezdinde tavassutta bulunacağım Garbî Roma imparatoru Valantinyen bundan böyle, Hunların hâkanı Attilâ’ya İran şahları gibi en büyük hükümdar nazarıyla bakacaklardır ve bu baptaki hukuk ve merasimi kabul edeceklerdir. Hâkanınızın evvelce müşavir elçi olarak bizden istediği, fakat göndermediğimiz Anatolyüs ile Nomos emrine verilecektir. İmparatorluğumuz bütçesi pek harap bir halde olmakla beraber, başvekilimizin hayâtını muhafaza endişesiyle büyük bir fidye-i necat îtâsına da âmâde bulunuyoruz. Bütün bu fedâkârlıklarımıza mukabil Hun hâkanından istirhamımız, nezdinde bulunan sefirlerimizle burada bulunan başvekilimizin af ve âzât edilmeleridir.</span></p>
			<p class="Temel-Paragraf"><span class="Normal char-style-override-2">Orest cevap verdi:</span></p>
			<p class="Temel-Paragraf"><span class="Normal char-style-override-2">- Bu tekliflerinizin Attilâ tarafından nasıl karşılanacağını bilmemekle beraber bunları hâkanımıza iblâğ etmek vazifemizdir.</span></p>
			<p class="Temel-Paragraf"><span class="Normal char-style-override-2">Cevap, İmparatoru ve binnetîce bütün saray ve hükümet erkânını memnun etti. Elçiler imparatorun tekliflerini sâî vâsıtasiyle Attilâ’ya bildirdiler ve cevap gelinceye kadar Kostantiniyye’de prensler gibi îzaz ve ikram edilerek beklediler.</span></p>
			<p class="Temel-Paragraf"><span class="Normal char-style-override-2">Bu intizar esnasında Konstantiniyye, heyecandan çalkalanıyordu. Halk, hükümet ve saray, menfî bir cevap ihtimâli karşısında başvekili feda yahut harbi kabûl şekillerinden biri üzerinde şiddetle münâkaşalara girişmişlerdi.</span></p>
			<p class="Temel-Paragraf"><span class="Normal char-style-override-2">Nihayet Attilâ’nın cevabı geldi. Hunların hâkanı imparator Teodos’un bütün fedâkârlıklarını memnuniyetle kabul ediyor, Hun diyarında mevkuf bulunan Roma elçilerini serbest bırakıyor, hattâ Tuna sahillerinde Roma ile münâzaalı olan bâzı arazideki hukukundan feragat ediyor, onyedi hâin dâvasında ısrar etmiyor, fakat kat’iyen ve katıbeten, hattâ bilâ ifâte-i zaman, Krizafyüs’ün başını istiyor ve bu noktada müzâkereye yanaşmıyordu.</span></p>
			<p class="Temel-Paragraf"><span class="Normal char-style-override-2">Bu cevabı alan İkinci Teodos aşikâr surette sapsarı kesilmişti.</span></p>
			<p class="Temel-Paragraf"><span class="Normal char-style-override-2">- Düşünelim, düşünelim, dedi,</span></p>
			<p class="Temel-Paragraf"><span class="Normal char-style-override-2">Elçiler memleketlerine döndüler.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">450 senesi büyük vekayi ile girdi. Hun orduları takım takım Tuna sahillerine geliyordu. Ostrogotlar, Jepitler, Heroller gibi tebaadan olan milletler silâhlanıyorlardı ve bütün Hunların ayaklandığı haberi Avrupa’ya yayılıyordu</span></p>
			<p class="Temel-Paragraf"><span class="Normal char-style-override-2">Yalnız Şarkî değil, Garbî Roma imparatorluğunu da endişe istilâ etmişti. Her iki diyarda da galeyan içinde bulunan milletler, başlarını havaya kaldırdıkları vakit bütün hayat ve istiklâllerini kaplayan simsiyah bir bulut görüyorlardı: Attilâ!</span></p>
			<p class="Temel-Paragraf"><span class="Normal char-style-override-2">Ve nihayet, Attilâ’nın sarayından hareket eden iki elçi, şarka ve garba doğru yola çıkıyorlardı. Biri Şarkî Roma imparatoru İkinci Teodos’un, öteki de Garbî Roma imparatoru Valantinyen’in huzuruna aynı gün, aynı saatta çıktılar ve ikisi de bu hükümdarlara aynı cümleyi söylediler:</span></p>
			<p class="Temel-Paragraf"><span class="Normal char-style-override-2">- Senin de efendin olan efendimiz Attilâ, burada kendisine şâhâne bir saray hazırlamanı emrediyor, zira gelecektir.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Kraliçenin</span><span class="Normal char-style-override-2"> Zerkon’a mendili verdiği günün gecesi Attilâ, saraydaki odasında alçak bir sedire arkaüstü uzan­mış, dizlerini dikmiş, tavanda bir noktaya bakıyor ve ara­da bir gözlerini yumarak, birkaç dakika, uyur gibi duruyordu.</span></p>
			<p class="Temel-Paragraf"><span class="Normal char-style-override-2">Büyük vak’aların ertesi günlerinde ve daha büyük vak’aların arefelerinde, Attilâ, mâzîyi tahayyül ve atîyi ta­savvur için, bu vaziyette, saatlerce kımıldamadan yatmayı âdet edinmişti. Başvekili, nazırları yahut müşavirleri huzuruna girdikleri vakit Attilâ’yı ekseriya bu halde bu­lurlardı. Hunların hâkanı gerek onları dinlerken, gerekse emirlerini verirken hiç bir hareket yapmaz ve gözlerini sabit bir noktadan ayırmaz, bazen de uyur gibi gö­rü­nür­dü. Bu zahirî sükûnuyla, ruhî kudretinin yayını azamî de­re­cede geren ve birdenbire faaliyete geçince, maniaların üstünden gökyüzüne doğru büyük kavisler çizerek atlamasını bilen, durup dinlenmeden çalışan ve didinen bu hârikalar adamı, o gece de yakın bir istikbâle ait mühim tasavvurlar içinde idi. Her geçen saat muhay­ye­le­sin­de, Avrupa haritasını yeni bir tahavvüle uğratıyordu.</span></p>
			<p class="Temel-Paragraf"><span class="Normal char-style-override-2">Baltık denizinden Akdeniz sahillerine ve Boğaziçinden Cebelitârık’a kadar hayâlen yaptığı seyâhatta, atının nalları altından büyük arazi parçaları geçiyor ve Avrupa kıtası en yüksek şâhikalariyle uçup gidiyordu.</span></p>
			<p class="Temel-Paragraf"><span class="Normal char-style-override-2">Her saniye değişen ve cihangirin muhayyelesinde birbirlerini fasılasız tâkibeden bu levhaların hepsinde de, sabit ve müşterek bir tek hayâl vardı: esmer tenli, kurum renginde siyah gözlü ve sık uzun siyah kirpiklerinde bir ormanın ağaçlıkları arasından görünen uzak bir yangın gibi kudretli ve ateşîn ruhunun heyecanlı mazarası temâşâ edilen, şehvetli ve cür’etkâr, dâima büyük şeyler isteyen ve daha büyüğü oldukça ona doymayan, ikballere aç, dilber ve haris bir kadın hayâli.</span></p>
			<p class="Temel-Paragraf"><span class="Normal char-style-override-2">Attilâ için zabt ve teshir hedefleri dâima ikiydi: düşman toprağı ve kadın kalbi. Bütün hayatında bu iki emel daima tev’em olmuştu ve bir kerre o hedeflere vâsıl olup da saltanatını tesis ettikten sonra, yine yeni topraklar ve yeni kalbler aramıştı.</span></p>
			<p class="Temel-Paragraf"><span class="Normal char-style-override-2">Bunun için nazarlarını şarktan ziyade garbe çeviriyor ve Valantinyen’in taç ve tahtıyla kızkardeşinin kalbini aynı zamanda teshir etmek istiyordu. Onorya’nın Attilâ nazarında aldığı ehemmiyet ve Attilâ’nın hayatında işgal ettiği büyük mevki, onun istilâ emelleriyle doğrudan doğruya alâkadar olmasından dolayı idi.</span></p>
			<p class="Temel-Paragraf"><span class="Normal char-style-override-2">Attilâ saatlerce o halde kaldı ve saatlerce kolunu bile kımıldatmadı Kudretlerini tasarruf ve ruhî sükûnunu temin ediyordu.</span></p>
			<p class="Temel-Paragraf"><span class="Normal char-style-override-2">Birdenbire oda kapısı açıldı, kırmızı kırmızı ve yuvarlak bir şekil, odanın ortasına kadar gelerek taklalar attı ve haykırdı.</span></p>
			<p class="Temel-Paragraf"><span class="Normal char-style-override-2">Attilâ, gene hiç kımıldamamış ve sedirin yanına kadar yuvarlanan Zerkon’un yüzüne bakmamıştı. </span></p>
			<p class="Temel-Paragraf"><span class="Normal char-style-override-2">Cüce bir sıçrayışta evvelâ sedirin üstüne, sonra da Attilâ’nın göğsüne çıkıp oturdu. Bu hareketi ekseriya yapar ve hâkanın itirazına uğramazdı. Bunun için Zerkon, sarayda «en hür ve serbest Hun» diye mâruftu.</span></p>
			<p class="Temel-Paragraf"><span class="Normal char-style-override-2">Attilâ’nın çelik göğsü bu yeni sıkleti hissetmemiş gibiydi; fakat cücenin hâlinde fevkalâde hâdiselere mahsus hassasiyet Attilâ’nın dikkatini celbetti.</span></p>
			<p class="Temel-Paragraf"><span class="Normal char-style-override-2">Hunların hâkanı cücenin çukur yanağına dostâne bir şamar indirerek sordu:</span></p>
			<p class="Temel-Paragraf"><span class="Normal char-style-override-2">- Anlat bakalım! Sen mühim bir şey söylemek istiyorsun.</span></p>
			<p class="Temel-Paragraf"><span class="Normal char-style-override-2">Zerkon, markalı mendili çıkararak Attilâ’ya uzattı:</span></p>
			<p class="Temel-Paragraf"><span class="Normal char-style-override-2">- Hele şuna bir bak! dedi.</span></p>
			<p class="Temel-Paragraf"><span class="Normal char-style-override-2">Attilâ büyük avucu içinde bir kelebek gibi ezilip büzülen mendilin markasını tetkik ederek:</span></p>
			<p class="Temel-Paragraf"><span class="Normal char-style-override-2">- Ne bu? diye sordu.</span></p>
			<p class="Temel-Paragraf"><span class="Normal char-style-override-2">Zerkon, şımarık iki kahkaha arasında:</span></p>
			<p class="Temel-Paragraf"><span class="Normal char-style-override-2">- Bil bakayım! dedi.</span></p>
			<p class="Temel-Paragraf"><span class="Normal char-style-override-2">Attilâ, cüce tarafından imtihana çekilen tahmin kuvvetini denemekten hoşlanarak, nâ-mer’î bir gülümseyişle cevap verdi:</span></p>
			<p class="Temel-Paragraf"><span class="Normal char-style-override-2">- Bu, Onorya’mn mendillerinden biri, üstündeki marka da onun isminin baş harfleri. Fakat bu kadarcık şeyi bilmekten ne çıkar? Sen her halde bu mendile dâir benden çok şey biliyorsun.</span></p>
			<p class="Temel-Paragraf"><span class="Normal char-style-override-2">Cüce gözlerini açtı ve mühim bir haber vereceğini efendisine hissettirdi. Attilâ dinlemeği vâ’detti:</span></p>
			<p class="Temel-Paragraf"><span class="Normal char-style-override-2">- Söyle bakalım, dedi.</span></p>
			<p class="Temel-Paragraf"><span class="Normal char-style-override-2">Cüce anlattı ki Onorya gözlerinde şeytanların bakışıyla bu mendili uzun uzun kokluyor ve öpüyormuş. Cüce bunu gözleriyle görmüş.</span></p>
			<p class="Temel-Paragraf"><span class="Normal char-style-override-2">Onorya’ya âit en küçük şeye ehemmiyet veren Attilâ:</span></p>
			<p class="Temel-Paragraf"><span class="Normal char-style-override-2">- Bu mendil ha?!... dedi ve mendile bir daha baktı.</span></p>
			<p class="Temel-Paragraf"><span class="Normal char-style-override-2">Bu küçük ipek parçasının kıvrımları ve buruşukları arasındaki esrarı anlamaya çalışan gözlerinde ince bir dikkat parladı.</span></p>
			<p class="Temel-Paragraf"><span class="Normal char-style-override-2">Cüce gene anlattı ki bu mendil, kulübenin penceresine gelen bir Cermen şövalyesi tarafından Onorya’ya verilmiştir.</span></p>
			<p class="Temel-Paragraf"><span class="Normal char-style-override-2">Attilâ, birdenbire doğruldu ve cüce tekerlek vücûduyla evvelâ sedirin üstüne, oradan da yere yuvarlandı.</span></p>
			<p class="Temel-Paragraf"><span class="Normal char-style-override-2">Attilâ’nın gözleri büyümüştü:</span></p>
			<p class="Temel-Paragraf"><span class="Normal char-style-override-2">- Yalansa seni ne yapayım? dedi. </span></p>
			<p class="Temel-Paragraf"><span class="Normal char-style-override-2">Cüce bir kelime ile cevap verdi:</span></p>
			<p class="Temel-Paragraf"><span class="Normal char-style-override-2">- Sevme!</span></p>
			<p class="Temel-Paragraf"><span class="Normal char-style-override-2">- Başka?</span></p>
			<p class="Temel-Paragraf"><span class="Normal char-style-override-2">- Etlerime çivi mıhla!</span></p>
			<p class="Temel-Paragraf"><span class="Normal char-style-override-2">- Başka?</span></p>
			<p class="Temel-Paragraf"><span class="Normal char-style-override-2">- Beni akbabalara ver!</span></p>
			<p class="Temel-Paragraf"><span class="Normal char-style-override-2">- Peki... Anlat bakalım.</span></p>
			<p class="Temel-Paragraf"><span class="Normal char-style-override-2">Cüce sedirin yanında yere bağdaş kurdu ve gövdesini sallaya sallaya bu şövalyenin eskiden Onorya’ya âşık olan ve peşini bırakmayan mahut Cermen olması lâzım geldiğini söyledi.</span></p>
			<p class="Temel-Paragraf"><span class="Normal char-style-override-2">Attilâ bağırdı:</span></p>
			<p class="Temel-Paragraf"><span class="Normal char-style-override-2">- Odur!</span></p>
			<p class="Temel-Paragraf"><span class="Normal char-style-override-2">Sonra yine eski vaziyetinde uzanarak mırıldandı:</span></p>
			<p class="Temel-Paragraf"><span class="Normal char-style-override-2">- Herşeyi anlarız. Kaltağı zamparasıyla beraber toprağımızdan atmakta gecikmeyelim.</span></p>
			<p class="Temel-Paragraf"><span class="Normal char-style-override-2">Cüce bu mes’eleye dâir bâzı tahkikat yaptığını ve bâzı şeyler öğrendiğini söyleyince Attilâ, takdirkârâne mırıldandı:</span></p>
			<p class="Temel-Paragraf"><span class="Normal char-style-override-2">- Aferin!</span></p>
			<p class="Temel-Paragraf"><span class="Normal char-style-override-2">Cüce, Attilâ’nın kendisini yeniden bir tahkikata memur etmesini beklemeğe lüzum görmeden, kraliçenin öğrettiklerini birer birer anlatmağa başlamıştı. Bir gece yarısı, kırmızı gömlekli bir atlının Hun topraklarına girdiğini, geceyi bir çoban kulübesinde geçirdiğini ve ertesi gün öğleye doğru Onorya’nın kulübesine girdiğini de söyledi.</span></p>
			<p class="Temel-Paragraf"><span class="Normal char-style-override-2">Zerkon anlatırken Attilâ yine kımıldamadan dinliyor, fakat göğsünden iniltiye benzeyen garip hırıltılar çıkıyordu. Birdenbire bağırdı:</span></p>
			<p class="Temel-Paragraf"><span class="Normal char-style-override-2">- Kim bu çoban?</span></p>
			<p class="Temel-Paragraf"><span class="Normal char-style-override-2">Zerkon, sedirin kenarından hâkana doğru tırmanarak cevap verdi:</span></p>
			<p class="Temel-Paragraf"><span class="Normal char-style-override-2">- Nais ovasında, on beş senedir sürülerinin peşinden gidemeyen kötürüm bir ihtiyar.</span></p>
			<p class="Temel-Paragraf"><span class="Normal char-style-override-2">- Adı nedir?</span></p>
			<p class="Temel-Paragraf"><span class="Normal char-style-override-2">- Adını bilmiyorum, fakat vaktiyle kraliçe hazretlerinin lalası imiş.</span></p>
			<p class="Temel-Paragraf"><span class="Normal char-style-override-2">- Bunu kim söyledi?</span></p>
			<p class="Temel-Paragraf"><span class="Normal char-style-override-2">- Kendisinden öğrendim.</span></p>
			<p class="Temel-Paragraf"><span class="Normal char-style-override-2">- Kraliçeden mi?</span></p>
			<p class="Temel-Paragraf"><span class="Normal char-style-override-2">- Hayır, çobandan.</span></p>
			<p class="Temel-Paragraf"><span class="Normal char-style-override-2">- Demek sen çobanla konuştun?</span></p>
			<p class="Temel-Paragraf"><span class="Normal char-style-override-2">- Konuştum.</span></p>
			<p class="Temel-Paragraf"><span class="Normal char-style-override-2">Attilâ kolunu uzatarak cücenin başını okşadı ve acı bir küçük kahkaha ile:</span></p>
			<p class="Temel-Paragraf"><span class="Normal char-style-override-2">- Aferin! dedi</span></p>
			<p class="Temel-Paragraf"><span class="Normal char-style-override-2">Bu nevâzişten azamî cür’ete vasıl olan Zerkon, Attilâ’ya doğru biraz daha tırmanarak:</span></p>
			<p class="Temel-Paragraf"><span class="Normal char-style-override-2">- İsterseniz, dedi çobanı buraya getireyim, size herşeyi anlatsın; bana anlattı.</span></p>
			<p class="Temel-Paragraf"><span class="Normal char-style-override-2">Bu biraz tehlikeli bir teklifti. Vakıa kraliçe, vaktiyle lalası olan çobanı ikna edeceğini söylemişse de, henüz çobanla temas etmiş değildi. Attilâ ânî bir surette çobanı görmek isterse yalan meydana çıkacaktı. Zerkon hikâyeyi buraya kadar uzatmakla ihtiyatsızlık etmiş bulunuyordu. Attilâ’nın vereceği cevabı sabırsızlıkla beklemeğe başladı.</span></p>
			<p class="Temel-Paragraf"><span class="Normal char-style-override-2">Hun hâkanı biraz düşündükten sonra:</span></p>
			<p class="Temel-Paragraf"><span class="Normal char-style-override-2">- Hacet yok, dedi, çobanı görmekten ne çıkar? Sen görüştün ya, kâfi! Sen şimdi bir daha anlat bakayım... Şövalyenin kulübe penceresine geldiğini gözlerinle gördün mü?</span></p>
			<p class="Temel-Paragraf"><span class="Normal char-style-override-2">- Gördüm. Onorya benim orada olduğumu bilmiyordu. Ben gider gibi yapmış ve biraz orada kalmıştım. Çalılar arasına gizlenerek onları gözetledim.</span></p>
			<p class="Temel-Paragraf"><span class="Normal char-style-override-2">- Evvelâ ne yaptılar?</span></p>
			<p class="Temel-Paragraf"><span class="Normal char-style-override-2">- Şövalye pencereden bu mendili verdi.</span></p>
			<p class="Temel-Paragraf"><span class="Normal char-style-override-2">- Sonra?</span></p>
			<p class="Temel-Paragraf"><span class="Normal char-style-override-2">- Sonra Onorya pencereden başını uzattı.</span></p>
			<p class="Temel-Paragraf"><span class="Normal char-style-override-2">Zerkon bundan ötesini anlatmaya cesaret edemiyormuş gibi görünerek durdu. Attilâ bağırdı:</span></p>
			<p class="Temel-Paragraf"><span class="Normal char-style-override-2">- Anlatsana!</span></p>
			<p class="Temel-Paragraf"><span class="Normal char-style-override-2">Cüce başını Attilâ’nın vücûduna sürüyor, üst tarafını anlatmaktan korktuğunu hissettiren hareketler yapıyordu.</span></p>
			<p class="Temel-Paragraf"><span class="Normal char-style-override-2">Hun hâkanı doğruldu ve cücenin ensesine parmaklarını geçirerek:</span></p>
			<p class="Temel-Paragraf"><span class="Normal char-style-override-2">- Haydi, söyle! dedi.</span></p>
			<p class="Temel-Paragraf"><span class="Normal char-style-override-2">Zerkon can acısıyla bir çığlık kopararak cevap verdi:</span></p>
			<p class="Temel-Paragraf"><span class="Normal char-style-override-2">- Öpüştüler.</span></p>
			<p class="Temel-Paragraf"><span class="Normal char-style-override-2">Attilâ, birdenbire olduğu yerden fışkırdı, ayağa kalktı ve dört büyük adımla odanın bir duvarından ötekine doğru koşarak dolaşmaya başladı. Vücûdunun hareket hâlinde bulunan her parçasından müthiş bir öfkenin alevleri dağılıyordu ve topuklarının bastığı yerlerde çukurlar açıldığı zannedilebilirdi.</span></p>
			<p class="Temel-Paragraf"><span class="Normal char-style-override-2">Birdenbire cüceye doğru yaklaştı, onu bir eliyle saçlarının dibinden, öteki eliyle bir kalçasından yakalayarak havaya kaldırdı, bir savuruş savurdu, oda kapısına doğru bir fırlatış fırlattı ki, havada bir yarım dâire resmeden Zerkon’un vücûdu, tam kapının eşiğine düştü. Fakat Hunların hâkanı, öfkesinin bu korkunç tecellîsini görünce, ânî bir merhametle cüceye doğru koştu, onu yerden kaldırarak sedire taşıdı ve okşadı:</span></p>
			<p class="Temel-Paragraf"><span class="Normal char-style-override-2">- Canın acıdı mı? diye sordu.</span></p>
			<p class="Temel-Paragraf"><span class="Normal char-style-override-2">Cüce derhal zıpladı ve Attilâ’nın boynuna sarılarak bir kahkaha attı:</span></p>
			<p class="Temel-Paragraf"><span class="Normal char-style-override-2">- Hayır! Kemiğim yok ki.</span></p>
			<p class="Temel-Paragraf"><span class="Normal char-style-override-2">Bunu o kadar maskaraca ve sâfiyâne söylemişti ki, Attilâ gülümsedi ve bir emir verdi:</span></p>
			<p class="Temel-Paragraf"><span class="Normal char-style-override-2">- Haydi, git bana başvekili çağır.</span></p>
			<p class="Temel-Paragraf"><span class="Normal char-style-override-2">Zerkon, bir iki sıçrayışta odadan çıktı.</span></p>
			<p class="Temel-Paragraf"><span class="Normal char-style-override-2">Yalnız kalan Attilâ’yı, biraz evvelki öfkesi yeniden bastırmıştı. Ellerini arkasına koyarak odada heybetli adımlarla dolaşmaya başladı. Burnundan çıkan sesli nefesler, dişlerinin gıcırtısına karışıyor ve bir ormanda duyulan meçhul seslerin dehşetini veriyordu.</span></p>
			<p class="Temel-Paragraf"><span class="Normal char-style-override-2">Başvekil Onejes içeriye girdi ve Attilâ’nın hiç görmediği bu dehşetli gazap alâimi karşısında gayrı ihtiyarî duraklayarak başını önüne eğdi.</span></p>
			<p class="Temel-Paragraf"><span class="Normal char-style-override-2">Hâkan, başvekilin karşısında durarak canları ürperten bir kükreyişle haykırdı:</span></p>
			<p class="Temel-Paragraf"><span class="Normal char-style-override-2">- Onejes! Roma’ya! Roma’ya! Anladın mı? Roma’ya! Evvelâ garba doğru! Garba! Şarktan ve garptan bize ihanet var! Şark suikastçılar ve garp fahişeler gönderiyor! Kostantiniyye’den aldığımız yeni haberler fena! Teodos erkekliği hacamat edilmiş hadım başvekilinin kafasına âşık. Attilâ’ya karşı hem suikast tertip, hem de isyan ediyor? Bunlar, Garp’taki Valantinyen’le elele vermişler, Hunlara pusu kuruyorlar. Teodos’un tertip ettiği suikasttan Valantinyen’in de haberi var. Dün akşam bir garp casusu tevkif edildi, onun itirafâtından bîhaber değilsin, bu suikast iki imparatorluğun müşterek düşüncesidir. Onejes! Hun atlıları, nallarının sesiyle bütün Avrupa’yı çınlatacaktır. Bir dakika durmayacağız. Bu gece, bütün Tuna boyunda, borular ve davullar haykırsın: Roma’ya! Evvelâ Garbî Roma’ya! Haydi, bir saniye durma! İş başına!</span></p>
			<p class="Temel-Paragraf"><span class="Normal char-style-override-2">Onejes, teşrifattan ziyade korku sevkiyle, yarı beline kadar eğilerek Attilâ’yı selâmladı ve korkudan ayağa kalkamayarak aynı vaziyette, rükû hâlinde, gerisin geriye giderek odadan çıktı.</span></p>
			<p class="Temel-Paragraf"><span class="Normal char-style-override-2">Attilâ kendisini arka üstü sedire attı ve gözlerini yumdu. Bütün Avrupa gözlerinin önüne geliyor ve kendisinde yüce dağları tekmeleyerek yıkmak kudretini hissediyordu.</span></p>
			<p class="Temel-Paragraf"><span class="Normal char-style-override-2">Başvekil gittikten sonra, Attilâ, ellerini başının altına koyarak gene arka üstü uzandı ve dizlerini dikti.</span></p>
			<p class="Temel-Paragraf"><span class="Normal char-style-override-2">Onejes’in arkasında duran ve dışarı çıktıktan sonra, Attilâ’nın gazabına uğramamak için, kamburunu duvara sürterek bir köşeye sinip oturan cüce Zerkon, başını öne eğmiş, kımıldamıyor, sesini çıkarmıyor, kırık bir iskemle gibi çarpuk çurpuk duruyordu.</span></p>
			<p class="Temel-Paragraf"><span class="Normal char-style-override-2">Attilâ, ona bir baktıktan sonra gözlerini yumdu.</span></p>
			<p class="Temel-Paragraf"><span class="Normal char-style-override-2">Zekâsının en büyük silâhı şüphe idi. Hiç kimseye inanmaz ve en yakınlarının bile kendisine karşı muhabbet duygularında menfaat saikleri arardı. Bunun için etrafının tabasbuslarından nefret eder; kendisine en küçük bir cemîle yapıldığı zaman yine haşin bir bakışla cevap verirdi. İnsanlara karşı olan itimatsızlığı, kadınlara karşı birkaç misline çıkar ve bu irice kemikli, yumuşak etli, küçük kafalı mahlûkların, ekseriya hedeflerine desîse ile vardıklarına zâhip olurdu.</span></p>
			<p class="Temel-Paragraf"><span class="Normal char-style-override-2">Fitnefücur Zerkon’un kraliçeden öğrenerek Onorya aleyhine attığı iftiraya Attilâ’nın kolayca inanması, bütün kadınlığa karşı beslediği itimatsızlığın neticesiydi. Fazla olarak bu haris ve maceraperest kızın Garbî Roma’daki şöhreti, bir Cermen şövalyesiyle muaşakasının Avrupa’da şuyûu, aleyhindeki iftiranın hakikatla münasebetini teyit ediyordu.</span></p>
			<p class="Temel-Paragraf"><span class="Normal char-style-override-2">Attilâ arkası üstü yatarken, Onorya’nın vâ’dettiği saadetin sukût-ı hayâlini hazmetmeğe çalışıyordu. Birçok defalar, en dilber kadınların kalbinde uyandırdıkları çıJgın temayüllerle mücadeleye alışmıştı. Sevdiği bir kadını unutmaya muvaffak olmakla, bütün bir kavmi mağlup etmek arasında hiçbir şeref ve zafer farkı bulmazdı, her ikisinde de iradenin uğradığı müşkilâtın aynı kudrette olduğunu hissederdi.</span></p>
			<p class="Temel-Paragraf"><span class="Normal char-style-override-2">Fakat bu sefer galebe güç görünüyordu, bu sefer Onorya’yı muhayyelesinden çıkarıp atmak için, eskisinden fazla bir kuvvet sarfetmek lâzım geldiğini anlıyordu. Bu kız, Hun hâkanının şimdiye kadar tesadüf ettiği bütün kadınlardan pek farklı idi. Avrupa’nın en kadim ve en yüksek hükümdar ailesine mensuptu. Son derece mağrur ve ikbalperestti, kanaatın ve tevekkülün ne olduğunu bilmeyen yüksek ihtirası, ancak en iyi ve en güzel şeyde itminan arıyordu. Kadınlara mahsus birçok zaaflardan âzâde idi Yüz binlerce insanı cenklere sürükleyecek, ok yağmurlarını keyifle seyredecek, haykırışları ve kılıç şakırtılarını musikî gibi dinleyecek ve orduların başında bulunacak olursa, kiminin kement sallayan pazusuna, kiminin kılıç savuran bileğine kudret zerkedecek hakîkî bir cengâver meftûniyetini hâizdi. Bu meziyetleri olmasa bile güzeldi, harikulade güzeldi: siyah uzun saçları, Hunların kementleri gibi insanları uzaktan yakalıyor, fakat bir kılını boynuna dolamadığı halde kıskıvrak bağlıyordu. Bu saçların, tüten fakat dumanı göze görünmeyen bir buhurdan gibi, mestedici, bayıltıcı bir râyihası vardı. Dâima en güzel vaat ile en korkunç tehdidi bir anda ifâde eden gözleri, bir bakışta galeyan uyandırıyor ve esmer tenli, kıvrak, şehvetli ve levent vücûdu, her uzvunda namütenahi lezzetler teksif etmiş görünüyordu.</span></p>
			<p class="Temel-Paragraf"><span class="Normal char-style-override-2">Bu mahlûk, kızgın bakire vücudu ve coşkun, hırslı ruhuyla Attilâ’nın yüksek emellerine gıda verebilecek, kudretli ve ateşîn irâdesini avlayabilecek yegâne kadındı. Kadınların vefasızlıklarını anlar anlamaz onlara karşı menfî kararını derhal veren büyük hâkan, Onorya’ya karşı müstesna bir zaaf ve tereddüt hissediyor, fazla azap çekiyordu.</span></p>
			<p class="Temel-Paragraf"><span class="Normal char-style-override-2">Attilâ, mahir bir zendostun birçok tecrübeleriyle biliyordu ki, bu türlü fettan kadınların kalblerini şefkat ve nevâzişten daha fazla kudret ve kuvvetle zabtetmek mümkündür. Fettan bir kadın, hileye ve ihanete en müsait zabt-u rabt altına alınmadıkça muktedir olabileceği her türlü seyyieyi irtikâba her zaman amade, âsî bir tebaa, hattâ kavim gibiydi; bu nevi mahlûkat üzerinde hakîkî hâkimiyeti tesis ettikten sonradır ki, muhabbetlerini veya alâkalarını kazanmak mümkündür.</span></p>
			<p class="Temel-Paragraf"><span class="Normal char-style-override-2">Attilâ, Garbî Roma ile muharebesinde galebeden sonra imparator Valantinyen’den Onorya’yı istemeği sulh şartları meyânında teklif etmeğe karar verdi ve başını kaldırarak cüceyi aradı.</span></p>
			<p class="Temel-Paragraf"><span class="Normal char-style-override-2">Arandığını derhal sezmeğe alışmış olan Zerkon, bir köpekten pek az farkla, efendisinin ayakucuna koşarak yerlerde yuvarlanmaya başladı.</span></p>
			<p class="Temel-Paragraf"><span class="Normal char-style-override-2">Attilâ onunla konuşabilmek için biraz da insiyakî zannettiği bu maskaralıkların kendiliğinden bitmesini bekleyerek birşey söylemiyordu, fakat cücenin soytarılıklarına nihayet vermekte geciktiğini görerek bağırdı:</span></p>
			<p class="Temel-Paragraf"><span class="Normal char-style-override-2">- Zerkon! Beni dinle!</span></p>
			<p class="Temel-Paragraf"><span class="Normal char-style-override-2">Cüce derlenip toplanarak ayağa kalktı ve maskaralıktan ciddiyete birdenbire geçmek hususundaki melekesini de isbat edecek bir sür’atle:</span></p>
			<p class="Temel-Paragraf"><span class="Normal char-style-override-2">- Emret! dedi.</span></p>
			<p class="Temel-Paragraf"><span class="Normal char-style-override-2">Attilâ da sedirden inerek ayağa kalkmıştı ve oldukça mühim emirler vereceği zamanki heybetli tavrıyla söyledi:</span></p>
			<p class="Temel-Paragraf"><span class="Normal char-style-override-2">- Ben bu sabah Onorya’ya gitmeyeceğim ve bir daha onu görmeyeceğim. Sen yarın, benim ona her sabah gittiğim saatta kulübesine gideceksin. İyi dinle! Benim tarafımdan ona söylemeğe mecbur olduğun sözler pek mühimdir. Bir kelimesini unutur, eksik yahut da yanlış söylersen istediğim olmaz, onun için kulak ver!</span></p>
			<p class="Temel-Paragraf"><span class="Normal char-style-override-2">Cüce, sedirin üstüne bir sıçrayışta çıkarak kulağını Attilâ’nın yüzüne yanaştırdı.</span></p>
			<p class="Temel-Paragraf"><span class="Normal char-style-override-2">Hun hâkanı her kelimeyi teker teker, ağır ağır söylüyordu:</span></p>
			<p class="Temel-Paragraf"><span class="Normal char-style-override-2">- Ona, benim tarafımdan, diyeceksin ki: «Attilâ seni kadınların en yükseği zannediyor.» Sonra diyeceksin ki: «Attilâ seni kadınların en güzeli zannediyor.». Sonra diyeceksin ki: «Fakat Attilâ senin kalbinden, Attilâ senin aşkından emin değildir.» Sonra diyeceksin ki: «Zîra sen Attilâ’dan başka birini de düşünüyorsun.». Şövalyeye, mendile falan dâir hiçbirşey söylemeyeceksin. O sana korku ile ve hayretle bakacaktır. Korku ile, çünkü benim bunu bildiğimden endîşe edecektir, hayretle, benim bunu nasıl bildiğimi düşünecektir. Sen, bu korku ve hayret karşısında son sözü tekrar edeceksin, diyeceksin ki: «Zira sen Attilâ’dan başka birini de düşünüyorsun.» O belki inkâra başlayacaktır, fakat sen hiç münakaşa etmeyeceksin. Son söz olarak diyeceksin ki: «Hun atlıları seni istediğin yere, memleketine veya başka yere kadar götürecekler ve sana bir kraliçe gibi hürmet edeceklerdir. Fakat Attilâ’nın seni sevdiği ve senin yalanlarına inandığı bu topraklarda kalamazsın. Belki o, bir gün seni bulacaktır.» Anladın mı?</span></p>
			<p class="Temel-Paragraf"><span class="Normal char-style-override-2">Zerkon, bütün emellerinin sesi ve dili addederek dinlediği bu talimata azamî dikkatini sarfetmiş olduğu için nefsine en kat’î bir itimatla cevap verdi:</span></p>
			<p class="Temel-Paragraf"><span class="Normal char-style-override-2">- Anladım.</span></p>
			<p class="Temel-Paragraf"><span class="Normal char-style-override-2">Fakat Attilâ, cücenin her cümleyi aklında tuttuğuna emin olmadığı için:</span></p>
			<p class="Temel-Paragraf"><span class="Normal char-style-override-2">- Söylediklerimi tekrar et bakayım, dedi.</span></p>
			<p class="Temel-Paragraf"><span class="Normal char-style-override-2">Zerkon, birer birer, hiçbir kelimeyi unutmadan, hiçbir kelimeyi takdim ve tehir etmeden; Attilâ tarafından Onorya’ya söylenecek bütün cümleleri aynen tekrar etti.</span></p>
			<p class="Temel-Paragraf"><span class="Normal char-style-override-2">Hunların hâkanı bu hafıza mükemmeliyetine hayran olmaktan kendini alamadı ve cüceyi birdenbire kucaklı­yarak:</span></p>
			<p class="Temel-Paragraf"><span class="Normal char-style-override-2">- Aferin! dedi. Beni iyi dinlediğini görüyorum, sana bir mükâfat vermek isterdim ama ne yapayım ki soytarıdan başka birşey olamazsın ve rütben yoktur. Ancak seni eskisinden daha fazla sevmeğe muktedirim.</span></p>
			<p class="Temel-Paragraf"><span class="Normal char-style-override-2">Zerkon, hâkanın bu iltifatlarına mukabil onun dizlerini öpüyordu. Attilâ cücenin başını kaldırarak:</span></p>
			<p class="Temel-Paragraf"><span class="Normal char-style-override-2">- Haydi git, Onejes’e benim tarafımdan emret, sana çok mahir ve çok namuslu iki atlı versin, onlarla yola çık ve kulübeye git, zira Onorya’yı topraklarımızdan harice götürecek olanlar, bu atlılardır.</span></p>
			<p class="Temel-Paragraf"><span class="Normal char-style-override-2">Zerkon artık bütün soytarılıklarını terkederek en ciddî tavırlarıyla odadan çıktı, bununla beraber insanlara benzeyişi eskisinden fazla değildi</span></p>
			<p class="Temel-Paragraf"><span class="Normal char-style-override-2">Zerkon Attilâ’nın yanından ayrılınca Onorya’ya gitmeden evvel kraliçeye müjdesini vermek istedi ve dâiresine girdi.</span></p>
			<p class="Temel-Paragraf"><span class="Normal char-style-override-2">Kerka, uyanıktı ve yatak odasında, gecelerden beri uykusuzluktan beyazlaşmış yüzünü eğerek iş işliyordu.</span></p>
			<p class="Temel-Paragraf"><span class="Normal char-style-override-2">Cüce odadan içeriye bir kahkaha bombardımanıyla ve sıçrayarak, haykırarak, zıplayarak girdi. Kraliçeye doğru atıldı ve ellerini ayaklarını öpmeğe başladı. Evvelâ hiç bir şey söylemiyor ve sevincinin bu mecnûnâne tezâhürleriyle kadına saadetini hissettirmeğe çalışıyordu.</span></p>
			<p class="Temel-Paragraf"><span class="Normal char-style-override-2">Kraliçe elinden işini attı ve cücenin hezeyanlarına bir nihayet vermesini bekleyerek, dikkatli ve nafiz gözleriyle onun hareketlerini bir müddet tedkik etti. Fakat, Zerkon’un kendine gelmesi için fazla bekleneceğini anlayınca, yanaklarına birer küçük tokat vurarak hem kaşlarım çattı, hem de tebessüm ederek sordu:</span></p>
			<p class="Temel-Paragraf"><span class="Normal char-style-override-2">- Ne var? İyi haber mi getiriyorsun? </span></p>
			<p class="Temel-Paragraf"><span class="Normal char-style-override-2">Cüce doğruldu ve bağırdı:</span></p>
			<p class="Temel-Paragraf"><span class="Normal char-style-override-2">- Müjde! Müjde! Müjde!</span></p>
			<p class="Temel-Paragraf"><span class="Normal char-style-override-2">Kraliçe Zerkon’u yanıbaşına oturtarak bir kulağını tuttu ve soytarının lâkırdı söylerken mevzu hâricinde münasebetsiz yollara sapıtmaması için bu garip şekilli et parçasını bir dizgin gibi kullanmak istedi:</span></p>
			<p class="Temel-Paragraf"><span class="Normal char-style-override-2">- Haydi, gevezeliği bırak da anlat! dedi ve Zerkon’un kulağını çekti.</span></p>
			<p class="Temel-Paragraf"><span class="Normal char-style-override-2">Cüce, Attilâ ile konuştuklarını anlattı.</span></p>
			<p class="Temel-Paragraf"><span class="Normal char-style-override-2">Kraliçenin benzine kan geliyordu.</span></p>
			<p class="Temel-Paragraf"><span class="Normal char-style-override-2">Cüce Attilâ’nın öfkesini, Onejes’e verdiği harb emrini anlattı.</span></p>
			<p class="Temel-Paragraf"><span class="Normal char-style-override-2">Kraliçe bir genç kız gibi güzelleşiyordu Cüce, Atti­lâ’nın kendisine verdiği emri, yani Onorya’nın iki atlı refakatinde Hun topraklarından çıkarılıp atılacağını da anlatınca, kraliçe, sevinçten göğsünün içinde bir fişek patlamış gibi yerinden bir sıçrayış sıçradı ve cücenin omuzlarını yakalayarak onu arka üstü yatırdı, vücûdunu çamaşır gibi ovalayarak, çitileyerek, mıncıklayarak bağırdı:</span></p>
			<p class="Temel-Paragraf"><span class="Normal char-style-override-2">- Sahi mi söylüyorsun, Zerkon, sâhi mi söylüyorsun?</span></p>
			<p class="Temel-Paragraf"><span class="Normal char-style-override-2">Cüce, yemin ediyordu.</span></p>
			<p class="Temel-Paragraf"><span class="Normal char-style-override-2">Kraliçe, Zerkon’u muhabbetle tokatlayarak:</span></p>
			<p class="Temel-Paragraf"><span class="Normal char-style-override-2">- Sana ben ne yapmalıyım ki borcumu ödeyeyim? Bütün cariyelerim senin olsun, bütün mücevherlerim senin olsun, beğendiğini al, istersen hepsini al! Bana Attilâ’mı kazandırdın, Attilâ’m cihana değer! diye bağırıyor ve müjdeyi cücenin ağzından bir daha, bir daha işitmek için soruyordu:</span></p>
			<p class="Temel-Paragraf"><span class="Normal char-style-override-2">- Sen Onorya’yı iki atlıyla topraklarımızdan çıkaracaksın ha?</span></p>
			<p class="Temel-Paragraf"><span class="Normal char-style-override-2">- Evet, evet!</span></p>
			<p class="Temel-Paragraf"><span class="Normal char-style-override-2">- Attilâ ona «fahişe» diyor ha?..</span></p>
			<p class="Temel-Paragraf"><span class="Normal char-style-override-2">- Evet, evet!</span></p>
			<p class="Temel-Paragraf"><span class="Normal char-style-override-2">- Attilâ ondan nefret ediyor ha?...</span></p>
			<p class="Temel-Paragraf"><span class="Normal char-style-override-2">- Evet, evet!</span></p>
			<p class="Temel-Paragraf"><span class="Normal char-style-override-2">Onlar böyle konuşurlarken içeriye pürtelâş, koşa koşa bir câriye girerek kollarını ileri uzattı ve bağırdı:</span></p>
			<p class="Temel-Paragraf"><span class="Normal char-style-override-2">- Attilâ geliyor!</span></p>
			<p class="Temel-Paragraf"><span class="Normal char-style-override-2">Kraliçe yerinden fırlayarak etrafına bakındı:</span></p>
			<p class="Temel-Paragraf"><span class="Normal char-style-override-2">- Nerede?</span></p>
			<p class="Temel-Paragraf"><span class="Normal char-style-override-2">- Sofada!</span></p>
			<p class="Temel-Paragraf"><span class="Normal char-style-override-2">Kerka, ayak seslerini duyuyordu; Attilâ’nın cüceyi orada görmesinin felâket olduğunu hissederek Zerkon’a doğru koştu, onu kucaklayarak havaya kaldırdı, elbise dolabına soktu:</span></p>
			<p class="Temel-Paragraf"><span class="Normal char-style-override-2">- Kımıldama, ses çıkarma! dedi.</span></p>
			<p class="Temel-Paragraf"><span class="Normal char-style-override-2">Dolabın önünden henüz çekilmişti ki Attilâ içeri giriyor ve kollarını açarak:</span></p>
			<p class="Temel-Paragraf"><span class="Normal char-style-override-2">- İşte geldim! dedikten sonra kraliçeyi kucaklıyordu. </span></p>
			<p class="Temel-Paragraf"><span class="Normal char-style-override-2">Bu derâğuş uzun sürdü. Kadın mahzun bir sesle:</span></p>
			<p class="Temel-Paragraf"><span class="Normal char-style-override-2">- Attilâm! Attilâm! diye tekrar ediyor ve kocasını sedire götürüyordu.</span></p>
			<p class="Temel-Paragraf"><span class="Normal char-style-override-2">Attilâ’nın gözlerine baktığı vakit anladığı pek çok şey vardı. Hunların hâkanı kraliçesine karşı mahcuptu; Hunların hâkanı vicdan azabı çekiyordu; yalancı bir fahişeyi bu melek kadına tercih etmenin cezasını çekmiş bir günahkâr erkek haliyle zevcesini kucaklıyordu...</span></p>
			<p class="Temel-Paragraf"><span class="Normal char-style-override-2">- Benim bir tanem, benim bir tanem! diyordu.</span></p>
			<p class="Temel-Paragraf"><span class="Normal char-style-override-2">Sevişmeleri saatlerce sürdü.</span></p>
			<p class="Temel-Paragraf"><span class="Normal char-style-override-2">Sabah oluyordu.</span></p>
			<p class="Temel-Paragraf"><span class="Normal char-style-override-2">Fecrin mavi ışığı, pencerelerden bir buhar gibi sinsi bir intişar ile odaya doluyor, havaya ve eşyanın üstüne yayılıyor, kraliçenin yorgun çıplak vücûduna değince, suya tahavvül etmiş gibi güzel etini ıslatıyordu.</span></p>
			<p class="Temel-Paragraf"><span class="Normal char-style-override-2">Attilâ, karısının ellerini tutarak:</span></p>
			<p class="Temel-Paragraf"><span class="Normal char-style-override-2">- Dâima bir tânemsin! dedi.</span></p>
			<p class="Temel-Paragraf"><span class="Normal char-style-override-2">Kraliçe doğruldu ve gözlerinde şüphe ile ümidi birleştiren tatlı bir bakış yaratarak sordu:</span></p>
			<p class="Temel-Paragraf"><span class="Normal char-style-override-2">- Öyle mi? </span></p>
			<p class="Temel-Paragraf"><span class="Normal char-style-override-2">Attilâ tekrar etti:</span></p>
			<p class="Temel-Paragraf"><span class="Normal char-style-override-2">- Dâima bir tânemsin!</span></p>
			<p class="Temel-Paragraf"><span class="Normal char-style-override-2">Kraliçe, başını yana doğru eğerek, tam bir masum görünüşüyle ve güzel tebessümüyle mırıldandı:</span></p>
			<p class="Temel-Paragraf"><span class="Normal char-style-override-2">- Şimdi buna inanıyorum ama...</span></p>
			<p class="Temel-Paragraf"><span class="Normal char-style-override-2">Kerka’nın bu hâli, Attilâ’nın hoşuna gitti:</span></p>
			<p class="Temel-Paragraf"><span class="Normal char-style-override-2">Hunların hâkanı, en itimat verici, en hakikî ve samimi tavrıyla Kerka’nın üstüne eğilerek, ince bir nevâzişten sonra:</span></p>
			<p class="Temel-Paragraf"><span class="Normal char-style-override-2">- Emin ol! dedi.</span></p>
			<p class="Temel-Paragraf"><span class="Normal char-style-override-2">Sonra daha kat’î ilâve etti:</span></p>
			<p class="Temel-Paragraf"><span class="Normal char-style-override-2">- Emin ol! Bundan sonra hiç muazzeb olmayacaksın!</span></p>
			<p class="Temel-Paragraf"><span class="Normal char-style-override-2">Ve zevcesinin gözlerinin içinde, uykusuz gecelerin karanlıklarından parça parça kalmış ve kat kat yığılmış siyah lekeleri görerek:</span></p>
			<p class="Temel-Paragraf"><span class="Normal char-style-override-2">- Artık, dedi, rahat uyuyacaksın, emin ol!.. Her tehlike geçti, ben herşeyi anladım, ben kolay aldatılmam... Niçin bana emniyet etmedin? </span></p>
			<p class="Temel-Paragraf"><span class="Normal char-style-override-2">Kraliçenin gözleri doldu:</span></p>
			<p class="Temel-Paragraf"><span class="Normal char-style-override-2">- Korktum, korktum... dedi.</span></p>
			<p class="Temel-Paragraf"><span class="Normal char-style-override-2">Benzinden kan çekiliyor ve geçirdiği cehennemî gecelerin bütün azaplarını, belki saniyelerine kadar hatırlıyordu. Tekrar etti:</span></p>
			<p class="Temel-Paragraf"><span class="Normal char-style-override-2">- Bilsen neler çektim, neler çektim?...</span></p>
			<p class="Temel-Paragraf"><span class="Normal char-style-override-2">Fazla bir şey söyleyemeden, başını yastığa gömdü ve sarsılmayarak için için ince ve mes’ut hıçkırıklarla ağlamağa başladı.</span></p>
			<p class="Temel-Paragraf"><span class="Normal char-style-override-2">Attilâ hareketsiz duruyor ve bu kadını anlıyordu, çok iyi anlıyordu. Saçlarını okşadı:</span></p>
			<p class="Temel-Paragraf"><span class="Normal char-style-override-2">- Benim bir tanem, benim bir tanem! diyordu.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">*</span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya, kulübesinin penceresine dirseğini dayamış, Attilâ’yı bekliyordu, henüz doğan güneş genç kadının yüzünde sabırsızlık ve endişenin çizdiği çizgiler etrafına, pembe ışık huzmeleri sıvıyordu. Attilâ bu sabah gecikmiş, birgün evvelkinden fazla gecikmişti.</span></p>
			<p class="Temel-Paragraf"><span class="Normal char-style-override-2">Onorya’nın gözleri, yeni doğan güneşle benzine kan gelmiş bir nekahat hastasına benzeyen ufukta idi; henüz bir kısmı görünen güneşin yarım dairesi önünde, birdenbire ufkun arkasından çıkıverecek zannettiği Attilâ’nın gölgesini bekliyordu.</span></p>
			<p class="Temel-Paragraf"><span class="Normal char-style-override-2">Şiddetli ihtirasıyla, Attilâ’ya geciktiği saniyeleri bile affetmiyor, arada bir, kin, isyan duygularının tazyikiyle şişen göğsüne avucunu bastırarak, sinirlerinin muvazenesini bulabilmek için başını silkeliyordu. Bâzan da pencere kenarına parmaklarını geçiriyor, tahtayı sıkıyor, dudaklarını kemiriyor ve tırnaklarıyla dudaklarının acısını duymaz oluyordu.</span></p>
			<p class="Temel-Paragraf"><span class="Normal char-style-override-2">Birdenbire ufukta bir yerine üç atlı göründü. Onorya sıçradı. Kalbine bir bıçak ucunun girmesiyle çıkması bir olmuş gibiydi. Üç atlı ona fena bir his verdi.</span></p>
			<p class="Temel-Paragraf"><span class="Normal char-style-override-2">Yerinden fırlamış ve kulübe kapısına koşmuştu.</span></p>
			<p class="Temel-Paragraf"><span class="Normal char-style-override-2">Atlılar yaklaşınca Onorya farketti ki bunların içinde Attilâ yoktu; zira herhangi bir Hun’la Attilâ’nın ata binişleri arasındaki fark uzaklardan bile anlaşılırdı.</span></p>
			<p class="Temel-Paragraf"><span class="Normal char-style-override-2">Onorya’nın kararan gözlerinde birdenbire güneş, atlılar, ova simsiyah kesilerek, yekpare bir zift külçesi hâlinde birbirlerine karıştılar.</span></p>
			<p class="Temel-Paragraf"><span class="Normal char-style-override-2">Elini göğsüne basarak arkasını kulübeye dayadı. Atlılar iyice yaklaştılar.</span></p>
			<p class="Temel-Paragraf"><span class="Normal char-style-override-2">Onorya, bunların içinde yalnız Zerkon’u tanımıştı.</span></p>
			<p class="Temel-Paragraf"><span class="Normal char-style-override-2">Cüce, yanındakilerden biri tarafından attan indirilip de Onorya’ya doğru yürürken genç kadın bağırıyordu:</span></p>
			<p class="Temel-Paragraf"><span class="Normal char-style-override-2">- O nerede? Hasta mı?</span></p>
			<p class="Temel-Paragraf"><span class="Normal char-style-override-2">Cüce, gözlerini teker teker kapayarak, yanaklarını şişirip söndürerek, mânâsı anlaşılmayan bir sürü işaretler yapıyordu.</span></p>
			<p class="Temel-Paragraf"><span class="Normal char-style-override-2">Kadın, derhal kulübeye girdi ve cüceye:</span></p>
			<p class="Temel-Paragraf"><span class="Normal char-style-override-2">- Gel, dedi.</span></p>
			<p class="Temel-Paragraf"><span class="Normal char-style-override-2">Odada yalnız kalınca, Zerkon’un yüzündeki hareketler kesildi ve bütün görünüşüne, ciddî bir vazifeye memur olduğunu anlatan garip bir sertlik hâkim oldu.</span></p>
			<p class="Temel-Paragraf"><span class="Normal char-style-override-2">Onorya dimdikti. Kulakları cücenin dudaklarından çıkacak ilk sesi kapmak için aç bir adamın ağzı kadar hassastı.</span></p>
			<p class="Temel-Paragraf"><span class="Normal char-style-override-2">Zerkon, Attilâ’nın öğrettiği cümleleri birer birer söylemeğe başladı:</span></p>
			<p class="Temel-Paragraf"><span class="Normal char-style-override-2">- Attilâ seni kadınların en güzeli zannediyor.</span></p>
			<p class="Temel-Paragraf"><span class="Normal char-style-override-2">Bu cümlenin hangi neticeye mukaddeme olduğunu anlamadığı için şaşıran Onorya, bir suale hazırlanırken, Zerkon devam etti:</span></p>
			<p class="Temel-Paragraf"><span class="Normal char-style-override-2">- Attilâ seni kadınların en güzeli zannediyor.</span></p>
			<p class="Temel-Paragraf"><span class="Normal char-style-override-2">Onorya, cücenin vahim ve ciddî tavırlarıyla bu sözleri arasında hiçbir münasebet göremeyerek:</span></p>
			<p class="Temel-Paragraf"><span class="Normal char-style-override-2">- Ey?.. Çabuk söyle! diye bağırdı.</span></p>
			<p class="Temel-Paragraf"><span class="Normal char-style-override-2">Cüce devam etti:</span></p>
			<p class="Temel-Paragraf"><span class="Normal char-style-override-2">- Fakat Attilâ senin kalbinden, Attilâ senin aşkından emin değildir. Zira sen Attilâ’dan başka birini de düşünüyorsun.</span></p>
			<p class="Temel-Paragraf"><span class="Normal char-style-override-2">Onorya, birdenbire, üstüne hücum eden bir insanı iter gibi kollarını ileri uzatarak haykırdı:</span></p>
			<p class="Temel-Paragraf"><span class="Normal char-style-override-2">- İftira! İftira! Ben Attilâ’dan başka hiçbir kimseyi düşünmüyorum. İftira ediyorlar; Hunların hâkanını aldatıyorlar! Nifak sokuyorlar! Yalan, yalan, yalan!</span></p>
			<p class="Temel-Paragraf"><span class="Normal char-style-override-2">O kadar şiddetle bağırıyordu ki, boynunun damarları kabararak yüzü kıpkırmızı kesilmişti.</span></p>
			<p class="Temel-Paragraf"><span class="Normal char-style-override-2">Cüce başını eğiyordu.</span></p>
			<p class="Temel-Paragraf"><span class="Normal char-style-override-2">Onorya’nın kolları, omuz mafsallarından çıkmış gibi, ansızın yanlarına düştü. Yüzünün kanı çekilmiş ve rengi uçmuştu.</span></p>
			<p class="Temel-Paragraf"><span class="Normal char-style-override-2">Bir iki adım yürüdü ve kendini sedire attı. Boğulacak gibi oluyordu. Çırpındı, çırpındı, sonra hareketsiz kaldı.</span></p>
			<p class="Temel-Paragraf"><span class="Normal char-style-override-2">Ona limon ve su yetiştirdiler.</span></p>
			<p class="Temel-Paragraf"><span class="Normal char-style-override-2">Kendine gelince etrafına bakındı, kuvvetini topladı, doğruldu, sonra gayet metin bir sesle cüceye emretti:</span></p>
			<p class="Temel-Paragraf"><span class="Normal char-style-override-2">- Devam et! Sonra?...</span></p>
			<p class="Temel-Paragraf"><span class="Normal char-style-override-2">Cüce, tereddüt ediyordu.</span></p>
			<p class="Temel-Paragraf"><span class="Normal char-style-override-2">Onorya başını yükselterek:</span></p>
			<p class="Temel-Paragraf"><span class="Normal char-style-override-2">- Haydi, korkma! diye bağırdı, sabırla seni dinleyeceğim, başka ne dedi?</span></p>
			<p class="Temel-Paragraf"><span class="Normal char-style-override-2">Onorya’nın tavrındaki azamet ve necâbet, odaya sonradan gelen iki genç Hun’un gözlerinde büyük bir hayret uyandırıyordu</span></p>
			<p class="Temel-Paragraf"><span class="Normal char-style-override-2">Cüce devam etti:</span></p>
			<p class="Temel-Paragraf"><span class="Normal char-style-override-2">- Bu Hun atlıları seni istediğin yere, memleketine, yahut başka yere götürecekler, sana bir kraliçe gibi hürmet edeceklerdir. Fakat Attilâ’nın seni sevdiği ve senin yalanlarına inandığı bu topraklarda kalamazsın, belki o, bir gün seni bulacaktır.</span></p>
			<p class="Temel-Paragraf"><span class="Normal char-style-override-2">Zerkon’un her cümlesinde Onorya’nın bütün vücûdu bir derece daha geriliyor ve gözbebekleri büyüyordu. Cüce sözünü bitirince Onorya’nın başı biraz daha yükseldi ve metin sesi çıktı:</span></p>
			<p class="Temel-Paragraf"><span class="Normal char-style-override-2">- Pekâlâ! Attilâ’ya bir iftiraya uğradığımı isbat edeceğim.</span></p>
			<p class="Temel-Paragraf"><span class="Normal char-style-override-2">Bu cevabından sonra vücudu ansızın gevşemişti. Odadakilerin hepsine tatlı bir sesle emretti:</span></p>
			<p class="Temel-Paragraf"><span class="Normal char-style-override-2">- Siz dışarı çıkınız, ben biraz istirahat edeceğim.</span></p>
			<p class="Temel-Paragraf"><span class="Normal char-style-override-2">Odadakiler çıktılar. Onorya arka üstü uzanarak derin bir nefes aldı, içinde büyük bir mücadeleye hazırlanmaktan gelen yeni kudret, ızdırabına galebe çalıyor ve ağlamasına mâni oluyordu.</span></p>
			<p class="Temel-Paragraf"><span class="Normal char-style-override-2">Bütün hayatında her ızdırap, bu cidalci mahlûk için büyük bir kudret menbâı olmuştu; bunun için ağlamamaya; kimseye derdini açmamaya alışmıştı ve onun bütün şahsiyetine asalet veren seciye de, bir prenses unvanı taşımasından ziyade, bu idi.</span></p>
			<p class="Temel-Paragraf"><span class="Normal char-style-override-2">Bir rakîbesi tarafından uydurulduğuna emin olduğu bu iftirayı meydana çıkarmak için hatırına bir sürü çareler geliyor ve onu beğenmek müşkilâtı içinde bırakıyordu.</span></p>
			<p class="Temel-Paragraf"><span class="Normal char-style-override-2">Nihayet yerinden kalktı ve seyahat eşyasını derleyip toplamaya başladı.</span></p>
			<p class="Temel-Paragraf"><span class="Normal char-style-override-2">Hunlardan biri ata bindi ve Onorya’yı da hayvanın terkesine oturttu. Öteki Hun da Onorya’nın eşyalarını atının üstüne yüklemiş, böylece üç yolcu, iki hayvan üs­tünde yola çıkmışlardı.</span></p>
			<p class="Temel-Paragraf"><span class="Normal char-style-override-2">Kulübede vazifesi biten cüce Zerkon saraya döndü.</span></p>
			<p class="Temel-Paragraf"><span class="Normal char-style-override-2">Onorya’yı hayvanına alan Hun, hareketten evvel başını arkasına çevirerek sormuştu:</span></p>
			<p class="Temel-Paragraf"><span class="Normal char-style-override-2">- Prenses hazretleri ne tarafa teşrif etmek arzusundadırlar?</span></p>
			<p class="Temel-Paragraf"><span class="Normal char-style-override-2">- Hududa!</span></p>
			<p class="Temel-Paragraf"><span class="Normal char-style-override-2">Hayvanlar birdenbire dürtnala ileri atıldılar. Onorya Hun süvarisine, kollarının bütün vüs’atiyle sarılmıştı. Güneş ovanın üstünde yükseliyordu. Çadırlar ve tek katlı Hun evleri arasından geçerek şehirden uzaklaştılar Bununla beraber, şehir hâricinde bile hummalı bir faaliyet görülüyordu... Hunlar oraya buraya koşuşuyor, haykırışıyor, eşyalar taşıyor ve ailelerini arabalar içindeki seyyar evlere yerleştiriyorlardı. Bütün ova, bir yangın veya zelzele âfetzedeleriyle dolmuş gibi, çocuklardan ihtiyarlara ve tencerelerden şiltelere varıncaya kadar insanların ve eşyanın perakende, darmadağınık bir meşheri hâlinde idi. Çocuklarını emziren analardan başka bir kişi bile yerinde durmuyor, oturmuyordu. Çocuklar ve ihtiyarlar bile çalışıyorlardı.</span></p>
			<p class="Temel-Paragraf"><span class="Normal char-style-override-2">Bu coşkun faaliyet manzarası Onorya’yı hayran etmişti.</span></p>
			<p class="Temel-Paragraf"><span class="Normal char-style-override-2">- Ne var?... Bu kıyam nedir? diye sordu. </span></p>
			<p class="Temel-Paragraf"><span class="Normal char-style-override-2">Hun, gururla cevap verdi:</span></p>
			<p class="Temel-Paragraf"><span class="Normal char-style-override-2">- Harb var!</span></p>
			<p class="Temel-Paragraf"><span class="Normal char-style-override-2">Onorya bunu yeni öğreniyordu; Attilâ’nın yeni bir harbe girmek istemesi, birdenbire muhayyelesini öyle şiddetli tahrik etmişti ki, buna dâir üstüste birçok sualler sordu, fakat hiçbirine cevap alamadı. Hun süvarisi kat’î ve nâzik bir tek cevap vermişti.</span></p>
			<p class="Temel-Paragraf"><span class="Normal char-style-override-2">- Prenses hazretlerine harbe dâir izahat vermeğe mezun değiliz.</span></p>
			<p class="Temel-Paragraf"><span class="Normal char-style-override-2">Onorya sesini çıkarmadı. Artık yeknasak bir manzara hâlini alan bu harb istihzârâtı faaliyetinden gözlerini ayırarak ufuklara bakmaya ve yeni hayalleriyle semânın parlak renklerini karıştırmağa başladı.</span></p>
			<p class="Temel-Paragraf"><span class="Normal char-style-override-2">Nihayet ova tenhalaşıyordu. Dört saat kadar at üstünde gittiler. Onorya, yorulmuş gibi, Hun süvarisine biraz daha sarıldı ve bacaklarını erkeğin kalçalarına yapıştırarak başını da süvarinin omuzuna bıraktı.</span></p>
			<p class="Temel-Paragraf"><span class="Normal char-style-override-2">Bu üç yumuşak ve hararetli temas, Hun süvarisinin kanını damarlarında bir yıldırım hızıyla cevelân ettirmeğe başlamıştı. Bütün uzviyeti kudurdu ve sinirlerinin âni bir tenbihiyle kunduralarının tahta ökçelerini atın karnına bütün şiddetiyle vurdu</span></p>
			<p class="Temel-Paragraf"><span class="Normal char-style-override-2">Bu süvari genç bir adamdı; bunun için Onorya’yı kendi hayvanına almış ve eşyaları yaşlı olan arkadaşının atına yükletmişti.</span></p>
			<p class="Temel-Paragraf"><span class="Normal char-style-override-2">Hayvan şaha kalktıkça, genç Hun süvarisi, kürek kemiklerinin üstüne lâstikî bir kadın göğsünün ezilip şişmesini hissediyor ve sırtının mesammeleri arasından vücuduna sıcak bir lezzet doluyordu.</span></p>
			<p class="Temel-Paragraf"><span class="Normal char-style-override-2">Onorya, bir aralık, tatlı, âdeta âşıkane bir sesle:</span></p>
			<p class="Temel-Paragraf"><span class="Normal char-style-override-2">- Süvari! dedi.</span></p>
			<p class="Temel-Paragraf"><span class="Normal char-style-override-2">Genç Hun başını arkaya çevirdiği vakit, Onorya’nın fettan gözlerinin süzüldüğünü, çehresini baygın bir sis kapladığını gördü. Fevkalâde hürmetkârâne:</span></p>
			<p class="Temel-Paragraf"><span class="Normal char-style-override-2">- Emrediniz, prensesim! dedi.</span></p>
			<p class="Temel-Paragraf"><span class="Normal char-style-override-2">Onorya başını tekrar süvarinin omuzuna koyarak, hafifçe gözlerini yumdu, incecik bir sesle:</span></p>
			<p class="Temel-Paragraf"><span class="Normal char-style-override-2">- Yoruldum! dedi.</span></p>
			<p class="Temel-Paragraf"><span class="Normal char-style-override-2">- Emredersiniz inelim, şu ağaç altında biraz istirahat buyurunuz.</span></p>
			<p class="Temel-Paragraf"><span class="Normal char-style-override-2">Geniş bir ağacın önünde hayvanlardan indiler. Genç süvari arkadaşına dedi ki:</span></p>
			<p class="Temel-Paragraf"><span class="Normal char-style-override-2">- Hayvanları şu gölgeliğe götür de onlar da biraz dinlensinler.</span></p>
			<p class="Temel-Paragraf"><span class="Normal char-style-override-2">Öteki süvari hayvanları alarak uzaklaşmıştı. Genç Hun’la Onorya ağacın altına oturduiar.</span></p>
			<p class="Temel-Paragraf"><span class="Normal char-style-override-2">Onorya başını yana eğerek, yorgun ve melûl bir tavırla mırıldandı:</span></p>
			<p class="Temel-Paragraf"><span class="Normal char-style-override-2">- Çok yorgunum. Ben dün gece de uyumamıştım.</span></p>
			<p class="Temel-Paragraf"><span class="Normal char-style-override-2">Süvari, dizini göstererek cevap verdi:</span></p>
			<p class="Temel-Paragraf"><span class="Normal char-style-override-2">- Başınızı buraya koyunuz ve uyuyunuz.</span></p>
			<p class="Temel-Paragraf"><span class="Normal char-style-override-2">Onorya otların üzerine uzanarak başını süvarinin dizi üstüne koydu. Fakat rahat etmemiş görünüyordu. Bir iki defa döndü, vücudunu Hun’un kucağına çıkarmak için bir hareket yapınca, süvari:</span></p>
			<p class="Temel-Paragraf"><span class="Normal char-style-override-2">- Kucağımda uyuyunuz! dedi.</span></p>
			<p class="Temel-Paragraf"><span class="Normal char-style-override-2">Onorya’yı kucağına aldı ve güzel başını kolunun içine yerleştirerek sordu:</span></p>
			<p class="Temel-Paragraf"><span class="Normal char-style-override-2">- Rahat mısınız?</span></p>
			<p class="Temel-Paragraf"><span class="Normal char-style-override-2">- Teşekkür ederim.</span></p>
			<p class="Temel-Paragraf"><span class="Normal char-style-override-2">Onorya derhal gözlerini yumdu. Hayvanın üstünde sinirleri ve adaleleri gerilmiş vücudu, Hun’un kucağında birdenbire gevşemişti. Yanaklarına hafif bir pembe renk doluyor, göğsü titriyerek inip kalkıyordu.</span></p>
			<p class="Temel-Paragraf"><span class="Normal char-style-override-2">Çabucak uyudu.</span></p>
			<p class="Temel-Paragraf"><span class="Normal char-style-override-2">Süvari gözlerini bir lâhza Onorya’nın güzel yüzünden ayırmıyordu. Bir anda, bir anda Garbî Roma’nın esmer tenli ve kurum gözlü, çılgın ve çıldırtıcı, eşsiz güzeli için hayatını derhal feda edebileceğini hissetti. Bu kadının peşinden ve bu kadınla beraber Garbî Roma’ya kadar gidebileceğini, Hun topraklarındaki bütün rabıtalarını, malını, ailesini ve çocuklarını bile bırakabileceğini hissetti.</span></p>
			<p class="Temel-Paragraf"><span class="Normal char-style-override-2">Onorya’nın üstüne doğru eğildi. Bu kızgın ve dinç taze kadın vücudundan, vahşi çiçeklerin hulâsalarına benzeyen, gayet tatlı ve zehirli bir râyiha ile dolu, sıcak bir tütsü yükseliyordu.</span></p>
			<p class="Temel-Paragraf"><span class="Normal char-style-override-2">Hun süvarisi dudaklarını Onorya’nın yüzüne doğru bir santimetreye kadar yaklaştırarak durdu. Hafif bir bûse kondurmak istiyordu. Fakat prensesin uyanmasından korktu. Kadının bir isyanı, hattâ Attilâ’ya şikâyeti, süvariyi bir bûse yüzünden mahvedebilirdi. Bununla beraber kararını verdi ve dudaklarının ucunu prensesin yanağına değdirdi. Artık dudaklarını geri çekmeğe muktedir olamamıştı. Kızgın vücudun bayıltıcı râyihasını pek yakından duyarak birdenbire sersemlemişti.</span></p>
			<p class="Temel-Paragraf"><span class="Normal char-style-override-2">Onorya gözlerini açtı.</span></p>
			<p class="Temel-Paragraf"><span class="Normal char-style-override-2">Süvari, birdenbire başını kaldırdı ve kıpkırmızı kesildi. Fakat bu dehşetli korkusu, aynı zamanda büyük bir sevince istihale etmişti. Zira Onorya, gülümsüyordu.</span></p>
			<p class="Temel-Paragraf"><span class="Normal char-style-override-2">Bu tebessüm bir «af» mıydı? «Teşvik» miydi?</span></p>
			<p class="Temel-Paragraf"><span class="Normal char-style-override-2">Süvari tereddüt ettiği için bûsesini tekrar etmekte bir lâhza geç kaldı, fakat kalbinde tehlikeli bir çarpıntı hissettiği için büyük azabına mukavemet edemeden bir daha eğildi ve bu sefer Onorya’nın dudaklarına dudaklarını kondurdu.</span></p>
			<p class="Temel-Paragraf"><span class="Normal char-style-override-2">Onorya birdenbire başını geriye çekmişti, fakat hem kaşlarını çatıyor, hem de gülümsüyordu. Gözlerinde aynı zamanda hem tehdit, hem teşvik vardı.</span></p>
			<p class="Temel-Paragraf"><span class="Normal char-style-override-2">- İstediklerimi yaparsanız... diye mırıldandı.</span></p>
			<p class="Temel-Paragraf"><span class="Normal char-style-override-2">Hun süvarisi kanının bütün şiddetiyle cevap verdi:</span></p>
			<p class="Temel-Paragraf"><span class="Normal char-style-override-2">- Köleniz olacağım. Bütün hayatım sizindir. Yalnız sizin için yaşayacağım ve her arzunuzu yerine getireceğim, dedi.</span></p>
			<p class="Temel-Paragraf"><span class="Normal char-style-override-2">Onorya vücudunu genç süvariden ayırarak onunla yüz yüze ve göz göze geldi; bir elini Hun’un omuzuna koyarak, resmiyetten dostluğa geçmesini bilen hassas bir kadın mülâyemetiyle dedi ki:</span></p>
			<p class="Temel-Paragraf"><span class="Normal char-style-override-2">- Beni dinle. Artık arkadaşız. Benim sana ihtiyacım var. Evvelâ sana yemin ederim ki, ben Attilâ aleyhinde hiç bir fikir beslemiyorum ve onun saadetine çalışıyorum. Şimdi, sana tamamiyle emniyet etmediğim için düşündüğüm ve yapmak istediğim şeyleri söylemeyeceğim. Fakat, sen arkadaşınla beni hududa kadar götürdükten sonra orada bırakıp Hun karargâhına ve Attilâ’nın yanına döneceksin. Ona vazifeni yaptığını söyledikten sonra tekrar gizlice ata binerek hududa, beni bıraktığın noktaya geleceksin. Ben seni orada bekleyeceğim ve eğer gelirsen o zaman sana ne düşündüğümü, ne yapmak istediğimi anlatacağım. Nasıl? Bu söylediğimi yapar mısın? Attilâ’nın sarayına gidip rapor verdikten sonra gizlice hududa dönebilir misin? Evvelâ buna cevap ver!</span></p>
			<p class="Temel-Paragraf"><span class="Normal char-style-override-2">Hun süvarisi, gözlerinde, ateşini en büyük arzulardan alarak alevlenen meş’alelerle cevap verdi:</span></p>
			<p class="Temel-Paragraf"><span class="Normal char-style-override-2">- Elbette! dedi. İstediğiniz vakit, istediğiniz yere kimsenin haberi olmadan gelirim.</span></p>
			<p class="Temel-Paragraf"><span class="Normal char-style-override-2">- Zannettiğiniz kadar serbest misiniz? Şimdi harb hazırlığı var. Size mühim ve ânî bir vazîfe vermesinler?</span></p>
			<p class="Temel-Paragraf"><span class="Normal char-style-override-2">Genç Hun süvarisi başıyla bir ret hareketi yaparak:</span></p>
			<p class="Temel-Paragraf"><span class="Normal char-style-override-2">- Hayır, hayır! dedi. Benim vazifem sekiz gün sonra başlıyor. Ben serdarlıktan talimatımı aldım. O vakte kadar oldukça serbestim ve sizin yanınıza gelebilirim.</span></p>
			<p class="Temel-Paragraf"><span class="Normal char-style-override-2">Onorya, bu cevaba karşı sevincini gösterdi:</span></p>
			<p class="Temel-Paragraf"><span class="Normal char-style-override-2">- Bu âlâ, dedi. Çünki ben vazifenizi terketmenizi, benim için memleketinizi ihmal etmenizi istemem. Hun ordusu sizin gibi genç ve mahir bir süvariden mahrum kalmamalıdır. Ben Hunların en samimî dostlarından biriyim.</span></p>
			<p class="Temel-Paragraf"><span class="Normal char-style-override-2">Onorya’nın bu son sözleri ne kadar doğru, yahut yanlış olursa olsun, Hun süvarisinin âşıkane ve şehevî arzûlarıyla vatanperverâne ve millî duyguları arasındaki tenakuzu izâleye çalıştığı muhakkaktı. Nitekim genç Hun bu sözlerden o derece memnun oldu ki, Onorya’nın eteklerini öptü:</span></p>
			<p class="Temel-Paragraf"><span class="Normal char-style-override-2">- Siz çok ulvîsiniz! dedi.</span></p>
			<p class="Temel-Paragraf"><span class="Normal char-style-override-2">Bunun gibi, ihtirasını ifşa eden daha birçok şeyler söyledi. Onorya gülümseyerek dinliyordu. Fakat uzaktan öteki Hun gözüktü. Ve biraz ihtiyatla onlara doğru ilerliyordu.</span></p>
			<p class="Temel-Paragraf"><span class="Normal char-style-override-2">Onbeş dakika kadar sonra tekrar hayvanlarına binerek yola çıktılar. Akşama doğru gene tenha bir yerde atlarından inerek üçü birden kahvaltıya benzer muhtasar bir yemek yemişlerdi.</span></p>
			<p class="Temel-Paragraf"><span class="Normal char-style-override-2">Bütün gece, küçük şehirlerden ve kasabalardan geçerek nihayet bir yaylaya geldiler. Her yüz adımda bir tek başına kulübelerden mürekkep nihayetsiz bir hatt-ı müstakim hududu iş’ar ediyordu.</span></p>
			<p class="Temel-Paragraf"><span class="Normal char-style-override-2">Atlılar hududa geldikleri vakit sabah oluyordu. Hun nöbetçileri ucunda kemikten oklar bulunan kargılarla süvarileri durdurdular.</span></p>
			<p class="Temel-Paragraf"><span class="Normal char-style-override-2">Genç Hun, milletinin diliyle Attilâ’nın emirlerini anlattı ve nöbetçiler çekildiler.</span></p>
			<p class="Temel-Paragraf"><span class="Normal char-style-override-2">Yayla huduttan sonra da devam ediyordu. Atlılar bir saat kadar ilerledikten sonra bir ormana girdiler. Bu, vahşî güllerle kararmış orman yolunda, Onorya süvarinin kulağına eğilerek:</span></p>
			<p class="Temel-Paragraf"><span class="Normal char-style-override-2">- Beni burada bırak! dedi.</span></p>
			<p class="Temel-Paragraf"><span class="Normal char-style-override-2">Genç Hun atını durdurdu, fakat itiraz ediyordu:</span></p>
			<p class="Temel-Paragraf"><span class="Normal char-style-override-2">- Burada, yalnız başına, bir gün bir gece nasıl beklersin? Hiç olmazsa şehre yakın bir yere gidelim.</span></p>
			<p class="Temel-Paragraf"><span class="Normal char-style-override-2">Onorya’nın gözlerinde erkeklere gıpta veren bir cür’et vardı:</span></p>
			<p class="Temel-Paragraf"><span class="Normal char-style-override-2">- Hayır, hayır; dedi; ben vahşî ormanları severim. Memlekette de tek başıma onların arasında dolaşır ve ailemden uzaklaşırdım. Hiç korkma, seni şu ağacın altında bekleyeceğim.</span></p>
			<p class="Temel-Paragraf"><span class="Normal char-style-override-2">Teklifinde o kadar ısrar etti ve nefsine o kadar itimadı vardı ki genç süvari münakaşa etmeyerek yere atladı ve Onorya’yı kucaklayarak indirdi.</span></p>
			<p class="Temel-Paragraf"><span class="Normal char-style-override-2">Arkadan gelen öteki Hun süvarisi de hayretle sormuştu:</span></p>
			<p class="Temel-Paragraf"><span class="Normal char-style-override-2">- Bu vahşî ormanda mı kalıyorsunuz?</span></p>
			<p class="Temel-Paragraf"><span class="Normal char-style-override-2">Onorya bir tebessümle cevap verdi:</span></p>
			<p class="Temel-Paragraf"><span class="Normal char-style-override-2">- Evet. Beni hiç merak etmeyiniz. Ben orman yollarını bilirim.</span></p>
			<p class="Temel-Paragraf"><span class="Normal char-style-override-2">Yaşlı Hun süvarisi şaşkınlık içinde kalmış, fakat prensesin arzularına tâbi olmak emrini aldığı için, fazla birşey sormamıştı. Onorya’nın eşyasını hayvandan indirerek istediği ağacın altına yerleştirdi.</span></p>
			<p class="Temel-Paragraf"><span class="Normal char-style-override-2">Hunların ikisi de Onorya’ya hürmetkârâne bir resmî selâm vererek, hayvanlarıyla, ağır ağır döndüler. Genç süvari başını arkaya çevirmiş, bir lisan kadar nâtıkalı vücut, baş ve göz ifadesiyle mutlaka geleceğini vâ’detmişti</span></p>
			<p class="Temel-Paragraf"><span class="Normal char-style-override-2">Onorya, yalnız kalınca büyük bir korku ve tehlikenin içinde bulunmaktan gelen büyük bir zevk hissetti. Orman, birbirine gayet sıkı bir nesiçle dolaşmış yapraklarıyla gökyüzünü tamâmiyle kapayan loş, ıssız, ucu bucağı görünmeyen, her tarafı nihayetsiz ağaç parmaklıklarıyla çevrilmiş yeşil ve büyük bir zindandı. Her köşesinde, her parça toprağında, bir ağaç arkasında veya bir çukurda, kuytu bir yerde meçhul bir tehlike gizleniyordu. İnsanların ve hayvanların en mühterislerini, eşkiyâ ve vahşi hayvanların her dakika zuhurunu beklemek pek tabîiydi.</span></p>
			<p class="Temel-Paragraf"><span class="Normal char-style-override-2">Onorya, tamâmiyle silâhsız ve müdafaasızdı. En küçük bir hücuma karşı koymaktan acizdi. Neye güvendiğini hiç bilmediği bu ormanda ve binbir tehlike arasında kalmaktan namütenahi bir zevk duyuyordu. İstediği büyük heyecanı bulmak için en büyük tehlikeye doğru koşmaktan yılmayan maceraperest mizacı, onu bu ormanda bir gün, bir gece beklemeğe teşvik etmişti.</span></p>
			<p class="Temel-Paragraf"><span class="Normal char-style-override-2">Etrafı dinledi. Her ses korkunç bir tehditti. Yüksek ağaçların, uykularında müthiş homurtular çıkaran canavarlar gibi, ormanın derin boşluklarına saldıkları hırıltılara daha tüyler ürpertici sesler, çığlıklar ve uzun haykırışlar ve kükreyişler karışıyordu. Onorya bir ağacın dibine büzülerek oturdu ve gözlerini süzerek, düşünen ve anlayan birer mahlûk ciddiyetiyle, yanyana sıralanmış yüzlerce ağacın orman içinde gizli bir dille konuştuklarını zannettiren vakur ve esrarlı tavırlarına baktı. Onların hayatına karışmak, onlar gibi muammâ-âlûd ve vakur olmak, onlar gibi şu yoldan geçen tek tük yolcular üzerinde hayranlıkla karışık büyük bir aşk ve korku bırakmak istiyordu.</span></p>
			<p class="Temel-Paragraf"><span class="Normal char-style-override-2">Kendisi de bu ormanı çılgınca seviyor ve ondan korkuyordu. Bu sıra sıra ağaçların en güzel hayalleri vâ’deden ve en müthiş felâketlerle tehdit eden kudretli duruşlarında kendisini buluyordu.</span></p>
			<p class="Temel-Paragraf"><span class="Normal char-style-override-2">Gece oluncaya kadar, bâzı rabıtasız ve mânâsız hülyalar, bâzı da kendisini gayelerine götürecek plânları tasavvur etmekle vakit geçirdi.</span></p>
			<p class="Temel-Paragraf"><span class="Normal char-style-override-2">Gece karanlığı, ormanın ağaçlarını bile yutarak şişkin ve gürbüz mevcudiyetiyle her tarafı basınca, Onorya ürperdi. Burada sabaha kadar beklemenin, hiç bir silâhlı ve cüretkâr erkek tarafından bile kabul edilmeyecek bir macera olduğunu hissediyor ve pişmanlığa benzeyen duygularla kuvvetli bir korkunun hücumuna uğruyordu. Bir aralık, ormandaki dehşetli seslerin karanlığı yiyerek azmışlar gibi şiddetlenen ve yaklaşır gibi olan tehditlerini duyarak titremeğe başlamıştı Karanlığa gittikçe alışan gözleriyle dört tarafa bakıyor, arada bir, kâh sebepsiz ânî bir korku ile, kâh muhayyelesinin eseri olan bâzı gölgelerden dehşete düşerek yerinde sıçrıyordu.</span></p>
			<p class="Temel-Paragraf"><span class="Normal char-style-override-2">Erkeklere mahsus, hattâ onlardan fazla cür’etlere sahip olmak isteyen herhangi bir kadının zekâsından şüphe ediliyor ve bu türlü maceralarda, kadının zayıf yaratılışıyla asla tev’em olmayan büyük felâket ihtimalleri seziyordu.</span></p>
			<p class="Temel-Paragraf"><span class="Normal char-style-override-2">Evhamları o dereceye vardı ki, altında oturduğu ağacın kütüğüne sarıldı ve bu nemli, soğuk cisimden kudretli bir insan yardımı ümit etti.</span></p>
			<p class="Temel-Paragraf"><span class="Normal char-style-override-2">Sabaha karşı uykuya dalmıştı. Rüyasında büyük bir yılanla boğuşmuştu ve haykırarak uyandı.</span></p>
			<p class="Temel-Paragraf"><span class="Normal char-style-override-2">Sabah oluyordu. Ağaç kabuklarına mavi sisten bir zar yapıştı ve geceleyin kemik gibi sert görünen orman, sabahleyin, pamuktan örülmüş gibi yumuşak dallarıyla mavi bir loşluk içinde ürperiyordu.</span></p>
			<p class="Temel-Paragraf"><span class="Normal char-style-override-2">Onorya, kemiklerine dişlerini geçiren rutubetten silkinmek için yerinden kalktı ve gezinmeğe başladı.</span></p>
			<p class="Temel-Paragraf"><span class="Normal char-style-override-2">Geceyi, korkunç canavarları ve ismi olmayan binlerce tehlikeyi mağlup etmiş gibi gurur ve sevinç içinde geziniyor, ormanın yolunun sonlarına bakarak genç süvariyi bekliyordu. Eğer bu adam sözünde durarak gelecek olursa, Onorya’nın hayatında yeni bir talih devresi açılacaktı. Zira tasavvur ettiği plânın herhalde kendisini en büyük muvaffakiyete götüreceğine emindi.</span></p>
			<p class="Temel-Paragraf"><span class="Normal char-style-override-2">Yarım saat kadar dolaştı ve nihayet yolun sonlarında bir toz dumanının ortasında, ağının ortasında duran örümcek gibi, süvarinin siyah gölgesini gördü.</span></p>
			<p class="Temel-Paragraf"><span class="Normal char-style-override-2">Onorya, geceyi geçirdiği ağacın altına gelerek ayakta durdu. Süvari bir dakika sonra attan yere atlamış ve kanlı yanaklarıyla, soluyarak, kollarını açıp Onorya’ya yaklaşmıştı.</span></p>
			<p class="Temel-Paragraf"><span class="Normal char-style-override-2">Kucaklaştılar.</span></p>
			<p class="Temel-Paragraf"><span class="Normal char-style-override-2">Süvari, pürheyecan sordu:</span></p>
			<p class="Temel-Paragraf"><span class="Normal char-style-override-2">- Geceyi nasıl geçirdin?</span></p>
			<p class="Temel-Paragraf"><span class="Normal char-style-override-2">Onorya korkularını ve müthiş rüyasını gizleyerek, tebessümle cevap verdi:</span></p>
			<p class="Temel-Paragraf"><span class="Normal char-style-override-2">- Mükemmel!</span></p>
			<p class="Temel-Paragraf"><span class="Normal char-style-override-2">Genç Hun, sabahleyin bile korkunç görünen ormanın sonsuz aralıklarına bakarak, Onorya’nın cesaretine şaşıyordu:</span></p>
			<p class="Temel-Paragraf"><span class="Normal char-style-override-2">- Dehşet! Dehşet! dedi.</span></p>
			<p class="Temel-Paragraf"><span class="Normal char-style-override-2">Ağacın altına oturdular. Onorya havadis istedi:</span></p>
			<p class="Temel-Paragraf"><span class="Normal char-style-override-2">- Ne yaptın? dedi</span></p>
			<p class="Temel-Paragraf"><span class="Normal char-style-override-2">Süvari anlattı:</span></p>
			<p class="Temel-Paragraf"><span class="Normal char-style-override-2">- Attilâ’nın yanına çıktım. Seni hududa kadar götürüp bıraktığımızı anlattım. «Yolda size bir şey söyledi mi?» diye sordu. «Evet» dedim, harp hazırlıklarını görerek izahat istedi. Fakat harb hakkında bir yabancıya izahat vermeğe mezun olmadığımızı söyledim. Prenses Onorya da cevap olarak: «Ben Hunların dostuyum.» dedi, dedim.  «Benden bahsetti mi?» diye sordu. «Bahsetmedi, fakat pek mahzundu ve mütemadiyen içini çekiyor, Hun topraklarına muhabbetle bakıyordu.» dedim.</span></p>
			<p class="Temel-Paragraf"><span class="Normal char-style-override-2">Onorya, süvarinin Attilâ ile konuşmasından memnun olduğunu hissettiren bir tebessümle:</span></p>
			<p class="Temel-Paragraf"><span class="Normal char-style-override-2">- Pekâlâ... dedi, şimdi vakit geçirmeden düşüneceğimiz bir şey var.</span></p>
			<p class="Temel-Paragraf"><span class="Normal char-style-override-2">Genç süvari, sabırsızlıkla:</span></p>
			<p class="Temel-Paragraf"><span class="Normal char-style-override-2">- Merak ediyorum, dedi, ne düşünüyorsun, ne yapmak istiyorsun? Nereye gideceksin? Beni de mi götüreceksin? Sana nasıl hizmet edeceğim?</span></p>
			<p class="Temel-Paragraf"><span class="Normal char-style-override-2">Onorya, süvarinin elini tuttu:</span></p>
			<p class="Temel-Paragraf"><span class="Normal char-style-override-2">- Dinle, dedi, acele etme. Arzum şudur: Tekrar Hun topraklarına girmek istiyorum.</span></p>
			<p class="Temel-Paragraf"><span class="Normal char-style-override-2">Süvari teessür içinde göründü:</span></p>
			<p class="Temel-Paragraf"><span class="Normal char-style-override-2">- Buna müsaade etmezler, dedi.</span></p>
			<p class="Temel-Paragraf"><span class="Normal char-style-override-2">- Kimseden müsaade isteyecek değiliz. Çünkü benim Hun topraklarına girdiğimi kimse bilmeyecek; bir köylü kadın kıyafetine girmek istiyorum. İşte sen bana bu işte yardım edeceksin. Evvelâ şimdi git, bana bir köylü kadın kıyafeti bul, getir. Buna muktedir olabilir misin?</span></p>
			<p class="Temel-Paragraf"><span class="Normal char-style-override-2">Genç Hun doğruldu:</span></p>
			<p class="Temel-Paragraf"><span class="Normal char-style-override-2">- Elbette, dedi, niçin olmasın? Şimdi gider, bir saata kadar Hun kadınlarına mahsus basit kıyafetlerden birini bohçaya koydurur, getiririm. Hudut yakın.</span></p>
			<p class="Temel-Paragraf"><span class="Normal char-style-override-2">Onorya süvarinin elini muhabbetle sıkarak:</span></p>
			<p class="Temel-Paragraf"><span class="Normal char-style-override-2">- Yalnız o kadarı kâfi değil. Ben yapayalnız huduttan içeri giremem ve yapayalnız Hun topraklarında yaşayamam.</span></p>
			<p class="Temel-Paragraf"><span class="Normal char-style-override-2">- Tabiî.</span></p>
			<p class="Temel-Paragraf"><span class="Normal char-style-override-2">- Hem de lisânınızı bilmiyorum. Senin gibi Hun münevverleriyle Got lisanlarını karıştırarak anlaşmak kabil oluyor. Husûsiyle sen benim lisanımı da iyi konuşuyorsun. Attilâ da bunu iyi bilirdi. Köylüler benim yabancı olduğumu anlarlar.</span></p>
			<p class="Temel-Paragraf"><span class="Normal char-style-override-2">Süvari, bir çâre düşünmekten mütevellit muvakkat bir tereddüt içinde:</span></p>
			<p class="Temel-Paragraf"><span class="Normal char-style-override-2">- Doğru, ne yapalım, ne düşünüyorsun? diye sordu.</span></p>
			<p class="Temel-Paragraf"><span class="Normal char-style-override-2">Onorya, bütün bu ihtimalleri evvelce hesap etmiş ve bir takım çareler düşünmüş olduğu için anlattı:</span></p>
			<p class="Temel-Paragraf"><span class="Normal char-style-override-2">- Şimdi Hunlar harb muhacereti içindedirler. Ovaları terkedeceklerdir. Birçok Hun evleri boş kalacaktır. Tanıdığın bir asker ailesinin evine beni oturt. Sen böyle bir çâre bulabilirsin.</span></p>
			<p class="Temel-Paragraf"><span class="Normal char-style-override-2">Süvari düşünceye daldı Onorya’nın teklifi kolay tatbik edilebilecek bir şey değildi.</span></p>
			<p class="Temel-Paragraf"><span class="Normal char-style-override-2">- İyi ama... dedi, bu sırada askerî teftişler fazladır, yegân yegân Hun topraklarında kalacak olanlar kayda geçerler.</span></p>
			<p class="Temel-Paragraf"><span class="Normal char-style-override-2">Sonra, biraz daha düşünerek:</span></p>
			<p class="Temel-Paragraf"><span class="Normal char-style-override-2">- Dur, dedi, bir çâresi var... Seni benim bir akrabamın yanına götüreyim...</span></p>
			<p class="Temel-Paragraf"><span class="Normal char-style-override-2">- Olur mu?</span></p>
			<p class="Temel-Paragraf"><span class="Normal char-style-override-2">- Olur. Seni hudutta bulduğumu, geçen harpte ailesini kaybetmiş ve teessüründen dili tutulmuş bir kızcağız olduğunu anlatırım. Halam gayet merhametlidir, iyilik yapmayı çok sever, seni yanına alır.</span></p>
			<p class="Temel-Paragraf"><span class="Normal char-style-override-2">Onorya güldü. Bu hile çok hoşuna gitmişti. Ellerini çırpıyor.</span></p>
			<p class="Temel-Paragraf"><span class="Normal char-style-override-2">- Oh! İyi, iyi! diyordu, aç ve yorgun giderim, başımı gözümü sararım, hasta görünürüm, mükemmel dilsiz rolü de yaparım.</span></p>
			<p class="Temel-Paragraf"><span class="Normal char-style-override-2">Bir kerre daha kucaklaştılar. Bu yeni plânın teferruatını kararlaştırıyorlardı. Onorya’nın asıl maksadını hâlâ öğrenemeyen süvari ikide bir soruyordu:</span></p>
			<p class="Temel-Paragraf"><span class="Normal char-style-override-2">- Bizim memlekette ne yapmak istiyorsun? Attilâ harbe gidecek. Onu göremezsin. Hem benim seni tekrar memleketime soktuğumu Attilâ duyacak olursa mahvolurum. Ne büyük fedakârlığa atıldığımı görüyorsun değil mi?</span></p>
			<p class="Temel-Paragraf"><span class="Normal char-style-override-2">- Hiç korkma. Ben Attilâ’yı görecek değilim. Benim Hun topraklarında bulunduğumu kimse bilmeyecektir. Bundan emin ol ve fazla bir şey sorma. Şimdi sana herşeyi anlatamam. Yavaş yavaş herşeyi öğreneceksin.</span></p>
			<p class="Temel-Paragraf"><span class="Normal char-style-override-2">Süvari ayağa kalkarak azimkâr bir tavırla harekete geçti:</span></p>
			<p class="Temel-Paragraf"><span class="Normal char-style-override-2">- Pekâlâ, dedi, ben şimdi gidip sana bir köylü kadın esvabı getireyim, burada giyin; sonra beraber huduttan içeriye girelim.</span></p>
			<p class="Temel-Paragraf"><span class="Normal char-style-override-2">Onorya’ya doğru eğildi ve onu dudaklarından öptükten sonra atına bindi, uzaklaştı.</span></p>
			<p class="Temel-Paragraf"><span class="Normal char-style-override-2">Onorya süvarinin arkasından gülümseyerek bakıyordu. Bu tebessüm, hadiseleri arzusuna râmeden kudretinin dudaklarında tecellisiydi; bütün emellerine kavuşacağına emin olmaktan gelen, bir istikbale hâkimiyet duygusuyla, içinde nihayetsiz bir inşirah duyuyordu.</span></p>
			<p class="Temel-Paragraf"><span class="Normal char-style-override-2">Ayaklarını uzattı ve arkasını ağacın kütüğüne dayadı. Ergeç Attilâ’ya, Attilâ’nın vücuduna, kalbine, iradesine, taç ve tahtına hâkim olacağına o kadar emindi ki, daha şimdiden bunu bile az buluyor, dünyada bundan daha fazla arzu edilecek büyük bir paye olup olmadığını düşünüyordu.</span></p>
			<p class="Temel-Paragraf"><span class="Normal char-style-override-2">Hunların, bu yeni harb hazırlıklarında, neresini hedef yapmak istediklerini tahmine çalıştı. Suikastın keşfedilmesinden sonra bu hedefin Şarkî Roma olması mümkündü; fakat kendisinin Hun topraklarından ihraç edilmiş olmasına bakılırsa, Attilâ’nın kindar bakışlarını Garba doğru çevirmesini de imkân hâricinde bulmuyordu.</span></p>
			<p class="Temel-Paragraf"><span class="Normal char-style-override-2">Esasen Attilâ’nın siyasî fikirlerine azçok vâkıf olan Onorya, Hun hâkanının Şarkî ve Garbî Roma, Teodos ve Valantinyen arasında fark bulmadığını da biliyordu.</span></p>
			<p class="Temel-Paragraf"><span class="Normal char-style-override-2">Onorya, Attilâ’nın şüphesi hilafına, Garbî Roma’dan bir tecessüs maksadıyla Hun topraklarına gelmiş değildi; ana vatanındaki bütün ailesine büyük bir kini olan bu kadın, ihtirasları için yaşıyor, bundan dolayı hiç bir millî heyecan duymuyordu</span></p>
			<p class="Temel-Paragraf"><span class="Normal char-style-override-2">Yegâne emeli, Asya’nın ve Avrupa’nın en kudretli adamı telâkki ettiği Attilâ’yı teshîr etmekti. Hun hâkanının her gün yeni bir zafere namzet şahsiyetini ve bu şerefi onunla paylaşmak istiyordu.</span></p>
			<p class="Temel-Paragraf"><span class="Normal char-style-override-2">Yaptığı plânı da mükemmel buluyordu: Hun topraklarına girmek, yavaş yavaş saray muhitine sokulmak, hüviyetini gizleyerek, kraliçenin cariyeleri, nedimeleri arasında bulunmak, Attilâ’nın şahsı etrafında dönen kadın entrikalarını keşfettikten sonra, hepsine faik bir desîse ile Attilâ’nın yegâne kadını olmak.</span></p>
			<p class="Temel-Paragraf"><span class="Normal char-style-override-2">Her safhası heyecanla dolu görünen bu macera Onorya’nın bütün ruhî melekelerini işletecek ve onun şiddetli yaşamak hırsını tatmin edecekti</span></p>
			<p class="Temel-Paragraf"><span class="Normal char-style-override-2">Etrafında bulduğu her adamı, her eşyayı, her hâdiseyi, her fırsatı maksadına vusul için ayrı ayn kullanmasını ve istismar etmesini bilen bu kadın, genç Hun süvarisini görür görmez ondan da azamî derecede istifade edeceğini anlayarak kararını vermişti. Tahmininde hiç yanılma­dığmı gördü. Hun süvarisini teshîr etmek güç olmamıştı. Bir Hun delikanlısının millî duygularına hücum edilmezse, dünyanın en tatlı ve uysal insanı olduğunu ve Attilâ gibi, hemen hemen bütün Hunların da toprakları ve kadınları zabtetmekten başka ihtirasları olmadığını sanıyordu. Onorya’nın indinde ihtirasların en yüksek şekilleri bunlardan ibaretti ve Hun hâkanma zaafı da bundan ileri geliyordu.</span></p>
			<p class="Temel-Paragraf"><span class="Normal char-style-override-2">Gözlerini süzerek süvariyi bekledi.</span></p>
			<p class="Temel-Paragraf"><span class="Normal char-style-override-2">Genç Hun bir bohça ile gelmişti.</span></p>
			<p class="Temel-Paragraf"><span class="Normal char-style-override-2">Bohçayı açtı: İçinde birçok paçavra. </span></p>
			<p class="Temel-Paragraf"><span class="Normal char-style-override-2">Kadın gülüyordu:</span></p>
			<p class="Temel-Paragraf"><span class="Normal char-style-override-2">- Kadın esvabı bu mu? Bunun neresi esvap? Hangisini nereme giyeceğim?</span></p>
			<p class="Temel-Paragraf"><span class="Normal char-style-override-2">Süvari kara bir deri parçasını bohçadan çıkararak havada salladı.</span></p>
			<p class="Temel-Paragraf"><span class="Normal char-style-override-2">- Bu, gömlek! dedi.</span></p>
			<p class="Temel-Paragraf"><span class="Normal char-style-override-2">Onorya, kahkahalarından kurtulamıyordu:</span></p>
			<p class="Temel-Paragraf"><span class="Normal char-style-override-2">- Bunu çıplak vücûdumun üstüne mi giyeceğim?</span></p>
			<p class="Temel-Paragraf"><span class="Normal char-style-override-2">Süvari, Garbî Roma dilberinin göğsüne gözleri parlayarak bakarken, cevap verdi:</span></p>
			<p class="Temel-Paragraf"><span class="Normal char-style-override-2">- Tabiî!</span></p>
			<p class="Temel-Paragraf"><span class="Normal char-style-override-2">- Sonra?</span></p>
			<p class="Temel-Paragraf"><span class="Normal char-style-override-2">- Üstüne bunu giyeceksin.</span></p>
			<p class="Temel-Paragraf"><span class="Normal char-style-override-2">- Ne bu? Bir cepken mi?</span></p>
			<p class="Temel-Paragraf"><span class="Normal char-style-override-2">- Onun gibi bir şey. Bunu da eteklik olarak bacaklarına saracaksın.</span></p>
			<p class="Temel-Paragraf"><span class="Normal char-style-override-2">- Peştemal gibi mi?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">Onorya kahkahaların en güzeliyle gülüyordu... İstihzayı ve şehveti birleştiren kahkahalar ki, her erkeği çıldırtır.</span></p>
			<p class="Temel-Paragraf"><span class="Normal char-style-override-2">- Pekiyi... dedi, sen şu ağaçların arkasında biraz dur da ben giyineyim.</span></p>
			<p class="Temel-Paragraf"><span class="Normal char-style-override-2">Süvari cevap vermiyor, kımıldamıyor, gülümsüyordu. Bir zevç gibi Onorya’nın mahremiyetine girmek istediğini hissettirdi.</span></p>
			<p class="Temel-Paragraf"><span class="Normal char-style-override-2">Onorya, tekrar etti:</span></p>
			<p class="Temel-Paragraf"><span class="Normal char-style-override-2">- Haydi, uzaklaş biraz!</span></p>
			<p class="Temel-Paragraf"><span class="Normal char-style-override-2">Genç Hun başını önüne eğerek ağaçlıkların arasına doğru yürüdü ve gözden kayboldu.</span></p>
			<p class="Temel-Paragraf"><span class="Normal char-style-override-2">Onorya, esvaplarını değiştirdikten sonra tiz bir çığlık kopararak süvariyi çağırmıştı.</span></p>
			<p class="Temel-Paragraf"><span class="Normal char-style-override-2">Genç Hun yaklaşırken, kadın vücudunu yeni kıyafetiyle boydan boya göstererek uzaktan bağırıyordu:</span></p>
			<p class="Temel-Paragraf"><span class="Normal char-style-override-2">- Nasıl? Nasıl? Bir köylü kadınınıza benzedim mi?</span></p>
			<p class="Temel-Paragraf"><span class="Normal char-style-override-2">Süvari koşarak:</span></p>
			<p class="Temel-Paragraf"><span class="Normal char-style-override-2">- Mükemmel! diye bağırdı; yalnız... müsaade et de biraz düzelteyim!</span></p>
			<p class="Temel-Paragraf"><span class="Normal char-style-override-2">Onorya, sapından tutulan bir lâle gibi ve göğsünü öne doğru uzatarak:</span></p>
			<p class="Temel-Paragraf"><span class="Normal char-style-override-2">- Haydi! dedi.</span></p>
			<p class="Temel-Paragraf"><span class="Normal char-style-override-2">Bu, herşeye müsaade eden bir emir gibi davetkârdı. Genç süvari, Onorya’nın giydiği gömleği yakalarından biraz çekiştirerek:</span></p>
			<p class="Temel-Paragraf"><span class="Normal char-style-override-2">- Omuzlar iyi oturmamış! dedi ve gömleğin önünü tamâmiyle açtı. Onorya’nın göğsü çırılçıplak görünmüştü. Genç süvari, gözlerine vuran ılık ve beyaz yuvarlakların birdenbire bütün damarlarına doldurduğu fırtına hızıyla kadını kucakladı, ağacın kütüğüne dayadı ve bütün vücudunu kendi vücuduna boydanboya yapıştırdı.</span></p>
			<p class="Temel-Paragraf"><span class="Normal char-style-override-2">İki vücudun hamuru kızgın bir imtizaçla birbirine karışarak yoğruluyordu.</span></p>
			<p class="Temel-Paragraf"><span class="Normal char-style-override-2">Onorya çırpınarak bağırdı:</span></p>
			<p class="Temel-Paragraf"><span class="Normal char-style-override-2">- Bırak!</span></p>
			<p class="Temel-Paragraf"><span class="Normal char-style-override-2">Süvari, humma içinde soluyor ve mırıldanıyordu:</span></p>
			<p class="Temel-Paragraf"><span class="Normal char-style-override-2">- Onorya... Onorya...</span></p>
			<p class="Temel-Paragraf"><span class="Normal char-style-override-2">Kadın birkaç kere silkindi ve kultulmanın güçlüğünü hissetti. Issız bir ormanda, kanı kaynayan bir Hun delikanlısının arzusuna kavuşmak için hiçbir tehdit ve ihtarı dinlemeyeceğini bilyordu. Birkaç defa:</span></p>
			<p class="Temel-Paragraf"><span class="Normal char-style-override-2">- Bırak, bırak! diye haykırdı ve bu ilân ettiği yasağın genç Hun’da ihtirası şiddetlendirdiğini görerek en müthiş tehdidini savurdu:</span></p>
			<p class="Temel-Paragraf"><span class="Normal char-style-override-2">- Bırak! Yoksa aramızda her şey bitecektir. Beni kaybedeceksin. Bırak! Yoksa Attilâ’ya haber veririm.</span></p>
			<p class="Temel-Paragraf"><span class="Normal char-style-override-2">Süvarinin kolları çözüldü. Af diliyordu. Onorya, derhal biraz evvelki neş’esini bularak, hareket etmeyi teklif etti.</span></p>
			<p class="Temel-Paragraf"><span class="Normal char-style-override-2">Birlikte ata bindiler.</span></p>
			<p class="Temel-Paragraf"><span class="Normal char-style-override-2">Süvari, kucağına aldığı Onorya’yı, fasılasız öpüyordu.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Hurafelere inanan Beşinci Asır halkı için 451 senesi, meş’um tabiî hâdiselerle başlamıştı: Büyük bir zelzele Gol arazisini ve İspanya’nın bir kısmını yıktı, tuzla buz etti; bir gece, ay, doğarken tutulmuştu ve bir kısım Avrupa halkı, bunu şeametlerin en büyüğü sayarak titrediler. Bir akşam, güneşin batı tarafından, görülmemiş cesamette koyu kurşunî renkli, korkunç bir yıldız çıkmış ve ölümün suratı gibi karanlık ve derin işaretlerle dolu çehresini bütün Avrupa’ya çevirerek ahaliyi korkutmuş, yüzükoyun yerlere atmıştı.</span></p>
			<p class="Temel-Paragraf"><span class="Normal char-style-override-2">Kutup cihetinde gökyüzü, günlerce, kan renkli bulutlarla örtülü kaldı. Kıpkızıl fezanın ortasında, ateşten mızraklarla müsellâh ordu heyulaları cenk ediyorlardı.</span></p>
			<p class="Temel-Paragraf"><span class="Normal char-style-override-2">Beşinci Asır halkı, bu korkunç işaretlerden, en büyük âfetlere hazırlanmak icabettiğini anladılar. Yataklarından titreyerek kalkıyorlar ve hergün bir felâket haberi olup olmadığını soruşturuyorlardı.</span></p>
			<p class="Temel-Paragraf"><span class="Normal char-style-override-2">Bir piskopos Roma’ya koştu ve Havâriyyûn’dan Sen Pol ile Sen Piyer’in mezarı üstüne diz çökerek haykırdı:</span></p>
			<p class="Temel-Paragraf"><span class="Normal char-style-override-2">- Ey Havâriyyûn! İsa namına cevap veriniz! Fânî ömürlerimiz nihayetlerine mi gelmiştir? Bundan sonra alacağımız nefeslerin sayısı kaç miad hanesini geçer? Ey aziz Pol! Ölümün suratı, ciğerlerimizi ok yılanı gibi delip geçen yıldırımlı neresiyle, ufukların ardında göründü. Gol ve İspanya topraklarının zerreleri arasında cehennemler açıldı. Ay, dağın arkasından yükselemedi ve kara bir avucun içinde sünger gibi buruşup kapanarak, sarı ışığını dünyamızdan başka bir dünyaya akıttı. Kutup tarafından gök kubbesi çatladı ve memleketler cesametinde açılan büyük pencerelerden cehennemler gördük. Ateşten mızraklar, yanmış kömür bedenli cengâverlerin damarlarını deşiyor ve içlerinden kan yerine alev fışkırıyordu.</span></p>
			<p class="Temel-Paragraf"><span class="Normal char-style-override-2">Ey aziz Piyer! Bu ne hengâmedir? Bunlar neye işâret­dir? Ümmetin yüzükoyun yerlere yatıyor, milletlerin iniltileri toprakların içine geçiyor ve fersahlarca uzakta secde edenlerin kulaklarına gidiyor. Şu anda vücudu ürpermeyen nasrânî yoktur. Ben, saçlarının son kara telleri ağaran ihtiyarlar, korkudan çarpa çarpa peynir dişleri dökülen nineler, çocuklarını düşüren anneler namına size geliyorum.</span></p>
			<p class="Temel-Paragraf"><span class="Normal char-style-override-2">Ey Havâriyyûn, anlatınız! Anlatınız! İsa aşkına anlatınız! Akıbetimiz nicedir? Bize ne yapmak gerektir? Beyaz sakallarımızı göğsümüzün kıllarına sararak, başımız önümüzde, gözlerimiz yaşlı bekleyelim mi? Âfetlere tevekkül mü edelim? Semâdan gelen bu âfetler, arz tarafından zuhur edecek nasutî bir takım siyasî belâlara işaret midir? Anlatınız! Anlatınız... cevap veriniz!</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Târihî rivayetlerdendir ki Pol ve Piyer cevap vermişlerdi. Mezarları derin bir inilti ile şişerek şu mukabelede bulunmuştular:</span></p>
			<p class="Temel-Paragraf"><span class="Normal char-style-override-2">- Bu semavî alâmetler, bir takım siyasî belâlara işarettir.</span></p>
			<p class="Temel-Paragraf"><span class="Normal char-style-override-2">- Bu, ne gibi siyasî belâlara işarettir?</span></p>
			<p class="Temel-Paragraf"><span class="Normal char-style-override-2">- Gol istilâ edilecektir!</span></p>
			<p class="Temel-Paragraf"><span class="Normal char-style-override-2">- Ey Havâriyyûn! </span></p>
			<p class="Temel-Paragraf"><span class="Normal char-style-override-2">- Gol istîlâ edilecektir, halkın bir kısmı harblerde, bir kısmı katliâmlarda telef olacak, bir kısmı muhaceret edecektir.</span></p>
			<p class="Temel-Paragraf"><span class="Normal char-style-override-2">- Ey Havâriyyûn! </span></p>
			<p class="Temel-Paragraf"><span class="Normal char-style-override-2">- Şehirler hâk ile yeksan olacaktır.</span></p>
			<p class="Temel-Paragraf"><span class="Normal char-style-override-2">- Ey Havâriyyûn! </span></p>
			<p class="Temel-Paragraf"><span class="Normal char-style-override-2">- Allah’ın evâmirine itaat etmeyen ve nevâhîsini icra eden mâsiyetkârların kâffesi kan nehirleri içinde cehenneme insibâb edeceklerdir.</span></p>
			<p class="Temel-Paragraf"><span class="Normal char-style-override-2">- Ey Havâriyyûn! Gol kimler tarafından istilâ edilecektir?</span></p>
			<p class="Temel-Paragraf"><span class="Normal char-style-override-2">- Hunlar!</span></p>
			<p class="Temel-Paragraf"><span class="Normal char-style-override-2">- Hunlar mı ey Havâriyyûn?</span></p>
			<p class="Temel-Paragraf"><span class="Normal char-style-override-2">- Hunlar ve Attilâ!</span></p>
			<p class="Temel-Paragraf"><span class="Normal char-style-override-2">- Attilâ!</span></p>
			<p class="Temel-Paragraf"><span class="Normal char-style-override-2">Piskopos, hâşiyet içinde mezarların üstüne kapandı ve inildedi:</span></p>
			<p class="Temel-Paragraf"><span class="Normal char-style-override-2">- Ey Havâriyyûn! Necat ümidi yok mudur? Bu Attilâ kimdir? Semâlar onu himaye mi ederler?</span></p>
			<p class="Temel-Paragraf"><span class="Normal char-style-override-2">- Attilâ taraf-ı Haktan gönderilmiştir; vazifesi küre-i arzın çürümüş insan köklerini sökerek, yerine yeni nesillerin ve yeni medeniyetlerin tohumlarını atmaya müsait bir zemin vücuda getirebilmektir.</span></p>
			<p class="Temel-Paragraf"><span class="Normal char-style-override-2">- Ey Havâriyyûn! Demek ki mahvımız mukarrer ve mukadderdir?</span></p>
			<p class="Temel-Paragraf"><span class="Normal char-style-override-2">- Sizler gibi derin bir îman ile mütehallik kalbleri Allah’ın aşkıyla yanan, hayrat ve hasenat sahibi fânîler bu âfetleri görmeyeceklerdir.</span></p>
			<p class="Temel-Paragraf"><span class="Normal char-style-override-2">Piskopos, mezarın üstünde sevinçle doğrularak bağırdı:</span></p>
			<p class="Temel-Paragraf"><span class="Normal char-style-override-2">- Ya aziz!</span></p>
			<p class="Temel-Paragraf"><span class="Normal char-style-override-2">- Zira sizlerin bu âfetleri görmenize mâni olmak için, hayatınıza nihayet verilecektir!</span></p>
			<p class="Temel-Paragraf"><span class="Normal char-style-override-2">Piskopos, başı gene mezarın üstüne düşerek, inildedi:</span></p>
			<p class="Temel-Paragraf"><span class="Normal char-style-override-2">- Ey Havâriyyûn! Ey Pol! Ey Piyer! diye ağlıyordu. Sonra doğrularak bağırdı: Başkaca necat ümidi yok mudur?</span></p>
			<p class="Temel-Paragraf"><span class="Normal char-style-override-2">Mezarlardan cevap gelmiyordu. Piskopos tekrar etti:</span></p>
			<p class="Temel-Paragraf"><span class="Normal char-style-override-2">- Başkaca necat ümidi yok mudur?</span></p>
			<p class="Temel-Paragraf"><span class="Normal char-style-override-2">Fakat sualine cevap alacağı yerde, kulağının içine rüzgârlı bir ıslık gibi şu iki kelimenin üflendiğini duydu:</span></p>
			<p class="Temel-Paragraf"><span class="Normal char-style-override-2">- Sus ve git!</span></p>
			<p class="Temel-Paragraf"><span class="Normal char-style-override-2">Piskopos sendeliyerek ayağa kalktı ve nuranî bir gölge makbereden uzaklaştı.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Bu hurafelerin haber verdiği büyük âfetleri, Beşinci Asrın siyâset adamları da hissediyorlardı. Ufk-ı siyasîde de birçok kara bulutlar vardı: Attilâ Afrikalara kadar elçiler gönderiyor, birçok siyasî ittifaklar yapıyor, Tuna ovalarında silâhlı Hunların takım takım ilerlemekten birgün bile hâli kalmadıkları haber alınıyordu. Hunların bütün bu hazırlıklarına rağmen kimlerle harb edecekleri bilinmiyordu. Attilâ ne Şarkî, ne de Garbî Roma’ya henüz harb ilân etmemişti. Hattâ Garbî Roma ile dostâne muhâberâtta bulunması, felâketin Şarkî Roma’ya teveccüh edeceğini zannettiriyor, fakat Attilâ’nın siyâsî usûllerini bilen politika adamları, onun harb edeceği devletin imparatoruna muvakkat dostluk alâmeti izhar ettiğini hatırlatıyorlardı.</span></p>
			<p class="Temel-Paragraf"><span class="Normal char-style-override-2">Bu semavî âfetlerden başka mühim tarihî hâdiseler de vukua gelmişti: 28 Temmuz 450 tarihinde Şarkî Roma imparatoru Teodos, attan düşerek öldü. Garbî Roma’da da, otuz bir yaşında bulunan ve saltanat için henüz pek genç addedilen Üçüncü Valantinyen’in yerine, memleketi vekâleten babası Plasidi idare ediyordu, bu tarihte Pladisi de vefat etmişti.</span></p>
			<p class="Temel-Paragraf"><span class="Normal char-style-override-2">O sırada Kartaca ve Afrika, Attilâ’nın dehâsıyla kıyas edilecek bir adam, yani Vandalların Kralı Jenserik tarafından idare ediliyordu.</span></p>
			<p class="Temel-Paragraf"><span class="Normal char-style-override-2">Jenserik Roma’yı müteaddit taraflardan istilâ altında bırakmak için, Attilâ ile ittifak talep etti ve Hunlar hâkanına teklifini kabul ettirmeğe muvaffak da oldu.</span></p>
			<p class="Temel-Paragraf"><span class="Normal char-style-override-2">Attilâ ile diğer bir siyasî ittifak daha yapmıştı: Ren nehrinin sağ sahilinde bulunan Frank kabilelerinden birinin reisi, 446 senesinde ölmüş ve iki oğlu, iktidarı ele almak için birbirleriyle cidale girişerek, milleti ikiye ayırmışlardı. Bu iki kardeşten büyüğü, Attilâ’dan yardım istedi, küçüğü de Romalılarla birleşti.</span></p>
			<p class="Temel-Paragraf"><span class="Normal char-style-override-2">Böylece, bütün siyâsî vak’alar, Attilâ’nın Gol ve İspanya’ya karşı harp etmesini icabettiriyordu.</span></p>
			<p class="Temel-Paragraf"><span class="Normal char-style-override-2">Attilâ, bu yeni vak’aların tesiriyle, Şarkî Roma’ya karşı kinini bir müddet için unuttuğu gibi, kadın meseleleriyle de uğraşmayarak Onorya’nın hayalini muvakkaten hâtıraları arasına gömdü.</span></p>
			<p class="Temel-Paragraf"><span class="Normal char-style-override-2">Diğer milletlerin de iştirakiyle âdedi 500.000 kişiyi geçen korkunç ve muazzam ordusunu seferber hâline getirdi. Yalnız Tuna havalisinde değil, daha ileri sahalarda da harekete geçen bu ordunun, Serahs’tan beri Avrupa’da bir misli daha görülmemişti. Uzun kargıları ve müthiş mızraklarıyla Alen’ler, Nor’lar, Bellenot’lar vücutları resimlerle dağlanmış ve insan derisinden serpuş giyen Jelon’lar bu dehhaş ordunun efradını teşkil ediyorlardı. Ön safta bulunan beyaz Hunlar, arka safta bulunan siyah Hunlar, Avarlar, Bulgarlar, Hungar (Eski Macar)lar, Türkler, her nevi milletler... İtalya’nın müstakbel fatihleri ve kayserleri istihlâfa namzet kahramanlar, bu ordunun içinde, serdarları ve tebaalarıyla karışık bir surette bulunuyorlardı.</span></p>
			<p class="Temel-Paragraf"><span class="Normal char-style-override-2">Ağır ağır ilerleyen ve hedefi bilinmeyen bu ordudan, yakın işgal sahasında bulunan kabilelerin hepsi kaçıyorlardı.</span></p>
			<p class="Temel-Paragraf"><span class="Normal char-style-override-2">Attilâ henüz ne bir taarruz emri vermiş, ne de orduya istikamet tayin etmişti. Hunların hâkanı düşmanlarından harb hedefini gizlemek için eşsiz bir zekâ ve fetânete mâlikti. Garbî Roma imparatorunu fasılasız aldatıyordu.</span></p>
			<p class="Temel-Paragraf"><span class="Normal char-style-override-2">Son defa imparator Valantinyen’e şu haberi göndermişti:</span></p>
			<p class="Temel-Paragraf"><span class="Normal char-style-override-2">«Vizigotlar, Hunların hâkimiyetine isyan eden bir kavimdir, fakat onların üzerinde bizim nihayetsiz hukukumuz vardır; bundan başka, Vizigotlar Roma için de hakîkî bir tehlikedir; binâenaleyh, hem kendi hesabıma, hem de Roma’nın menfaatine olarak ben bu serkeşleri cezalandırmak istiyorum. Valantinyen’in Romalılar hesabına endîşe etmesine mahal yoktur.»</span></p>
			<p class="Temel-Paragraf"><span class="Normal char-style-override-2">Fakat Garbî Roma imparatoru, Attilâ ile aynı fikirde olmadığı için, üstüste verdiği cevaplarda Vizigotlarla harbetmek için hiç bir sebep görmediğini bildiriyor: «Bizim himayemize sığınarak, Roma topraklarında yaşayan bu kavme taarruz etmek, Roma’ya taarruz etmektir.» diyordu. </span></p>
			<p class="Temel-Paragraf"><span class="Normal char-style-override-2">Attilâ, bir taraftan dostâne teminatının afyonuyla Roma imparatorunu uyutmaya çalışırken, öte taraftan, Gol hükümdarı Teodorik’e de şöyle haber gönderiyordu:</span></p>
			<p class="Temel-Paragraf"><span class="Normal char-style-override-2"> «Maksadım, Gol arazisine girerek sizi Roma boyunduruğundan kurtarmaktır.»</span></p>
			<p class="Temel-Paragraf"><span class="Normal char-style-override-2">Hunların hâkanı henüz bizzat sefere çıkmamıştı. Ordunun, muayyen bir sahaya gittikten sonra durmasını emrettiği için, kendisi daima sarayda kalıyor, Avrupa’nın dört köşesinden haberler getiren sâîlerle konuşuyor, kumandanlarına mütemâdi talimat veriyor, geceleri sabaha kadar odasında, sedirine yüzükoyun yatarak, hareketsiz düşünüyor ve o saatlerde, huzuruna başvekil Onejes’ten mâada kimseyi kabul etmiyordu.</span></p>
			<p class="Temel-Paragraf"><span class="Normal char-style-override-2">Her gece dehâsıyla ördüğü muhayyirü’l-ukûl istilâ ağının yeni bir parçasını daha tamamlıyordu.</span></p>
			<p class="Temel-Paragraf"><span class="Normal char-style-override-2">Hiç kimse, hattâ başvekil bile, Attilâ’nın plânlarını tahmin edemiyorlardı. Hunların hâkanı ancak teferruata âit emirler veriyor, tasavvurlarının esas çizgilerini en yakın adamlarına karşı bile meçhul bırakıyordu.</span></p>
			<p class="Temel-Paragraf"><span class="Normal char-style-override-2">Yalnız bir geceyarısı, başvekil Onejes vâsıtasıyla bütün kumandanlarını çağırdı, onlar içeri girerken Attilâ yüzükoyun yattığı sedirde oturdu, müthiş gözlerini herbirinin üzerinde ayrı ayrı gezdirerek:</span></p>
			<p class="Temel-Paragraf"><span class="Normal char-style-override-2">- Bugün Kânunusâninin yirmiüçü! dedi.</span></p>
			<p class="Temel-Paragraf"><span class="Normal char-style-override-2">Sonra, gözleri şaşırtan bir çeviklikle, sedirden odanın ortasına atladı... Dimdik durdu, derhal topukları üstünde bir dâire çevirerek, etrafını ihata edenlerin hepsine birden:</span></p>
			<p class="Temel-Paragraf"><span class="Normal char-style-override-2">- Martta Ren kıyılarında olacağız! dedi.</span></p>
			<p class="Temel-Paragraf"><span class="Normal char-style-override-2">Böylece ordusunun ilk hedefini, birinci defa olarak ifşa etmiş oluyordu.</span></p>
			<p class="Temel-Paragraf"><span class="Normal char-style-override-2">Sonra büyük bir sükûnetle ilâve etti:</span></p>
			<p class="Temel-Paragraf"><span class="Normal char-style-override-2">- Hareket emrine hazır olunuz ve bu gece iyi uyuyunuz!</span></p>
			<p class="Temel-Paragraf"><span class="Normal char-style-override-2">Kumandanlar dışarı çıkarken, kendisinin bir işaretiyle odada kalan Onejes’e yaklaşarak, elini başvekilin omu­zuna koydu:</span></p>
			<p class="Temel-Paragraf"><span class="Normal char-style-override-2">- Onejes, dedi, Allah bu dünyâyı niçin bu kadar küçük yarattı?</span></p>
			<p class="Temel-Paragraf"><span class="Normal char-style-override-2">Attilâ’nın güneş doğmadan evvel verdiği emir, sabaha karşı, bütün saray halkını ve karargâh erkânını ayaklandırdı. Herkes yataklarından fırlamıştı, sarayın içinde ka­dın erkek, hizmetkâr, memur, âmir birbirlerine karışarak vazîfe başına atılıyorlardı Saraydan, karargâh çadırlarından birçok insanlar, eşya, denkler, harb levazımı, hayvanlar çıkıyor, meydana doluyorlardı.</span></p>
			<p class="Temel-Paragraf"><span class="Normal char-style-override-2">Attilâ, meydanda, çadırın önünde ayaküstü durarak bütün bu faaliyete nezaret ediyor, arasıra kumandanlarından birine emirler veriyordu.</span></p>
			<p class="Temel-Paragraf"><span class="Normal char-style-override-2">Karargâh o gün hareket edecekti.</span></p>
			<p class="Temel-Paragraf"><span class="Normal char-style-override-2">Dünyanın hiç bir yerinde ve hiç bir devrinde, beşerî faaliyet bu derece şiddetli ve ateşîn bir manzara göstermemişti: Ağır denkleri kucaklayan bir tek Hun’un, içi boş bir çuval taşır gibi, vadiden aşağıya uçup gittiği, kadınların saatlarca iki nokta arasında bir dakika durup dinlenmeden, nefes almadan gidip geldikleri, âmirlerin hiç şaşırmadan birkaç kişiye birden üstüste emirler verdikleri görülüyordu. Çünkü hâkaan, güneş doğarken:</span></p>
			<p class="Temel-Paragraf"><span class="Normal char-style-override-2">- Hiç birşey unutulmasın! demişti.</span></p>
			<p class="Temel-Paragraf"><span class="Normal char-style-override-2">Alevler arasında kalarak oraya buraya kaçışan insanlar gibi, Hunlar, beşerî kuvvetlerin fevkinde bir sür’atle, oradan oraya atılıyorlardı. Başvekilin zevcesiyle kraliçe bile, alelade Hun kadınları gibi çalışıyorlar, öteberi taşıyorlardı.</span></p>
			<p class="Temel-Paragraf"><span class="Normal char-style-override-2">Bütün Hunların yüzlerinde, henüz kızarmaya başlayan kömür gibi, taze bir ateşin belirdiği görünüyordu.</span></p>
			<p class="Temel-Paragraf"><span class="Normal char-style-override-2">Attilâ başvekili çağırdı:</span></p>
			<p class="Temel-Paragraf"><span class="Normal char-style-override-2">- Onejes! dedi. Ben gidiyorum ve Hun topraklarını sana emânet ediyorum. Roma elçileri harp sonuna kadar, eskisi gibi mevkuf kalacaklardır ve eskisi gibi kendilerine iyi muamele edilecektir.</span></p>
			<p class="Temel-Paragraf"><span class="Normal char-style-override-2">Sonra kraliçeyi çağırarak onunla bir çadır içinde başbaşa kaldı:</span></p>
			<p class="Temel-Paragraf"><span class="Normal char-style-override-2">- Dün gece rüya gördün mü? diye sordu.</span></p>
			<p class="Temel-Paragraf"><span class="Normal char-style-override-2">Attilâ, rüyaya çok inanır, büyük harplere girmeden evvel, yanındakilere ne rüya gördüklerini sorardı.</span></p>
			<p class="Temel-Paragraf"><span class="Normal char-style-override-2">Kraliçe, gözleri tatlı bir ışıkla yıkanarak cevap verdi:</span></p>
			<p class="Temel-Paragraf"><span class="Normal char-style-override-2">- Gördüm...</span></p>
			<p class="Temel-Paragraf"><span class="Normal char-style-override-2">- Kimi gördün?</span></p>
			<p class="Temel-Paragraf"><span class="Normal char-style-override-2">- Seni.</span></p>
			<p class="Temel-Paragraf"><span class="Normal char-style-override-2">- Nasıl?</span></p>
			<p class="Temel-Paragraf"><span class="Normal char-style-override-2">- Ateşten bir at üstünde idin ve bir dağ tepesinde duruyordun. Omuzuna bir kartal kondu, gagasını alnına dokundurarak hareketsiz durdu.</span></p>
			<p class="Temel-Paragraf"><span class="Normal char-style-override-2">Attilâ gülümsedi. En sevdiği şeyler bu rüyanın içinde vardı: Anâsır-ı erbaadan «ateş», Attilâ’nın en beğendiği ve kudretin timsâli addettiği şeydi. Arazi nevileri içinde «dağ» ve hayvanlar arasında «kartal» ona daima ulviyyetin ve satvetin en yüksek numuneleri gibi gelirdi</span></p>
			<p class="Temel-Paragraf"><span class="Normal char-style-override-2">Kerka’yı kucaklayarak:</span></p>
			<p class="Temel-Paragraf"><span class="Normal char-style-override-2">- Benim bir tanem, benim bir tanem... dedi...</span></p>
			<p class="Temel-Paragraf"><span class="Normal char-style-override-2">Kraliçe, bir daha aylarca ve belki de Allah esirgesin hiç göremeyeceği hâkanının mermer bir kapak gibi sert göğsüne küçük başını koydu ve ona sokularak:</span></p>
			<p class="Temel-Paragraf"><span class="Normal char-style-override-2">- Ya sen, dedi, sen de rüya gördün mü? </span></p>
			<p class="Temel-Paragraf"><span class="Normal char-style-override-2">Attilâ gülümsedi:</span></p>
			<p class="Temel-Paragraf"><span class="Normal char-style-override-2">- Gördüm ya... dedi.</span></p>
			<p class="Temel-Paragraf"><span class="Normal char-style-override-2">- Güzel rüya mı? </span></p>
			<p class="Temel-Paragraf"><span class="Normal char-style-override-2">- Güzel rüya.</span></p>
			<p class="Temel-Paragraf"><span class="Normal char-style-override-2">- Nasıl, anlatır mısın?</span></p>
			<p class="Temel-Paragraf"><span class="Normal char-style-override-2">- Anlatırım: Rüyayı gördüğüm vakit, yani dün gece, Kânunusâninin yirmi üçünde bulunuyorduk. Marta kadar her günün ayrı ayrı nasıl geçeceğini gördüm.</span></p>
			<p class="Temel-Paragraf"><span class="Normal char-style-override-2">- A... Ne uzun rüya!</span></p>
			<p class="Temel-Paragraf"><span class="Normal char-style-override-2">- Hayır pek kısa: Her gün durmadan ilerliyorduk.</span></p>
			<p class="Temel-Paragraf"><span class="Normal char-style-override-2">- Oh... Sonra?</span></p>
			<p class="Temel-Paragraf"><span class="Normal char-style-override-2">- Sonra, Mart’ta Ren kıyılarına geldik, nehrin üstünde iki noktada büyük köprüler kurduk, karşı kıyıya geçtik.</span></p>
			<p class="Temel-Paragraf"><span class="Normal char-style-override-2">- Sonra, sonra?...</span></p>
			<p class="Temel-Paragraf"><span class="Normal char-style-override-2">- Düşman hep kaçıyordu. Hattâ bir kısım düşman, galiba Franklar bana iltihak ettiler.</span></p>
			<p class="Temel-Paragraf"><span class="Normal char-style-override-2">- A... Ne açık rüya! Âdeta masal gibi, târih gibi, resim gibi.</span></p>
			<p class="Temel-Paragraf"><span class="Normal char-style-override-2">Attilâ güldü:</span></p>
			<p class="Temel-Paragraf"><span class="Normal char-style-override-2">- Tabiî... Çünkü ben böyle bir rüya görmek istemiştim.</span></p>
			<p class="Temel-Paragraf"><span class="Normal char-style-override-2">- İnsan istediği rüyayı görür mü?</span></p>
			<p class="Temel-Paragraf"><span class="Normal char-style-override-2">- Elbette... İnsan, gözleri açık durur, uyumaz ve düşünürse istediği şeyi gözünde görür. Benim dün gece uyumamış olduğumu tahmin etmedin mi?</span></p>
			<p class="Temel-Paragraf"><span class="Normal char-style-override-2">Kraliçe, Attilâ’nın harplerden bir gece evvel uyumadığını hatırlayarak utanmıştı, fakat Attilâ onun yüzündeki hicabı göğsünde sakladı ve onu kucaklayarak çadırdan ayrıldı.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Akşama doğru bütün karargâh hareket etti ve vadiden indi. Attilâ henüz hareket etmemiş ve tepede, atının üstünde bu harekete nezaret ediyordu.</span></p>
			<p class="Temel-Paragraf"><span class="Normal char-style-override-2">Nihayet tepede yalnız başına kaldı.</span></p>
			<p class="Temel-Paragraf"><span class="Normal char-style-override-2">Güneş batıyordu. Ovanın ortasından tâ ufka kadar uzanan ve bir ucu orada kaybolan siyah ve kalın bir halat görünüyordu: Hun ordusu! Katrandan bir nehir gibi ufkun kanlı denizine akıyordu.</span></p>
			<p class="Temel-Paragraf"><span class="Normal char-style-override-2">Attilâ’nın gurûb eden güneşe bakan ufarak, mıhlanmış birer çivi başı gibi içeriye batık gözleri ateşten birer nokta hâlinde idi. Büyük bir kudretle şişmiş kocaman kafası, kısa boynu hiç görünmediği için omuzlarının üstüne yuvarlak bir kaya parçası gibi oturmuştu. Kırmızı renkli atının üstünde kımıldandı ve birdenbire hayvanı dimdik vadiden aşağı sürdü.</span></p>
			<p class="Temel-Paragraf"><span class="Normal char-style-override-2">Kızıl bir toz bulutu kaldırarak havalandı.</span></p>
			<p class="Temel-Paragraf"><span class="Normal char-style-override-2">Uçuyordu... Sarayın medhalinde, ayakta duran kraliçe bu uçuşu görememişti, çünkü hıçkıran başını avuçlarıyla kapadı.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya, altı gündenberi, genç Hun süvarisinin halasına misafirdi. Hudut yaylalarında, bir tümseğin dibine çöreklenmiş, aç-bî-ilâç, yarı uyuklar ve yarı baygın, dili tutulmuş bir halde bulunduğu söylenen bu siyah saçlı, saz benizli, gözleri süzgün ve melûl, boynu bükük, yetimliği sarkık omuzlarından akan kızcağız, altı günden beri odanın bir köşesine çekilerek yere bağdaş kuruyor, başını dizlerinin üstüne bırakıyor, gözleri görmek ve kulakları duymak için değilmiş gibi, etrafında olup biten şeylere tamâmiyle bîgâne görünerek, kendi kendisi için yaşıyordu. Sinirleri bir kaç kat muşambaya sarılmış gibi haricî tesirlerden masundu. Ve kalbi paslı demirden bir muhafaza içinde çarpıyordu.</span></p>
			<p class="Temel-Paragraf"><span class="Normal char-style-override-2">Süvari karargâhtaki vazifesine gittiği için, ihtiyar halası ile Onorya gece gündüz başbaşa kalıyorlardı.</span></p>
			<p class="Temel-Paragraf"><span class="Normal char-style-override-2">İhtiyar kadın, ilk günleri Onorya’ya hitap etmenin faydasız olduğunu ve cevap alınmayacağını bilerek, hiç birşey söylememiş, fakat yaşlı Hun kadınlarının gözlerini çerçeveleyen kurşunî hâle ortasında bütün merhametini toplayarak ona bakmıştı.</span></p>
			<p class="Temel-Paragraf"><span class="Normal char-style-override-2">Son günlerde, Onorya başını dizlerinin üstünden kaldırıyor. İhtiyar kadına sabit ve tatlı bakışlarını geçiriyor, göz şualarının gizli diliyle konuşmak istediğini hissettiriyordu.</span></p>
			<p class="Temel-Paragraf"><span class="Normal char-style-override-2">Artık, ihtiyar kadın, Onorya’nın anladığını zannederek, ona tek tük bâzı kelimelerle hitap ediyordu:</span></p>
			<p class="Temel-Paragraf"><span class="Normal char-style-override-2">- Meleğim... Sen ne güzel, ne mazlum kızsın! diyordu; Onorya mânâsını hiç anlamadığı ve çok hissettiği bu hitaba gülümsüyor, sonra, bir damla yaşı gizlemek ister gibi gözlerini yumuyordu.</span></p>
			<p class="Temel-Paragraf"><span class="Normal char-style-override-2">İhtiyar kadın, senelerin ısırdığı, pürüzlediği avucundan Onorya’nın sabunlu ve ipek çilesi gibi kayan saçlarını okşayarak ilâve ediyordu:</span></p>
			<p class="Temel-Paragraf"><span class="Normal char-style-override-2">- Meleğim... Sen üzülme... Sen üzülme... Benim kızım olacaksın. Benim kızımsm sen... Üzülme!</span></p>
			<p class="Temel-Paragraf"><span class="Normal char-style-override-2">Onorya başını önüne eğerek omuzları arasına kaçırıyor ve dâima gülümsüyor ve dâima gözlerini yumuyor ve dâima utanmış görünüyordu.</span></p>
			<p class="Temel-Paragraf"><span class="Normal char-style-override-2">İhtiyar kadın anlatıyordu:</span></p>
			<p class="Temel-Paragraf"><span class="Normal char-style-override-2">- Yarın Fletra harbe gidiyor... Attilâ’sıyla beraber... Yarın akşam... Güneş batarken...</span></p>
			<p class="Temel-Paragraf"><span class="Normal char-style-override-2">Ve ihtiyar kadın, gözleri dolacağını hissettiği anda, başını birdenbire doğrultarak, metin ve kaşları çatık, ilâve ediyordu:</span></p>
			<p class="Temel-Paragraf"><span class="Normal char-style-override-2">Gitsin. Gitsin! Hun erkeği ölmedikçe atından inmez ve hayvanının dörtnalını düşman kanıyla boyamadan geri gelmez.</span></p>
			<p class="Temel-Paragraf"><span class="Normal char-style-override-2">Fletra dediği, genç Hun süvarisiydi; fakat Onorya bu sözlerden hiç birşey anlamıyordu.</span></p>
			<p class="Temel-Paragraf"><span class="Normal char-style-override-2">Evin önünden ağır ağır denkler, çadırlar, mekkâreler, arabalar geçiyordu. Bâzı binlerce atlıdan mürekkep dehşetli bir kafile, ovayı at nallarıyla çınlatarak, haykırışlarla doldurarak uçurumlar açıyormuş gibi toprak yığınlarını havaya kaldırarak ve zemîni sarsarak geçiyorlardı. Bu haykırışların çoğu Hunların millî marşlarıydı.</span></p>
			<p class="Temel-Paragraf"><span class="Normal char-style-override-2">Hiç bir nağmesinde elem veya rikkat bulunmayan, tek notlu, «Glisando»suz, ruhun şiddetli hamlelerini insiyâkî bir saffet ve iptidaîlikle ifade eden bu marşlar, bir çakal uluması gibi vahşi olmakla beraber, kahramanca bir şiddeti ve destânî bir ulviyyeti hâizdi.</span></p>
			<p class="Temel-Paragraf"><span class="Normal char-style-override-2">Akşam kızıllıklarında, binlerce şaha kalkmış atın haykırışları içinde ufuklara atılmaları, ovayı çılgın gölgelerin kaynaştığı mahşerî bir âleme çeviriyordu.</span></p>
			<p class="Temel-Paragraf"><span class="Normal char-style-override-2">Pencerenin önünden ayrılmayan Onorya, başına büyük hayallerin resimlerini dolduran bu manzaraya iştiyakla bakıyordu.</span></p>
			<p class="Temel-Paragraf"><span class="Normal char-style-override-2">Ertesi gün, öğleden sonra, Attilâ’nın karargâh heyeti evin önünden geçmeğe başladı. Genç süvari Fletra da bunların arasında olacak ve evin önünden geçerken, veda için, halasıyla Onorya’ya uğrayacaktı.</span></p>
			<p class="Temel-Paragraf"><span class="Normal char-style-override-2">Genç kadın, gözlerini yamaçlara dikerek, uzaklardan gelen süvari alayları içinde Fletra’yi görmeğe çalışıyordu.</span></p>
			<p class="Temel-Paragraf"><span class="Normal char-style-override-2">Nihayet, genç Hun içinde bulunduğu kafileden ayrılarak halasının evine doğru hızla geldi, kapının önünde atından indi.</span></p>
			<p class="Temel-Paragraf"><span class="Normal char-style-override-2">Halası evin arka tarafında çamaşır astığı için Fletra’nın geldiğini görmemişti, genç süvari odaya girdi ve Onorya’yı kucaklayarak, tabiî bir halde:</span></p>
			<p class="Temel-Paragraf"><span class="Normal char-style-override-2">- Gidiyorum, dedi.</span></p>
			<p class="Temel-Paragraf"><span class="Normal char-style-override-2">Onorya, dudaklarını uzattı.</span></p>
			<p class="Temel-Paragraf"><span class="Normal char-style-override-2">Genç Hun, sıcak kırmızı balmumuna basılan soğuk damga gibi sert dudaklarını Onorya’nın ağzına bastırdı ve ağır ağır, derin bir nefes aldı. Sonra, dışarıda ayak sesleri duyarak birdenbire doğruldu:</span></p>
			<p class="Temel-Paragraf"><span class="Normal char-style-override-2">- Geleceğim... Geleceğim... Galip olarak ve sana kavuşmak için geleceğim! diye fısıldadı.</span></p>
			<p class="Temel-Paragraf"><span class="Normal char-style-override-2">Halası içeriye girmişti. Fletra ona döndü, onunla da vedalaştıktan sonra, tavırlarında hiç bir fevkalâdelik göstermeden evden çıktı.</span></p>
			<p class="Temel-Paragraf"><span class="Normal char-style-override-2">Onorya, harbe giden bir Hun’un yürüyüşüne bu tabiîliği veren itiyatta cihangir bir kavmin bütün kudretini görmüştü.</span></p>
			<p class="Temel-Paragraf"><span class="Normal char-style-override-2">Pencereye koştu ve onun arkasına bakmadan, hayvanıyla dörtnala uzaklaşmasını seyretti.</span></p>
			<p class="Temel-Paragraf"><span class="Normal char-style-override-2">Güneşin yarı tekerleğini ufka sapladığı andı. Artık süvarilerin yüzleri ve kıyafetlerinin teferruatı görünmüyor, yalnız, ufkun ateşîn zemîni üstünde önayakları havalanmış bir at yahut şekilsiz bir kara çamur parçası, binlerce kafa ve mızrak uçları, her saniye değişen gölgeden resimler beliriyordu.</span></p>
			<p class="Temel-Paragraf"><span class="Normal char-style-override-2">Onorya, Attilâ sarayının bulunduğu tepeye baktığı vakit, orada, yumruk kadar bir karartı gördü ve bunun bir ata benzediğine hükmetti.</span></p>
			<p class="Temel-Paragraf"><span class="Normal char-style-override-2">Sabahtan beri Attilâ’nın geçmesini bekliyor ve onun en son geçeceğini biliyordu. Bu karartıdan herşeyi ümit ederek gözlerini o noktaya sapladı.</span></p>
			<p class="Temel-Paragraf"><span class="Normal char-style-override-2">Karartı vadiye doğru atılarak kaybolmuştu. Sonra, birdenbire otuz kırk metre kadar yakında görününce, Onorya bunun Attilâ olduğunu anladı ve farkında olmadan başını pencereden uzattı.</span></p>
			<p class="Temel-Paragraf"><span class="Normal char-style-override-2">Attilâ’nın hayvanı, havaya kalın bir siyah çizgi çekerek bir göz açıp kapanışında geçti.</span></p>
			<p class="Temel-Paragraf"><span class="Normal char-style-override-2">Onorya, pencereden yarıbeline kadar eğilmiş, saçları aşağı sarmış, birdenbire, avazı çıktığı kadar bağırdı:</span></p>
			<p class="Temel-Paragraf"><span class="Normal char-style-override-2">- Attilâ! Attilâ! Attilâ!</span></p>
			<p class="Temel-Paragraf"><span class="Normal char-style-override-2">Fakat, Hunların hâkanı ya bu çığlığı duymamış, yahut da, bir kerre en büyük emeline doğru atıldıktan sonra aşk ve kadın haykırışlarına kulak vermiyen cengâver azmiyle, belki eskisinden daha şiddetli ve hızlı ileriye koşmuştu.</span></p>
			<p class="Temel-Paragraf"><span class="Normal char-style-override-2">Onorya haykırmakta devam ediyordu:</span></p>
			<p class="Temel-Paragraf"><span class="Normal char-style-override-2">- Attilâ! Attilâ! Attilâ!</span></p>
			<p class="Temel-Paragraf"><span class="Normal char-style-override-2">Gece karanlığı bütün ovanın ve ordunun üstüne abanıyor, gök zemîni üstündeki gölgeden resimleri de karartıyordu. Onorya haykırdı, haykırdı.</span></p>
			<p class="Temel-Paragraf"><span class="Normal char-style-override-2">Sonra pencereden başını içeri çekerek sedire arka üstü düştü.</span></p>
			<p class="Temel-Paragraf"><span class="Normal char-style-override-2">Karşısında ihtiyar kadın, ağzı açık, büyük bir hayretle, bu dili tutuk kızın nasıl «Attilâ Attilâ» diye bağırabildiğini düşünüyor, şaşkınlıktan asıl onun dili tutuluyordu.</span></p>
			<p class="Temel-Paragraf"><span class="Normal char-style-override-2">İhtiyar kadın Onorya’ya baktı, baktı, sonra hayretiyle şüphesine inzimam eden bir memnuniyetle:</span></p>
			<p class="Temel-Paragraf"><span class="Normal char-style-override-2">— A kız, dedi, hani senin dilin tutuktu, «su ver!» bile diyemiyordun, nasıl oldu da «Attilâ! Attilâ!» diye ovaları çın çın öttürdün?</span></p>
			<p class="Temel-Paragraf"><span class="Normal char-style-override-2">Onorya, «Attilâ» kelimesinden başka hiç birini anlamadığı bu sözlere tabiî cevap vermedi ve biraz evvelki heyecanın baş dönmesinden kurtuluncaya kadar gözlerini yumdu.</span></p>
			<p class="Temel-Paragraf"><span class="Normal char-style-override-2">İhtiyar kadın, bu hâdiseden sonra bile Onorya’yı Hun kızı zannediyor ve onun bu sükûtunu diline, tutukluğuna veriyordu.</span></p>
			<p class="Temel-Paragraf"><span class="Normal char-style-override-2">Onorya’nın yanına oturdu, gene saçlarını okşadı:</span></p>
			<p class="Temel-Paragraf"><span class="Normal char-style-override-2">- Sen Attilâ’yı çok mu seviyorsun evlâdım? Bütün Hun kızları onu severler. Bilseydim seninle ona çiçek götürürdük. Fakat seninle bir gün kraliçeye gideriz. O vakte kadar da inşallah şu dilceğizin de açılır. Bak ne güzel «Attilâ» diyordun. Haydi biraz gayret... Bir lâf daha söyle bakayım?</span></p>
			<p class="Temel-Paragraf"><span class="Normal char-style-override-2">Onorya bu sözleri anlasaydı kulağına en çok çalınan Hun kelimelerinden birini telâffuz ederek, ihtiyar kadını sevindirebilirdi; fakat onun teşvikini anlamadığı için gene başını önüne eğerek susuyordu.</span></p>
			<p class="Temel-Paragraf"><span class="Normal char-style-override-2">Nihayet ihtiyar nine, Onorya’nın yanına iyice yerleşerek ellerinden birini tuttu:</span></p>
			<p class="Temel-Paragraf"><span class="Normal char-style-override-2">- Dur, dedi, ben sana güzel bir Hun masalı anlatayım, dinler misin?</span></p>
			<p class="Temel-Paragraf"><span class="Normal char-style-override-2">Onorya, cevap vermedi. Kadın onun bu sükûtunu isteksizliğine mi affetmek lâzım geldiğini bilmeyerek suâlini tekrarlıyordu.</span></p>
			<p class="Temel-Paragraf"><span class="Normal char-style-override-2">- İster misin, sana bir masal anlatayım? Hem doğru bir masal: Attilâ masalı.</span></p>
			<p class="Temel-Paragraf"><span class="Normal char-style-override-2">Onorya, kadının sesindeki şefkatten zararsız bir şey teklif ettiğini hissederek, başıyla bir muvafakat işareti yaptı.</span></p>
			<p class="Temel-Paragraf"><span class="Normal char-style-override-2">İhtiyar kadın, Onorya’nın bir kelimesini bile anlamadığı bir masala başladı:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">- Evvel zaman içinde, buralarda «İskit»ler otururlarmış. Hiç onların ismini işittin mi?</span></p>
			<p class="Temel-Paragraf"><span class="Normal char-style-override-2">Onorya’nın müphem bir bakışla cevap verdiğini görerek, hararetini kaybetmeden devam etti:</span></p>
			<p class="Temel-Paragraf"><span class="Normal char-style-override-2">- İşte bu İskitler, toprağa saplı, ucu dışarıya çıkmış bir yalın kılıca mabut diye taparlarmış...<a class="footnote-link" href="#footnote-237-6" id="footnote-237-6-backlink">6</a></span></p>
			<p class="Temel-Paragraf"><span class="Normal char-style-override-2">Eh, kolunun kuvvetine güvenip de buraya gelenlere bundan daha lâyık Allah olur mu ya! Amma bu dediğim çok evvel, yüzlerce sene evvel, anladın mı?</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya suali hissederek anlamış gibi başını salladı. İhtiyar kadın devam etti:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">- Nihayet, efendim, aradan yıllar geçmiş, bu topraklarda milletler üstüne milletler, kahramanlar üstüne kahramanlar yaşamışlar... Romalıların «Mars kılıcı» dedikleri bu kılıç da orada saplı kalmış. Ondan sonra, bu topraklara bizler gelmişiz, bizler yani Hunlar! Anladın mı, Hunlar!</span></p>
			<p class="Temel-Paragraf"><span class="Normal char-style-override-2">İhtiyar kadın, «Hunlar!» derken Onorya’ya doğru eğilerek gözlerini açıyordu. Onorya, bu defa sualin ehemmiyetli bir şey olduğunu, «Hunlar» kelimesinden de anlayarak başını kuvvetle salladı. Hun ninesi gülüm­seyerek devam etti:</span></p>
			<p class="Temel-Paragraf"><span class="Normal char-style-override-2">- Günün birinde bir Hun çobanı, davarlarıyla bu topraklardan geçiyormuş. Bir de ne baksın? Sürüdeki ineklerden biri topallıyor ve yürüyemiyor.</span></p>
			<p class="Temel-Paragraf"><span class="Normal char-style-override-2">«Acâip!» demiş, «bu ineğe ne oldu ki?» ve eğilmiş bakmış ki zavallı ineğin ayağı şerha şerha yaralanmış kanıyor! Meraklı çoban, ineğin ayağının nasıl yaralandığını öğrenmek isteyerek kan izleri üstünde yürümeğe başlamış. Gide gide kan izlerinin gittiği yerde ne görsün? Yükselmiş otlar arasında ucu yerden çıkmış sivri bir demir, bir kılıç! Kendi kendine: «Allah Allah!» demiş, «burada bu kadar muharebeler oldu. Kimbilir, bu toprağı hangi kahramanın kanı beslemiş ki, buradan ot biteceği yerde kılıç bitmiş.» Nihayet çoban toprağı kazmış, içinden paslı kılıcı çıkarmış:  «Dur şunu parlatayım!» demiş, pırıl pırıl parlatmış, sonra da: «Dur şunu Attilâ’ya götüreyim!» demiş. O vakit Attilâ’mız yeni hâkan olmuştu. Burgontlarla muharebeden dönüyordu. Çoban kılıcı dosdoğru Attilâ’ya götürmüş: «Al, hâkan!» demiş, «Allah senin için yerden bir kılıç gönderdi.» Attilâ at üstünde, sevinerek kılıcı eline almış, havaya savurmuş, sonra öperek, bunu orada bulunan kraliçe ile diğerlerine göstermiş: «Bu, bu kılıca bütün, dünya milletlerinin boyun eğeceklerinin hak tarafından ilânıdır!» demiş. Çoban kılıcı nasıl bulduğunu da anlatmış. O gün bugün Attilâ’mız o kılıcı elinden bırakmaz, o kılıçla kaç muharebeye girdi, akından akına, zaferden zafere koştu.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">İhtiyar kadın masalını burada bitirdi. Gözleri bir kahramanın duyabileceği en ulvî heyecanlarla büyüyordu, başını sağa, sola sallayarak, gözlerini gökyüzüne doğru kaldırarak:</span></p>
			<p class="Temel-Paragraf"><span class="Normal char-style-override-2">- Attilâm... Attilâm... Attilâm... dedi durdu. Sonra meşhur Hun şarkısını söylemeğe başladı:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Karabulut tahtıdır, yıldırımlar kırbacı,</span></p>
			<p class="Temel-Paragraf"><span class="Normal char-style-override-2">                        O, Hunlar’ın baştâcı!... </span></p>
			<p class="Temel-Paragraf"><span class="Normal char-style-override-2">Roma, Cermen... her millet </span></p>
			<p class="Temel-Paragraf"><span class="Normal char-style-override-2">Ona esir doğmuştur. </span></p>
			<p class="Temel-Paragraf"><span class="Normal char-style-override-2">Karabulut tahtıdır, yıldırımlar kırbacı,</span></p>
			<p class="Temel-Paragraf"><span class="Normal char-style-override-2">                        O, Hunlar’ın baştâcı!...</span></p>
			<p class="Temel-Paragraf"><span class="Normal char-style-override-2">Onorya, ihtiyar kadının Attilâ’ya âit bir zafer menkıbesi anlattığını hissederek, şarkının da inzimam eden tesiriyle başını avuçlarına kapadı ve gözlerinin önüne, atı üstünde bulutları aşarken Attilâ geldi...</span></p>
			<p class="Temel-Paragraf"><span class="Normal char-style-override-2">«Attilâ... Attilâ...» diye mırıldandı.</span></p>
			<p class="Temel-Paragraf"><span class="Normal char-style-override-2">Onorya, o günden sonra, ihtiyar kadının evinde bütün dikkatini bir noktaya vermişti: Hunların konuşmasını biraz olsun anlamağa çalışmak.</span></p>
			<p class="Temel-Paragraf"><span class="Normal char-style-override-2">Bu oldukça güçtü. İhtiyar kadının çobanlarla, sâilerle, köylülerle konuşurken söylediği kelimeler arasında «evet», «hayır», «peki», «al», «ver», «gel», «git» gibi çok tekrarlananları öğrenmişti. Fakat biraz uzun cümlelerin umûmî mânâsını işaretlerden anlamakla beraber, kelimelerinin ayrı ayrı mânâlarını ve telâffuzlarını bilmiyordu.</span></p>
			<p class="Temel-Paragraf"><span class="Normal char-style-override-2">Yalnız dilsiz değil, sağır da göründüğü için, başkaları ona bir şey anlatmak isterken, hem bağırıyor, kelimeleri daha fasih söylüyor, hem de fazla olarak, işaretleri, tavırları da fazla yapıyorlardı. Bu, Onorya’nın kendisine söylenen sözlerin mânâlarını iyi tahmin etmesine yardım ediyordu. Fakat gizli maksatlarına pek çabuk vâsıl olmak isteyen Onorya, bu yabancı dili istediği kadar çabuk öğrenemeyeceğini anladı.</span></p>
			<p class="Temel-Paragraf"><span class="Normal char-style-override-2">Hunlar arasında birçok eski Yunanlı, Romalı bulunduğunu biliyordu. Bunlardan bir tanesiyle gizlice tanışarak lisan öğrenmek lâzım olduğunu düşündü.</span></p>
			<p class="Temel-Paragraf"><span class="Normal char-style-override-2">Her gün, bir Garbî Romalı ile tanışmak için fırsat arıyordu. Çarşıya çıkıyor, mükâlemelere kulak veriyor, ana vatanının diliyle konuşan birine raslamayı ümit ediyordu.</span></p>
			<p class="Temel-Paragraf"><span class="Normal char-style-override-2">Birçok günler ümitleri boşa çıktı. Fakat bir gün, eve genç bir sâi uğradı. İhtiyar kadına Fletra’dan mektuplar getirmişti ve tavırlarının şiddetinden anlaşıldığına göre harbi anlatıyordu. Bu hararetli hikâyeyi pek az anlayarak dinleyen Onorya, arada bir «Aetyüs» gibi Roma generalleri ve serdarlarının isimlerinin de telâffuz edildiğini duyuyordu. Sâînin bu kelimeleri Garbî Roma’nın yerli halkına mahsus güzel ve doğru bir şîve ile telâffuz etmesine dikkat ederek, bu adamın Romalı olmasından şüphe etti.</span></p>
			<p class="Temel-Paragraf"><span class="Normal char-style-override-2">Sâî, odadan uzaklaşınca, Onorya sokağa çıktı ve ovada arkasından koşarak, kendi lisanıyla bağırdı:</span></p>
			<p class="Temel-Paragraf"><span class="Normal char-style-override-2">- Baksana... Dur, dur!</span></p>
			<p class="Temel-Paragraf"><span class="Normal char-style-override-2">Sâî derhal durup arkasına baktı. Onorya ona yaklaşarak ana diliyle sordu:</span></p>
			<p class="Temel-Paragraf"><span class="Normal char-style-override-2">- Sen Romalı mısın?</span></p>
			<p class="Temel-Paragraf"><span class="Normal char-style-override-2">Sâî, bir Hun kızının bu kadar güzel bir ecnebî diliyle konuşmasına hayret ederek cevap verdi:</span></p>
			<p class="Temel-Paragraf"><span class="Normal char-style-override-2">- Hayır, ben Hun’um. Fakat anam Romalıdır.</span></p>
			<p class="Temel-Paragraf"><span class="Normal char-style-override-2">- Baban?</span></p>
			<p class="Temel-Paragraf"><span class="Normal char-style-override-2">- Hun.</span></p>
			<p class="Temel-Paragraf"><span class="Normal char-style-override-2">- Garbî Roma’da bulundun mu? </span></p>
			<p class="Temel-Paragraf"><span class="Normal char-style-override-2">-? On sekiz yaşıma kadar.</span></p>
			<p class="Temel-Paragraf"><span class="Normal char-style-override-2">Onorya, sâîye dikkatle baktı, Bu, otuz yaşlarında, uzun boylu, geniş omuzlu ve küçük kafalı bir insandı. Esmer tenli yüzünde büyük gözlerinin akları ile muntazam başıyla, dişlerinin beyazlığı ile, narin çekme ve kanatları yapışık burnu ile, yuvarlak çenesiyle Garbî Roma’nın zeki ve nahif, güzel ve sinirli gençlerinden birini andırıyordu.</span></p>
			<p class="Temel-Paragraf"><span class="Normal char-style-override-2">Onorya, derhal, günlerdenberi içinde yaşadığı sahte hüviyetinden sıyrılarak şuh bakışlarını gencin gözleri üstünden geçirdi.</span></p>
			<p class="Temel-Paragraf"><span class="Normal char-style-override-2">Ona hafifçe sokularak sordu:</span></p>
			<p class="Temel-Paragraf"><span class="Normal char-style-override-2">- Harpten mi geliyorsun?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Tekrar dönecek misin?</span></p>
			<p class="Temel-Paragraf"><span class="Normal char-style-override-2">- Hayır... Ordu ikiye ayrıldı. Biri Ren istikametinde gidiyor, öteki garba doğru. Çok ilerledik, çok…</span></p>
			<p class="Temel-Paragraf"><span class="Normal char-style-override-2">- Sen niçin döndün?</span></p>
			<p class="Temel-Paragraf"><span class="Normal char-style-override-2">- Ben, sâîyim. Buradaki Hun ailelerine ve saraya mektuplarla evrak getirdim. Fakat hastayım, izin alacağım.</span></p>
			<p class="Temel-Paragraf"><span class="Normal char-style-override-2">Onorya, biraz daha sokuldu ve masum gözleriyle önüne bakarak başını eğdi. Ayağıyla yeri hafifçe eşeleyerek sordu:</span></p>
			<p class="Temel-Paragraf"><span class="Normal char-style-override-2">- Senden bir ricam var, yapar mısın?</span></p>
			<p class="Temel-Paragraf"><span class="Normal char-style-override-2">- Nedir?</span></p>
			<p class="Temel-Paragraf"><span class="Normal char-style-override-2">Onorya utangaç haliyle ve dâima başı önüne eğilmiş, cevap verdi:</span></p>
			<p class="Temel-Paragraf"><span class="Normal char-style-override-2">- Şimdi söyleyemem... İşim var... Gideceğim. Akşam üstü seni görebilir miyim?</span></p>
			<p class="Temel-Paragraf"><span class="Normal char-style-override-2">Onorya sualinin hakikî cevabını sâînin gözlerinden almak için, ağır ağır başını kaldırdı ve ona korkarak baktı.</span></p>
			<p class="Temel-Paragraf"><span class="Normal char-style-override-2">Genç, dik ve ciddî duruyor, yüzünün kımıldamayan çizgileri arasında, yalnız gözlerinin arzusunu ve istinasını gizlemiyordu. Dudaklarında hafif bir tebessüm başlamadan evvel bitti:</span></p>
			<p class="Temel-Paragraf"><span class="Normal char-style-override-2">- Peki, dedi.</span></p>
			<p class="Temel-Paragraf"><span class="Normal char-style-override-2">Sonra yeni bir hayalle dolan gözlerini göstermemek için başını yana çevirerek, sordu:</span></p>
			<p class="Temel-Paragraf"><span class="Normal char-style-override-2">- Nerede?</span></p>
			<p class="Temel-Paragraf"><span class="Normal char-style-override-2">Onorya, ince parmağını uzaklarda bir tek meşe ağacına doğru uzatarak:</span></p>
			<p class="Temel-Paragraf"><span class="Normal char-style-override-2">- Gün batarken, şu ağacın altında, dedi</span></p>
			<p class="Temel-Paragraf"><span class="Normal char-style-override-2">Sâî, başıyla kat’î bir vaad işareti yaparak bir kelime söylemeden uzaklaştı...</span></p>
			<p class="Temel-Paragraf"><span class="Normal char-style-override-2">Onorya, ağır ağır eve dönerken dudaklarında şeytanî bir tebessüm ve gözlerinde bol ve taşkın bir sevinç vardı.</span></p>
			<p class="Temel-Paragraf"><span class="Normal char-style-override-2">Her istediğine kavuşacağından emin bir insanın çılgın neş’esiyle eve girerken birdenbire kendini topladı, yetim ve dilsiz çocuk hüviyetine sarındı.</span></p>
			<p class="Temel-Paragraf"><span class="Normal char-style-override-2">İhtiyar kadın, elinde mektuplarla, Onorya’ya doğru koşuyor, vücudu birdenbire dinçleşmiş, gözleri sevinçten büyümüş, bağırıyor, birçok şeyler söylüyordu.</span></p>
			<p class="Temel-Paragraf"><span class="Normal char-style-override-2">Onorya, mektuplarda Fletra’dan iyi haberler olduğunu anlayarak ihtiyar kadının sevincine, derhal iştirak etmekte gecikmemişti.</span></p>
			<p class="Temel-Paragraf"><span class="Normal char-style-override-2">Onorya, akşamüstü, genç sâî ile meşe ağacının altında buluştu. Ona, kendisinin de Garbî Romalı bir ananın ve Hun bir babanın kızı olduğunu, Attilâ Burgontlarla harb ederken babasının muharebede ve annesinin memlekette hastalıktan öldüklerini, kendisinin de hudutta hasta ve dili tutuk bir halde, Hun süvarisi Fletra tarafından bulunarak halasının evine getirildiğini anlattı. Hun dilini pek az bildiğini ve öğrenmek istediğini söyledi.</span></p>
			<p class="Temel-Paragraf"><span class="Normal char-style-override-2">Genç sâî ağzıyla gözleri başka başka şeyler söyleyen bu garip kıza yardım etmek arzusundan ziyade, meçhul bâzı şeyler anlamak ihtiyâcıyla Onorya’nın ricasını kabul etti.</span></p>
			<p class="Temel-Paragraf"><span class="Normal char-style-override-2">Her gün o saatta, meşe ağacının altında buluşuyorlar ve sâî Onorya’ya ders veriyordu. Bâzı kere derslerin ortasında, birdenbire canları sıkılarak, mevzu değiştiriyor ve konuşuyorlardı. Onorya soruyordu:</span></p>
			<p class="Temel-Paragraf"><span class="Normal char-style-override-2">- Sen on sekiz yaşına kadar mı Roma’da kaldın?</span></p>
			<p class="Temel-Paragraf"><span class="Normal char-style-override-2">- Evet, sen?</span></p>
			<p class="Temel-Paragraf"><span class="Normal char-style-override-2">- Babam muharebede ölünce annem beni alarak buraya geliyordu, tam huduttan geçeceğimiz sırada bir ormanda yatmağa mecbur olmuştuk. Geceleyin üstümüze büyük bir yılan saldırdı, annem beni kurtarmak için üstüme kapandı. Buna muvaffak olmuştu, fakat yılan annemi ısırdı ve zehirledi. Sabaha kadar kıvrana kıvrana binbir azap çekti ve nihayet güneş doğarken öldü. Ben haykırdım, ağladım, hıçkırdım, saçlarımı yoldum. Sabahleyin sapsarıydım, dilim tutulmuştu.</span></p>
			<p class="Temel-Paragraf"><span class="Normal char-style-override-2">Onorya bu yalanı söylerken ormanda geçirdiği o gecenin korkularını ve bütün intibalarını anlatıyor, rüyasında üstüne saldıran yılana karşı hissettiği dehşeti hatırlayarak, yalanına hakikat çeşnisi vermeğe, ormanın dekorunu ve orada geçirdiği o müthiş gecenin her türlü heyecanlarını anlatırken hakikî görünmeğe muvaffak oluyordu. Hikâyesi bitince gözleri daldı. Böyle bir faciaya uğramış gibi, yalanının muhatabına verdiği tesire kendisi de tâbi olarak biraz da gözleri yaşarır gibi oldu.</span></p>
			<p class="Temel-Paragraf"><span class="Normal char-style-override-2">Genç adam, Onorya’nın felâketlerine karşı duyduğu merhameti, güzelliğine karşı hissettiği hayranlık ve arzu ile karıştırarak ona arttıkça artan bir alâka ile bakıyordu. Fakat bir anda saf bir hayretle irkildi:</span></p>
			<p class="Temel-Paragraf"><span class="Normal char-style-override-2">- Sen, dedi. Roma’da iken imparator kimdi? Plasidi mi, Valantinyen mi?</span></p>
			<p class="Temel-Paragraf"><span class="Normal char-style-override-2">Onorya birdenbire sorulan bu sualin gizli sebebini öğrenmeden cevap vermek ihtiyatsızlığında bulunmayarak sordu:</span></p>
			<p class="Temel-Paragraf"><span class="Normal char-style-override-2">- Niçin sordun? </span></p>
			<p class="Temel-Paragraf"><span class="Normal char-style-override-2">Genç adam ısrar etti:</span></p>
			<p class="Temel-Paragraf"><span class="Normal char-style-override-2">- Söyle, söyle!</span></p>
			<p class="Temel-Paragraf"><span class="Normal char-style-override-2">Onorya başını yana eğerek masum bir edâ ile: </span></p>
			<p class="Temel-Paragraf"><span class="Normal char-style-override-2">- Bilmem ki... dedi, o zaman ben küçüktüm... Hem de... Duyardım ki Valantinyen daha pek gençmiş... Memleketi onun yerine babası mı idare edecekmiş, ediyor mu imiş... Fakat niçin sordun, niçin?</span></p>
			<p class="Temel-Paragraf"><span class="Normal char-style-override-2">Genç adam Onorya’nın yüzüne dikkatle bakarak:</span></p>
			<p class="Temel-Paragraf"><span class="Normal char-style-override-2">- Valantinyen’in bir kızkardeşi vardı, hani bir Cermen şövalyesiyle sevişti de... Hapsedildi. Biliyor musun onu sen?</span></p>
			<p class="Temel-Paragraf"><span class="Normal char-style-override-2">Onorya, hiç kımıldanmadan, gözlerini bile kırpmadan mırıldandı:</span></p>
			<p class="Temel-Paragraf"><span class="Normal char-style-override-2">- Valantinyen’in kızkardeşi mi?</span></p>
			<p class="Temel-Paragraf"><span class="Normal char-style-override-2">- Evet canım, Onorya, şu meşhur Onorya... </span></p>
			<p class="Temel-Paragraf"><span class="Normal char-style-override-2">Onorya, müphem ve mütereddit bir cevap verdi:</span></p>
			<p class="Temel-Paragraf"><span class="Normal char-style-override-2">- Evet, anladım.. Hatırlıyorum... Ne olmuş?</span></p>
			<p class="Temel-Paragraf"><span class="Normal char-style-override-2">- Sen tıpkı ona benziyorsun.</span></p>
			<p class="Temel-Paragraf"><span class="Normal char-style-override-2">Onorya, bu bahse girerlerken hissettiği şüphe ile kendini toplamaya hazırlanmıştı; en tehlikeli anda hiç bir şaşkınlık göstermeden:</span></p>
			<p class="Temel-Paragraf"><span class="Normal char-style-override-2">- Öyle mi? dedi.</span></p>
			<p class="Temel-Paragraf"><span class="Normal char-style-override-2">Sonra temiz bir tebessümle ilâve etti:</span></p>
			<p class="Temel-Paragraf"><span class="Normal char-style-override-2">- Ben o kadar güzel miyim?</span></p>
			<p class="Temel-Paragraf"><span class="Normal char-style-override-2">Genç adam, şüpheden ziyade hayretle dolu gözlerini Onorya’ya yaklaştırarak bir elini uzattı:</span></p>
			<p class="Temel-Paragraf"><span class="Normal char-style-override-2">- Ama çok benziyorsun, tıpkı, tıpkı, tıpkı...</span></p>
			<p class="Temel-Paragraf"><span class="Normal char-style-override-2">Sonra Onorya’nın sualine cevap verdi:</span></p>
			<p class="Temel-Paragraf"><span class="Normal char-style-override-2">- Onun kadar da güzelsin.</span></p>
			<p class="Temel-Paragraf"><span class="Normal char-style-override-2">Eğilerek Onoya’nın elini öptü. Başını kaldırırken:</span></p>
			<p class="Temel-Paragraf"><span class="Normal char-style-override-2">- Ellerin de bir prenses elleri kadar nâzik, dedi.</span></p>
			<p class="Temel-Paragraf"><span class="Normal char-style-override-2">Hava kararıyordu. Genç sâî tarafından keşfedilip edilmediği şüphesine düşen Onorya, her sözün ve her hareketin, hakikati sezdirmesinden korkarak gene hiç kımıldamadı. Yalnız gözlerini hafifçe kapamış, bakışlarını örtmeğe çalışmıştı.</span></p>
			<p class="Temel-Paragraf"><span class="Normal char-style-override-2">Bu kendine doğru çekilişin verdiği sükûnetle düşünmeğe başladı. Bu çocuk onu tanımış da ağzını mı arıyordu? Garbî Roma gençlerinin hassas ve sinsi mizaçlarını bilirdi. Hunların hükümet ve saray muhitiyle temas eden bu zayıf ve sinirli çocuk da, belki Attilâ’nın kendisiyle maceralarını bildiği için, Onorya’yı görür görmez her şeyi anlamış ve ağız aramağa başlamıştı. Fakat onsekiz yaşında Garbî Roma’dan çıktığını söyleyen bu genç, onu vaktiyle nerede görmüş olabilirdi? Olsa olsa, Onorya, Garbî Roma’da bir saraydan öteki saraya kapalı arabada giderken, bu genç mütecessis halk arasında onu bir iki defa görmüştür; eğer böyle ise gencin şüphesi kanaat hâline geçmiş olamazdı.</span></p>
			<p class="Temel-Paragraf"><span class="Normal char-style-override-2">Onorya bu noktayı anlamak için, telâşsız ve sakin bir sesle sordu:</span></p>
			<p class="Temel-Paragraf"><span class="Normal char-style-override-2">- Sen onu gördün mü hiç?</span></p>
			<p class="Temel-Paragraf"><span class="Normal char-style-override-2">- Onorya’yı mı?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Ço...k, pek çok.</span></p>
			<p class="Temel-Paragraf"><span class="Normal char-style-override-2">- Nerede gördün?</span></p>
			<p class="Temel-Paragraf"><span class="Normal char-style-override-2">- Saraydan araba ile çıkarken ben her sabah onun yolunu beklerdim.</span></p>
			<p class="Temel-Paragraf"><span class="Normal char-style-override-2">- Yolunu mu beklerdin, niçin? </span></p>
			<p class="Temel-Paragraf"><span class="Normal char-style-override-2">Genç adam utangaç bir hareket yaptı:</span></p>
			<p class="Temel-Paragraf"><span class="Normal char-style-override-2">- Hiç... diye mırıldandı.</span></p>
			<p class="Temel-Paragraf"><span class="Normal char-style-override-2">Onorya’yı büyük bir merak sarmıştı; bunu gizlemeğe güç muvaffak olarak:</span></p>
			<p class="Temel-Paragraf"><span class="Normal char-style-override-2">- Niçin? diye tekrarladı.</span></p>
			<p class="Temel-Paragraf"><span class="Normal char-style-override-2">Genç susuyordu. Onorya israr edemedi. Hava iyice kararmıştı:</span></p>
			<p class="Temel-Paragraf"><span class="Normal char-style-override-2">- Yarın akşam, gene burada değil mi? diyerek ayağa kalktı. </span></p>
			<p class="Temel-Paragraf"><span class="Normal char-style-override-2">Genç tekrar onun elini öpüyordu. Gölgeleri ovanın loşluğunda dağılırken, ikisi de ayrı ayrı düşüncede idiler. Onorya kendi kendine bir tek şey soruyordu: </span></p>
			<p class="Temel-Paragraf"><span class="Normal char-style-override-2">«Acaba beni tanıdı mı?»</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya, o gece düşünceliydi. Hun toprağında birisi tarafından tanınmış olmak ihtimali, onu çok korkutuyordu. İhtiyar kadınla başbaşa yemek yerken kaşları çatık, gözleri karanlık ve sofanın bir köşesine dikili, başı eğilmiş ve omuzları düşük duruyordu</span></p>
			<p class="Temel-Paragraf"><span class="Normal char-style-override-2">İhtiyar kadın onun bu endişesine dikkat ediyordu. Fakat cevap alamayacağını bildiği için, hiç birşey sormayarak arasıra ona derin bir tecessüs gizliyen kaçamaklı bir göz atıyordu. Onu lâkırdıyla oyalamak için harp cephesinde bulunan Fletra’dan aldığı mektupların kendisinde uyandırdığı güzel hisleri söylemeğe başladı. Onorya, bu sözlerden pek az şey anlamakla beraber başını sallıyor, gülümsemeğe çalışıyor, endişelerini bu sahte tebessümlerden örülmüş bir maske ile örtmeğe uğraşıyordu.</span></p>
			<p class="Temel-Paragraf"><span class="Normal char-style-override-2">Nihayet, ihtiyar kadın, Onorya’nın pek iyi anladığı bir cümle ile sözünü bitirdi:</span></p>
			<p class="Temel-Paragraf"><span class="Normal char-style-override-2">- Yarın seni kraliçeye götüreceğim.</span></p>
			<p class="Temel-Paragraf"><span class="Normal char-style-override-2">Onorya, bu vaitten pek memnun olduğunu anlatan sevinci samimî olarak gösterdi, başını yükseltti ve gözlerini neş’eli bir hayretle açarak gülümsedi. Sonra, bir tek kelime söyleyebilmek için, dilini pek büyük bir ceht sarfetmeğe icbar ediyormuş gibi ağzının içinde birçok kere kımıldattıktan sonra:</span></p>
			<p class="Temel-Paragraf"><span class="Normal char-style-override-2">- Yarın mı? dedi. </span></p>
			<p class="Temel-Paragraf"><span class="Normal char-style-override-2">Onorya’nın hiç olmazsa bir kelime söyleyecek kadar konuşabildiğini gören ihtiyar kadın, sevinçle bir çığlık kopardı:</span></p>
			<p class="Temel-Paragraf"><span class="Normal char-style-override-2">- Yarın ya, yarın! diye bağırdı. Yarın! Güzel kızım, dilin açıldı mı? Söyle bakayım? Bir daha söyle... Bir şey daha söyle… Haydi gayret yavrum...</span></p>
			<p class="Temel-Paragraf"><span class="Normal char-style-override-2">Onorya, bir sakız çiğneme gibi, çenesini oynatıyor, bir kelime daha söyliyebilmenin büyük bir zahmetle kabil olacağını ihtiyar kadına anlatmak için yüzünü buruşturuyordu.</span></p>
			<p class="Temel-Paragraf"><span class="Normal char-style-override-2">Fletra’nm halası, annelerin şefkatiyle sesi titreyerek:</span></p>
			<p class="Temel-Paragraf"><span class="Normal char-style-override-2">- Haydi, bir daha söyle yavrum, sesini işiteyim, dilinin açıldığını anlayayım, diyor ve sofradan kalkarak, dermansız vücûduna biraz dinçlik veren bir merak ve alâka ile Onorya’nın yanına koşuyor, üstüne eğilerek yalvarıyordu:</span></p>
			<p class="Temel-Paragraf"><span class="Normal char-style-override-2">- Haydi, söyle bakayım, kraliçeye gitmek ister misin?</span></p>
			<p class="Temel-Paragraf"><span class="Normal char-style-override-2">Onorya başını bir kaç kere salladıktan sonra kekeledi:</span></p>
			<p class="Temel-Paragraf"><span class="Normal char-style-override-2">- Evet... İste... iste... yorum.</span></p>
			<p class="Temel-Paragraf"><span class="Normal char-style-override-2">İhtiyar kadın, yumuşak beyaz saçları olmasa, bir erkeğe benzeyen sert adaleli ve dik çizgili yüzünün buruşuklarını çoğaltan bir heyecanla:</span></p>
			<p class="Temel-Paragraf"><span class="Normal char-style-override-2">- Aferin! Aferin! diye bağırıyordu. Ha... İşte böyle... Yavaş, yavaş konuşacaksın... Ya... Ben seni yarın kraliçeye götüreceğim... Ben onu her onbeş günde bir ziyaret ederim, çünkü onun çocukluğunu bilirim, benim onda emeğim vardır, o da beni unutmaz, hatırımı sayar.</span></p>
			<p class="Temel-Paragraf"><span class="Normal char-style-override-2">Onorya, bu sözlerin çoğunu anlamamıştı, fakat kraliçeye gitmekten bahsedildiğini anlıyor, tekrar ediyordu:</span></p>
			<p class="Temel-Paragraf"><span class="Normal char-style-override-2">- İstiyorum.</span></p>
			<p class="Temel-Paragraf"><span class="Normal char-style-override-2">İhtiyar kadın, içine kül dökülmüş gibi donuk ve tortulu gözlerini açarak başını sallıyor:</span></p>
			<p class="Temel-Paragraf"><span class="Normal char-style-override-2">- Ah benim Kerka’m ne merhametli kadındır, hiç kraliçe olduğunu anlamazsın, o kadar alçak gönüllüdür, senin gibi felâket görmüş Hun kızlarını öyle tesellî eder ki... diyor, sonra da:</span></p>
			<p class="Temel-Paragraf"><span class="Normal char-style-override-2">- Ah benim Kerka’m! diye başını sallıyor, elini göğsüne bastırıyordu</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">*</span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">O gece Onorya güç uyudu. Halanın onu kraliçeye götüreceğini vâ’detmesi ümitlerini çok aşan bir saadetti. Şimdilik saray muhitiyle temas etmeği hatırından geçirmemişti, fakat en büyük emeli bu idi.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ’nın sarayındaki kadın entrikalarını anlamak, rakîbeleriyle gizliden gizliye mücâdele etmek, sarayın içindeki ihtirasları mutlaka öğrenmek istiyordu ve Hun topraklarında vâsıl olmak istediği en büyük gaye de bundan ibaretti. Fletra’nın ailesinin saraya bu kadar yakından mensup olması, ele geçmez fırsatlardan biriydi, fakat tanınmak korkusu onu endişeye düşürüyor, bütün plânlarını altüst edecek en müthiş bir tehlike vahâmetiyle uykusunu kaçırıyordu.</span></p>
			<p class="Temel-Paragraf"><span class="Normal char-style-override-2">Ertesi sabah, Fletra’nın halası onu erkenden uyandırarak bir şeyler söyledi. Onorya, yatağından kalktı, saçlarını itina ile taradı ve ihtiyar kadının kendisine verdiği gençliğinden kalma esvapları giydi.</span></p>
			<p class="Temel-Paragraf"><span class="Normal char-style-override-2">Sabahleyin erkenden yola koyuldular. Saraya giden dik vadiyi çıkarlarken, Attilâ’nın sarayına yaklaştığını düşünmek Onorya’ya helecan veriyor, kalbini çarptırıyordu. Etrafına bütün dikkatiyle bakıyor, bir taş parçasını, bir ağacı yahut bir çalılığı görmemiş olmayı zekâsına karşı bir cinayet addederek başını dört tarafa çeviriyor, gözlerini sağa sola döndürüyordu.</span></p>
			<p class="Temel-Paragraf"><span class="Normal char-style-override-2">Kraliçenin dairesinden içeri girerken bu tecessüsünü hissettirmemek için başını öne eğmekle beraber, herşeyi görmek istiyen gözlerini etrafa çevirmekten geri kalmadı.</span></p>
			<p class="Temel-Paragraf"><span class="Normal char-style-override-2">Burası, ümidinin hilâfına, küçük fakat güzel bir bina idi.</span></p>
			<p class="Temel-Paragraf"><span class="Normal char-style-override-2">Duvarlarda kabartma resimler vardı. Tavanlar, itina ile dörtköşe yontulmuş demir çubuklar üstüne oturtulmuş zarif taklardı. Hiç bir tarafta debdebe ve tantana olmamakla beraber, bütün binaya ulvî bir sadelik hâkimdi.</span></p>
			<p class="Temel-Paragraf"><span class="Normal char-style-override-2">Dehlizlerde birkaç nedime ve câriye gülümseyerek onları selâmladılar. Resmî değil, samimî bir istikbal tarzları vardı.</span></p>
			<p class="Temel-Paragraf"><span class="Normal char-style-override-2">Onorya Garbî Roma’nın fuzûlî ve sahte bir çok saray merâsimiyle bu sadelik arasındaki farkın tesiri altında kalarak ihtiyar kadını takip etti.</span></p>
			<p class="Temel-Paragraf"><span class="Normal char-style-override-2">Büyük bir odaya girdiler. Burada da eşya gayet az ve sâde idi. Bir sedire oturdular. Nedimelerden biri ihtiyar kadına hürmetkârâne bir şeyler söyleyerek, uzaklaştı.</span></p>
			<p class="Temel-Paragraf"><span class="Normal char-style-override-2">Çok geçmeden mahzen kapağı renginde bir perde açıldı. Ve içeriye uzun boylu, ince, süzgün, esmer tenli, adımları biraz yorgun, samimî, azametsiz, fakat bakışlarında kendini belli etmeyen bir dikkat gizlenmiş, genç ve güzel bir kadın girdi.</span></p>
			<p class="Temel-Paragraf"><span class="Normal char-style-override-2">Ayağa kalkmaya davranan ihtiyar kadına doğru koşarak, ellerinden tuttu ve onu yerinde oturttu, sonra yere eğilen Onorya’yı alnından öptü.</span></p>
			<p class="Temel-Paragraf"><span class="Normal char-style-override-2">İhtiyar kadın Onorya’yı göstererek:</span></p>
			<p class="Temel-Paragraf"><span class="Normal char-style-override-2">- Sana felâketzede bir insan getiriyorum kraliçe, bu benim kızım yerindedir, dedi.</span></p>
			<p class="Temel-Paragraf"><span class="Normal char-style-override-2">İhtiyar kadının ağzından Onorya’nın elemli macerasını dinleyen kraliçe, bir taraftan da hikâyenin zavallı kahramanına bakarak, anlatılan sahnelerin dekoruna en canlı ve hakikî parçasını ilâve etmiş oluyordu. Fakat epeyce dikkat edince gördü ki bu hârikalı güzel kızda, Hun ırkının vasıflarından hiçbiri yoktu. Bulûğ çağını geçtikten sonra serpilip yükselen, kemikleri irileşen, elleri ve ayakları büyüyen, sert saçlı ve küçük gözlü, gururlarını erkekçe katılaşmış duygularından alan tok sözlü Hun kızlarına benzemiyordu.</span></p>
			<p class="Temel-Paragraf"><span class="Normal char-style-override-2">Kraliçe, bu hiç eşini görmediği müthiş güzellik karşısında bir iç ezikliği duydu. Garip bir tarzda müteessir oluyor, kıskançlığa benzeyen ve ondan daha başka duygular kalbini yoğuruyordu. </span></p>
			<p class="Temel-Paragraf"><span class="Normal char-style-override-2">Bu kızın sesini duymağı merak etti. Vakıa dilinin tutuk olduğu ona söylenmiş, fakat güç halle bir iki kelime telâffuz edebildiği de ilâve edilmişti Fletra’nın halası hikâyesini bitirince kraliçe Onorya’ya sordu.</span></p>
			<p class="Temel-Paragraf"><span class="Normal char-style-override-2">- Sen Hun musun, yavrum?</span></p>
			<p class="Temel-Paragraf"><span class="Normal char-style-override-2">Onorya uzun kirpiklerini kapayarak gözlerini yumdu. Cevap vermedi. Sonra yüzünü buruşturarak telâffuz edeceği kelimenin zahmetini çekiyormuş gibi yaptı. Nihayet kekeledi:</span></p>
			<p class="Temel-Paragraf"><span class="Normal char-style-override-2">- Babam... Hun.</span></p>
			<p class="Temel-Paragraf"><span class="Normal char-style-override-2">Kraliçenin başı gayrı ihtiyari Onorya’ya doğru uzanmıştı.</span></p>
			<p class="Temel-Paragraf"><span class="Normal char-style-override-2">- Annen Hun değil mi? diye sordu. </span></p>
			<p class="Temel-Paragraf"><span class="Normal char-style-override-2">Onorya, kekeledi:</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- O hangi millettendir?</span></p>
			<p class="Temel-Paragraf"><span class="Normal char-style-override-2">Kraliçe bunu sorarken «Garbî Romalı» cevabını alacağını biliyordu. Tahmininde yanılmadığını gördü. Bu kızın yüzünde ecnebilik bir damga ve şîvesi de bir nota hâlinde idi... Bakışında ve telâffuzunda yabancılığı derhal hissediliyordu.</span></p>
			<p class="Temel-Paragraf"><span class="Normal char-style-override-2">Kerka’ya garip bir arzu geldi. Bu kızı yanında alıkoymak istiyordu. Bu arzusunu ihtiyar kadına derhal açtı:</span></p>
			<p class="Temel-Paragraf"><span class="Normal char-style-override-2">- Validem... dedi, bu yavrunun yanımda kalmasına izin verir misin?</span></p>
			<p class="Temel-Paragraf"><span class="Normal char-style-override-2">Fletra’nın halası düşünmeden cevap verdi:</span></p>
			<p class="Temel-Paragraf"><span class="Normal char-style-override-2">- Ben ölünceye kadar sen, kendini herşey için benden izin almış say.</span></p>
			<p class="Temel-Paragraf"><span class="Normal char-style-override-2">- Teşekkür ederim.</span></p>
			<p class="Temel-Paragraf"><span class="Normal char-style-override-2">Sustular. Onorya bu mükâlemeyi anlamış, önüne bakıyor ve sevincini göstermiyordu.</span></p>
			<p class="Temel-Paragraf"><span class="Normal char-style-override-2">Kraliçe biraz sustuktan sonra Onorya’ya sordu:</span></p>
			<p class="Temel-Paragraf"><span class="Normal char-style-override-2">- Sen bende biraz misafir olmak ister misin?</span></p>
			<p class="Temel-Paragraf"><span class="Normal char-style-override-2">Onorya, bu teklife karşı duyduğu şeyi hissettirmeden müphem bir sesle:</span></p>
			<p class="Temel-Paragraf"><span class="Normal char-style-override-2">— İsterim, dedi.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Kraliçenin yanında bir hafta kalınca, bütün nedimeleri kıskançlıktan harabeden tehlikeli bir rakîbe oldu. Kraliçenin Onorya’yı çok sevdiği hemen anlaşıldı. Günün birçok zamanlarında onu yanına çağırıyor ve onunla pek az konuşarak başbaşa oturuyordu. Onorya, Fletra’nın halasını ziyaret bahanesiyle Kerka’dan izin alıyor, genç sâî ile buluşuyor, ondan her gün bir çok yeni kelimeler öğreniyor, zamanının hiç bir saniyesini faydasız sohbetlerle geçirmiyordu.</span></p>
			<p class="Temel-Paragraf"><span class="Normal char-style-override-2">Onorya için en iyi muallimlerden biri de sarayda, başvekil Onejes’in zevcesi olmuştu. Got lisanını da gayet iyi bilen bu kadın, Onorya’ya sorduklarını öğretiyordu.</span></p>
			<p class="Temel-Paragraf"><span class="Normal char-style-override-2">Kısa bir müddet içinde Onorya, Hunlarla anlaşacak derecede ilerledi ve tabiî dilinin tutukluğu (!) da aynı nisbette açıldı.</span></p>
			<p class="Temel-Paragraf"><span class="Normal char-style-override-2">Sarayda Garbî Romalıların, Hun toprağına yeni gelmiş olanlarından birine rasgelmek istemiyor, bütün mahâretiyle böyle bir tesadüften kaçıyordu. Zira orada da Valantinyen’in kızkardeşi Onorya’ya benzetilecek olursa kraliçenin herşeyi sezmesi mümkündü.</span></p>
			<p class="Temel-Paragraf"><span class="Normal char-style-override-2">Günler geçtikçe Onorya ile kraliçe arasındaki samimiyet artıyordu.</span></p>
			<p class="Temel-Paragraf"><span class="Normal char-style-override-2">Geceleri de, uyku vaktini aşarak, başbaşa oturuyorlardı. Kışın uzun sohbet saatlarında aşka âit mevzulara da girmeğe başladılar. Kraliçe, Onorya’ya bir gece sordu:</span></p>
			<p class="Temel-Paragraf"><span class="Normal char-style-override-2">- Sen yavrum, hiç sevdin mi?</span></p>
			<p class="Temel-Paragraf"><span class="Normal char-style-override-2">Onorya, teessüfle cevap verdi:</span></p>
			<p class="Temel-Paragraf"><span class="Normal char-style-override-2">- Hiç.</span></p>
			<p class="Temel-Paragraf"><span class="Normal char-style-override-2">- Sen sevilmeğe lâyıksın cicim.</span></p>
			<p class="Temel-Paragraf"><span class="Normal char-style-override-2">Onorya, utanarak mırıldandı:</span></p>
			<p class="Temel-Paragraf"><span class="Normal char-style-override-2">- Fakat sevmeği de ne kadar isterdim.</span></p>
			<p class="Temel-Paragraf"><span class="Normal char-style-override-2">- Sevilmekten bu kadar çabuk mu bıktın?</span></p>
			<p class="Temel-Paragraf"><span class="Normal char-style-override-2">- Hayır... Hiç sevilmedim ki… Hiçbir erkek tanımadım ki...</span></p>
			<p class="Temel-Paragraf"><span class="Normal char-style-override-2">- Fakat, kızım sen o kadar zekisin ki, herşeyi biliyor gibisin.</span></p>
			<p class="Temel-Paragraf"><span class="Normal char-style-override-2">Onorya, masumiyetin en iyi rolünü cevap vermemekte buldu. Sonra bahsi kendisinden başka tarafa çevirmek için:</span></p>
			<p class="Temel-Paragraf"><span class="Normal char-style-override-2">- Attilâ’yı göreceğiniz geldi mi? diye sordu. </span></p>
			<p class="Temel-Paragraf"><span class="Normal char-style-override-2">Kraliçe birdenbire gerildi:</span></p>
			<p class="Temel-Paragraf"><span class="Normal char-style-override-2">- Çıldırıyorum, dedi.</span></p>
			<p class="Temel-Paragraf"><span class="Normal char-style-override-2">Onorya, saf bir hayret içinde mırıldandı:</span></p>
			<p class="Temel-Paragraf"><span class="Normal char-style-override-2">- Onu o kadar çok seviyorsunuz ha? </span></p>
			<p class="Temel-Paragraf"><span class="Normal char-style-override-2">Kerka tekrar etti:</span></p>
			<p class="Temel-Paragraf"><span class="Normal char-style-override-2">- Çıldırıyorum. </span></p>
			<p class="Temel-Paragraf"><span class="Normal char-style-override-2">Onorya gülümsiyerek:</span></p>
			<p class="Temel-Paragraf"><span class="Normal char-style-override-2">- Onu ne kadar görmek isterdim, dedi. </span></p>
			<p class="Temel-Paragraf"><span class="Normal char-style-override-2">Kraliçe hafifçe silkinerek:</span></p>
			<p class="Temel-Paragraf"><span class="Normal char-style-override-2">- Görme, senin küçük kalbin için o fazla büyüktür. Kaç yaşındasın?</span></p>
			<p class="Temel-Paragraf"><span class="Normal char-style-override-2">- Yirmi.</span></p>
			<p class="Temel-Paragraf"><span class="Normal char-style-override-2">- O kadar var mısın?</span></p>
			<p class="Temel-Paragraf"><span class="Normal char-style-override-2">- Belki daha fazla. Pek iyi bilmiyorum. Başımdan o kadar şey geçti ki, seneleri sayamıyorum.</span></p>
			<p class="Temel-Paragraf"><span class="Normal char-style-override-2">- Çok genç görünüyorsun, çok genç, çok genç...</span></p>
			<p class="Temel-Paragraf"><span class="Normal char-style-override-2">Kraliçe bunları söyleyerek içini çekiyor ve kıskançlığını gizlemiyordu.</span></p>
			<p class="Temel-Paragraf"><span class="Normal char-style-override-2">- Bilsen, dedi Attilâ’nın karısı olmak ne güç! Atti­lâ’yı muhafaza etmek ne güç! Bir gün az kaldı onu kaybediyordum.</span></p>
			<p class="Temel-Paragraf"><span class="Normal char-style-override-2">- Hastalandı mı?</span></p>
			<p class="Temel-Paragraf"><span class="Normal char-style-override-2">- Hayır, senin annenin memleketinden fettan bir kız onu elimden alıyordu. Prenses Onorya’nın ismini hiç duydun mu?</span></p>
			<p class="Temel-Paragraf"><span class="Normal char-style-override-2">Kraliçe ile Onorya bakıştılar.</span></p>
			<p class="Temel-Paragraf"><span class="Normal char-style-override-2">İkisi de farkında olmadan, ânî bir arzu ile kendilerini sevkeden meçhul kuvvetlerin şuurundan mahrum olarak bakışmışlardı.</span></p>
			<p class="Temel-Paragraf"><span class="Normal char-style-override-2">Onorya’nın gözleri içinden, yakalanmış olmak korkusu, iplik gibi, bir ışıktan ürperiş halinde geçti. Fakat bu korku biter bitmez cevap verdi:</span></p>
			<p class="Temel-Paragraf"><span class="Normal char-style-override-2">- Evet, işittim, imparatorun akrabasından.</span></p>
			<p class="Temel-Paragraf"><span class="Normal char-style-override-2">Kraliçe derin bir nefes alarak başını salladı:</span></p>
			<p class="Temel-Paragraf"><span class="Normal char-style-override-2">- İşte o, dedi, Onorya... İmparatorun akrabasından değil kız kardeşi...</span></p>
			<p class="Temel-Paragraf"><span class="Normal char-style-override-2">Sonra kinini yutarak, içinde saklamak istiyormuş gibi yutkundu.</span></p>
			<p class="Temel-Paragraf"><span class="Normal char-style-override-2">Onorya, mânâsız bir sesle mırıldandı:</span></p>
			<p class="Temel-Paragraf"><span class="Normal char-style-override-2">- Evet... Onun için... Roma’da... Fena söylerler.</span></p>
			<p class="Temel-Paragraf"><span class="Normal char-style-override-2">Kraliçe birdenbire canlandı:</span></p>
			<p class="Temel-Paragraf"><span class="Normal char-style-override-2">- Onorya için değil mi?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">Kraliçe ayağa kalkarak bütün vücudunu geren ve sivrilten büyük bir garezle:</span></p>
			<p class="Temel-Paragraf"><span class="Normal char-style-override-2">- Biliyorum, dedi, biliyorum... Ne fettan olduğunu biliyorum. Düşün! Bu kız Attilâ’yı kandırmak için Roma’dan buralara kadar geldi, anlıyor musun? Buralara kadar, topraklarımıza kadar!</span></p>
			<p class="Temel-Paragraf"><span class="Normal char-style-override-2">Onorya, avucunu ağzına kapayarak derin bir nefes aldı ve soluğunu bırakmadan, göğsü şiş ve gözleri çok açılmış, mükemmel bir hayret taklidiyle birdenbire bağırarak nefesini boşalttı:</span></p>
			<p class="Temel-Paragraf"><span class="Normal char-style-override-2">- Buralara kadar geldi mi? Kim? Onorya sizin... Onorya sizin... Onorya bizim memleketimize geldi mi?</span></p>
			<p class="Temel-Paragraf"><span class="Normal char-style-override-2">Kraliçe parmağını dudağı üstüne koyarak, azametle gülümsedi:</span></p>
			<p class="Temel-Paragraf"><span class="Normal char-style-override-2">- Sus, bağırma öyle... Bunu Hun topraklarında pek az adam bilir.</span></p>
			<p class="Temel-Paragraf"><span class="Normal char-style-override-2">Onorya, ağzının hayretten açık durduğunu kraliçeye göstermek için, avucunu dudaklarından çekmişti:</span></p>
			<p class="Temel-Paragraf"><span class="Normal char-style-override-2">- Geldi ha?... diye mırıldandı.</span></p>
			<p class="Temel-Paragraf"><span class="Normal char-style-override-2">Kraliçe, yakın bir mâziyi gözlerinin önünde bularak başını salladı:</span></p>
			<p class="Temel-Paragraf"><span class="Normal char-style-override-2">- Geldi ya, dedi, geldi... Gizlice geldi... Bir kulübeye yerleşti. Her sabah...</span></p>
			<p class="Temel-Paragraf"><span class="Normal char-style-override-2">Ve Attilâ ile aralarında geçen münâkaşaları anlattı. Onorya, dâima o mükemmel hayret teklidiyle kraliçeyi dinliyor, arada bir:</span></p>
			<p class="Temel-Paragraf"><span class="Normal char-style-override-2">- Fettan kız, fettan kız... diyordu. </span></p>
			<p class="Temel-Paragraf"><span class="Normal char-style-override-2">Son defa olarak:</span></p>
			<p class="Temel-Paragraf"><span class="Normal char-style-override-2">- Yaman rakîbe!</span></p>
			<p class="Temel-Paragraf"><span class="Normal char-style-override-2">Kelimelerini ağzından kaçırdı. Kerka, rakîbesinin bu kadar beğenilmesine dayanamayarak irkildi:</span></p>
			<p class="Temel-Paragraf"><span class="Normal char-style-override-2">- Fakat, diye bağırdı, ya ben ona ne yaptım? Tasavvur edebilir misin? Ne yaptım? Öyle bir şey yaptım ki bu memlekette bir gün duramadı.</span></p>
			<p class="Temel-Paragraf"><span class="Normal char-style-override-2">Kraliçe alınmış bir intikamdan hâlâ içinde kalmış bir kin artığıyla tutuşan gözlerinin alevini, Onorya’nın gözlerine dolduruyor, yüzünü ona yaklaştırarak tekrar ediyordu:</span></p>
			<p class="Temel-Paragraf"><span class="Normal char-style-override-2">- Bir gün duramadı, anladın mı? Bir gün! Çekilip gitti.</span></p>
			<p class="Temel-Paragraf"><span class="Normal char-style-override-2">Onorya, masum bir tavırla sodu:</span></p>
			<p class="Temel-Paragraf"><span class="Normal char-style-override-2">- Kendi kendisine mi?</span></p>
			<p class="Temel-Paragraf"><span class="Normal char-style-override-2">Kraliçe, göğsünün içinden gelen kindar bir gülüşle, cevap verdi:</span></p>
			<p class="Temel-Paragraf"><span class="Normal char-style-override-2">- Tabiî kendi kendisine değil... Kovularak... kovularak.</span></p>
			<p class="Temel-Paragraf"><span class="Normal char-style-override-2">Onorya burada bir sevinç rolü yapmağa muvaffak olamadı ve hareketsiz durdu. Fakat heyecanlarının yüksek tepelerine çıkan kraliçe, buna dikkat etmemiş, bağırıyordu:</span></p>
			<p class="Temel-Paragraf"><span class="Normal char-style-override-2">- Onu ben kovdurdum, ben kovdurdum, ben!</span></p>
			<p class="Temel-Paragraf"><span class="Normal char-style-override-2">Onorya, hakikî rakîbesini tanıdı.</span></p>
			<p class="Temel-Paragraf"><span class="Normal char-style-override-2">O güne kadar kendisini Hun topraklarından çıkmaya mecbur eden insanın kim yahut kimler olduğunu bilmiyordu. Birçok kadınlar arasında kraliçe de hatırından geçmişti; fakat şimdi öğrenmek istediği en mühim şeyi öğrenmiş bulunuyordu. Bu mes’elenin iç yüzünü vücûda getiren hileleri ve entrikaları da öğrenmek için, rakîbesinin ağzını araması lâzımdı.</span></p>
			<p class="Temel-Paragraf"><span class="Normal char-style-override-2">- Büyük muvaffakiyet! dedi, çünkü bu kadın, kahramanları teshîr etmesini bilir.</span></p>
			<p class="Temel-Paragraf"><span class="Normal char-style-override-2">Kraliçe samimî bir sesle itiraf etti:</span></p>
			<p class="Temel-Paragraf"><span class="Normal char-style-override-2">- Gecikseydim buna muvaffak olacaktı, eminim... Attilâ cür’etkâr insanları, bilhassa kadınları sever.</span></p>
			<p class="Temel-Paragraf"><span class="Normal char-style-override-2">- Epey güçlük çektiniz ama... Değil mi?</span></p>
			<p class="Temel-Paragraf"><span class="Normal char-style-override-2">Kraliçe gülümsedi:</span></p>
			<p class="Temel-Paragraf"><span class="Normal char-style-override-2">- Pek çok... Evvelâ sarayda Zerkon isminde bir cüce vardı ki muharebeye gitti, onu kandırdım. O herşeyi biliyordu, herşeyi ondan öğrenirdim.</span></p>
			<p class="Temel-Paragraf"><span class="Normal char-style-override-2">Kraliçe biraz düşündü ve mağrur gözlerle etrafına, hattâ arkasına baktıktan sonra mahrem ve alçak sesle ilâve etti:</span></p>
			<p class="Temel-Paragraf"><span class="Normal char-style-override-2">-  Hattâ... Bir hile de yaptık!</span></p>
			<p class="Temel-Paragraf"><span class="Normal char-style-override-2">Onorya, kımıldamadı.</span></p>
			<p class="Temel-Paragraf"><span class="Normal char-style-override-2">Kraliçe devam etti:</span></p>
			<p class="Temel-Paragraf"><span class="Normal char-style-override-2">- Onorya’ya bir iftira ettim! Fakat ne iftira! Ne iftira! Anlatsam bayılırsın!</span></p>
			<p class="Temel-Paragraf"><span class="Normal char-style-override-2">Fakat Onorya, bu cümleleri başını önüne eğerek dinliyordu. Gözlerini kraliçeye göstermeğe kat’iyyen cesaret edemiyor, yalnız hafifçe başını sallayarak, sönük bir sesle mırıldanıyordu:</span></p>
			<p class="Temel-Paragraf"><span class="Normal char-style-override-2">- Sahi büyük muvaffakiyet!</span></p>
			<p class="Temel-Paragraf"><span class="Normal char-style-override-2">Sonra başını kaldırarak, sun’î bir hayretle sordu:</span></p>
			<p class="Temel-Paragraf"><span class="Normal char-style-override-2">- Ne yaptınız?</span></p>
			<p class="Temel-Paragraf"><span class="Normal char-style-override-2">Kraliçe tekrar etrafına bakındı:</span></p>
			<p class="Temel-Paragraf"><span class="Normal char-style-override-2">- Zerkon’u iyice ele geçirdim.</span></p>
			<p class="Temel-Paragraf"><span class="Normal char-style-override-2">Onorya sordu:</span></p>
			<p class="Temel-Paragraf"><span class="Normal char-style-override-2">- Kamburu mu?</span></p>
			<p class="Temel-Paragraf"><span class="Normal char-style-override-2">Kraliçe bir hayret gösterdi:</span></p>
			<p class="Temel-Paragraf"><span class="Normal char-style-override-2">- Sen onun kambur olduğunu ne biliyorsun?</span></p>
			<p class="Temel-Paragraf"><span class="Normal char-style-override-2">- Demin siz söylediniz.</span></p>
			<p class="Temel-Paragraf"><span class="Normal char-style-override-2">- Hayır, demin ben «cüce» dedim.</span></p>
			<p class="Temel-Paragraf"><span class="Normal char-style-override-2">- Öyle mi?... Belki.</span></p>
			<p class="Temel-Paragraf"><span class="Normal char-style-override-2">Onorya, gözlerini kapamadan biraz düşündü. Fakat bayılacak dereceye gelmişti. Sesinin titrediğini, hissettirmemek için, bin kiloluk bir cisim kaldırır gibi fevkalâde bir kuvvet sarfederek:</span></p>
			<p class="Temel-Paragraf"><span class="Normal char-style-override-2">- Tabiî, dedi, cüceler ekseriya kambur olurlar... Bir de... Sarayda ismi çok geçiyor.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya kraliçenin odasından sabaha karşı çıktı. İki kadın aynı adam için duydukları ihtirasla canlanarak sabaha kadar konuşmuşlardı.</span></p>
			<p class="Temel-Paragraf"><span class="Normal char-style-override-2">Onorya, herşeyi öğrenmişti. Yatağına girerker sevinç ve hayret içinde idi. Bir türlü uyuyamıyor, haberi olmadan aleyhine yapılan desiselerin bütün teferruatını tekrar tekrar düşünüyordu.</span></p>
			<p class="Temel-Paragraf"><span class="Normal char-style-override-2">Kendini bütün arzularına kavuşmuş, daha şimdiden davada kazanmış addediyordu. Hun topraklarına sarayda çevrilen entrikaları öğrenmek için girmişti, daha fazla müşkilâta uğrayacağını zannederken, bir gecede rakîbe­si­nin bütün esrarını öğrenmişti, sevinçten başı yastıkta çırpınıyordu.</span></p>
			<p class="Temel-Paragraf"><span class="Normal char-style-override-2">Şimdi rakibesinîn hayatı bile Onorya’nın elinde idi. Atillâ, harpten gelince, kraliçenin desiselerini, Zerkon’un ihanetini ve mendil hikâyesini duyacak olursa, karısını öfkeden parçalayabilirdi. Onorya, Attilâ’ya bunu haber vermek için o kadar sabırsızlanıyordu ki, hemen yataktan atlamak, dörtnala giden bir at üstünde yüz binlerce insanın kan izlerini takibederek, Hunların muharebe ettikleri yere kadar gitmek ve Attilâ’yı görmek istiyor, içi içine sığmıyordu. Birdenbire bastıran uykusu onu bu telâşından kurtardı, at nalları altına serilmiş insan cesetleriyle dolu kanlı bir rüya gördü.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ, Ren kıyılarına dayanmak için, Kânunusani’den Mart’a kadar, önüne çıkan bütün mânileri muvaffakıyetle kırıp ilerlemişti. İki istikamete ayırdığı ordusunun bir kolu, Tuna’nın sağ kıyısını takibetti. Diğer kolu sol kıyıdan gidiyor, Karadağ’da<a class="footnote-link" href="#footnote-237-7" id="footnote-237-7-backlink">7</a> kendisine iltihak eden birçok yeni kuvvetlerle büyüyordu. İki kol da muazzam bir ormanda buluşarak durdular ve Gol istilâsında muhtaç oldukları malzemeyi bu ormanda hazırladılar.</span></p>
			<p class="Temel-Paragraf"><span class="Normal char-style-override-2">Neker nehrinin kıyılarında bulunan Franklar, Attilâ’ nın yaklaştığını görünce kendi krallarını öldürdüler. Ve Hunların tâbiiyetine geçtiler; bununla da kalmayarak At­tilâ ordusuyla beraber harbe girdiler. Franklardan başka birçok kabileler ve hattâ vaktiyle Hunlara garez bağlamış olan Burgontlar bile Attilâ’nın askerleri olmayı kabul et­mişlerdi.</span></p>
			<p class="Temel-Paragraf"><span class="Normal char-style-override-2">Bu yeni kuvvetlerin de iltihakıyla Attilâ ordusu Ren nehrini geçmeğe hazırlanıyordu. Vaktiyle Sezar’ları, Jül­yen’leri gören büyük ormanlar, şimdi Attilâ’ya zafer ve şeref hazırlıyorlardı. Binlerce Hun baltası altında, asır­lar­danberi yükselmiş akça ağaçlar ve meşeler devriliyorlar, haykırışlar ve çatırdılar arasında köprüler, kaba ve büyük kayıklar yapılıyordu.</span></p>
			<p class="Temel-Paragraf"><span class="Normal char-style-override-2">Attilâ, nehri müteaddit noktalarından geçmeyi tasavvur etmişti. Bundan maksadı mânileri dağıtmak ve nehri geçtikten sonra işgal ettiği memleketlerde ordusuna erzak bulmaktı.</span></p>
			<p class="Temel-Paragraf"><span class="Normal char-style-override-2">Şark ordusu, Ren nehrini Avgusta tarafından geçmeğe muvaffak oldu ve nehirle Voj dağları arasında yoluna de­vam etti. Attilâ, Mozel nehrinin mültekasında Roma or­dularına has geçitte ilerledi, nihayet Gollerin kadîm metropolünde yerleşti.</span></p>
			<p class="Temel-Paragraf"><span class="Normal char-style-override-2">Gol arazisine bu kadar düşmanca giren Attilâ, Gol halkına Romalıların dostu olduğu ve oraya yalnız Vizigotları cezalandırmak için geldiğini iddia etti</span></p>
			<p class="Temel-Paragraf"><span class="Normal char-style-override-2">Attilâ’nın bu beyanatı evvelki sözleriyle tevâfuk ediyordu. Târihin en korkunç ve gülünç sahnelerinden biri de, Roma generali Kalmok’un arkasız iskemlesinde oturarak, şehirlerin eşrafını etrafına toplaması ve kötü bir Lâtince ile şehir kapılarının açılması için nutuk îrat etmesidir.</span></p>
			<p class="Temel-Paragraf"><span class="Normal char-style-override-2">Bâzı şehirler bunu kabul, bâzıları da mukavemet ettiler. Fakat netice değişmedi: Bütün Roma kuvvetleri müthiş hücum karşısında kanlı bir uçuş gibi kaçıyorlardı.</span></p>
			<p class="Temel-Paragraf"><span class="Normal char-style-override-2">Kısa bir müddet içinde Strazburg, Dormes, Mayans, birbiri arkasına Hunların eline geçti. Fakat Meç henüz zaptedilememiştir.</span></p>
			<p class="Temel-Paragraf"><span class="Normal char-style-override-2">Attilâ şehri muhasara etti. Fakat şehrin kaleleri mukavemet ediyordu. Hunlar noksan vesaitle şehri zaptedemediler ve yirmi mil uzakta Iskarpon şatosunu tahribe gittiler.</span></p>
			<p class="Temel-Paragraf"><span class="Normal char-style-override-2">Tam o sırada Meç kalelerinden biri yıkılıvermişti. Bunu haber alan Hun ordusu, bir anda, Meç istikametine doğru saldırdı. Birkaç saatte geldiler ve yıkılan kale yarığından şehre girdiler.</span></p>
			<p class="Temel-Paragraf"><span class="Normal char-style-override-2">Geceyarısıydı. Şehir, kendi cesametine muadil bir alev hâlinde havaya kalktı. Kızıl dumanlar arasında enkaz, taşlar, direkler savruluyor, kılıçlar, kargılar, mızraklar parıldıyor ve insan kafaları, kolları, bacakları uçuşuyordu.</span></p>
			<p class="Temel-Paragraf"><span class="Normal char-style-override-2">Meşhur Rems şehrini zaptetmek Attilâ’yı o derece yormadı. Ahalinin hepsi ormanlara kaçmış, bütün şehri bomboş ve ıssız bırakmışlardı. Fakat Nikasyüs isminde bir metropolit, yanında bir avuç adama haykırdı:</span></p>
			<p class="Temel-Paragraf"><span class="Normal char-style-override-2">- Herkes gideceği yere gitsin, fakat biz kalalım, düşmanı karşılayalım. Allah’ın emri budur.</span></p>
			<p class="Temel-Paragraf"><span class="Normal char-style-override-2">Hunlar henüz şehre girmemişlerdi, fakat kalelerin dışarısında, müthiş tarrakalar arasında, bütün şehri çınlatan korkunç haykırışlar duyuluyordu.</span></p>
			<p class="Temel-Paragraf"><span class="Normal char-style-override-2">Metropolit haykırıyordu:</span></p>
			<p class="Temel-Paragraf"><span class="Normal char-style-override-2">- Korkmayınız! Ey ahali! Korkmayınız!</span></p>
			<p class="Temel-Paragraf"><span class="Normal char-style-override-2">Ahâli ve papazlardan mürekkep küçük bir yığın, kiliseye doluyor, ellerini gökyüzüne kaldırıyor, ağlaşıyor ve kucaklaşıyorlardı.</span></p>
			<p class="Temel-Paragraf"><span class="Normal char-style-override-2">Ödağacı kokuları arasında kadınlar bayılıyor, erkekler, diz çöküyorlardı.</span></p>
			<p class="Temel-Paragraf"><span class="Normal char-style-override-2">Metropolitin Ötropi isminde son derece güzel bir kızkardeşi vardı; bayılan kadınların yüzüne su serpiyor, kollarını ovalıyordu.</span></p>
			<p class="Temel-Paragraf"><span class="Normal char-style-override-2">Birdenbire korkunç bir çatırtı kilisenin kubbesini inletmişti. Şehrin en büyük kulelerinden birinin daha yıkıldığını anlayan ahâli, kilisenin kapısını kapamaya doğru koşarlarken metropolit Nikasyüs haykırdı:</span></p>
			<p class="Temel-Paragraf"><span class="Normal char-style-override-2">- Durunuz! Kapıları kapamayınız, düşmanı karşılayacağız! Korkmayınız! Allah’ın emri budur!</span></p>
			<p class="Temel-Paragraf"><span class="Normal char-style-override-2">Papazlar bağırıyorlardı:</span></p>
			<p class="Temel-Paragraf"><span class="Normal char-style-override-2">- Nikasyüs! Geliyorlar! Şehre girdiler! Nikasyüs, doğranacağız!</span></p>
			<p class="Temel-Paragraf"><span class="Normal char-style-override-2">Filhakika çığlıklar ansızın çok yaklaşmıştı. Kilise kapısına üşüşen halk tenha Rems sokaklarının birdenbire çılgın atlılarla dolduğunu ve şehrin içinden alevler yükseldiğini görerek içeri kaçtılar.</span></p>
			<p class="Temel-Paragraf"><span class="Normal char-style-override-2">- Kapayalım Nikasyüs, kapıları kapayalım! diye haykırışıyorlardı...</span></p>
			<p class="Temel-Paragraf"><span class="Normal char-style-override-2">Metropolit, kilise kapısının önünde, yere diz çöken ve yalvaran halkı, papazları dinlemiyor:</span></p>
			<p class="Temel-Paragraf"><span class="Normal char-style-override-2">- Gelsinler, bekleyeceğiz, onları karşılayacağız! diye bağırıyordu. </span></p>
			<p class="Temel-Paragraf"><span class="Normal char-style-override-2">Kızkardeşi Ötropi de, kilise kubbesinin aksisedâsıyla beraber tekrar ediyordu:</span></p>
			<p class="Temel-Paragraf"><span class="Normal char-style-override-2">- Karşılayacağız! Karşılayacağız!</span></p>
			<p class="Temel-Paragraf"><span class="Normal char-style-override-2">Metropolit, kimi bayılan, kimi diz çöken, saçlarını yolan, ellerini havaya kaldıran ahaliyi yararak kilisenin merdivenlerine kadar yürüdü. Hunlar, kilisenin önüne gelmişler; yangınların kızıl ışığında birbirine kenetlenmiş korkunç bir yığın hâlinde, zafer sevinçleriyle müthiş çığlıklar koparıyorlar, yalın kılıçlarını havada sallıyorlardı.</span></p>
			<p class="Temel-Paragraf"><span class="Normal char-style-override-2">Metropolit, sırmaları ve düğmeleri kırmızı bir renkte parlayan dinî kisvesi içinde, yüksek sesle Davud’un mezamirinden birini terennüme başladı:</span></p>
			<p class="Temel-Paragraf"><span class="Normal char-style-override-2">- </span><span class="normal-italik char-style-override-2">«Ruhum dünyâya adetâ bağlı yaratıldı... Allah’ım! Kelâmın iktizâsı odur ki beni ihya edesin.»</span><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Fakat ilâhiyi henüz bitirmişti ki, gözlerinin önünde, yaman bir çizgiyle parlayıp sönen bir kılıç görmesiyle, kafasının gövdesinden ayrılarak vücudundan evvel yere yuvarlanması bir oldu. Metropolitin kızkardeşi Ötropi, çığlıklar arasında beliren acıklı bir haykırışla, kardeşini öldüren Hun’un üstüne atılmıştı. Bu hamleyi gören Hun, tam vaktinde kılıcını öyle bir uzatış uzattı ki Ötropi göbeğinden şişlendi ve kılıç tam kuyruksokumundan çıktı.</span></p>
			<p class="Temel-Paragraf"><span class="Normal char-style-override-2">Bâzı asılsız hurafelere göre, o sırada, kilisenin içinden birdenbire garip ve meçhul bir ses gelmiş ve Hunlar kaçışarak şehri terk etmişler. </span></p>
			<p class="Temel-Paragraf"><span class="Normal char-style-override-2">Rems Metropolitinin katlini duyan Attilâ müthiş bir gayızla köpürerek yanındakilere bağırdı:</span></p>
			<p class="Temel-Paragraf"><span class="Normal char-style-override-2">- Yağma ve katliâm yapılmayacaktır. Kılıçlarımızı bize müsavi olanlara karşı çekelim. Müdafaasız bir kızı öldüren kaatili yakalayınız ye huzuruma çıkarınız.</span></p>
			<p class="Temel-Paragraf"><span class="Normal char-style-override-2">Rems şehrini dolduran karmakarışık ordunun içinde, bir saatte, yüzlerce kişi tevkif edildi.</span></p>
			<p class="Temel-Paragraf"><span class="Normal char-style-override-2">Attilâ, birçok, tarafgir Lâtin müverrihlerinin iddiasına rağmen, yağmaya ve kıtale şiddetle muarızdı. Ancak mukavemet eden şehirlere harben giren; ve teslim olanlara azamî rahm ü şefkatle muamele eden bir hâkandı. Fakat muhtelif kavimlerden mürekkep olan ordusu içinde, Burgontlar gibi, Attilâ’nın bu arzusunu yerine getirmeyen milletler de vardı.</span></p>
			<p class="Temel-Paragraf"><span class="Normal char-style-override-2">Rems Kilisesi Metropolitini katleden adam tevkif edilerek, Attilâ’nın huzuruna çıkarıldı.</span></p>
			<p class="Temel-Paragraf"><span class="Normal char-style-override-2">Hun hâkaanı kaatili görür görmez, çığrından çıkarak haykırdı:</span></p>
			<p class="Temel-Paragraf"><span class="Normal char-style-override-2">- Rems Metropolitini sen mi öldürdün? </span></p>
			<p class="Temel-Paragraf"><span class="Normal char-style-override-2">Kaatil dimdik durarak, metanetle cevap verdi:</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Niçin öidürdün?</span></p>
			<p class="Temel-Paragraf"><span class="Normal char-style-override-2">- Bizden korkmuyordu.</span></p>
			<p class="Temel-Paragraf"><span class="Normal char-style-override-2">- Ne yapıyordu?</span></p>
			<p class="Temel-Paragraf"><span class="Normal char-style-override-2">- İlâhi okuyordu.</span></p>
			<p class="Temel-Paragraf"><span class="Normal char-style-override-2">- Silâhı var mıydı?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- Senin üstüne hücum etti mi?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- Sana fena bir söz söyledi mi?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- Kime hitap ediyordu?</span></p>
			<p class="Temel-Paragraf"><span class="Normal char-style-override-2">- Allah’a.</span></p>
			<p class="Temel-Paragraf"><span class="Normal char-style-override-2">- Sen ne yaptın?</span></p>
			<p class="Temel-Paragraf"><span class="Normal char-style-override-2">- Duasını kafasıyla beraber kestim.</span></p>
			<p class="Temel-Paragraf"><span class="Normal char-style-override-2">- Sonra ne oldu?</span></p>
			<p class="Temel-Paragraf"><span class="Normal char-style-override-2">- Güzel bir kız, saçları havalanarak üstüme atılıyordu. Metropolitin kızkardeşi imiş, sonradan öğrendim.</span></p>
			<p class="Temel-Paragraf"><span class="Normal char-style-override-2">- Üstüne atıldı mı?</span></p>
			<p class="Temel-Paragraf"><span class="Normal char-style-override-2">- Atılacaktı.</span></p>
			<p class="Temel-Paragraf"><span class="Normal char-style-override-2">- Atılsaydı, sen onu bileklerinden tutup, seni rahatsız etmekten menedemez miydin?</span></p>
			<p class="Temel-Paragraf"><span class="Normal char-style-override-2">- Ederdim.</span></p>
			<p class="Temel-Paragraf"><span class="Normal char-style-override-2">- Hem kardeşinin haksız yere kafası kesilmiş bir kızın, sana hücuma hakkı yok mudur?</span></p>
			<p class="Temel-Paragraf"><span class="Normal char-style-override-2">- Vardır.</span></p>
			<p class="Temel-Paragraf"><span class="Normal char-style-override-2">- Sen ona ne yaptın?</span></p>
			<p class="Temel-Paragraf"><span class="Normal char-style-override-2">- Öldürdüm.</span></p>
			<p class="Temel-Paragraf"><span class="Normal char-style-override-2">- Attilâ’nın yağma ve kıtal istemediğini bilmiyor muydun?</span></p>
			<p class="Temel-Paragraf"><span class="Normal char-style-override-2">- Biliyordum.</span></p>
			<p class="Temel-Paragraf"><span class="Normal char-style-override-2">- Niçin yaptın?</span></p>
			<p class="Temel-Paragraf"><span class="Normal char-style-override-2">- Zaferlerden sarhoş olmuştum.</span></p>
			<p class="Temel-Paragraf"><span class="Normal char-style-override-2">Attilâ, durdu ve başını önüne eğerek, biraz düşündü. Sonra ağır ağır başını kaldırarak:</span></p>
			<p class="Temel-Paragraf"><span class="Normal char-style-override-2">- Sen doğruluğu sever misin? diye sordu. </span></p>
			<p class="Temel-Paragraf"><span class="Normal char-style-override-2">Bu sefer katil başını eğerek:</span></p>
			<p class="Temel-Paragraf"><span class="Normal char-style-override-2">- Severim, diye mırıldandı.	</span></p>
			<p class="Temel-Paragraf"><span class="Normal char-style-override-2">Attilâ öfkesiz bir sesle bağırdı:</span></p>
			<p class="Temel-Paragraf"><span class="Normal char-style-override-2">- Cezanı sen tâyin et!</span></p>
			<p class="Temel-Paragraf"><span class="Normal char-style-override-2">Katil, başını kaldırmadan cevap verdi:</span></p>
			<p class="Temel-Paragraf"><span class="Normal char-style-override-2">- Cezamı Attilâ’nın kılıcı tâyin etsin!</span></p>
			<p class="Temel-Paragraf"><span class="Normal char-style-override-2">Attilâ, katilin arkasında, kılıcını havaya kaldırmış duran adamlarından birine işaret çekerken dedi ki:</span></p>
			<p class="Temel-Paragraf"><span class="Normal char-style-override-2">- Benim kılıcım daha temiz kanlara bulanır; fakat senin cezanı verecek kılıçlar vardır.</span></p>
			<p class="Temel-Paragraf"><span class="Normal char-style-override-2">Attilâ sözünü bitirir bitirmez, katilin açık ensesine arkadan bir kılıç indi ve kellesini ayaklarının önüne düşürdü.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">*</span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Hun hâkanının adalet aşkına rağmen bütün Gol, bilhassa Belçika eyâletleri dehşet içinde idiler. Yığın yığın ahali, neferleri birer yıldırım olan bu muazzam istilâ ordularından kaçıyordu. Küçük şehirler halkı büyük şehirlere iltica ediyorlar ve orada da selâmete çıkmadıklarını görerek sahralara, oradan da dağlara sığınıyorlardı. Ormanlara kaçanlar vahşî hayvanlar tarafından parçalanıyorlar, nehirlerde kayıklara hadd-i istiâbîsinden fazla binenler, suda boğuluyorlardı.</span></p>
			<p class="Temel-Paragraf"><span class="Normal char-style-override-2">«Attilâ geliyor!» kelimeleri bütün bir şehir halkını yerinden oynatarak dağlara, vahşî ormanlara atmağa kâfiydi.</span></p>
			<p class="Temel-Paragraf"><span class="Normal char-style-override-2">Paris halkı da ayaklandı ve kaçmağa hazırlandı.</span></p>
			<p class="Temel-Paragraf"><span class="Normal char-style-override-2">Jül Sezar zamanında ehemmiyetsiz, küçük, karanlık bir şehir olan Paris, Konstans Klor’dan sonra oldukça mühim bir belde hâline gelmişti. Bu imparatorlar halefleri, büyük istilâlara mâruz olmayan âsûde memleketler aramışlar ve kâh Rems’de kâh Paris’te karar kılarak, kış mevsimlerinde, askerî kıt’alarına oralarda talim yaptırmışlardır.<a class="footnote-link" href="#footnote-237-8" id="footnote-237-8-backlink">8</a></span></p>
			<p class="Temel-Paragraf"><span class="Normal char-style-override-2">Sen nehrinin sol sahilinde bir mevki-i müstahkem, bir saray, bir amfiteatre, mabetler, hulâsa kuvvetii bir askerî teşkilâtın icâbettiği şeyler bu imparatorlar tarafından yapılmıştı.</span></p>
			<p class="Temel-Paragraf"><span class="Normal char-style-override-2">Şehrin ticarî ehemmiyeti de siyasî ehemmiyetiyle beraber artmıştı. Yukarı ve aşağı Sen, bütün ticaretin antreposu hâlini almıştı</span></p>
			<p class="Temel-Paragraf"><span class="Normal char-style-override-2">Fakat «Attilâ geliyor!» kelimeleri Paris’te en cesurların bile gözlerini yıldırdı. Ve herkes, kurtuluş için bir çare gördü: Firar!</span></p>
			<p class="Temel-Paragraf"><span class="Normal char-style-override-2">Paris ayaklandı.</span></p>
			<p class="Temel-Paragraf"><span class="Normal char-style-override-2">Ahali, derhal umumî muhacerete hazırlanmıştı. Bütün ev eşyaları sokaklara döküldü, binalar ıssız, karanlık, bomboş kaldılar; bâzı kadınlar sokak ortasında ve eşya denklerinin yanında haykırarak doğuruyorlardı. Halk, doğup büyüdükleri evlerden son bir veda ile çıkarken, ağlaşıyorlar ve boş odalara bakarken bütün mazilerini hatırlayarak gözlerinin önünden geçiriyorlardı.</span></p>
			<p class="Temel-Paragraf"><span class="Normal char-style-override-2">Bütün bu korkudan ayakta bile duramayacak hale gelmiş... sokak ortalarında yuvarlanan ve kaçmaya bile takati olmayan insanlar, birdenbire cesaretlendiler ve şehri müdâfaaya karar verdiler. Paris halkına bu şiddetli azmi telkin eden mahlûk bir kadındı: Jöneviyev ismindeki meşhur kadın!</span></p>
			<p class="Temel-Paragraf"><span class="Normal char-style-override-2">Hârikalı bir seciyye sahibi olan bu mahlûk, sinirleri çözük bir ip yumağı gibi gevşemiş Paris halkını, öyle bir canlandırış canlandırdı, hepsinin hayâtını öyle bir kurtardı ki... şehir bin dört yüz senedenberi hâlâ destanlarında, levhalarında, müzelerinde bu kadına minnettarlığını ödemekle bitiremez.</span></p>
			<p class="Temel-Paragraf"><span class="Normal char-style-override-2">Jöneviyev’in asıl adı Jönevefa’dır ki, bizde «Yunevefa» suretinde telâffuz edilir.</span></p>
			<p class="Temel-Paragraf"><span class="Normal char-style-override-2">Jöneviyev’in anası ve babası, Paris’ten üç fersah uzakta Nanter’de oturuyorlardı. Jöneviyev, hayalperest ve dindar bir kızdı. Küçüklüğünde hep bir odaya kapanır, ya dua eder yahut ucu bucağı olmayan hayallere dalar, odasından ve evden de ancak kiliseye gitmek için çıkardı.</span></p>
			<p class="Temel-Paragraf"><span class="Normal char-style-override-2">429 tarihinde Paris’e gelen iki piskopos Nanter’den geçerken, yolda, gözlerinden fevkattabiî alevler çıkan bu kız çocuğunu görmüşlerdi.</span></p>
			<p class="Temel-Paragraf"><span class="Normal char-style-override-2">Piskoposun biri işaret etti ve yaklaşan çocuğu kolları arasına alarak havaya kaldırdı ve sordu:</span></p>
			<p class="Temel-Paragraf"><span class="Normal char-style-override-2">- Senin adın ne?</span></p>
			<p class="Temel-Paragraf"><span class="Normal char-style-override-2">- Jöneviyev!</span></p>
			<p class="Temel-Paragraf"><span class="Normal char-style-override-2">- Kaç yaşındasın?</span></p>
			<p class="Temel-Paragraf"><span class="Normal char-style-override-2">- Sekiz.</span></p>
			<p class="Temel-Paragraf"><span class="Normal char-style-override-2">- Buralı mısın?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Annen, baban var mı?</span></p>
			<p class="Temel-Paragraf"><span class="Normal char-style-override-2">- Var.</span></p>
			<p class="Temel-Paragraf"><span class="Normal char-style-override-2">Çocuk kısa, kat’î ve daha uzun suâllere makûl cevaplar veriyordu.</span></p>
			<p class="Temel-Paragraf"><span class="Normal char-style-override-2">İhtiyar piskopos uzun zaman düşünce içinde kaldı, sonra kendisine doğru ilerleyen Jöneviyev’in anasına babasına dedi ki:</span></p>
			<p class="Temel-Paragraf"><span class="Normal char-style-override-2">- Bu çocuğun her istediğini yapın, çünkü ya ben tahminimde aldanıyorum yahut da bu çocuk, büyüyünce, Allah’ın nazarında ehemmiyetli bir mevki alacaktır.</span></p>
			<p class="Temel-Paragraf"><span class="Normal char-style-override-2">O günden sonra Jöneviyev’in şöhreti boyundan daha çok evvel ve daha çok çabuk büyüdü, hâline bir ciddiyet geldi, büsbütün çekingen, ağır ve hülyâperver bir mahlûk oldu. Bütün günlerini fakirlere, hastalara bakmak yahut dua etmekle geçiriyordu.</span></p>
			<p class="Temel-Paragraf"><span class="Normal char-style-override-2">Bâzı hurafelere göre Jöneviyev mefluçları tedâvi ediyor, körlerin gözlerini açıyor, insanların en gizli fikirlerini anlıyor, istikbâli keşfediyordu.</span></p>
			<p class="Temel-Paragraf"><span class="Normal char-style-override-2">Azîzeler sırasına geçti.</span></p>
			<p class="Temel-Paragraf"><span class="Normal char-style-override-2">İsmi kısa bir zamanda ağızdan ağıza dolaştı ve nihayet Frank memleketi hudutlarını da aşarak bütün şark ve garpte tanındı.</span></p>
			<p class="Temel-Paragraf"><span class="Normal char-style-override-2">Attilâ’nın yaklaştığını duyan Jöneviyev, her şeyin Allah tarafından geldiğine inanan bütün ruhanîler gibi, bunun da emr-i ilâhî ile vukubulduğuna kani idi.</span></p>
			<p class="Temel-Paragraf"><span class="Normal char-style-override-2">Gene rivayetlere göre Jöneviyev de, Jan Dark gibi sözde birtakım tayfler, hayâller görmüş ve Attilâ’nın Paris’e giremeyeceğini âlem-i gaybdan öğrenmişti.</span></p>
			<p class="Temel-Paragraf"><span class="Normal char-style-override-2">Paris müdâfaası için erkeklere söz geçiremeyen Jöneviyev kadınlara hitap etti:</span></p>
			<p class="Temel-Paragraf"><span class="Normal char-style-override-2">- Kalbsiz kadınlar! Çatıları altında doğduğunuz, büyüdüğünüz, çocuklarınızı doğurduğunuz yuvaları bırakıp kaçıyor musunuz? Ne için gözyaşları dökerek, diz çökerek Allah’ınıza münâcat etmiyorsunuz? Eğer böyle yaparsanız şehriniz yabancı eline geçmeyecek, hâlbuki firara teşebbüs ederseniz, kaçtığınız yerler de istilâya uğrayacak ve taş üstünde taş kalmayacaktır.</span></p>
			<p class="Temel-Paragraf"><span class="Normal char-style-override-2">Bu nutku îrat ederken Jöneviyev’in sözleri kadar tavırları, bakışları, haykırışları da bütün kadınları heyecana getirdi ve hepsi onun peşinden gittiler.</span></p>
			<p class="Temel-Paragraf"><span class="Normal char-style-override-2">Lutes adasının şarkında, bugün Notrdam Kilisesi’nin yükseldiği noktada bir başka kilise vardı. Jöneviyev emirlerine mutî kadın kafilesini oraya götürdü ve hepsi orada vecde gelerek dua ettiler.</span></p>
			<p class="Temel-Paragraf"><span class="Normal char-style-override-2">Zevcelerinin ortadan kaybolduğunu görerek hayretlere düşen erkekler de kiliseye geldiler ve kapıların kapalı olduğunu ikinci bir hayretle gördüler.</span></p>
			<p class="Temel-Paragraf"><span class="Normal char-style-override-2">Birisi kapıyı yumruklayarak bağırdı:</span></p>
			<p class="Temel-Paragraf"><span class="Normal char-style-override-2">- Hey!... Kadınlar!... Duanız bitmedi mi? Akşam oldu, çocuklarınız sokaklarda sizi bekliyorlar.</span></p>
			<p class="Temel-Paragraf"><span class="Normal char-style-override-2">Kilisenin içinden şu cevap geldi:</span></p>
			<p class="Temel-Paragraf"><span class="Normal char-style-override-2">- Biz burada kalacağız, dışarı çıkmayacağız. Düşmanı burada bekleyeceğiz.</span></p>
			<p class="Temel-Paragraf"><span class="Normal char-style-override-2">Bu cevap erkekleri çığrından çıkardı. Bâzıları ayaklarını havaya kaldırarak iyice gerildiler ve mukaddes bir yere taarruz etmekten çekinmeyerek kapıyı tekmelemek istediler; fakat daha mutedilleri araya girerek nasihatin cebr ve şiddetten daha müessir olacağını, müfritlere kabul ettirdiler.</span></p>
			<p class="Temel-Paragraf"><span class="Normal char-style-override-2">Bu sükûnet çok sürmedi ve kadınların mukavemeti bütün erkekleri gazaba getirdi. Hep birden kapıyı yumrukluyorlar, Jöneviyev’e ağır sözlerle haykırıyorlardı:</span></p>
			<p class="Temel-Paragraf"><span class="Normal char-style-override-2">- Sahte peygamber! Sahte peygamber! En fena günlerimizde başımıza belâ oldun. Hayatımızı düşmana teslim edeceksin! Kahrol! Elimizden kurtulamazsın. Seni paramparça edeceğiz.</span></p>
			<p class="Temel-Paragraf"><span class="Normal char-style-override-2">Erkeklerin bir kısmı ellerine demirler alarak kapıya geldiler:</span></p>
			<p class="Temel-Paragraf"><span class="Normal char-style-override-2">- Kapıyı kıralım, bu sahte peygamberi kilisenin önünde asalım! diye bağırıyorlardı.</span></p>
			<p class="Temel-Paragraf"><span class="Normal char-style-override-2">Diğer bir kısım erkekler de:</span></p>
			<p class="Temel-Paragraf"><span class="Normal char-style-override-2">- Hayır! diyorlardı, onu işkence ile öldürelim, kafasını keselim, Sen nehrine atalım.</span></p>
			<p class="Temel-Paragraf"><span class="Normal char-style-override-2">Münakaşa azıttıkça azıtırken, bir papaz yaklaştı. Jöneviyev’i küçüklüğünde himaye eden piskopos namına bazı şeyler söylemek istedi. Erkekler evvelâ dinlemediler ve gürültü kopardılar.</span></p>
			<p class="Temel-Paragraf"><span class="Normal char-style-override-2">Ruhanîlere has bir itidalle emelinde ısrar eden papaz nihayet söz aldı:</span></p>
			<p class="Temel-Paragraf"><span class="Normal char-style-override-2">- Bu kız azizedendir, ona itaat ediniz! diye bağırdı.</span></p>
			<p class="Temel-Paragraf"><span class="Normal char-style-override-2">Papaz parmağını göğe doğru uzatarak Allah’ı işaret ediyor, erkekler yumruklarını havada sallıyorlardı:</span></p>
			<p class="Temel-Paragraf"><span class="Normal char-style-override-2">- Kim demiş? Bu kız şeytan tarafından gönderilmiştir, bizi mahvedecek. Attilâ orduları kapımıza dayandı, bu gece doğranacağız! Emzikli çocuklarımız anasız kaldılar, evlâtlarımız öksüz kaldılar, sokaklarda bekleşiyor, haykırışıyorlar... Bu mel’un kız kadınlarımızı kiliseye kapadı ve basiretlerini bağladı.</span></p>
			<p class="Temel-Paragraf"><span class="Normal char-style-override-2">Rahip, bütün bu haykırışları, kolunun semaya doğru ağır bir hareketiyle susturuyor, râkid ve tatlı bir sesle bu isyanı yatıştırmağa çalışıyordu:</span></p>
			<p class="Temel-Paragraf"><span class="Normal char-style-override-2">- Hayır! diyordu, bu kız Hak tarafından sizi kurtarmağa geldi, bu kız azizedendir, bu kıza itaat ediniz!</span></p>
			<p class="Temel-Paragraf"><span class="Normal char-style-override-2">Haykırışlar azalıyor, fakat aynı cümleyi tekrar ediyordu:</span></p>
			<p class="Temel-Paragraf"><span class="Normal char-style-override-2">- Onu öldüreceğiz!</span></p>
			<p class="Temel-Paragraf"><span class="Normal char-style-override-2">Rahip, olduğu yerde hiç kımıldamadan, gözkapakları bile ağır ağır açılıp kapanarak, tesiri derhal görülen bir itidal ile yeniden söz alıyordu.</span></p>
			<p class="Temel-Paragraf"><span class="Normal char-style-override-2">- Korkmayınız! Bu kıza itaat ediniz! Sent Jöneviyev’e itaat ediniz! Sizi o kurtaracak! Gözyaşlarınızı o kurutacak! Onun sayesinde çatılarınızın altına döneceksiniz ve doğduğunuz evlerde tabiî ömrünüzü bitirerek öleceksiniz!</span></p>
			<p class="Temel-Paragraf"><span class="Normal char-style-override-2">Nihayet, rahibin telkini müessir oldu ve erkekler itaat ederek sordular:</span></p>
			<p class="Temel-Paragraf"><span class="Normal char-style-override-2">- Ne yapalım?</span></p>
			<p class="Temel-Paragraf"><span class="Normal char-style-override-2">Rahip bağırdı:</span></p>
			<p class="Temel-Paragraf"><span class="Normal char-style-override-2">- Kaçmayınız! Evlerinizin yerinde ot bitmesini istemiyorsanız kaçmayınız!</span></p>
			<p class="Temel-Paragraf"><span class="Normal char-style-override-2">- Sokaklarda mı yatalım?</span></p>
			<p class="Temel-Paragraf"><span class="Normal char-style-override-2">- Eşyalarınızı evlerinize taşıyınız!</span></p>
			<p class="Temel-Paragraf"><span class="Normal char-style-override-2">- Düşman kapıda.</span></p>
			<p class="Temel-Paragraf"><span class="Normal char-style-override-2">- Giremeyecektir.</span></p>
			<p class="Temel-Paragraf"><span class="Normal char-style-override-2">- Nasıl emîn olalım?</span></p>
			<p class="Temel-Paragraf"><span class="Normal char-style-override-2">- Emr-i ilâhî böyledir.</span></p>
			<p class="Temel-Paragraf"><span class="Normal char-style-override-2">O günden itibaren Parisliler yerli yerlerinde kaldılar.</span></p>
			<p class="Temel-Paragraf"><span class="Normal char-style-override-2">Hun hâkanının gayesi bütün Gol arazisinde yağma değildi. Som ile Marn arasında duran Attilâ, Paris’e girmek için ısrar etmedi. Esasen maksadı, Vizigotları Gol’ün vasatına doğru çekmek ve üss-i harblerinden uzaklaştırarak ezmekti. Buna muvaffak olduktan sonra Alp eteklerinde Aetyüs ile karşılaşmayı niyet ediyordu. Burgontlar’la Franklar’a ehemmiyet vermedi. Çünkü birincileri evvelce mağlûp etmiş, ikincilerin de kaçtıklarını görmüştü.</span></p>
			<p class="Temel-Paragraf"><span class="Normal char-style-override-2">Attilâ ordusunu kanatlandırarak Orlean istikaame­tine doğru sürdü, artık bâzı yağmaların ve kıtallerin de önünü almıştı.</span></p>
			<p class="Temel-Paragraf"><span class="Normal char-style-override-2">9 yahut 10 Nisan’da hareket ederek Mayıs’ın ilk günlerinde menziline vardı.</span></p>
			<p class="Temel-Paragraf"><span class="Normal char-style-override-2">Orlean şehrinde Roma hükümeti tereddî halinde idi, ordu perişandı ve müdâfaa vâsıtaları hiç yok gibiydi. Harbe karşı hassas olan Orlean halkı, hükümetten medet ummayarak şehirlerini bizzat müdâfaaya karar verdiler.</span></p>
			<p class="Temel-Paragraf"><span class="Normal char-style-override-2">Attilâ’nın, Orlean istikametinde yürüdüğünü öğrenince, kıyametin kendi başlarında kopacağını sezerek hazırlığa başladılar. Kalelerini tahkîm ettiler, muhasarada aç kalmamak için erzak ambarlarını doldurdular. Bir taraftan da felâketi Aetyüs’e haber vermek için metropolitlerini gönderdiler.</span></p>
			<p class="Temel-Paragraf"><span class="Normal char-style-override-2">Orleanlılann, Garbî Roma kumandanı Aetyüs’ü davetlerinden sonra, vukua gelen hâdiseler Hunlarla Romalılar arasında bir meydan muharebesini katiyen zarurî bir hâle getirmişti.</span></p>
			<p class="Temel-Paragraf"><span class="Normal char-style-override-2">Şalon’dan birkaç mil ötede, Fanom Minevre denilen Minevre mabedi civarında, bugün bile Roma tarzında mevki-i müstahkemlerin harabelerine tesadüf ediliyor.</span></p>
			<p class="Temel-Paragraf"><span class="Normal char-style-override-2">Bu harabelere yakın, ucu bucağı olmayan bir ovada Vezel nehri akar. Attilâ, büyük muharebeye karar verdikten sonra, arabalarını nehrin kenarına dairevî olarak yerleştirdi ve daha içerilerine de çadırlarını dikti.</span></p>
			<p class="Temel-Paragraf"><span class="Normal char-style-override-2">Aynı günde, Aetyüs ordusu da karşısına geçerek karargâh kurmuştu.</span></p>
			<p class="Temel-Paragraf"><span class="Normal char-style-override-2">Muharebe ertesi gün başlayacaktı.</span></p>
			<p class="Temel-Paragraf"><span class="Normal char-style-override-2">Attilâ o geceyi nefes aldırmayan bir helecan içinde geçirdi. Hiç bir cenkte, hiç bir akında bu derece heyecana düşmemişti.</span></p>
			<p class="Temel-Paragraf"><span class="Normal char-style-override-2">Zira akından akına, zaferden zafere koşan, Avrupa kıt’asının bir ucundan öbür ucuna varan ordusu, artık pek yorgundu, mütevâli zayiat insan ve at mikdarını hayli azaltmıştı.</span></p>
			<p class="Temel-Paragraf"><span class="Normal char-style-override-2">Çadırında, ellerini arkasına koymuş, büyük adımlarla ve başı önünde, geziniyor, duruyor, ayağını yere vuruyor, itidalini kaybedecek gibi oluyordu. Gece yarısını geçince adamlarına emir verdi: </span></p>
			<p class="Temel-Paragraf"><span class="Normal char-style-override-2">- Haydi, Ostrogot, Roj ve Hun falcılarına söyleyiniz. Ovanın gerilerinde çadır kursunlar ve tertibat yapsınlar. Ben de geliyorum. Harbin sonunu şimdiden tefe’ül etmek istiyorum!</span></p>
			<p class="Temel-Paragraf"><span class="Normal char-style-override-2">O asrın bütün kavimleri gibi Hunlar ve Attilâ da bâzı hurafelere inanıyorlardı. Attilâ, birçok defalar, harbden evvel neticeyi tefe’ül etmek istemiş ve dâima zaferi haber veren bu fallar ve büyüler onu aldatmamıştı.</span></p>
			<p class="Temel-Paragraf"><span class="Normal char-style-override-2">Şampanyi sahralarının ortasına büyük bir çadır dikildi. Etrafında, kolları havaya kalkmış yüzlerce Hun, ellerinde birer meş’ale tutuyor, hafif rüzgârla sallanan ve diplerinden kopmak istiyor gibi arasıra kuvvetli bir çırpınışla havaya doğru uzanan ve sonra mağlûb olmuş gibi burularak kısalan ve küçülen alevlerin ışığı altında, siyah yüzlerini ıslatan terler parıldıyor, gürbüz kollarının pazılar; karanlık çerçeveleri içinde şişiyordu.</span></p>
			<p class="Temel-Paragraf"><span class="Normal char-style-override-2">Ortaya bir koyun getirildi ve yere yatırıldı.</span></p>
			<p class="Temel-Paragraf"><span class="Normal char-style-override-2">Yanıbaşına bir rahip geldi. Beyaz bir beze sarılı asasını havaya kaldırarak ağır ağır sallarken, elli davula hafif hafif vurulan tokmaklar, muttarit seslerle, asanın hareketlerine vezinlerini uydurdular.</span></p>
			<p class="Temel-Paragraf"><span class="Normal char-style-override-2">Sonra beyaz Hunlardan bir büyücü yaklaştı, durdu, ayaklarının ucunda yükselerek, davulun âhengiyle beraber evvelâ ağır ağır, sonra, tokmakların sür’ati arttıkça hızlı hızlı, kendi mihveri etrafında dönmeğe başladı.</span></p>
			<p class="Temel-Paragraf"><span class="Normal char-style-override-2">Bir taraftan, uzakta meş’ale tutan Hunlar muntazam ve batî adımlarla dâirenin merkezine doğru yaklaşıyorlar, bir taraftan rahip, davulun serî vezinleriyle beraber asasını sallıyor ve Hun büyücüsü, bir makine pervanesi hızıyla mihverinde dönüyordu.</span></p>
			<p class="Temel-Paragraf"><span class="Normal char-style-override-2">Büyücü o kadar sür’atle dönmeğe başlamıştı ki, önü ve arkası, yüzü ve ensesi, başı ve omuzlan, tek ayağı havalanmış bacaklarının çatalı görünmüyordu.</span></p>
			<p class="Temel-Paragraf"><span class="Normal char-style-override-2">Nihayet yoruldu ve baygın bir halde yere uzandı, bir saralı gibi ihtilâçlar içinde, haykırıyor, ağzından köpükler boşalıyordu.</span></p>
			<p class="Temel-Paragraf"><span class="Normal char-style-override-2">Attilâ, çadırın kapısında, alçak bir iskemleye oturmuş, dirseklerini dizlerine ve başını avuçlarına koymuş; meş’ale alevlerini yutan küçük gözlerinden garip parıltılarla bu cehennemî manzarayı seyrediyor, çığlıkları dinliyordu.</span></p>
			<p class="Temel-Paragraf"><span class="Normal char-style-override-2">Bundan sonra elinde büyük bir bıçak tutan bir Hun yerde yatan koyuna yaklaştı ve kafasını kesti. Öteki Hunlar da kurbanın yanına diz çökerek etlerini parçaladılar, kemiklerinden ayırdılar.</span></p>
			<p class="Temel-Paragraf"><span class="Normal char-style-override-2">Koyunun kaburgaları çıkarıldı.</span></p>
			<p class="Temel-Paragraf"><span class="Normal char-style-override-2">Gene o noktada büyük bir ateş yakılarak hayvanın kaburgaları alevlere atıldı.</span></p>
			<p class="Temel-Paragraf"><span class="Normal char-style-override-2">Bu sırada, tepeden tırnağa simsiyah bir maşlaha bürünmüş, beyaz sakallı bir ihtiyar Attilâ’nın önüne gelerek diz çöktü, başını hâkanın ayakları dibine koyarak hafifleyen davul sesleri arasında, iniltili bir sesle:</span></p>
			<p class="Temel-Paragraf"><span class="Normal char-style-override-2">- Ey Hâkan... dedi.</span></p>
			<p class="Temel-Paragraf"><span class="Normal char-style-override-2">Attilâ, ihtiyarın başını tutarak kaldırdı.</span></p>
			<p class="Temel-Paragraf"><span class="Normal char-style-override-2">Bu, civar ormanlarda yaşayan bir münzevî idi; istikbâli keşf hususundaki muvaffakiyetleriyle halk arasında peygamber zannediliyordu. Attilâ’nın askerleri onu gündüzden yakalayarak hâkana götürmüşlerdi. Attilâ geceki âyinlere onun da iştirak etmesini istemişti.</span></p>
			<p class="Temel-Paragraf"><span class="Normal char-style-override-2">İhtiyar ayağa kalktı:</span></p>
			<p class="Temel-Paragraf"><span class="Normal char-style-override-2">- Ey Hâkan, dedi, emrin nedir?</span></p>
			<p class="Temel-Paragraf"><span class="Normal char-style-override-2">Attilâ, irâde etti:</span></p>
			<p class="Temel-Paragraf"><span class="Normal char-style-override-2">- Alevden çıkan kemiklere bak ve istikbâlimi haber ver! Zinhar, benden korkarak hakîkatı gizleme!</span></p>
			<p class="Temel-Paragraf"><span class="Normal char-style-override-2">Ateşten kaburgalar çıkarıldı ve bir müddet soğuk suda bırakıldı. İhtiyar, kemiklerden birini alarak, üstündeki çatlakları tedkik etti ve Attilâ’ya döndü, muhteşem bir sesle:</span></p>
			<p class="Temel-Paragraf"><span class="Normal char-style-override-2">- Sen Allah’ın kamçısısın, dedi, senin sapın Allah’ın elindedir... Ve O, kudret-i samedâniyesini arzın günahkârlarına senin vasıtanla izhâr eder. Fakat bâzan, Hak Taâlâ, semavî intikamlarına fasıla verir. Nitekim, Romalılar’a karşı muharebede galip olmayacaksın, tâ ki, sen, kudretinin Hak’tan geldiğini idrâk edinceye kadar. Fakat, kaybedeceğin bu muharebede en büyük Roma kumandanı da mahvolacaktır.</span></p>
			<p class="Temel-Paragraf"><span class="Normal char-style-override-2">Attilâ’nın sarı alevlerle yıkanan yüzünden ızdırap ve neş’e mânâları nöbetleşe geçtiler. Aetyüs’ün öleceğini haber veren fal doğru çıkarsa, Attilâ, bu harbi kaybedecek olsa bile, tasavvurâtı önündeki en büyük hâillerden birinden kurtulacaktı. Onun ölümünü bir hezîmetle tediye etmek, Attilâ nazarında hiç de pahalı değildi.</span></p>
			<p class="Temel-Paragraf"><span class="Normal char-style-override-2">Bu meydan muharebesinin hezimetle bitmesinden endişe eden Attilâ, ertesi gün harbe geç başlamaya karar verdi. Böylece vakit kazanmak istiyor ve ertesi gece yeni vaziyeti düşünmeğe hazırlanıyordu.</span></p>
			<p class="Temel-Paragraf"><span class="Normal char-style-override-2">Ertesi gün, sabahleyin, bütün erkân-ı harbiyesini topladı ve onlara güzel bir nutuk îrâdetti:<a class="footnote-link" href="#footnote-237-9" id="footnote-237-9-backlink">9</a></span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">«- Bunca milletlere karşı kazandığımız bunca zaferlerden sonra ve dünyâyı zaptetmek üzere bulunduğumuz sırada, sizlere bilmediğiniz bir şeymiş gibi harbin ne olduğunu anlatmaya çalışarak iğne sokmayı abes ve gülünç addederim.</span></p>
			<p class="Temel-Paragraf"><span class="Normal char-style-override-2">«Bu kabil tedbirleri yepyeni bir generale yahut da tecrübesiz askerlere bırakalım. Bu ne size, ne de bana lâyık bir harekettir. Filhakika, sizin itiyatlarınız harbden başka nedir? Ve mertler için silâhları ellerinde, intikam aramaktan daha tatlı ne vardır? Oh! Evet... Kalbin intikamdan doyması tabiatın büyük bir ihsanıdır...</span></p>
			<p class="Temel-Paragraf"><span class="Normal char-style-override-2">«Düşmana şiddetle hücum edelim; dâima kendinden emîn olan taraf evvelâ taarruz eder.</span></p>
			<p class="Temel-Paragraf"><span class="Normal char-style-override-2">«Bakınız, düşmanın korkusu harbden evvel görünüyor; dâima yüksek noktalara çıkıyorlar, tepeleri ele geçirmek istiyorlar, fakat bu faydasızdır.</span></p>
			<p class="Temel-Paragraf"><span class="Normal char-style-override-2">«Hepimiz biliyoruz ki Romalılar’ın taşıdıkları silâhlar kendilerine ne kadar ağır geliyor. Demem ki onlara zahmet veren ilk yaradır, fakat toz toprak onlara çok eziyet verir. Onlar, eski bir askerî itiyatla, kaplumbağa şeklinde kalkanlarını sırtlayarak yüzükoyun eğildikleri ve gayri müteharrik bir yığın teşkil ettikleri vakit aldırmayınız, yürüyünüz, çiğneyip geçiniz! Alan’lara atılınız, Vizigot’ları parçalayınız, biz muharebe kuvvetlerinin teksif edildiği bir noktada kat’î bir zafer kazanmaya mecburuz.</span></p>
			<p class="Temel-Paragraf"><span class="Normal char-style-override-2">«Damarlar kesilince uzuvlar düşer ve kemikleri çıkarılan bir vücut, ayakta durmaz, yıkılır. Haydi, cesaretinizi ele alın ve tabiî hırsınızla ileri atılınız! Bir Hun sıfatıyla kararınızın kat’iyyetini ve silâhlarınızın mükemmeliyetini isbât ediniz. Yaralı, düşmanının ölümünü arasın, sağlamlar düşmanlarının kanlarıyla atışlarını teskin etsinler Yaşamaları mukadder olanlara hiç bir ok tesadüf etmez, ölüme mahkûm olanlarsa istirahat ederken bile ölürler.</span></p>
			<p class="Temel-Paragraf"><span class="Normal char-style-override-2">«Nihayet, eğer kader bu muharebeyi Hunlara kazandırmayacaksa, niçin onları bütün harblerde galip kıldı; niçin kader, asırlardanberi herkese meçhul ve kapalı olan Meotit bataklıklarının yolunu ecdadımıza açtı? Hâdiseler bizi aldatmıyorlar. Bize mev’ud olan servet ve muvaffakiyetlerin nihâî harb sahnesi burasıdır ve karşımızdaki, bu öteden beriden toplanmış devşirme kalabalık, Hunların görünüşüne bir an bile tahammül edemeyeceklerdir.</span></p>
			<p class="Temel-Paragraf"><span class="Normal char-style-override-2">“İlk ciridi ben atacağım! Eğer Attilâ harb ederken biri istirahat etmek isterse, o şimdiden ölmüştür!»</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Bu nutku tarihinde yazan müverrih Jurnades harbi şöyle hikâye ediyor:</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">«Attilâ’nın bu sözleri üzerine müthiş, korkunç, muzaaf, müfrit bir harb başladı. Bütün edvar-ı atîkada böyle kanlı harb, böyle kahramanlık sahnelerine tesadüf edilmez. Bu hârikalı sahneye şahit olmayanlar bütün ömürlerinde bir daha böylesini görmeyeceklerdir.»</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Hemen hemen kurumuş olan ırmak, akan kanlarla dolarak birdenbire taştı: Su içmek için ırmağa giden yaralılar, oradan kanlı ve zehirli bir mayi içerek zehirleniyor ve ölüyorlardı.</span></p>
			<p class="Temel-Paragraf"><span class="Normal char-style-override-2">Roma ordusunun sağ cenahıyla Attilâ ordusunun sol cenahı temas ederek harbe başlandı. Roma ordusunun sağ cenahını garbî Gotlar, Attilâ ordusunun sağ cenahını şarkî Gotlar teşkil ediyor, yani kardeş kardeşle döğüşüyordu.</span></p>
			<p class="Temel-Paragraf"><span class="Normal char-style-override-2">İhtiyar kral Teodorik, Roma saflarında dolaşıyordu. Sözleriyle, hareketleriyle askerlerini teşcî ederken birdenbire atından düşerek safların met ve cezri arasında ezildi gitti. Bâzı rivayetlere göre ihtiyar kralı bir Ostrogot öldürmüş.</span></p>
			<p class="Temel-Paragraf"><span class="Normal char-style-override-2">Birbirine karışan iki muhâsım ordu şiddetli bir harbe tutuştular; müthiş bir çarpışmadan sonra Vizigot’lar düşmanlarını dağıttılar.</span></p>
			<p class="Temel-Paragraf"><span class="Normal char-style-override-2">O vakit, Attilâ, Roma ordusunun merkezine bizzat hücum etmiş ve merkezi perişan ederek harb sahnesine hâkim olmuştur.</span></p>
			<p class="Temel-Paragraf"><span class="Normal char-style-override-2">Hun ordusunun sol cenahına galebe çalan Vizigotlar, Attilâ’yı sağ cenahtan çevirme hareketiyle sarmaya çalışırken, aynı manevrayı yapan Roma ordusunun sol cenahı Attilâ’yı muvakkat bir ric’ata sevketti. Bu korkunç harbte Attilâ ölüm tehlikesi bile atlatmıştı. Kendi arabalarını siper ederek ric’at eden Hunlar, birdenbire muhacim düşman kuvvetlerini müthiş bir ok sağnağına tutarak geriye püskürttüler.</span></p>
			<p class="Temel-Paragraf"><span class="Normal char-style-override-2">Gece olmuştu. Ordular birbirlerine karışmış, dost düşman biribirini farketmiyordu. Vizigot kumandanlarından biri vadiden inerek Roma karargâhına gitmek isterken, farkında olmadan Hun arabalarına dalmış ve bir ok yağmuruna tutulmuştu. Vücuduna üç ok saplandı, kan revan içinde atından yuvarlandı, askerleri onu kaçırarak ölmeden kurtardılar.</span></p>
			<p class="Temel-Paragraf"><span class="Normal char-style-override-2">Bizzat Roma kumandanı Aetyüs bile karargâhının yolunu şaşırmış ve bir avuç maiyetiyle beraber kollarında kalkanlarıyla, gözlerini kırpmadan, sabaha kadar Hun ordugâhında kalmıştır.</span></p>
			<p class="Temel-Paragraf"><span class="Normal char-style-override-2">Ertesi sabah güneş, cesetlerle dolu bir sahra üstüne doğdu. Rivayete göre 160.000 yaralı ve ölü yerlerde yatıyordu.</span></p>
			<p class="Temel-Paragraf"><span class="Normal char-style-override-2">Müverrih Jurnades, bu harbden sonra, arabalardan müteşekkil dairevî kalesi içinde oturan Attilâ’yı şöyle tasvîr ediyor:</span></p>
			<p class="Temel-Paragraf"><span class="Normal char-style-override-2">«Avcılarla ihata edilmiş bir arslan, mağarasının kapısı önünde nasıl ihtişamla gezinirse, Attilâ da, kalesinde haykırarak ve kükreyerek dolaşıyor ve dışarıdan sesini işiten düşmanlar korkudan tüyleri ürpererek kaçıyorlardı.<a class="footnote-link" href="#footnote-237-10" id="footnote-237-10-backlink">10</a></span></p>
			<p class="Temel-Paragraf"><span class="Normal char-style-override-2">Romalılar ve Gotlar, karargâhına tehlikeli bir sükûnetle çekilen Attilâ’ya karşı ne yapabileceklerini düşündüler. «Muhasara» ve «Hücum» şıklarından birinde tereddüt ediyorlardı.</span></p>
			<p class="Temel-Paragraf"><span class="Normal char-style-override-2">Hücumdan korktular. Nisbeten daha az tehlikeli addettikleri muhasara fikrini kabul ettiler.</span></p>
			<p class="Temel-Paragraf"><span class="Normal char-style-override-2">Fakat Roma ordusu içinde Got kralı ihtiyar Teodorik’in ortadan kaybolması herkesi telâşa düşürmüştü. Muhtelif şayialar deverân ediyordu. Kimi onun esir düştüğünü söylüyordu. Nihayet harb sahasında onu aramağa başladılar ve cesedini, bir büyük na’ş yığını altından bulup çıkardılar.</span></p>
			<p class="Temel-Paragraf"><span class="Normal char-style-override-2">Cenaze büyük merasimle kaldırıldı. Gotlar matem havaları terennüm ettiler.</span></p>
			<p class="Temel-Paragraf"><span class="Normal char-style-override-2">Mağlûp düşmanlarına karşı fevkalâde büyük bir necabetle hareket eden Hunlar, bu râsimeyi kayıtsız gözlerle seyretmişler ve düşmana hiç bir suretle müdahale etmemişlerdi.</span></p>
			<p class="Temel-Paragraf"><span class="Normal char-style-override-2">Got Kralı’nın yerine oğlu Turismunt geçti. Ordusu, onu harb meydanında babasına halef olarak intihap etmişti. Fakat harb cephesinden iki yüz fersah ötedeki memleketinde dört kardeşi daha vardı. Turismunt’un intihabına muvafakat edecekler miydi? Bunu şiddetle merak eden yeni kıral, ordusuyla beraber Tuluz’a dönmek istedi. Fakat Roma kumandanı Aetyüs’e bunu teklif etmekten çekiniyordu.</span></p>
			<p class="Temel-Paragraf"><span class="Normal char-style-override-2">Aetyüs, Gotların Roma ordusundan çekilip memleketlerine dönmelerine çarnaçar muvafakat etti.</span></p>
			<p class="Temel-Paragraf"><span class="Normal char-style-override-2">Bunun üzerine Attilâ’yı muhasara etmekten de vazgeçmişlerdi.</span></p>
			<p class="Temel-Paragraf"><span class="Normal char-style-override-2">Karargâhında düşmanın hareketlerini dikkatle takibeden Attilâ, Gotların harb sahnesini terkettiklerini görünce büyük bir sevinç çığlığı kopardı. Zira o bunu zafer telâkki ediyordu ve müverrih Jürnades’in tabiriyle: «Bu kuvvetli dehânın ruhu, tekrar zafere ulaştı ve ilk ikballerine kavuştu.»</span></p>
			<p class="Temel-Paragraf"><span class="Normal char-style-override-2">Attilâ, düşman ordusunun yarıdan aşağıya küçüldüğünü gördükten sonra harbe tenezzül etmedi ve arabalarını bağlatarak yola çıktı,</span></p>
			<p class="Temel-Paragraf"><span class="Normal char-style-override-2">Harb etmeğe zerre kadar takati kalmayan Roma ordusu bakiyesi de geriye döndü.</span></p>
			<p class="Temel-Paragraf"><span class="Normal char-style-override-2">Raven sarayı, düşmanı mağlûp edemeyen Aetyüs’ü cinayetle ittihama kadar varmıştı.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Muzaffer Attilâ ordusu Tuna ovalarına döndüğü vakit, gece yarısıydı.</span></p>
			<p class="Temel-Paragraf"><span class="Normal char-style-override-2">Memleketlerinde kalan Hunlar, ordunun geldiğini haber alınca, sevinçten çıldırarak yataklarından fırladılar, dı­şarı uğradılar ve ovaya koştular. Yüz binlerce meş’ale yakılmıştı. Ulvî manzara... Kadınlar, kızlar, çocuklar, harbden sağ sâlim dönüp dönmediklerini bilmedikleri babalarını, kocalarını bulmak için ordunun içinde oraya buraya koşuyorlar, soruyorlar, soruşturuyorlar, hasretlerine kavuşanlar bitip tükenmeyen hararetli derâğuşlarla sevinçten ağlıyor, haykırışıyorlardı.</span></p>
			<p class="Temel-Paragraf"><span class="Normal char-style-override-2">Her tarafta kurbanlar kesiliyor, marşlar söyleniyor, büyük ateşler yakılıyor ve ovadan gökyüzüne doğru sarı kızıl alevler, vaveylalar yükseliyordu.</span></p>
			<p class="Temel-Paragraf"><span class="Normal char-style-override-2">Atının üstünde dimdik duran ve yüzünde hiç bir yorgunluk eseri görülmeyen Attilâ, saflar arasından ağır ağır geçti ve hayvanının bacaklarına sarılan, dizlerini öpen, coşkun ve minnettar halkın tezahürleri arasında sarayına geldi.</span></p>
			<p class="Temel-Paragraf"><span class="Normal char-style-override-2">Vâdînin başında kraliçe, nedîmeleri, Onejes’in zevcesi, bütün saray halkı Attilâ’yı karşıladılar.</span></p>
			<p class="Temel-Paragraf"><span class="Normal char-style-override-2">Hâkan, atından indi ve kraliçeyi kucakladı.</span></p>
			<p class="Temel-Paragraf"><span class="Normal char-style-override-2">Etrafında herkes ağlıyordu.</span></p>
			<p class="Temel-Paragraf"><span class="Normal char-style-override-2">İki ay içinde Tuna sahillerinden Ren kıyılarına kadar vardıktan sonra, bütün Gol arazisini istilâ eden, Hun kavminin şerefini asrın bütün nahvet ve azametlerinin fevkine çıkaran bu adama karşı, minnettarlıklarını gözyaşlarıyla ödüyorlardı.</span></p>
			<p class="Temel-Paragraf"><span class="Normal char-style-override-2">Attilâ tepenin kenarına geldi ve ovada zafer âyinleri yapan Hunları seyretti.</span></p>
			<p class="Temel-Paragraf"><span class="Normal char-style-override-2">Kraliçe de yanında idi ve yalnız kalınca Attilâ onu kucakladı, göğsünde sıktı:</span></p>
			<p class="Temel-Paragraf"><span class="Normal char-style-override-2">- Kerkam... Benim bir tanem... Benim bir tanem! dedi.</span></p>
			<p class="Temel-Paragraf"><span class="Normal char-style-override-2">Kraliçe yaşlı gözlerini Attilâ’nın göğsüne silerek kuruluyor:</span></p>
			<p class="Temel-Paragraf"><span class="Normal char-style-override-2">- Seni çok özledim, çok özledim... Hem... korktum da... diyordu.</span></p>
			<p class="Temel-Paragraf"><span class="Normal char-style-override-2">Attilâ sordu:</span></p>
			<p class="Temel-Paragraf"><span class="Normal char-style-override-2">- Neden korktun?</span></p>
			<p class="Temel-Paragraf"><span class="Normal char-style-override-2">- Dönemezsin diye korktum.</span></p>
			<p class="Temel-Paragraf"><span class="Normal char-style-override-2">Attilâ, ovadan yükselen alevlere bakarak, tatlı ve derin gülümsüyordu.</span></p>
			<p class="Temel-Paragraf"><span class="Normal char-style-override-2">Kraliçe, Attilâ’nın yüzüne bakarak:</span></p>
			<p class="Temel-Paragraf"><span class="Normal char-style-override-2">- Yorgun musun? dedi.</span></p>
			<p class="Temel-Paragraf"><span class="Normal char-style-override-2">Hâkan, yorgun olmadığını sesindeki tazelikle de ayrıca isbât ederek, cevap verdi:</span></p>
			<p class="Temel-Paragraf"><span class="Normal char-style-override-2">- Hayır. Gece tecrübe ettim, beni harbetmemek yoruyor.</span></p>
			<p class="Temel-Paragraf"><span class="Normal char-style-override-2">Sonra, kırk elli adım kadar arkada duran ve her an emrini bekleyen adamlarından birine seslendi. Emir verdi: </span></p>
			<p class="Temel-Paragraf"><span class="Normal char-style-override-2">- Başvekili çağırınız!</span></p>
			<p class="Temel-Paragraf"><span class="Normal char-style-override-2">Onejes geldi. Attilâ, başvekile, mevkuf Roma elçilerinin ne halde bulunduklarını sordu. Onejes izah ediyordu:</span></p>
			<p class="Temel-Paragraf"><span class="Normal char-style-override-2">- Kendilerini nezâret altında rahat bıraktık. Azamî hürmet ve iyi muamele gördüler. </span></p>
			<p class="Temel-Paragraf"><span class="Normal char-style-override-2">Attilâ gülümsedi:</span></p>
			<p class="Temel-Paragraf"><span class="Normal char-style-override-2">- Pekâlâ! dedi. Kendilerine söyleyiniz ki, yüz bin ok arasında ölmeyen Attilâ’ya, bir daha suikast tertip etmeyi hatırlarından geçirirlerse, unutmasınlar ki, hakikî bir diplomat serap arkasından koşmaz. Kendilerini yarından itibaren serbest bırakınız.</span></p>
			<p class="Temel-Paragraf"><span class="Normal char-style-override-2">- İçlerinde birisi bütün zamanını târih yazmakla geçirdi.</span></p>
			<p class="Temel-Paragraf"><span class="Normal char-style-override-2">- Hangisi?</span></p>
			<p class="Temel-Paragraf"><span class="Normal char-style-override-2">- Prisküs.</span></p>
			<p class="Temel-Paragraf"><span class="Normal char-style-override-2">- Yazdıklarını gördünüz mü?</span></p>
			<p class="Temel-Paragraf"><span class="Normal char-style-override-2">- Hayır, herhangi bir tesir altında kalmaması ve mülâhazatında istiklâlini muhafaza edebilmesi için, Hunların an’anesine tebe’an düşmanın hürriyet-i fikriyesine riâyet ettim.</span></p>
			<p class="Temel-Paragraf"><span class="Normal char-style-override-2">Attilâ başını ağır ağır Onejes’e çevirerek:</span></p>
			<p class="Temel-Paragraf"><span class="Normal char-style-override-2">- Dâima dirayetli ve ulvî düşünceli bir şahsiyetsiniz, Onejes! Prisküs bunun farkında olmamışsa belki iyi bir müverrih, fakat asla mükemmel bir insan değildir, dedi.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ, üç ay süren muharebede hasretini çektiği kraliçesinin yanında bütün geceyi geçirdi.</span></p>
			<p class="Temel-Paragraf"><span class="Normal char-style-override-2">Sabaha karşı, kendi dairesine dönmek için Kerka’nın odasından çıkmış ve üst kat dehlizinde ağır ağır yürüyor, iki tarafa sıra ile dizili beyaz esvaplı nedimelerin selâmlarına tatlı bir tebessümle cevap vererek merdiven başına doğru gidiyordu.</span></p>
			<p class="Temel-Paragraf"><span class="Normal char-style-override-2">Birdenbire durdu. Bir çift parlak göz, yarı karanlıkta gözleri alan bir çift siyah bakış ona başını çevirtti. Şaşırmış ve donakalmıştı. Nedimelerden birinin, sonundakinin... merdivene en yakın olanının gözleri tıpkı Onorya’nın gözlerine benziyordu; o kadar benziyordu ki Attilâ nedîmenin gözlerinden başka yüzünün veya vücudunun hiç bir noktasına dikkat edemedi ve kendi gözlerinin içine mil gibi işleyen bu tanıdığı bakışların tesîri altında şaşırdı.</span></p>
			<p class="Temel-Paragraf"><span class="Normal char-style-override-2">Kendini toplayınca, nedimelerin hayretle uzayan boyunları ve açılan gözleri karşısında, Hun hâkanı sordu:</span></p>
			<p class="Temel-Paragraf"><span class="Normal char-style-override-2">- Sen yeni mi geldin kızım?</span></p>
			<p class="Temel-Paragraf"><span class="Normal char-style-override-2">- Evet hâkanım.</span></p>
			<p class="Temel-Paragraf"><span class="Normal char-style-override-2">- Ne kadar oluyor sen buraya geleli?</span></p>
			<p class="Temel-Paragraf"><span class="Normal char-style-override-2">- Bir ay kadar oluyor hâkanım.</span></p>
			<p class="Temel-Paragraf"><span class="Normal char-style-override-2">Attilâ, büsbütün hayret içinde kalmıştı. Yakına gelince, yüzünü ve gözlerini daha iyi gördüğü bu kız, Onorya’ya tıpatıp benziyordu. Gözlerinden, bakışlarından, boyuna bosuna, tavırlarına ve sesine varıncaya kadar! Fakat bu kız Hun diliyle mükemmel konuşuyor, her şeyi anlıyor ve cevap veriyordu. Üç ay evvel Hun topraklarından ihraç edilen Onorya içeri nasıl sokulmuştu?</span></p>
			<p class="Temel-Paragraf"><span class="Normal char-style-override-2">Attilâ, Onorya’ya doğru başını biraz daha uzatarak sordu:</span></p>
			<p class="Temel-Paragraf"><span class="Normal char-style-override-2">- Sen hangi millettensin?</span></p>
			<p class="Temel-Paragraf"><span class="Normal char-style-override-2">- Şüphesiz Hun’um.</span></p>
			<p class="Temel-Paragraf"><span class="Normal char-style-override-2">Attilâ, kadınlarla şakalaştığı zamanki vakur lâubalilikle, hafifçe gülümsedi:</span></p>
			<p class="Temel-Paragraf"><span class="Normal char-style-override-2">- Şüphesiz dediğin şeyden şüphe edilebilir, güzelim. Ben bahse girerim ki sende bir Garbî Roma tohumu var, sen bahse girer misin?</span></p>
			<p class="Temel-Paragraf"><span class="Normal char-style-override-2">Onorya da aynı muhteşem istihza ile cevap verdi:</span></p>
			<p class="Temel-Paragraf"><span class="Normal char-style-override-2">- Attilâ ile bahse giren insanların hepsi, kaybetmeğe mahkûmdurlar.</span></p>
			<p class="Temel-Paragraf"><span class="Normal char-style-override-2">Hayret! Bu tarzda konuşmak da Onorya’ya mahsustu.</span></p>
			<p class="Temel-Paragraf"><span class="Normal char-style-override-2">Attilâ, şaşırdıkça şaşırıyor ve gözlerini dolduran hayreti kapamak ve boğmak için, kırpıştırmaya mecbur olduğu kısa ve seyrek kirpiklerinden başka hiç bir örtü bulamıyordu. Bu bakış o bakış, bu ses o ses, bu tavır o tavır! Hayret! Bu kızı kollarından, omuzlarından yakalayarak sarsmak, bağırmak: «Onorya! Onorya! Nereden çıktın? Mel’un ve güzel Onorya!» diye haykırmak istiyordu. Fakat oradaki nedimelerden ve bunun kraliçenin kulağına gitmesinden korkuyordu. Hem de hâlâ bir küçük şüphesi kalmıştı. Dehlizin yarı karanlığında, bütün bir çehre teferruatını tamamiyle göremeyen gözlerinin tahmin hatasına düşmüş olabilirdi. Bu şüphesinden kurtulmak için beklemeğe, sabretmeğe de mecali yoktu. O dakikada her şeyi öğrenmek istiyordu. Fakat öteki nedimelerin yanında ne daha fazla konuşmayı, ne de bu kızı kendi dâiresine çağırmayı doğru bulmuyordu.</span></p>
			<p class="Temel-Paragraf"><span class="Normal char-style-override-2">Kısa bir an düşündü ve nihayet kararını verdi: </span></p>
			<p class="Temel-Paragraf"><span class="Normal char-style-override-2">- Benimle beraber gel! dedi.</span></p>
			<p class="Temel-Paragraf"><span class="Normal char-style-override-2">İkisi de merdivenleri indiler. Kraliçenin ve Attilâ’nın dairesi arasındaki bahçeyi geçerlerken, Attilâ, sabırsızlıkla durdu ve Onorya’nın iki kolunu birden tutarak, gözlerini onun yüzüne yaklaştırdı. Fakat Onorya, öpüleceğini zanneden bir bakire telâşı göstererek başını önüne eğmişti.</span></p>
			<p class="Temel-Paragraf"><span class="Normal char-style-override-2">Attilâ, alçak sesle:</span></p>
			<p class="Temel-Paragraf"><span class="Normal char-style-override-2">- Kaldır başını, bana bak! dedi.</span></p>
			<p class="Temel-Paragraf"><span class="Normal char-style-override-2">Onorya itaat etmiyor, bilâkis, başını daha çok eğiyor ve çenesini boynunun altına iyice yapıştırıyordu.</span></p>
			<p class="Temel-Paragraf"><span class="Normal char-style-override-2">Attilâ Onorya’yı hafifçe sarsarak daha ziyade ısrarla tekrar etti:</span></p>
			<p class="Temel-Paragraf"><span class="Normal char-style-override-2">- Bana bak diyorum, bak bana, başını kaldır!</span></p>
			<p class="Temel-Paragraf"><span class="Normal char-style-override-2">Onorya gene itaat etmedi, gene başını kaldırmadı.</span></p>
			<p class="Temel-Paragraf"><span class="Normal char-style-override-2">Bahçe yukarıki dehlizden daha karanlıktı ve o anda Attilâ’nın gördüğü kadın vücudu, biraz evvelkinden daha müphem, hudutları bile seçilmeyen, karanlıklara karışmış bir yığından ibaretti. Şüphesi daha ziyade arttı. Bu kız Onorya olsaydı hemen Attilâ’nın boynuna atılır, kendini tanıtır ve bu yabancılığı göstermekte zevk bulmazdı.</span></p>
			<p class="Temel-Paragraf"><span class="Normal char-style-override-2">Fakat bu kızın yüzünü iyice görmeğe karar vererek bağırdı:</span></p>
			<p class="Temel-Paragraf"><span class="Normal char-style-override-2">- Emrediyorum, itaat et! dedi.</span></p>
			<p class="Temel-Paragraf"><span class="Normal char-style-override-2">Kız başını kaldırdı ve avuçlarıyla yüzünü kapadı.</span></p>
			<p class="Temel-Paragraf"><span class="Normal char-style-override-2">Attilâ, gürültülü bir cebr-ü şiddetin zararlarını hesap ederek, mülâyemetle konuşmak ve kızın vereceği cevaplardan, sesinden bir şey anlamak istedi.</span></p>
			<p class="Temel-Paragraf"><span class="Normal char-style-override-2">- Niçin yüzünü bana göstermiyorsun? diye sordu.</span></p>
			<p class="Temel-Paragraf"><span class="Normal char-style-override-2">- Kraliçemi çok seviyorum da onun için.</span></p>
			<p class="Temel-Paragraf"><span class="Normal char-style-override-2">Bu cevap, küçük bir nedime ağzında çok büyüktü. Attilâ bunu beğendi. Fakat kendini müdafaa etti:</span></p>
			<p class="Temel-Paragraf"><span class="Normal char-style-override-2">- Ben seni, zannettiğin maksatla çağırmadım. Senin kadınlığına dokunacak değilim. Yalnız senin yüzünü görmek istiyorum.</span></p>
			<p class="Temel-Paragraf"><span class="Normal char-style-override-2">Onorya avuçlarını yüzünden bir lâhza çekti, tekrar kapayarak:</span></p>
			<p class="Temel-Paragraf"><span class="Normal char-style-override-2">- Niçin? dedi.</span></p>
			<p class="Temel-Paragraf"><span class="Normal char-style-override-2">- Seni birine benzetiyorum,</span></p>
			<p class="Temel-Paragraf"><span class="Normal char-style-override-2">Onorya Attilâ’nın, kerpeten gibi kollarını sıkan parmaklarından kurtularak, yürümek istedi.</span></p>
			<p class="Temel-Paragraf"><span class="Normal char-style-override-2">Attilâ onu bırakmadı:</span></p>
			<p class="Temel-Paragraf"><span class="Normal char-style-override-2">- Dur, dedi, bak, sen fazla inat ediyorsun, ben sana bütün kuvvetimi istimal etmiyorum.</span></p>
			<p class="Temel-Paragraf"><span class="Normal char-style-override-2">- Bir kadına karşı böyle hareket etmek sana yakışmaz da onun için.</span></p>
			<p class="Temel-Paragraf"><span class="Normal char-style-override-2">- Fakat o kadın bana haksızlık ederse, ben de ona biraz şiddet gösterebilirim.</span></p>
			<p class="Temel-Paragraf"><span class="Normal char-style-override-2">- Ben hiç haksızlık etmiyorum.</span></p>
			<p class="Temel-Paragraf"><span class="Normal char-style-override-2">- Ediyorsun.</span></p>
			<p class="Temel-Paragraf"><span class="Normal char-style-override-2">- Etmiyorum.</span></p>
			<p class="Temel-Paragraf"><span class="Normal char-style-override-2">- Fena münâkaşa: Ben sana diyorum ki seni birine benzettim ve yüzünü göreceğim.</span></p>
			<p class="Temel-Paragraf"><span class="Normal char-style-override-2">- Yarın görürsün.</span></p>
			<p class="Temel-Paragraf"><span class="Normal char-style-override-2">- Şimdi görmek istiyorum,</span></p>
			<p class="Temel-Paragraf"><span class="Normal char-style-override-2">- Sabırsızlık da sana yaraşmıyor.</span></p>
			<p class="Temel-Paragraf"><span class="Normal char-style-override-2">Attilâ bağırmak istiyordu: «Onorya! Mel’un ve güzel Onorya!»</span></p>
			<p class="Temel-Paragraf"><span class="Normal char-style-override-2">Fakat şunu söyledi:</span></p>
			<p class="Temel-Paragraf"><span class="Normal char-style-override-2">- O da bana âit. Benim mürebbiyem değilsin.</span></p>
			<p class="Temel-Paragraf"><span class="Normal char-style-override-2">- Ben seni büyük görmeğe alışmış bir insanım.</span></p>
			<p class="Temel-Paragraf"><span class="Normal char-style-override-2">Bu sırada beyaz bir hayalet, kraliçenin dâiresinden çıkarak süt’atle onlara doğru geliyordu.</span></p>
			<p class="Temel-Paragraf"><span class="Normal char-style-override-2">Attilâ, gene Onorya’nın kollarını bırakmadı.</span></p>
			<p class="Temel-Paragraf"><span class="Normal char-style-override-2">Nihayet, bu gelen insanın kraliçe olduğunu görünce, ellerini çekti ve sezdirmeden doğruldu.</span></p>
			<p class="Temel-Paragraf"><span class="Normal char-style-override-2">Kraliçe ikisine de yaklaşınca yüzlerine baktı. Onorya da doğrulmuş, ciddî ve sakin duruyordu.</span></p>
			<p class="Temel-Paragraf"><span class="Normal char-style-override-2">Kerka, ona döndü ve şüphesini, öfkesini, telâşını pek az belli eden kapalı bir sesle sordu:</span></p>
			<p class="Temel-Paragraf"><span class="Normal char-style-override-2">- Burada ne arıyorsun?</span></p>
			<p class="Temel-Paragraf"><span class="Normal char-style-override-2">Onorya, mağrur bir isyanla cevap verdi:</span></p>
			<p class="Temel-Paragraf"><span class="Normal char-style-override-2">- Ben buraya kendi irâdemle gelmedim.</span></p>
			<p class="Temel-Paragraf"><span class="Normal char-style-override-2">Attilâ Onorya’ya döndü ve emir verdi.</span></p>
			<p class="Temel-Paragraf"><span class="Normal char-style-override-2">- Haydi git! Yarın konuşuruz.</span></p>
			<p class="Temel-Paragraf"><span class="Normal char-style-override-2">Onorya uzaklaşınca Attilâ bir elini kraliçenin omuzuna koyarak, mülayim bir tekdirle:</span></p>
			<p class="Temel-Paragraf"><span class="Normal char-style-override-2">- İki hatan var! dedi. </span></p>
			<p class="Temel-Paragraf"><span class="Normal char-style-override-2">Kraliçe biraz daha asabî:</span></p>
			<p class="Temel-Paragraf"><span class="Normal char-style-override-2">- Ancak bir tanesini tahmin ediyorum, dedi.</span></p>
			<p class="Temel-Paragraf"><span class="Normal char-style-override-2">- Bak ben sana söyleyim: Birincisi benden şüphe etmek, ikincisi de bu şüpheni cariyelerinden birine hissettirmek.</span></p>
			<p class="Temel-Paragraf"><span class="Normal char-style-override-2">- Şüphe etmedim, merak ettim.</span></p>
			<p class="Temel-Paragraf"><span class="Normal char-style-override-2">- Yarın bana sorabilirdin.</span></p>
			<p class="Temel-Paragraf"><span class="Normal char-style-override-2">- Haksız olduğumu ancak senin bu kıza niçin ehemmiyet verdiğini öğrendikten sonra anlayacağım.</span></p>
			<p class="Temel-Paragraf"><span class="Normal char-style-override-2">- Bu, merak değil, şüphedir.</span></p>
			<p class="Temel-Paragraf"><span class="Normal char-style-override-2">- Belki.</span></p>
			<p class="Temel-Paragraf"><span class="Normal char-style-override-2">Attilâ, hafif bir nefretle başını çevirdi:</span></p>
			<p class="Temel-Paragraf"><span class="Normal char-style-override-2">- Fazla vesvese, diye mırıldandı. </span></p>
			<p class="Temel-Paragraf"><span class="Normal char-style-override-2">Kraliçe, Attilâ’nın bir elini tutarak öptü.</span></p>
			<p class="Temel-Paragraf"><span class="Normal char-style-override-2">- Mecbur oldum, dedi. </span></p>
			<p class="Temel-Paragraf"><span class="Normal char-style-override-2">Sonra yalvaran sesiyle:</span></p>
			<p class="Temel-Paragraf"><span class="Normal char-style-override-2">- Anlat bana... Niçin bu kıza ehemmiyet verdin? Niçin?... Onu çok güzel mi buldun?</span></p>
			<p class="Temel-Paragraf"><span class="Normal char-style-override-2">- Hayır! Sâdece siyasî bir şüpheye düştüm.</span></p>
			<p class="Temel-Paragraf"><span class="Normal char-style-override-2">- Siyasî mi?</span></p>
			<p class="Temel-Paragraf"><span class="Normal char-style-override-2">- Öyle ya... Bu kızda bir Romalı çehresi var. Düşmanlarımın benim hayatıma kasdetmek için nelere müracaat ettiklerini biliyorsun. Saraya gelen bir yabancıdan şüphe edebilirim.</span></p>
			<p class="Temel-Paragraf"><span class="Normal char-style-override-2">- Bana sorsaydın...</span></p>
			<p class="Temel-Paragraf"><span class="Normal char-style-override-2">- Sen yatmış olabilirdin. Fazla merak ettim. Hem sen bu kızı, nedimelerin arasına kabul etmiş olduğuna göre, ondan şüphen yok demektir. Benim bizzat onu yakından görmem daha muvafıktı.</span></p>
			<p class="Temel-Paragraf"><span class="Normal char-style-override-2">Attilâ, dairesine doğru ağır ağır yürüdü ve odasına çıktı. Hâlâ yorulmamıştı. Üç ay, Tuna boyundan Ren ötelerine ve Gol arazisine kadar, kaleler yıkarak, şehirler yakarak, at üstünde, alev, kan ve ölüm içinde büyük mesafeler aşan bu adam, hâlâ dimdikti, oturmağa bile ihtiyacı yoktu ve ellerini arkasına koyarak odasında geziniyordu.</span></p>
			<p class="Temel-Paragraf"><span class="Normal char-style-override-2">Düşündü; bu kız Onorya’ya ne kadar benziyordu! Fakat gene «bu odur» diyemiyordu. Zira Onorya’nın huduttan çıktıktan sonra, kimseye sezdirmeden tekrar içeri girebilmesi, yeni bir dil öğrenmesi, hele saray muhîtine kadar sokulabilmesi, Attilâ’nın realist zekâsına mülayim gelmeyen bir efsâneye benziyordu.</span></p>
			<p class="Temel-Paragraf"><span class="Normal char-style-override-2">Seferde iken Onorya’yı pek az düşünmüştü. Gayesine dosdoğru giden ve iradesiyle hedefi arasında küçük bir inhina göstermeyen Attilâ, ihtirasını başka ihtirasların bulandırmasını hiç istemediği için, harbde kadınları düşünmezdi. Ren ormanlarında, atından inerek büyük bir meşenin altına uzandığı zamanlar, Onorya’nın hayâli, birkaç kerre Attilâ’nın şuurunu kaplayacak gibi olmuş, kahramanın şiddetli irâdesi karşısında gene hafızasının uçurumlarına kaçmıştı. Fakat bu kaçıp gizlendiği yerde rahat durmayan hayâl, için için Attilâ’yı kemirmiş, Gol seferinde ona meçhul bir menbadan gelen büyük bir kuvvet olmuştu.</span></p>
			<p class="Temel-Paragraf"><span class="Normal char-style-override-2">Onorya’ya benzeyen nedimeyi görür görmez, Attilâ’da üç ay evvelki kadının hatırası birdenbire şiddetle uyandı. Onorya’ya âit her şey, yığın yığın hatırına geliyordu. Artık istirahat zamanlarında olduğu için, şuurunu bu aşk hâtırasının istilâ etmesine müsâade etti ve bir kadını düşünmekten korkmadı.</span></p>
			<p class="Temel-Paragraf"><span class="Normal char-style-override-2">Onorya hakkındaki duygusu hiç değişmemişti.</span></p>
			<p class="Temel-Paragraf"><span class="Normal char-style-override-2">Bu, onun aradığı kadındı ve şimdiye kadar aynı kıymette eşine rastgelmediği kadın.</span></p>
			<p class="Temel-Paragraf"><span class="Normal char-style-override-2">Şövalye ile muaşakasında, hattâ onu penceresine kadar getirişinde bile kadınlığının büyük bir hassasını buluyor ve kıskançlığın fevkinde bir hayranlıkla beğeniyordu. Zira Attilâ için «Hârika», ahlâkî ölçülerle mesaha edilmeyen yüksek ve hudutsuz bir mefhumdu.</span></p>
			<p class="Temel-Paragraf"><span class="Normal char-style-override-2">Odasında gezinirken Attilâ birdenbire durdu. Pencerede bir tıkırtı işitmişti. Adetâ cama küçük bir taş yahut odun parçası vurulmuş gibiydi. Kulak verdi. Yeniden ve daha sarih olarak aynı sesi duydu, dışarıdan cama bir şey atılıyordu.</span></p>
			<p class="Temel-Paragraf"><span class="Normal char-style-override-2">Pencereye koştu ve dışarıya baktı. Hafif fecir aydınlığında bahçede beyaz ve insanî bir şekil dalgalanıyordu. Attilâ pencereden biraz eğildi ve bunun Onorya’ya benzeyen nedime olduğunu gördü.</span></p>
			<p class="Temel-Paragraf"><span class="Normal char-style-override-2">Kız aşağıdan seslendi:</span></p>
			<p class="Temel-Paragraf"><span class="Normal char-style-override-2">- Beni içeriye al!</span></p>
			<p class="Temel-Paragraf"><span class="Normal char-style-override-2">Attilâ cevap verdi:</span></p>
			<p class="Temel-Paragraf"><span class="Normal char-style-override-2">- Kapıya gel!</span></p>
			<p class="Temel-Paragraf"><span class="Normal char-style-override-2">Derhal odadan çıktı ve dehlizlerde bekleyen bazı hizmetkârlara çekilmelerini emrederek, bizzat kapıya indi, kızı içeriye aldı.</span></p>
			<p class="Temel-Paragraf"><span class="Normal char-style-override-2">Oynak meşale alevleri içinde bütün eşyası sallanır gibi olan dehlizlerden geçtiler. Odaya girinceye kadar birbirlerine bakmadılar ve konuşmadılar.</span></p>
			<p class="Temel-Paragraf"><span class="Normal char-style-override-2">Odaya girer girmez Attilâ, Onorya’yı bileğinden tuttu, köşede yanan meş’alenin önüne doğru çekti ve alevlerin aydınlığında nedimenin yüzüne bakar bakmaz onu tanıdı:</span></p>
			<p class="Temel-Paragraf"><span class="Normal char-style-override-2">- Onorya! dedi.</span></p>
			<p class="Temel-Paragraf"><span class="Normal char-style-override-2">Onorya, gülümsüyordu.</span></p>
			<p class="Temel-Paragraf"><span class="Normal char-style-override-2">Sonra, ikisinde de aynı zamanda başlayan küçük bir hareket derhal büyüdü: Kucaklaştılar.</span></p>
			<p class="Temel-Paragraf"><span class="Normal char-style-override-2">Bu, uzun, çok uzun sürdü. Attilâ onu kollarından bıraktığı vakit, başını biraz geriye çekerek, bir iki dakika daha süzmüştü ve nihayet sordu.</span></p>
			<p class="Temel-Paragraf"><span class="Normal char-style-override-2">- Bu hârikayı nasıl yaptın?</span></p>
			<p class="Temel-Paragraf"><span class="Normal char-style-override-2">Onorya gülümsüyordu. Bütün hikâyesini teferruâtiyle anlatmak istediği halde, pencerelerden görünen şafak aydınlığına endişe ile baktı, Attilâ anladı:</span></p>
			<p class="Temel-Paragraf"><span class="Normal char-style-override-2">- Zararı yok, bir saat kadar konuşabiliriz; Kerka güneş doğmadan evvel uyanmaz.</span></p>
			<p class="Temel-Paragraf"><span class="Normal char-style-override-2">Bunları söylerken, bir taraftan da Onorya’nın Hun diliyle hitap etmesine de şaşıyordu.</span></p>
			<p class="Temel-Paragraf"><span class="Normal char-style-override-2">Oturdular.</span></p>
			<p class="Temel-Paragraf"><span class="Normal char-style-override-2">Attilâ sordu:</span></p>
			<p class="Temel-Paragraf"><span class="Normal char-style-override-2">- Sen huduttan çıkmadın mı?</span></p>
			<p class="Temel-Paragraf"><span class="Normal char-style-override-2">- Çıktım, fakat uzaklaşmadım.</span></p>
			<p class="Temel-Paragraf"><span class="Normal char-style-override-2">- İçeri nasıl girdin?</span></p>
			<p class="Temel-Paragraf"><span class="Normal char-style-override-2">- Bir köylü kadın elbisesiyle.</span></p>
			<p class="Temel-Paragraf"><span class="Normal char-style-override-2">- Kâfi değil bu.</span></p>
			<p class="Temel-Paragraf"><span class="Normal char-style-override-2">- Bir de rehberim vardı.</span></p>
			<p class="Temel-Paragraf"><span class="Normal char-style-override-2">- Böyle bir şey olacak. Kimdi o? Söyle onu affedeceğim.</span></p>
			<p class="Temel-Paragraf"><span class="Normal char-style-override-2">- Senin maiyet süvarilerinden biri: Fletra.</span></p>
			<p class="Temel-Paragraf"><span class="Normal char-style-override-2">Attilâ durakladı ve gözleri biraz daldı:</span></p>
			<p class="Temel-Paragraf"><span class="Normal char-style-override-2">- Anlıyorum... dedi, pek güzel... Zavallı!</span></p>
			<p class="Temel-Paragraf"><span class="Normal char-style-override-2">- Zavallı mı? Ben mi?</span></p>
			<p class="Temel-Paragraf"><span class="Normal char-style-override-2">- Hayır; Fletra.</span></p>
			<p class="Temel-Paragraf"><span class="Normal char-style-override-2">- Öldü mü?</span></p>
			<p class="Temel-Paragraf"><span class="Normal char-style-override-2">- Meç’e giderken kaleden başına bir taş düştü ve zavallıyı derhal öldürdü.</span></p>
			<p class="Temel-Paragraf"><span class="Normal char-style-override-2">Attilâ ilâve etti:</span></p>
			<p class="Temel-Paragraf"><span class="Normal char-style-override-2">- Evet, bütün seferlerde onun bir dalgınlığı vardı. Şimdi anlıyorum ki hep seni düşünüyordu, belki taş başına inerken bile.</span></p>
			<p class="Temel-Paragraf"><span class="Normal char-style-override-2">Bir müddet sustular, Attilâ sordu:</span></p>
			<p class="Temel-Paragraf"><span class="Normal char-style-override-2">- Sonra?</span></p>
			<p class="Temel-Paragraf"><span class="Normal char-style-override-2">- Fletra beni halasının evine götürdü. Fakat ondan evvel...</span></p>
			<p class="Temel-Paragraf"><span class="Normal char-style-override-2">Onorya ormanda geçirdiği geceyi, Fletra ile aralarında geçen sahneyi olduğu gibi anlattı. </span></p>
			<p class="Temel-Paragraf"><span class="Normal char-style-override-2">Attilâ hep beğenerek ve gülümseyerek dinliyordu. Onorya nasıl bir hile ile Fletra’nın halasında kaldığını ve nasıl dilsiz taklidini yaptığını da anlattı.</span></p>
			<p class="Temel-Paragraf"><span class="Normal char-style-override-2">Attilâ başını sallıyordu:</span></p>
			<p class="Temel-Paragraf"><span class="Normal char-style-override-2">- Sen her şeyi yaparsın, her şeyi yaparsın! diyor, soruyordu:</span></p>
			<p class="Temel-Paragraf"><span class="Normal char-style-override-2">- Dilimizi nasıl öğrendin? Hem de ne güzel konuşuyorsun?</span></p>
			<p class="Temel-Paragraf"><span class="Normal char-style-override-2">- Bir sâîden öğrendim. Garbta bulunmuş bir sâî...</span></p>
			<p class="Temel-Paragraf"><span class="Normal char-style-override-2">Attilâ, bu genci de hatırladı:</span></p>
			<p class="Temel-Paragraf"><span class="Normal char-style-override-2">- Evet... dedi, annesi Romalıdır.</span></p>
			<p class="Temel-Paragraf"><span class="Normal char-style-override-2">- Az daha beni tanıyordu. Hattâ Roma’da beni uzaktan uzağa sevmiş... Yolumu beklermiş... Beni Onorya’ya benzeterek gene sevmek üzere idi...</span></p>
			<p class="Temel-Paragraf"><span class="Normal char-style-override-2">Attilâ doğruldu:</span></p>
			<p class="Temel-Paragraf"><span class="Normal char-style-override-2">- Onu da mı yaktın? dedi.</span></p>
			<p class="Temel-Paragraf"><span class="Normal char-style-override-2">- Hayır... Lisânı öğreninceye kadar onu muvakkaten teshîr ettim, sonra benden nefret etti ve uzaklaştı.</span></p>
			<p class="Temel-Paragraf"><span class="Normal char-style-override-2">- Bu da mı senin elindedir?</span></p>
			<p class="Temel-Paragraf"><span class="Normal char-style-override-2">- Rolüm buna müsaitti, muvaffak oldum. Bir daha beni aramadı. Hattâ şehirde karşılaştığımız vakitler, başını çevirir ve nefretle uzaklaşır.</span></p>
			<p class="Temel-Paragraf"><span class="Normal char-style-override-2">Onorya, hikâyesine devam etti. Kraliçeye nasıl gittiğini de anlattı:</span></p>
			<p class="Temel-Paragraf"><span class="Normal char-style-override-2">- En büyük emelim bu idi. Senin sarayına girmek! Sen beni memleketinden dışarı atmak istedin, ben senin sarayına girdim!</span></p>
			<p class="Temel-Paragraf"><span class="Normal char-style-override-2">- Hayret etmiyor değilim.</span></p>
			<p class="Temel-Paragraf"><span class="Normal char-style-override-2">Onorya kraliçenin aleyhinde bir îmâda bile bulunmadı. Kozunu saklıyordu.</span></p>
			<p class="Temel-Paragraf"><span class="Normal char-style-override-2">- Ben buyum, dedi.</span></p>
			<p class="Temel-Paragraf"><span class="Normal char-style-override-2">Attilâ düşünüyordu. Onorya bir tehlike geçirdiğini hissetti. Bir erkeğin üstüne bu kadar ihtirasla koşulursa, onun nefreti büyük bir tehlikedir. Derhal şunu söyledi:</span></p>
			<p class="Temel-Paragraf"><span class="Normal char-style-override-2">- Senin sarayına geldim, fakat iki şey söyledikten sonra memleketime gideceğim, kendi irâdemle gideceğim.</span></p>
			<p class="Temel-Paragraf"><span class="Normal char-style-override-2">Attilâ düşünce içinde mırıldandı:</span></p>
			<p class="Temel-Paragraf"><span class="Normal char-style-override-2">- Pekâlâ.</span></p>
			<p class="Temel-Paragraf"><span class="Normal char-style-override-2">Onorya saray muhitine girmek istemesinde mühim bir sebep daha olduğunu söyledi. Attilâ:</span></p>
			<p class="Temel-Paragraf"><span class="Normal char-style-override-2">- Tahmin edemiyorum, dedi.</span></p>
			<p class="Temel-Paragraf"><span class="Normal char-style-override-2">Onorya, vahim bir şey hatırlayanların ciddiyetiyle doğrularak:</span></p>
			<p class="Temel-Paragraf"><span class="Normal char-style-override-2">- Benim bildiğim şeyleri sen bilmiyorsun! dedi: Attilâ! Seni aldattılar.</span></p>
			<p class="Temel-Paragraf"><span class="Normal char-style-override-2">Onorya, kraliçenin iftirasını ve desisesini Attilâ’ya anlatmaya karar vermişti. Zira biraz daha gecikirse, yeni birtakım hâdiseler arasında buna vakit bulamamaktan korkuyordu. Attilâ da Onorya’nın huduttan ihracı meselesi etrafında, kendisince meçhul bâzı hâdiseleri îmâ ettiğini anlayarak zayıf bir alâka gösterdi:</span></p>
			<p class="Temel-Paragraf"><span class="Normal char-style-override-2">- Beni aldattılar mı? diye sordu.</span></p>
			<p class="Temel-Paragraf"><span class="Normal char-style-override-2">Onorya, Attilâ’nın lâkaydisini sarsmak için:</span></p>
			<p class="Temel-Paragraf"><span class="Normal char-style-override-2">- Seni aldattılar! diye tekrar etti, seni aldattılar ve birtakım desiselere âlet yaparak büyük zekânı tahkîr ettiler.</span></p>
			<p class="Temel-Paragraf"><span class="Normal char-style-override-2">Attilâ, Onorya’yı hafifçe kucaklayarak bahsi değiştirmeğe temayül gösterdi:</span></p>
			<p class="Temel-Paragraf"><span class="Normal char-style-override-2">- Sen niçin bu gece beni görünce kendini gizlemek istedin? Bir muziplik olsun diye mi?</span></p>
			<p class="Temel-Paragraf"><span class="Normal char-style-override-2">Onorya Attilâ’nın kollarından sıyrıldı:</span></p>
			<p class="Temel-Paragraf"><span class="Normal char-style-override-2">- Hayır... Muziplik değil... Fakat seni görünce birçok garip hislerin tesiri altında kaldım... Bilmiyorum neden... Senden kaçmak istiyorum...</span></p>
			<p class="Temel-Paragraf"><span class="Normal char-style-override-2">Romalı kadının sesinde iğbirar vardı; affetmediği bir hakaretin kinini saklamak için, azap çektiğini anlayan Attilâ, onu okşayarak tatmin etmek istiyor, fakat her kucaklayışında onun kollarından sıyrılıp uzaklaşmaktaki ısrarına mâni olamıyordu.</span></p>
			<p class="Temel-Paragraf"><span class="Normal char-style-override-2">Nihayet Onorya’nın söylemek istediği şeyi merak etmeye başladı ve sordu: </span></p>
			<p class="Temel-Paragraf"><span class="Normal char-style-override-2">- Beni kim aldattı?</span></p>
			<p class="Temel-Paragraf"><span class="Normal char-style-override-2">- Benim hakkımda sana iftira atan kim ise.</span></p>
			<p class="Temel-Paragraf"><span class="Normal char-style-override-2">- Ne iftirası?</span></p>
			<p class="Temel-Paragraf"><span class="Normal char-style-override-2">- Şövalye hikâyesi.</span></p>
			<p class="Temel-Paragraf"><span class="Normal char-style-override-2">- Bana kimse böyle bir hikâye uydurmadı. Sâdık bir adamım, gözleriyle gördüğü şeyi bana anlattı.</span></p>
			<p class="Temel-Paragraf"><span class="Normal char-style-override-2">- O fitnefücur kambur mu? O fesat cüce mi?</span></p>
			<p class="Temel-Paragraf"><span class="Normal char-style-override-2">- Doğru bir adamdır.</span></p>
			<p class="Temel-Paragraf"><span class="Normal char-style-override-2">- Ne vahi şeylere inanıyorsun! O cüce sana en büyük yalanı söyledi, en büyük düşmanlığı yaptı.</span></p>
			<p class="Temel-Paragraf"><span class="Normal char-style-override-2">- İsbat edilmedikçe böyle bir iddiaya inanmam.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">- Ne kadar aldanmışsın!</span></p>
			<p class="Temel-Paragraf"><span class="Normal char-style-override-2">Bir müddet sustular. Attilâ, hâlâ Onorya’nın fettanlık ettiğini ve kendini temize çıkarmak istediğini zannederek, tam bir itimatsızlık içinde sakin duruyordu.</span></p>
			<p class="Temel-Paragraf"><span class="Normal char-style-override-2">Onun bu sükûtu Onorya’yı büsbütün çığırından çıkarıyordu. Yüzüne her an biraz daha kan dolan ve gözleri cilalanan kadın, âşıkının bu sessiz ittihamı karşısında kendini şiddetle müdâfaaya hazırlanıyordu:’</span></p>
			<p class="Temel-Paragraf"><span class="Normal char-style-override-2">- Sen, dedi, Zerkon’un kadınlara karşı ne kadar zayıf olduğunu biliyor musun?</span></p>
			<p class="Temel-Paragraf"><span class="Normal char-style-override-2">Attilâ, bu sualden bir şey anlamadı:</span></p>
			<p class="Temel-Paragraf"><span class="Normal char-style-override-2">- Peki... Sonra? dedi.</span></p>
			<p class="Temel-Paragraf"><span class="Normal char-style-override-2">Onorya hararetle devam etti:</span></p>
			<p class="Temel-Paragraf"><span class="Normal char-style-override-2">- Hatırlıyor musun ki Zerkon, bir vakitler, kardeşin Bleda’dan bir kadınla evlendirmesini rica etmişti ve bu teklif, hâlâ, hatırlarına geldikçe bütün Hunları güldürüyor. Hatırlıyorsun değil mi?</span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Peki kabul eder misin ki, kadına karşı bu kadar zaafı olan bir mahlûka güzel bir câriye ile evleneceği vâ’dedilirse, bu cüce kolayca ele geçer?</span></p>
			<p class="Temel-Paragraf"><span class="Normal char-style-override-2">- Kabul edelim.</span></p>
			<p class="Temel-Paragraf"><span class="Normal char-style-override-2">- İşte bu vaitle senin sâdık dalkavuğun kandırılmıştır. Kendisine o şövalye hikâyesi öğretilmiştir.</span></p>
			<p class="Temel-Paragraf"><span class="Normal char-style-override-2">- Her şey mümkündür, fakat inanabilmek lâzım.</span></p>
			<p class="Temel-Paragraf"><span class="Normal char-style-override-2">- İnan! Nihayet inanacaksın, çünkü isbât edeceğim.</span></p>
			<p class="Temel-Paragraf"><span class="Normal char-style-override-2">Onorya o kadar hararetliydi ki, göğsünün şiddetle her inip kalkışında kalbinin gayrıtabiî bir hızla çarptığı anlaşılıyor, arasıra titrek ve derin nefesler alıyor, başını gittikçe yükseltiyordu.</span></p>
			<p class="Temel-Paragraf"><span class="Normal char-style-override-2">Attilâ’nın dikkat ve alâkası artmaya başlamıştı. Kadının hiç bir hareketini gözden kaçırmıyor ve samîmî buluyordu.</span></p>
			<p class="Temel-Paragraf"><span class="Normal char-style-override-2">Büyük bir gazabın başlangıcında olduğunu hissettiren haşin ve titrek bir sesle:</span></p>
			<p class="Temel-Paragraf"><span class="Normal char-style-override-2">- Eğer, dedi, bu söylediklerini isbât edersen, Hun târihine geçecek bâzı hâdiseler olacak demektir.</span></p>
			<p class="Temel-Paragraf"><span class="Normal char-style-override-2">Attilâ, bu sözleriyle, desisenin kraliçe tarafından tertip edildiğini ve bu iftira sabit olursa, onu tatlik edeceğini îmâ eder gibiydi. Bir müddet düşündükten sonra sordu:</span></p>
			<p class="Temel-Paragraf"><span class="Normal char-style-override-2">- Bana bir mendil gösterdiler, bu ne idi?</span></p>
			<p class="Temel-Paragraf"><span class="Normal char-style-override-2">- Müfteri tarafından hazırlanmış sahte bir delil.</span></p>
			<p class="Temel-Paragraf"><span class="Normal char-style-override-2">- Güzel. Bunlar hep mümkündür. Fakat sen bunları nasıl öğrenmiş olabilirsin?</span></p>
			<p class="Temel-Paragraf"><span class="Normal char-style-override-2">Onorya, bir erkek gibi iradeli ve azimkar görünerek cevap verdi:</span></p>
			<p class="Temel-Paragraf"><span class="Normal char-style-override-2">- Hun topraklarına gizlice girmekten maksadım yalnız bunu öğrenmekti. Çünkü ne kulübemin penceresine bir şövalye gelmişti, ne de bana böyle bir mendil vermişti. Bir iftiraya uğradığımı o kadar iyi anladım ki, bunu meydana çıkarmaktan başka hiç bir gayem kalmadı. Saraya girmek için her şeyi yapacaktım. Fakat tesadüf bana yardım etti ve tahmin ettiğim kadar müşkülâta uğramadım. Nihayet, müfteri bana bizzat desiselerini anlattı. Çünkü itimâdını ve muhabbetini kazanmıştım. Benimle sohbet etmediği geceler gözüne uyku girmiyordu.</span></p>
			<p class="Temel-Paragraf"><span class="Normal char-style-override-2">- Fakat, şövalyenin ormana geldiğini bilen bir de çoban var. Hattâ şövalye bir gece onun kulübesinde kalmış.</span></p>
			<p class="Temel-Paragraf"><span class="Normal char-style-override-2">- Bu çoban, kraliçe küçükken lalası imiş. O da kandırılmış ve böyle bir yalan uydurmasına razı edilmiş.</span></p>
			<p class="Temel-Paragraf"><span class="Normal char-style-override-2">- Evet Kerka bu çobanın elinde büyüdü ve onu da böyle bir muavenete sevkedebilir. Fakat, Onorya, sen gene sözlerini isbât eden bir delil göstermiş değilsin.</span></p>
			<p class="Temel-Paragraf"><span class="Normal char-style-override-2">Onorya gülümsedi:</span></p>
			<p class="Temel-Paragraf"><span class="Normal char-style-override-2">- Ne tahmîn edersin, dedi, seni kraliçen mi aldattı yoksa şimdi ben mi aldatıyorum? Hangimize daha çok inanırsın?</span></p>
			<p class="Temel-Paragraf"><span class="Normal char-style-override-2">Attilâ, prensibini söyledi:</span></p>
			<p class="Temel-Paragraf"><span class="Normal char-style-override-2">- Bütün kadınlara karşı müsâvî derecede itimatsızlık besliyorum. Bence her kadın, pek ziyâde mecbur olunca, yegâne silâhı olan hileye müracaat eder. Aşk bile bana itimat veremez.</span></p>
			<p class="Temel-Paragraf"><span class="Normal char-style-override-2">- Biliyorum ki, sen sözlerle kani olmazsın. Fakat sana öyle bir delil göstereceğim ki bir lâhzada bana inanacaksın.</span></p>
			<p class="Temel-Paragraf"><span class="Normal char-style-override-2">- Merakla bekliyorum. Ne vakit?</span></p>
			<p class="Temel-Paragraf"><span class="Normal char-style-override-2">- Şimdi.</span></p>
			<p class="Temel-Paragraf"><span class="Normal char-style-override-2">Onorya hâlâ gülümsüyor, yakın bir zafere, evvelinden seviniyordu. Attilâ’nın bir elini tutarak ona sordu:</span></p>
			<p class="Temel-Paragraf"><span class="Normal char-style-override-2">- Beni seven Cermen Şövalyesinin Valemiş’te Garbi Roma gençlerinden biriyle düello ettiğini biliyor musun?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">- Bu yeni bir vak’adır ve beş altı ay evvel olmuştur.</span></p>
			<p class="Temel-Paragraf"><span class="Normal char-style-override-2">- Senin yüzünden mi?</span></p>
			<p class="Temel-Paragraf"><span class="Normal char-style-override-2">- Benim malûmatım hâricinde olarak. Fakat rekabet sâikasıyla döğüştüler. Netice ne oldu biliyor musun? Şövalye üç yara alarak öldü. </span></p>
			<p class="Temel-Paragraf"><span class="Normal char-style-override-2">Attilâ büyük bir hayretle kımıldandı:</span></p>
			<p class="Temel-Paragraf"><span class="Normal char-style-override-2">- Şövalye öldü mü?</span></p>
			<p class="Temel-Paragraf"><span class="Normal char-style-override-2">- Evet... Kulübemin penceresine geldiği söylenen şövalye, o vakitten iki ay evvel ölmüştü. Bundan haberi olmayan kraliçe, iftirasını bir hiçin üstüne kurdu. Tahkîk edebilirsin. Şövalyenin beş ay evvel öldüğünü anlarsan bana inanır mısın?</span></p>
			<p class="Temel-Paragraf"><span class="Normal char-style-override-2">Attilâ ayağa kalktı:</span></p>
			<p class="Temel-Paragraf"><span class="Normal char-style-override-2">- Şüphesiz... dedi ve odanın içinde büyük adımlarla gezinmeğe başladı.</span></p>
			<p class="Temel-Paragraf"><span class="Normal char-style-override-2">Onorya, Attilâ’ya haber verdiği iftiranın ondaki tesirini aradı. Odada büyük adımlarla dolaşan hâkanın hiçbir hareketini gözden kaçırmıyordu.</span></p>
			<p class="Temel-Paragraf"><span class="Normal char-style-override-2">Attiiâ’nın bacaklarından başka her tarafı hareketsizdi; başında, omuzlarında, kollarında en hafif bir kımıldanma bile görünmüyordu. Ne düşünüyor? Kraliçenin desisesini öğrendikten sonra, Onorya’nın beklediği kadar gazaba gelmedi mi? Büyük öfkesini gizliyor mu? Yoksa, kraliçenin kuvvetli bir muhabbet sevkiyle yaptığı hileyi ve iftirayı mazur mu görüyor?</span></p>
			<p class="Temel-Paragraf"><span class="Normal char-style-override-2">Şafak aydınlığı odaya bol bol giriyor ve meşale alevlerinin sarısıyla karışan bu mavi renk odayı derinleştiriyor, büyütüyor, duvarları uzaklaştırıyor ve tavanı yükseltiyordu.</span></p>
			<p class="Temel-Paragraf"><span class="Normal char-style-override-2">Attilâ’nın adımları sıklaşmaya başlamıştı. Arada bir duruyor, başını kaldırıp indiriyordu. Birdenbire Onorya’nın önünde gelip durdu:</span></p>
			<p class="Temel-Paragraf"><span class="Normal char-style-override-2">- Haydi şimdi... Git... Sabah oluyor. Kerka burada olduğunu hissetmesin. Bu gece gene konuşuruz.</span></p>
			<p class="Temel-Paragraf"><span class="Normal char-style-override-2">Onorya, ayağa kalktı. Kendini Attilâ’nın kolları arasında bulmuştu. Bir müddet, nevâzişlerin küçük sesleri arasında konuşmadılar. Onorya, birdenbire silkinerek:</span></p>
			<p class="Temel-Paragraf"><span class="Normal char-style-override-2">- Ha... dedi, az daha söylemeği unutuyordum. Zerkon seninle beraber harbten döndü değil mi?</span></p>
			<p class="Temel-Paragraf"><span class="Normal char-style-override-2">- Evet, fakat bunların hepsini sonra düşüneceğiz, ben onun cezasını mutlaka vereceğim.</span></p>
			<p class="Temel-Paragraf"><span class="Normal char-style-override-2">- Bunu söylemek istemiyorum. Bir tehlike var: Zerkon beni tanır, kraliçenin dâiresine sık sık girip çıkarsa beni görür.</span></p>
			<p class="Temel-Paragraf"><span class="Normal char-style-override-2">Attilâ biraz düşündükten sonra:</span></p>
			<p class="Temel-Paragraf"><span class="Normal char-style-override-2">- Pekâlâ... dedi, ona emrederim, bir daha kraliçenin dâiresine girip çıkmaz.</span></p>
			<p class="Temel-Paragraf"><span class="Normal char-style-override-2">- Ben, buraya da gelmemeliyim. Burada da beni görür belki.</span></p>
			<p class="Temel-Paragraf"><span class="Normal char-style-override-2">- Gece yarısından sonra göremez. Fakat sen, dün gece yarısından sonra kraliçenin dâiresinden çıkarken, görülmediğine emin misin?</span></p>
			<p class="Temel-Paragraf"><span class="Normal char-style-override-2">- İhtiyata çok riâyet ettim.</span></p>
			<p class="Temel-Paragraf"><span class="Normal char-style-override-2">- Pekâlâ... Bu gece de ihtiyatla çık... Pencerenin önüne gel... Ben sana işaret veririm ve beraber odaya çıkar, orada rahat rahat konuşuruz.</span></p>
			<p class="Temel-Paragraf"><span class="Normal char-style-override-2">Kucaklaştılar. Attilâ Onorya’yı sarayın kapısına kadar götürdü.</span></p>
			<p class="Temel-Paragraf"><span class="Normal char-style-override-2">Onorya’nın gölgesi bahçenin tatlı şafak aydınlığında, dalgalanarak kayboldu.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">O Gün, kraliçe uyanmadan, nedimelerden biri, sessiz adımlarla içeri girmiş ve korka korka, yatağın başucuna kadar yürümüştü.</span></p>
			<p class="Temel-Paragraf"><span class="Normal char-style-override-2">Durdu ve uyuyan kraliçeye baktı. Başını tereddüt ve korku ile etrafına çeviriyor, kararını veremiyordu.</span></p>
			<p class="Temel-Paragraf"><span class="Normal char-style-override-2">Nihayet elini kraliçenin omuzuna götürdü ve vücûdunu sarstı.</span></p>
			<p class="Temel-Paragraf"><span class="Normal char-style-override-2">Kerka, derhal gözlerini açmıştı. Nedime, korku içinde gülümseyerek:</span></p>
			<p class="Temel-Paragraf"><span class="Normal char-style-override-2">- Affet kraliçem, size mühim bir haber vermeğe geldim ve sizi uyandırmağa mecbur oldum, dedi.</span></p>
			<p class="Temel-Paragraf"><span class="Normal char-style-override-2">Kraliçe, gözleriyle soruyordu.</span></p>
			<p class="Temel-Paragraf"><span class="Normal char-style-override-2">Nedime etrafına bakınarak alçak sesle anlattı:</span></p>
			<p class="Temel-Paragraf"><span class="Normal char-style-override-2">- Yeni gelen nedime, dün gece, usulcacık yatağından kalktı, bize hissettirmemek için sandallarını eline aldı ve çıplak ayaklarla oda kapısına yürüdü. Sandallarını orada giyerek dışarı çıktı. Ben henüz uyumamıştım. Bir gözümü yorganın kenarından çıkararak onu gözetliyordum. Ben de usulcacık yataktan kalktım, sezdirmeden arkasından gittim. Kız sarayın kapısından çıktı. Bahçede Atti­lâ’nın penceresi önünde durdu, cama birşey attı. Attilâ pen­cereye geldi. Sonra kız sarayın kapısına gitti ve Atti­lâ’nın dâiresine girdi.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Nedime bunları anlatırken kraliçe yatağında oturmuş, kulağının üstünden saçlarını kaldırıyor, dikkatle dinliyordu.</span></p>
			<p class="Temel-Paragraf"><span class="Normal char-style-override-2">Nedime sözlerini tamamladı.</span></p>
			<p class="Temel-Paragraf"><span class="Normal char-style-override-2">- Şimdi kız buraya gelir. Onun için o gelmeden evvel ben geldim, size haber verdim.</span></p>
			<p class="Temel-Paragraf"><span class="Normal char-style-override-2">- İyi ettin. Sen şimdi git. O neredeyse gelir. Bu maharetini ve hizmetini unutmayacağım, teşekkür ederim.</span></p>
			<p class="Temel-Paragraf"><span class="Normal char-style-override-2">Nedime odadan çıktı.</span></p>
			<p class="Temel-Paragraf"><span class="Normal char-style-override-2">Kraliçe tekrar başını yastığa koymuştu. Fakat aldığı haberin zihnine verdiği uyanıklıkla gözkapakları iyice açıl­dı ve pası silinen gözleri parladı. Büyük bir öfke ile du­daklarını ısırıyor, henüz aşüfte bir kızdan ibaret zannettiği Onorya’yı derhal kovmak istiyordu. Bu harikulade güzel ve zeki kızı, tehlikeli bir rakîbe addetmekte gecikmedi. Ne cür’et! Mel’un kız daha ilk gördüğü gece Attilâ’ya sokulmağa kalkmış ha?...</span></p>
			<p class="Temel-Paragraf"><span class="Normal char-style-override-2">Muvaffak da olmuş. Fakat Attilâ’nın penceresine bir­şey atmak cesaretini nereden buluyor? Attilâ bu cesareti nasıl affediyor? Onu içeriye nasıl alıyor?...</span></p>
			<p class="Temel-Paragraf"><span class="Normal char-style-override-2">Kraliçe, Onorya’yı derhal çağırtarak sarayından kovmağa karar verirken, bir fikirle tereddüde düştü. Attilâ’yı kızdırmamak, bir câriye yüzünden sarayda hâdise çıkarmamak lâzımdı.</span></p>
			<p class="Temel-Paragraf"><span class="Normal char-style-override-2">Hiç birşey bilmiyormuş gibi üç dört gün beklemeğe karar verdi. Bu müddet zarfında Onorya’yı birisine gözetletmek de isteyerek, o gün Zerkon’u çağırttı. Onorya’ya sezdirmeden kamburu odasına aldı:</span></p>
			<p class="Temel-Paragraf"><span class="Normal char-style-override-2">- Haydi... Bana bir küçük iyilik daha et... Artık seni evlendireceğim.</span></p>
			<p class="Temel-Paragraf"><span class="Normal char-style-override-2">Harbden geldikten sonra kraliçeyi ilk defa gören cüce, ayakları etrafında yuvarlanıyordu.</span></p>
			<p class="Temel-Paragraf"><span class="Normal char-style-override-2">Kraliçe; ayağının ucuyla Zerkon’un çenesini dürtükleyerek bağırdı:</span></p>
			<p class="Temel-Paragraf"><span class="Normal char-style-override-2">- Ayağa kalk!... Beni dinle!</span></p>
			<p class="Temel-Paragraf"><span class="Normal char-style-override-2">Zerkon, sallanarak ayağa kalktı.</span></p>
			<p class="Temel-Paragraf"><span class="Normal char-style-override-2">Kraliçe, maskaralık yaparak sözünü kesmesin diye, Zerkon’un kulağını yakaladı:</span></p>
			<p class="Temel-Paragraf"><span class="Normal char-style-override-2">- Şimdi dışarıki dehlize çık, kırmızı perdenin arkasında saklan, biraz sonra benim odama bir kız girecek. Bu kız benim yeni nedimemdir. Ona dikkat et. Çünkü sen bu kızın her gün bütün hareketlerini takibedeceksin. Hergün ne yaptığını bana haber vereceksin. Bilhassa geceyarısından, yani herkes yattıktan sonra!</span></p>
			<p class="Temel-Paragraf"><span class="Normal char-style-override-2">Ancak sabah olunca yatağa giren Attilâ, henüz uyanmadığı için, Zerkon’u çağırıp kraliçenin dâiresine girip çıkmaktan menetmemişti.</span></p>
			<p class="Temel-Paragraf"><span class="Normal char-style-override-2">Kraliçe, Zerkon’un kulağını bırakarak:</span></p>
			<p class="Temel-Paragraf"><span class="Normal char-style-override-2">- Dur! dedi. Yahut kızı buraya çağırayım, daha yakından gör, ne zararı var, o da seni görsün... Takibederken ona kendini gösterecek değilsin ya...</span></p>
			<p class="Temel-Paragraf"><span class="Normal char-style-override-2">Kraliçe bir bahane ile saraydan uzaklaştırarak, One­jes’in dairesine gönderdiği Onorya’yı çağırttı.</span></p>
			<p class="Temel-Paragraf"><span class="Normal char-style-override-2">Zerkon, kapının yanında, bir yer minderinin üstüne çöreklenerek oturmuştu.</span></p>
			<p class="Temel-Paragraf"><span class="Normal char-style-override-2">Kraliçe gülerek:</span></p>
			<p class="Temel-Paragraf"><span class="Normal char-style-override-2">- Bak, dedi. Göreceksin! Ne güzel kız!.. Beğenirsen onu sana alırım!</span></p>
			<p class="Temel-Paragraf"><span class="Normal char-style-override-2">Zerkon kahkahalar atıyor, hoplayıp zıplıyordu.</span></p>
			<p class="Temel-Paragraf"><span class="Normal char-style-override-2">Onorya kraliçenin odasına girdi; fakat, Kerka’ya doğru yürürken, kapının yanındaki minderde oturan cüceyi görmemişti.</span></p>
			<p class="Temel-Paragraf"><span class="Normal char-style-override-2">Zerkon da henüz Onorya’nın yüzünü görmemişti. Minderden ayrılarak yerde yuvarlana yuvarlana ona doğru giderken, arkasındaki yumuşak gürültüyü duyan Onor­ya, başını çevirdi ve cüceyi gördü. Zerkon da onun yüzüne bakmış ve Attilâ’nın sevgilisini derhal tanımıştı. Birdenbire olduğu yerde saplandı, kaldı. Hayretinden büyük ağzı o kadar açılmıştı ki horoz ibiği renkli kıpkırmızı dili boğazına kadar görünüyordu. Bir saniye evvel yerde yuvarlanırken birdenbire donup kalan cücenin bu hayreti kraliçeye garip geldi.</span></p>
			<p class="Temel-Paragraf"><span class="Normal char-style-override-2">Onorya da ilk anda şaşırmıştı, yarım adım geriye sendelemiş, Zerkon’a bakıyor hiç birşey düşünemiyor, kendini kraliçe tarafından iyice tanınmış farzediyordu. Fakat ilk heyecan geçtikten sonra tehlikeyi atlatmak ihtimalleri olduğunu sür’atle düşündü. Bütün hislerinin insiyâkî hızıyla bir çâre arıyordu.</span></p>
			<p class="Temel-Paragraf"><span class="Normal char-style-override-2">Nihayet kraliçeye döndü:</span></p>
			<p class="Temel-Paragraf"><span class="Normal char-style-override-2">- Sarayda sık sık ismi geçen cüce Zerkon bu mudur?</span></p>
			<p class="Temel-Paragraf"><span class="Normal char-style-override-2">Cüce, Onorya ile aşinalığından gelen bir teklifsizlikle onun dizlerine sarılıyor ve mânâsız lâfızlarla sesler çıkarıyordu.</span></p>
			<p class="Temel-Paragraf"><span class="Normal char-style-override-2">Hâlâ ilk hayretinden kurtulamıyan Kerka, ikisine de bakarak cevap verdi:</span></p>
			<p class="Temel-Paragraf"><span class="Normal char-style-override-2">- Evet, işte, meşhur cüce Zerkon bu! </span></p>
			<p class="Temel-Paragraf"><span class="Normal char-style-override-2">O vakit Onorya, cüceye dönerek:</span></p>
			<p class="Temel-Paragraf"><span class="Normal char-style-override-2">- Zerkon! dedi, neredesin? Yarım saattanberi Attilâ seni arıyor, hem de çok arıyor, çabuk git! Haydi! Bir dakika durma!</span></p>
			<p class="Temel-Paragraf"><span class="Normal char-style-override-2">Zerkon kraliçenin yüzüne baktı. Kerka dedi ki: </span></p>
			<p class="Temel-Paragraf"><span class="Normal char-style-override-2">- Haydi git de gel! Seni bekliyorum!</span></p>
			<p class="Temel-Paragraf"><span class="Normal char-style-override-2">Cüce kapıdan çıkarken Onorya, kraliçeye dedi ki:</span></p>
			<p class="Temel-Paragraf"><span class="Normal char-style-override-2">- Müsâade et kraliçem, ben de onunla gideceğim. Attilâ ikimizi de çağırtmış.</span></p>
			<p class="Temel-Paragraf"><span class="Normal char-style-override-2">Kraliçenin muvafakatini beklemeden Onorya cücenin arkasından çıktı.</span></p>
			<p class="Temel-Paragraf"><span class="Normal char-style-override-2">Attilâ’nın, Zerkon’u çağırdığı yalanı muvaffakiyetle neticelenmişti. Böylece Onorya, Zerkon’u kraliçeden ayır­mış oluyordu. Fakat Attilâ’yı derhal görmek lâzımdı. Zerkon’u hemen hâkanın yanına götürmeği münâsip gör­dü.</span></p>
			<p class="Temel-Paragraf"><span class="Normal char-style-override-2">Birlikte Attilâ’nın dâiresine girdiler.</span></p>
			<p class="Temel-Paragraf"><span class="Normal char-style-override-2">Onorya önden yürüyordu. Hâkanın, alt kattaki iş odasında çalıştığı haber verildi.</span></p>
			<p class="Temel-Paragraf"><span class="Normal char-style-override-2">Onorya, Zerkon’un kapıda beklemesini emrederek Attilâ’nın yanına girdi.</span></p>
			<p class="Temel-Paragraf"><span class="Normal char-style-override-2">Zeki insan, mühim bir hâdise olduğunu Onorya’nın girişinden anlıyarak, ansızın rahatsız edildiğine kızmadı ve dikkatini süratle, çalıştığı mevzûdan muhatabına çevirdi.</span></p>
			<p class="Temel-Paragraf"><span class="Normal char-style-override-2">Onorya’nın ilk cümlesi şu oldu:</span></p>
			<p class="Temel-Paragraf"><span class="Normal char-style-override-2">- Bir tehlike atlattım. </span></p>
			<p class="Temel-Paragraf"><span class="Normal char-style-override-2">Attilâ derhal anlayarak sordu:</span></p>
			<p class="Temel-Paragraf"><span class="Normal char-style-override-2">- Zerkon’la mı karşılaştın?</span></p>
			<p class="Temel-Paragraf"><span class="Normal char-style-override-2">- Evet. İyi anladın. Kraliçenin odasına girmiştim, cüceyi orada gördüm. Beni tanıdı ve mahut maskaralıklarıyla dizlerime sarıldı. Evvelâ o kadar ümitsizdim ki bir saniye içinde bütün esrarımın fâş olacağını zannediyordum. Sonra kendimi topladım ve kraliçeye «Meşhur cüce mu mudur?» diye sordum. Tasdik etti. Hemen cüceye dedim ki: “Attilâ yarım saattir seni arıyor!” Ve kraliçeden müsaade isteyerek onu buraya getirdim. Şimdi çabuk bu mel’unun Kerka ile temasını kesmeli.</span></p>
			<p class="Temel-Paragraf"><span class="Normal char-style-override-2">Attilâ, Onorya’nın bu hilesini beğendiğini başının hafif bir arkaya çekişiyle belli etti.</span></p>
			<p class="Temel-Paragraf"><span class="Normal char-style-override-2">- Dışarıda mı? diye sordu. </span></p>
			<p class="Temel-Paragraf"><span class="Normal char-style-override-2">- Evet.</span></p>
			<p class="Temel-Paragraf"><span class="Normal char-style-override-2">- Çağır onu bana.</span></p>
			<p class="Temel-Paragraf"><span class="Normal char-style-override-2">- Ben de geleyim mi?</span></p>
			<p class="Temel-Paragraf"><span class="Normal char-style-override-2">- Hayır.</span></p>
			<p class="Temel-Paragraf"><span class="Normal char-style-override-2">Onorya dışarı çıktı ve cüceye içeri girmesini emretti.</span></p>
			<p class="Temel-Paragraf"><span class="Normal char-style-override-2">Zerkon içeriye girerek odanın ortasında bir kırık desti biçiminde diz çöktü. Odanın havasında vahim birşey olduğunu hissediyordu.</span></p>
			<p class="Temel-Paragraf"><span class="Normal char-style-override-2">Attilâ, arkasında kalan cüceye başını bile çevirmeden sakin sesle:</span></p>
			<p class="Temel-Paragraf"><span class="Normal char-style-override-2">- Mel’un, dedi, şeytana nasıl uyduğunu biliyorum.</span></p>
			<p class="Temel-Paragraf"><span class="Normal char-style-override-2">Cücenin göğsünden, boğazından, ağzından, inilti ve hıçkırıkla karışık bir çığlık koptu, titremeğe başlamıştı. Evvelâ yüzükoyun yere kapandı ve başını döşemelere sürttü. Bir anda mahvolduğuna ve kellesinin uçurulacağına hükmetmişti.</span></p>
			<p class="Temel-Paragraf"><span class="Normal char-style-override-2">Yerde, yüzükoyun bir timsah gibi sürünerek Atti­lâ’nın ayakları arasına geldi, yüzünü gözünü hâkanın diz­le­rine kadar sürmeğe başladı. Vücudundaki ıslaklıktan cücenin ağladığını hisseden hâkan, yavaşça Zerkon’un başını iterek ayaklarını geriye çekti ve ağır bir sesle:</span></p>
			<p class="Temel-Paragraf"><span class="Normal char-style-override-2">- Affedilmeyeceksin, dedi.</span></p>
			<p class="Temel-Paragraf"><span class="Normal char-style-override-2">Zerkon can havliyle Attilâ’nın üstüne sıçradı, bir eliyle koluna, öbür eliyle omuzuna yapışarak:  </span></p>
			<p class="Temel-Paragraf"><span class="Normal char-style-override-2">- Canımı bağışla! Canımı bağışla! diye bağırdı ve mecalsizlikten yere düşerek gürültülü hıçkırıklarla ağlamağa başladı.</span></p>
			<p class="Temel-Paragraf"><span class="Normal char-style-override-2">Attilâ eğildi ve yarı hâkimiyet ve yarı nevâzişle Zer­kon’un omzuna iki defa vurarak:</span></p>
			<p class="Temel-Paragraf"><span class="Normal char-style-override-2">- Korkma, dedi, hayatın bağışlanmıştır, esasen kabahatin ölümle cezalandırılacak kadar büyük değildir, fazla olarak senin bana çok hizmetin var. Bunu inkâr etmem.</span></p>
			<p class="Temel-Paragraf"><span class="Normal char-style-override-2">Zerkon, birdenbire ferahlayarak hazin bir tebessümle güldü. O kadar ciddî ve ızdırap çekmiş görünüyordu ki, bu yarım adamın evvelce yaptığı maskaralıkların hâtırası bir efsâne gibiydi.</span></p>
			<p class="Temel-Paragraf"><span class="Normal char-style-override-2">Attilâ emretti:</span></p>
			<p class="Temel-Paragraf"><span class="Normal char-style-override-2">- Doğrul!</span></p>
			<p class="Temel-Paragraf"><span class="Normal char-style-override-2">Zerkon, ayağa kalktı. Attilâ sordu:</span></p>
			<p class="Temel-Paragraf"><span class="Normal char-style-override-2">- Şövalye hikâyesi yalandır değil mi?</span></p>
			<p class="Temel-Paragraf"><span class="Normal char-style-override-2">- Yalandır!</span></p>
			<p class="Temel-Paragraf"><span class="Normal char-style-override-2">- Kraliçe tasnî etti değil mi?</span></p>
			<p class="Temel-Paragraf"><span class="Normal char-style-override-2">- Kraliçe!</span></p>
			<p class="Temel-Paragraf"><span class="Normal char-style-override-2">- Mendil hikâyesi yalandır değil mi?</span></p>
			<p class="Temel-Paragraf"><span class="Normal char-style-override-2">- Yalandır!</span></p>
			<p class="Temel-Paragraf"><span class="Normal char-style-override-2">- Mendili kraliçe işledi değil mi?</span></p>
			<p class="Temel-Paragraf"><span class="Normal char-style-override-2">- Kraliçe.</span></p>
			<p class="Temel-Paragraf"><span class="Normal char-style-override-2">Attilâ odanın içinde gezindi, sonra Zerkon’un önünde durdu:</span></p>
			<p class="Temel-Paragraf"><span class="Normal char-style-override-2">- Şimdi senin yanına «zevcen» olarak bir câriye, bir de atlı katacağım. Üçünüz derhal Hun topraklarından çıkacaksınız ve Afrika’ya kadar gideceksiniz. Orada Vandalların kralı Jenserik benim dostumdur. Seni ona hediye ediyorum. Zevcenle beraber ölünceye kadar orada yaşa. Buradan giderken kraliçenin yüzünü hiç görmeyeceksin. Yolda giderken atlıya bu mes’ele hakkında bir kelime söylemeyeceksin. Yoksa krala haber gönderir, seni orada da cezalandırırım.</span></p>
			<p class="Temel-Paragraf"><span class="Normal char-style-override-2">Attilâ, kapıya doğru yürüdü ve adamlarına seslendi. Ümerâsından birini çağırttı ve ona talimat verdi.</span></p>
			<p class="Temel-Paragraf"><span class="Normal char-style-override-2">Bir saat sonra, kraliçenin haberi olmadan, Zerkon Hun topraklarından çıkarılmıştı.</span></p>
			<p class="Temel-Paragraf"><span class="Normal char-style-override-2">Kraliçe Zerkon’u birkaç kerre arattı. Nihayet cücenin Attilâ tarafından tâ Afrikalara kadar gönderildiğini öğrenince, evvelâ hayrete, sonra şüpheye düştü. Sarayda, kendi malûmatı hâricinde, esrarengiz birşeyler cereyan ettiğini sezmişti.</span></p>
			<p class="Temel-Paragraf"><span class="Normal char-style-override-2">Attilâ’nın hangi saatta çadırına gittiğini bildiği için, bahçede yolunu bekledi ve onu karşıladı. Hâkanın muamelesinde de bir değişiklik vardı. Soğuk duruyor ve Kerka ile konuşmak istemiyor, çabuk ayrılmak için tehalük gösteriyordu.</span></p>
			<p class="Temel-Paragraf"><span class="Normal char-style-override-2">Kerka azimkâr bir tavırla:</span></p>
			<p class="Temel-Paragraf"><span class="Normal char-style-override-2">- Attilâ, dedi, seninle biraz görüşmek istiyorum.</span></p>
			<p class="Temel-Paragraf"><span class="Normal char-style-override-2">- Devlet işleriyle meşgul olacağım saati niçin intihâb ediyorsun?</span></p>
			<p class="Temel-Paragraf"><span class="Normal char-style-override-2">- Biraz diyorum.</span></p>
			<p class="Temel-Paragraf"><span class="Normal char-style-override-2">Yürümek için bir hareket yapan Attilâ, isteksizlikle durdu:</span></p>
			<p class="Temel-Paragraf"><span class="Normal char-style-override-2">- Söyle! dedi.</span></p>
			<p class="Temel-Paragraf"><span class="Normal char-style-override-2">- Ben sarayda garip bir şeyler hissediyorum.</span></p>
			<p class="Temel-Paragraf"><span class="Normal char-style-override-2">- Ne gibi garip şeyler?</span></p>
			<p class="Temel-Paragraf"><span class="Normal char-style-override-2">Kraliçe kendi kendine verdiği karara rağmen, Onor­ya’nın gece yarısı yaptığından bahsetti.</span></p>
			<p class="Temel-Paragraf"><span class="Normal char-style-override-2">- O kız dün gece senin dâirene girmiş.</span></p>
			<p class="Temel-Paragraf"><span class="Normal char-style-override-2">- Sonra?</span></p>
			<p class="Temel-Paragraf"><span class="Normal char-style-override-2">- Daha ne olsun? Cüceyi de birdenbire uzaklara sürdün. Sarayımızın kahkahasıydı o...</span></p>
			<p class="Temel-Paragraf"><span class="Normal char-style-override-2">Attilâ, âdeta tahrikâmiz bir bakışla Kerka’nın sözünü kesti:</span></p>
			<p class="Temel-Paragraf"><span class="Normal char-style-override-2">- Raven sarayı ile muhabere edeceğim bir sırada, böyle çocukça şeyler konuşarak zihnimi yoramam; o kızla niçin konuşmak istediğimi sana dün gece anlatmıştım. Zerkon’a gelince, müttefikim Vandallar Kralına onu hediye etmeği harbde vâ’detmiştim, beni şimdi bunlardan daha mühim meseleler bekliyor.</span></p>
			<p class="Temel-Paragraf"><span class="Normal char-style-override-2">Attilâ, derhal uzaklaştı.</span></p>
			<p class="Temel-Paragraf"><span class="Normal char-style-override-2">Bu cevaplar kraliçeyi tatmin etmek şöyle dursun, hem şüphesini, hem de mücâdele hırsını tahrik etmişti.</span></p>
			<p class="Temel-Paragraf"><span class="Normal char-style-override-2">Dairisine çekildi ve yatağına uzanarak saatlarce, hava kararıncaya kadar düşündü.</span></p>
			<p class="Temel-Paragraf"><span class="Normal char-style-override-2">Zerkon’a tevdi etmek istediği işi kim yapabilirdi? Hiç kimse... Artık kimseye emniyeti de kalmamıştı. Âdeta, havada göze görünmez düşmanlar bulunduğunu vehmedecek dereceye gelmişti. Öyle düşmanlar ki, onun gizli tasavvurlarını bile keşfediyorlardı. Zerkon’a mühim bir iş havale edeceği sırada cücenin gidişi kraliçeyi korkuttu. Maksadını keşif mi etmişlerdi?</span></p>
			<p class="Temel-Paragraf"><span class="Normal char-style-override-2">Kerka, bu işlerle kendisinden başka meşgul olan bulunmadığını da biliyordu. Bütün saray harb hikâyeleriyle çalkalanıyordu. Kadın, erkek, herkes, birbirine yeni bir harb menkıbesi anlatıyordu. Kraliçenin bu zafer hâtıralarına karşı lâkaydîsi herkesi hayrete düşürecek bir raddeye gelmişti. Cariyeler ve nedimeler arasında bunun dedikodusu başlamıştı.</span></p>
			<p class="Temel-Paragraf"><span class="Normal char-style-override-2">- Memleketini hiç düşünmüyor! diyorlardı</span></p>
			<p class="Temel-Paragraf"><span class="Normal char-style-override-2">Bir tanesi dedi ki:</span></p>
			<p class="Temel-Paragraf"><span class="Normal char-style-override-2">- Yeni gelen kızı kıskanıyor!</span></p>
			<p class="Temel-Paragraf"><span class="Normal char-style-override-2">- Hakkı var.</span></p>
			<p class="Temel-Paragraf"><span class="Normal char-style-override-2">- Mehtap gibi güzel kız değil mi?</span></p>
			<p class="Temel-Paragraf"><span class="Normal char-style-override-2">- Hem de aşüfte... Baksana.... Attilâ’nın dâiresine geceyarısı girmiş.</span></p>
			<p class="Temel-Paragraf"><span class="Normal char-style-override-2">Onorya, artık yapayalnız kalmıştı. Nedimelerin yanında oturamıyor, kraliçenin yanına giremiyordu. Gece oluncaya kadar odasından çıkmadı.</span></p>
			<p class="Temel-Paragraf"><span class="Normal char-style-override-2">Kraliçe, bir gece evvel Onorya’yı gözetleyen ve taki­be­den nedimeyi çağırttı:</span></p>
			<p class="Temel-Paragraf"><span class="Normal char-style-override-2">- Sen gece bu kıza göz kulak ol! Bu gece de yatağından kalkarsa derhal gel, beni uyandır! emrini verdi.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Onorya, nedimelerden üçüyle bir odada yatıyordu. O gece de bermûtad, hepsiyle bir iki muaşeret kelimesi teati ettikten sonra yatağına girdi, yorganı başına çekti, uyur gibi hareketsiz kaldıktan sonra, ötekilerin uyumasını bekledi ve kulağını onların teneffüslerine verdi.</span></p>
			<p class="Temel-Paragraf"><span class="Normal char-style-override-2">O gece bunların gevezeliği tutmuştu. Harb menkıbeleri anlatıyorlardı. En cırlak sesli bir tanesi, hayret çığlıkları kopararak:</span></p>
			<p class="Temel-Paragraf"><span class="Normal char-style-override-2">- Biliyor musun? diyordu, Vezel nehrinin kollarından bir ırmak kurumuş da, sonra Vizigotların kanıyla dolup taşmış. Bizimkiler bu ırmağa girerek düşman kanıyla banyo yapmışlar ve esmer girip kırmızı çıkmışlar. Dahası var: Romalılar iki yandan bizimkileri çeviriyorlarmış. Merkezde bulunan Attilâ, tek başına atının üzerinde düş­manın üstüne yürümüş. Romalılar kaplumbağa gibi yerde sürüne sürüne gelirlerken, korkudan ayağa kalkamamışlar ve önde Attilâ, arkada bir avuç Hun süvarisi, düş­manların sırtlarını at nalları altında eze eze ilerlemişler.</span></p>
			<p class="Temel-Paragraf"><span class="Normal char-style-override-2">Onorya, başını yorganının altından çıkararak:</span></p>
			<p class="Temel-Paragraf"><span class="Normal char-style-override-2">- Hemşireler, dedi, bu güzel hikâyelerinizi gündüzün dinlesek daha iyi olmaz mı?</span></p>
			<p class="Temel-Paragraf"><span class="Normal char-style-override-2">Menkıbeyi anlatan kız müstehzî bir nezâketle cevap verdi.</span></p>
			<p class="Temel-Paragraf"><span class="Normal char-style-override-2">- Dilber arkadaş! Gündüzün ellerimiz ve ayaklarımız o kadar çalışıyor ki, ancak rahat nefes almak için ağzımızı açabiliyoruz, senin gibi gözde bir nedime olmadığımız için konuşmağa vaktimiz yok.</span></p>
			<p class="Temel-Paragraf"><span class="Normal char-style-override-2">Fakat kraliçenin Onorya’yı tarassuda memur ettiği nedime söze karıştı:</span></p>
			<p class="Temel-Paragraf"><span class="Normal char-style-override-2">- Sahi, sahi... dedi, hiç kimseyi uykusundan menetmeğe hakkımız yoktur; ben de kendi hesabıma uykuyu tercih ederim.</span></p>
			<p class="Temel-Paragraf"><span class="Normal char-style-override-2">- Oh, oh... Hun kızları eskiden böyle konuşmazlardı.</span></p>
			<p class="Temel-Paragraf"><span class="Normal char-style-override-2">- Hayır iki gözüm, icabederse ben tek başıma elli Vizigot’un üstüne yürürüm, fakat böyle yumuşak yatakta kahramanlık taslayarak değil!</span></p>
			<p class="Temel-Paragraf"><span class="Normal char-style-override-2">- Peki sultanım... emrettiniz, susalım.</span></p>
			<p class="Temel-Paragraf"><span class="Normal char-style-override-2">Yorganların altında vücutlar çalkalandılar, gerindiler, uzandılar, uykuya hazırlandılar.</span></p>
			<p class="Temel-Paragraf"><span class="Normal char-style-override-2">Sessiz, bir yarım saat geçti.</span></p>
			<p class="Temel-Paragraf"><span class="Normal char-style-override-2">Gergin madenî teller üzerinde bir sünger geziniyormuş gibi ince uzun teneffüsleri duyuluyordu.</span></p>
			<p class="Temel-Paragraf"><span class="Normal char-style-override-2">Onorya, başını yorgandan hafifçe çıkardı ve tekrar içeriye soktu. Yarım saat kadar daha beklemişti.</span></p>
			<p class="Temel-Paragraf"><span class="Normal char-style-override-2">Nihayet yorganı hafifçe üstünden attı, yatağın içinde oturdu ve etrafı dinledi.</span></p>
			<p class="Temel-Paragraf"><span class="Normal char-style-override-2">Sonra karyoladan ayaklarını sarkıtarak yere hafifçe değdirdi, eğildi, sandallarını aldı ve kapıya doğru koştu. Orada sandalları giyerek dışarı çıktı.</span></p>
			<p class="Temel-Paragraf"><span class="Normal char-style-override-2">Onorya’yı gözetleyen nedime de aynı tarzda yataktan inmiş, kapıya doğru yürümüştü...</span></p>
			<p class="Temel-Paragraf"><span class="Normal char-style-override-2">Aralıktan dışarı baktı ve biraz durduktan sonra çıktı. Onorya merdivenleri inerken, öteki kız, Kerka’nın odasına koşmuştu.</span></p>
			<p class="Temel-Paragraf"><span class="Normal char-style-override-2">Kraliçeyi uyandırdı.</span></p>
			<p class="Temel-Paragraf"><span class="Normal char-style-override-2">- Kraliçem, kız odadan çıktı, aşağıya iniyor.</span></p>
			<p class="Temel-Paragraf"><span class="Normal char-style-override-2">Kerka, derhal sırtına bir şal örttü, odadan dışarı fırladı. Yanındaki nedimeye:</span></p>
			<p class="Temel-Paragraf"><span class="Normal char-style-override-2">- Sen git, dedi.</span></p>
			<p class="Temel-Paragraf"><span class="Normal char-style-override-2">Kerka, ayaklarıyla ses çıkarmadan merdivenlerden indi. Onorya’nın saray kapısını açmaya çalıştığını görmüştü. Bir köşeye saklandı.</span></p>
			<p class="Temel-Paragraf"><span class="Normal char-style-override-2">Onorya kapıyı açtı ve bahçeye çıktı, kapıyı aralık bıraktı.</span></p>
			<p class="Temel-Paragraf"><span class="Normal char-style-override-2">Kerka, biraz bekledikten sonra kapıyı açtı ve dışarıya sızdı.</span></p>
			<p class="Temel-Paragraf"><span class="Normal char-style-override-2">Hafif bir ay ışığı vardı. Onorya’nın beyaz elbisesi, uzakta, içinde bir vücut yokmuş gibi mavi bir ışık dalgası hâlinde sallanıyordu.</span></p>
			<p class="Temel-Paragraf"><span class="Normal char-style-override-2">Onorya, Attilâ’nın penceresi önüne geldi. Yere eğildi birkaç tahta parçası ve dal kırıkları buldu, birer birer cama attı.</span></p>
			<p class="Temel-Paragraf"><span class="Normal char-style-override-2">Pencere açıldı ve Attilâ göründü. Eliyle Onorya’nın saray bahçesinden dışarı çıkmasını işaret etmişti.</span></p>
			<p class="Temel-Paragraf"><span class="Normal char-style-override-2">Onorya, sarayın bahçesinden çıktı ve duvarın dibinde bekledi. Birkaç dakika sonra Attilâ da gelmişti. Bir kelime konuşmadan yürüdüler ve tepeden aşağıya inmeğe başladılar.</span></p>
			<p class="Temel-Paragraf"><span class="Normal char-style-override-2">Soluk ay ışığı vadiyi derinleştiriyor, uzakta küçük toprak karaltılarını bir uçurum gibi gösteriyordu. Hun çadırlarının arkasındaki dar ve dikenli yollardan koşarak ve atlayarak iniyorlardı. Onorya, kovalanıyormuş gibi garip bir korku hissediyor, sıçrıyor, koşuyor, Attilâ’dan daha hızlı gidiyordu.</span></p>
			<p class="Temel-Paragraf"><span class="Normal char-style-override-2">Onorya’ya yetişmek için mânâsız bir gayret sar­fet­ti­ğini anlayan Attilâ seslendi.</span></p>
			<p class="Temel-Paragraf"><span class="Normal char-style-override-2">- Koşma o kadar.</span></p>
			<p class="Temel-Paragraf"><span class="Normal char-style-override-2">Onorya durakladı ve soluk soluğa cevap verdi:</span></p>
			<p class="Temel-Paragraf"><span class="Normal char-style-override-2">- Korkuyorum.</span></p>
			<p class="Temel-Paragraf"><span class="Normal char-style-override-2">Attilâ, sual makamında sustu.</span></p>
			<p class="Temel-Paragraf"><span class="Normal char-style-override-2">Onorya etrafına bakıyor, otların ve çalıların karanlıkları arasına gözleriyle nüfuz etmek istiyor ve mırıldanıyordu:</span></p>
			<p class="Temel-Paragraf"><span class="Normal char-style-override-2">- Korkuyorum. Bana takip ediyorlarmış gibi geliyor.</span></p>
			<p class="Temel-Paragraf"><span class="Normal char-style-override-2">Attilâ, Onorya’yı bir koluyla kucakladı, dudağında buseyi ve tebessümü birleştirdi, sonra ânî bir arzu ile öteki kolunu Onorya’nın dizlerinin altından geçirerek bütün vücûdunu kolları üstünde havaya kaldırdı, ağır ağır yamacı indiler.</span></p>
			<p class="Temel-Paragraf"><span class="Normal char-style-override-2">Attilâ, güzel yükünü ovada kollarından indirdi. Ağır ağır yürüdüler. Henüz konuşmuyorlardı.</span></p>
			<p class="Temel-Paragraf"><span class="Normal char-style-override-2">Onorya, boyuna arkasına bakıyordu. Bir takım küçük sesler duyuyormuş gibi arada bir sıçrıyor, duruyor, etrafı dinliyor, sonra gene şüphe içinde yürüyordu.</span></p>
			<p class="Temel-Paragraf"><span class="Normal char-style-override-2">Attilâ onun bu korkusuna bir kaç defa ehemmiyet vermemek istemiş, nihayet sormuştu:</span></p>
			<p class="Temel-Paragraf"><span class="Normal char-style-override-2">- Hâlâ niçin korkuyorsun?</span></p>
			<p class="Temel-Paragraf"><span class="Normal char-style-override-2">- Bilmiyorum... Belki de kendimi mücrim hissettiğim için.. Anlamıyorum... Birtakım sesler duyuyorum.</span></p>
			<p class="Temel-Paragraf"><span class="Normal char-style-override-2">Attilâ, muhakeme tarikiyle bu korkuyu dağıtmağa çalıştı.</span></p>
			<p class="Temel-Paragraf"><span class="Normal char-style-override-2">- Ne tahmin edersin? Ne gibi bir tehlike düşünüyorsun? Bu sırada bir insanın saadetini ne tehdit edebilir?</span></p>
			<p class="Temel-Paragraf"><span class="Normal char-style-override-2">- Takip edildiğimizi vehmediyorum.</span></p>
			<p class="Temel-Paragraf"><span class="Normal char-style-override-2">- Kimin tarafından?</span></p>
			<p class="Temel-Paragraf"><span class="Normal char-style-override-2">- Kraliçenin bir memuru tarafından? </span></p>
			<p class="Temel-Paragraf"><span class="Normal char-style-override-2">Attilâ durdu ve ellerini arkasına koydu:</span></p>
			<p class="Temel-Paragraf"><span class="Normal char-style-override-2">- Bu, zannettiğin kadar büyük bir felâket değildir, yavrum.</span></p>
			<p class="Temel-Paragraf"><span class="Normal char-style-override-2">Onorya, Attilâ’nın bir koluna asıldı ve başını ona dayadı:</span></p>
			<p class="Temel-Paragraf"><span class="Normal char-style-override-2">- Bu sözlerinle, dedi, mühim bir şeyi konuşmaya başlıyabiliriz.</span></p>
			<p class="Temel-Paragraf"><span class="Normal char-style-override-2">Attilâ:</span></p>
			<p class="Temel-Paragraf"><span class="Normal char-style-override-2">- Ben konuşulacak bir şey göremiyorum, dedi.</span></p>
			<p class="Temel-Paragraf"><span class="Normal char-style-override-2">Onorya, bunu kendisine bir tecâvüz gibi görerek başını ve kolunu çekti, bir anda doğruldu:</span></p>
			<p class="Temel-Paragraf"><span class="Normal char-style-override-2">- Sen erkeksin, fazla olarak bir imparatorsun, fazla olarak mütemâdi zaferler kazanan bir imparatorsun, fazla olarak Gol muzafferiyetinden yeni dönüyorsun, senin için konuşulacak hiçbir mühim mes’ele yoktur, fakat benim için var.</span></p>
			<p class="Temel-Paragraf"><span class="Normal char-style-override-2">Attilâ, hodgâmlığını anladı ve derhal tamir etti:</span></p>
			<p class="Temel-Paragraf"><span class="Normal char-style-override-2">- Senin meselen benim de meselemdir. Fakat ben senin için de mühim bir vaziyet göremiyorum.</span></p>
			<p class="Temel-Paragraf"><span class="Normal char-style-override-2">- Ben bugün tabiî vaziyetimde miyim? Ben sahte bir câriye olarak mı yaşıyacağım!</span></p>
			<p class="Temel-Paragraf"><span class="Normal char-style-override-2">Attilâ, güldü:</span></p>
			<p class="Temel-Paragraf"><span class="Normal char-style-override-2">- Birçok zamanlar, sahte bir câriye olmak hakîkî bir prenses olmaya müreccah değil midir? Hattâ, sen bugün, başında bir kraliçe tacı bile olsa Kerka’nın yerinde bulunmak ister misin? Kadın olarak hanginizin daha mes’ut olduğunuzu ben bilirim. Hem de sen güzel bir mâcerâ içindesin.</span></p>
			<p class="Temel-Paragraf"><span class="Normal char-style-override-2">- Her mâcera, güzel bir neticenin ümidiyle güzeldir. Ben bu vaziyetimin sonunu düşünmeyeyim mi? Ben böyle kalamam bir şey ümid etmeğe mecburum.</span></p>
			<p class="Temel-Paragraf"><span class="Normal char-style-override-2">Attilâ, elini Onorya’nın omuzuna koydu:</span></p>
			<p class="Temel-Paragraf"><span class="Normal char-style-override-2">- Sana bir şey sorayım, dedi, Attilâ’nın kraliçesi olmak mı daha iyidir, sevgilisi olmak mı?</span></p>
			<p class="Temel-Paragraf"><span class="Normal char-style-override-2">- İkisi birden.</span></p>
			<p class="Temel-Paragraf"><span class="Normal char-style-override-2">- Pekâlâ. Bunu ümid et.</span></p>
			<p class="Temel-Paragraf"><span class="Normal char-style-override-2">- Ne zamana kadar?</span></p>
			<p class="Temel-Paragraf"><span class="Normal char-style-override-2">- Bana zaman tâyin ettirme.</span></p>
			<p class="Temel-Paragraf"><span class="Normal char-style-override-2">Onorya, düşündü. Kendi kendine «fakat..» diye mırıldanıyordu. Attilâ, devam etti:</span></p>
			<p class="Temel-Paragraf"><span class="Normal char-style-override-2">- Ben harbleri de bir anda kazanırım. Öyle bir an vardır ki, o zaman hücum mutlaka zaferle neticelenir. Muvaffakiyet o ânı bulmaktadır.</span></p>
			<p class="Temel-Paragraf"><span class="Normal char-style-override-2">- Fakat o an gecikmez mi?</span></p>
			<p class="Temel-Paragraf"><span class="Normal char-style-override-2">- Hayır, fırsat dâima yanıbaşımızdadır.</span></p>
			<p class="Temel-Paragraf"><span class="Normal char-style-override-2">Sustular. Ve ağır ağır yürümeğe başladılar. Attilâ, yavaşça Onorya’nın belini kucakladı, durdu, onu kendisine çekti.</span></p>
			<p class="Temel-Paragraf"><span class="Normal char-style-override-2">Bir ağaç altında idiler.</span></p>
			<p class="Temel-Paragraf"><span class="Normal char-style-override-2">Onorya, silkindi ve etrafına bakındı.</span></p>
			<p class="Temel-Paragraf"><span class="Normal char-style-override-2">Attilâ sordu:</span></p>
			<p class="Temel-Paragraf"><span class="Normal char-style-override-2">- Hâlâ mı korkuyorsun, Onorya? </span></p>
			<p class="Temel-Paragraf"><span class="Normal char-style-override-2">Ve onu tekrar kucaklamış, hafif âşıkane sesler çıkararak öpüyordu.</span></p>
			<p class="Temel-Paragraf"><span class="Normal char-style-override-2">Birdenbire arkalarından, bir insan çığlığı duydular. Bu, bir anda parlayıp sönen ince ve kesik bir haykırıştı. Sonra otlar arasında bir hışırtı ve yumuşak bir gürültü işittiler.</span></p>
			<p class="Temel-Paragraf"><span class="Normal char-style-override-2">Attilâ sıçradı ve ağacın arkasına koştu. Onorya da onu taklit etmişti.</span></p>
			<p class="Temel-Paragraf"><span class="Normal char-style-override-2">Çok aramadan, çalılıklar arasında, bir kadın vücûdunun boylu boyuna serilmiş olduğunu gördüler.</span></p>
			<p class="Temel-Paragraf"><span class="Normal char-style-override-2">Bu, kraliçe idi.</span></p>
			<p class="Temel-Paragraf"><span class="Normal char-style-override-2">Onorya, nefesini içine çekerek şişti ve irkildi; Attilâ eğilmiş ve karısının elini tutmuştu.</span></p>
			<p class="Temel-Paragraf"><span class="Normal char-style-override-2">Yanına diz çöktü, saçlarını kaldırdı, alnını okşadı:</span></p>
			<p class="Temel-Paragraf"><span class="Normal char-style-override-2">- Kerka, Kerka.. dedi</span></p>
			<p class="Temel-Paragraf"><span class="Normal char-style-override-2">Sonra karısını kucaklayarak çalılıkların arasından çıkardı, ağacın altına yatırdı.</span></p>
			<p class="Temel-Paragraf"><span class="Normal char-style-override-2">Taşınırken, yüzüne biraz hava değen kraliçe, ayılmış ve gözlerini açmıştı, fakat kendini bir daha kaybetti.</span></p>
			<p class="Temel-Paragraf"><span class="Normal char-style-override-2">Onorya, ağacın arkasında duruyor, korku ile başını çıkarıyor, kendini gizlemeğe çalışıyordu.</span></p>
			<p class="Temel-Paragraf"><span class="Normal char-style-override-2">Attilâ kraliçenin kollarını, bacaklarını ovuyor, onu ayıltmak için itidalle çalışıyordu.</span></p>
			<p class="Temel-Paragraf"><span class="Normal char-style-override-2">Kerka, bir daha gözlerini açtı.</span></p>
			<p class="Temel-Paragraf"><span class="Normal char-style-override-2">Attilâ birşey söylemiyor, yalnız onu okşuyordu. Kadın hafif bir inilti ile kımıldandı.</span></p>
			<p class="Temel-Paragraf"><span class="Normal char-style-override-2">Attilâ, sordu: </span></p>
			<p class="Temel-Paragraf"><span class="Normal char-style-override-2">- Nasılsın?</span></p>
			<p class="Temel-Paragraf"><span class="Normal char-style-override-2">- Geçti.</span></p>
			<p class="Temel-Paragraf"><span class="Normal char-style-override-2">Kraliçe doğruldu ve oturdu. Etrafına bakıyor ve bir şey arar gibi görünüyordu.</span></p>
			<p class="Temel-Paragraf"><span class="Normal char-style-override-2">Kendini gizlemek için ağacın etrafında dönen Onorya’ nın ayak seslerini işiterek yüzünü buruşturdu, ve başını önüne eğerek mırıldandı:</span></p>
			<p class="Temel-Paragraf"><span class="Normal char-style-override-2">- Alçak?</span></p>
			<p class="Temel-Paragraf"><span class="Normal char-style-override-2">O vakit, kaçmayı zül addeden Onorya, ağacın arkasından çıktı. Kraliçenin karşısında durdu.</span></p>
			<p class="Temel-Paragraf"><span class="Normal char-style-override-2">Rakîbesini görür görmez canlanan Kerka’nın, bütün vücûdu gerilmiş ve başı dikilmişti. Tekrar etti:</span></p>
			<p class="Temel-Paragraf"><span class="Normal char-style-override-2">- Alçak!</span></p>
			<p class="Temel-Paragraf"><span class="Normal char-style-override-2">Onorya arkasını döndü ve cevap vermedi. Attilâ, Kerka’nın yüzünden elini çekerek:</span></p>
			<p class="Temel-Paragraf"><span class="Normal char-style-override-2">- Haksızlığı başkalarının elinden alma ve sus! dedi.</span></p>
			<p class="Temel-Paragraf"><span class="Normal char-style-override-2">Onorya birdenbire Attilâ’ya döndü ve sesini yükseltti:</span></p>
			<p class="Temel-Paragraf"><span class="Normal char-style-override-2">- Haksız ben miyim? </span></p>
			<p class="Temel-Paragraf"><span class="Normal char-style-override-2">Kraliçe bir defa daha Onorya’ya bağırdı:</span></p>
			<p class="Temel-Paragraf"><span class="Normal char-style-override-2">- Alçak! </span></p>
			<p class="Temel-Paragraf"><span class="Normal char-style-override-2">Attilâ kolunu kaldırdı ve ağır sesiyle:</span></p>
			<p class="Temel-Paragraf"><span class="Normal char-style-override-2">- İkinizi de birer kelime söylemekten menediyorum, dedi</span></p>
			<p class="Temel-Paragraf"><span class="Normal char-style-override-2">Sonra kraliçeye:</span></p>
			<p class="Temel-Paragraf"><span class="Normal char-style-override-2">- Kalk! dedi, gidiyoruz.</span></p>
			<p class="Temel-Paragraf"><span class="Normal char-style-override-2">Üçü de yola çıktılar. Onorya önde gidiyordu, kraliçe ve Attilâ yanyana idiler. Kraliçe, Attilâ’nın koluna yaslanıyordu.</span></p>
			<p class="Temel-Paragraf"><span class="Normal char-style-override-2">Yirmi otuz adım ilerde giden Onorya’nın uzun boylu gölgesi ay ışığında, Attilâ ile kraliçe Kerka’yı gizli bir menzile doğru arkasından çeken beyaz bir tayfa benziyordu.</span></p>
			<p class="Temel-Paragraf"><span class="Normal char-style-override-2">Attilâ dimdik ve hissiz yürüyor ve kraliçe her adımda bir parça daha Attilâ’nın koluna abanarak gözlerini Onorya’nın hayâline dikmiş, zahmetle adım atıyordu. Arada bir irkildiği, sert bir hıçkırıkla sarsıldığı oluyor; ve o anda Attilâ’nın kolunu kuvvetle belinde sıkıştıran bir hareket yaparak kendine geliyor ve yoluna devam ediyordu.</span></p>
			<p class="Temel-Paragraf"><span class="Normal char-style-override-2">Nihayet yarın dibine vardılar ve saraya giden dik ve yılankavi yolu tırmanmağa başladılar.</span></p>
			<p class="Temel-Paragraf"><span class="Normal char-style-override-2">Yol gittikçe dikleşiyor ve kraliçe Attilâ’nın koluna dayandığı halde, yokuşu çıkabilmek için, bütün kuvvetini sarfa mecbur oluyordu. Halbuki hep önde giden Onorya, ayağı yere değmiyor gibi uçarcasına ilerliyor ve aralarındaki mesafe açılıyordu.</span></p>
			<p class="Temel-Paragraf"><span class="Normal char-style-override-2">Attilâ’nın koluna vücûdunun bütün ağırlığıyla asılan Kerka, onu bilâkis yavaş yürümeğe icbar ediyor, belki böylece Onorya ile aralarındaki mesafenin büyümesine çalışıyordu.</span></p>
			<p class="Temel-Paragraf"><span class="Normal char-style-override-2">Nitekim Onorya bir aralık gözden kayboldu ve kraliçe durdu:</span></p>
			<p class="Temel-Paragraf"><span class="Normal char-style-override-2">- Yoruldum, dedi.</span></p>
			<p class="Temel-Paragraf"><span class="Normal char-style-override-2">Yere oturdu.</span></p>
			<p class="Temel-Paragraf"><span class="Normal char-style-override-2">Attilâ, Onorya’nın gittiği tarafa doğru iki üç adım atarak bağırdı:</span></p>
			<p class="Temel-Paragraf"><span class="Normal char-style-override-2">- Onorya!...</span></p>
			<p class="Temel-Paragraf"><span class="Normal char-style-override-2">Bu kalın ve metin ses, o âna kadar ıssızlığını fark et­medikleri ovada, bir davulun içi gibi uğuldadı.</span></p>
			<p class="Temel-Paragraf"><span class="Normal char-style-override-2">İkisi birden, Onorya’nın çıkıvereceğini zannettikleri noktaya gözlerini diktiler. Ses beklediler. Cevap yoktu</span></p>
			<p class="Temel-Paragraf"><span class="Normal char-style-override-2">Attilâ, bir adım daha attı ve iki avucundan bir boru yaparak tekrar haykırdı:</span></p>
			<p class="Temel-Paragraf"><span class="Normal char-style-override-2">- Onorya! Onorya!</span></p>
			<p class="Temel-Paragraf"><span class="Normal char-style-override-2">Gene cevap gelmedi.</span></p>
			<p class="Temel-Paragraf"><span class="Normal char-style-override-2">Attilâ, o istikaamete doğru birkaç adım daha atarken, kraliçe ona seslendi:</span></p>
			<p class="Temel-Paragraf"><span class="Normal char-style-override-2">- Attilâ!</span></p>
			<p class="Temel-Paragraf"><span class="Normal char-style-override-2">Attilâ başını çevirdi. Kraliçe, tekrar etti:</span></p>
			<p class="Temel-Paragraf"><span class="Normal char-style-override-2">- Attilâ! Buraya gel!</span></p>
			<p class="Temel-Paragraf"><span class="Normal char-style-override-2">Ve Attilâ’nın aynı istikamette uzaklaştığını görerek çığlık gibi tiz bir sesle haykırdı:</span></p>
			<p class="Temel-Paragraf"><span class="Normal char-style-override-2">- Gel!</span></p>
			<p class="Temel-Paragraf"><span class="Normal char-style-override-2">Attilâ durdu.</span></p>
			<p class="Temel-Paragraf"><span class="Normal char-style-override-2">Hafif bir rüzgâr çıkmıştı.</span></p>
			<p class="Temel-Paragraf"><span class="Normal char-style-override-2">Birdenbire derinlerden bir inilti geldi. İkisi birden bu seslere kulak verdiler: Tâ uzaklardan çakallar haykırışıyordu, annelerini çağıran binlerce köpek yavrusu gibi.</span></p>
			<p class="Temel-Paragraf"><span class="Normal char-style-override-2">Attilâ, bu seslere bir insan feryadı karıştığını duyar gibi oldu ve koşmak için vücûdunun gerildiğini gören kraliçe, birdenbire canlanarak ayağa kalktı, Attilâ’ya doğru koştu ve onu kolundan tuttu:</span></p>
			<p class="Temel-Paragraf"><span class="Normal char-style-override-2">- Gitme! dedi.</span></p>
			<p class="Temel-Paragraf"><span class="Normal char-style-override-2">Sonra hak kazanmak için ilâve etti:</span></p>
			<p class="Temel-Paragraf"><span class="Normal char-style-override-2">- Korkuyorum.</span></p>
			<p class="Temel-Paragraf"><span class="Normal char-style-override-2">Attilâ’nın harekete âmâde vücûdunun gerginliği hâlâ zail olmamıştı. Bunu hisseden kraliçe bütün kuvvetiyle Attilâ’nın kolunu çekiyor ve tekrar ediyordu:</span></p>
			<p class="Temel-Paragraf"><span class="Normal char-style-override-2">- Korkuyorum, gitme, yalnız kalamam.</span></p>
			<p class="Temel-Paragraf"><span class="Normal char-style-override-2">Attilâ kuru bir sesle:</span></p>
			<p class="Temel-Paragraf"><span class="Normal char-style-override-2">- Kolumu bırak! dedi.</span></p>
			<p class="Temel-Paragraf"><span class="Normal char-style-override-2">Kraliçe titriyor ve coşuyordu:</span></p>
			<p class="Temel-Paragraf"><span class="Normal char-style-override-2">- Gitme, beni niçin bırakıyorsun, nasıl bırakıyorsun, hastayım, asıl tehlikede olan benim. O değil.</span></p>
			<p class="Temel-Paragraf"><span class="Normal char-style-override-2">- Çağırdım, gelmedi. Merak ediyorum. Kim olursa olsun bir kadını bu saatte hiçbir erkek yalnız bırakmamalıdır.</span></p>
			<p class="Temel-Paragraf"><span class="Normal char-style-override-2">- Evvelâ ben.</span></p>
			<p class="Temel-Paragraf"><span class="Normal char-style-override-2">- Sesini duyar gibi oldum</span></p>
			<p class="Temel-Paragraf"><span class="Normal char-style-override-2">- Gebersin.</span></p>
			<p class="Temel-Paragraf"><span class="Normal char-style-override-2">Kraliçe bunu haykırarak söylemişti. Birdenbire Onor­ya göründü ve yanıbaşlarına geldi. Ay ışığıyla parlayan siyah gözlerinde şiddetli bir mücâdele hırsı görünüyordu.</span></p>
			<p class="Temel-Paragraf"><span class="Normal char-style-override-2">Kraliçe aynı şiddetle tekrar etti:</span></p>
			<p class="Temel-Paragraf"><span class="Normal char-style-override-2">- Gebersin!</span></p>
			<p class="Temel-Paragraf"><span class="Normal char-style-override-2">Onorya bu sözü duymamış gibi Attilâ’ya döndü ve istihza ile karışık öfkeli bir sesle söyledi:</span></p>
			<p class="Temel-Paragraf"><span class="Normal char-style-override-2">- Hunlar kraliçesiz bir millettir, öksüz bir millet.</span></p>
			<p class="Temel-Paragraf"><span class="Normal char-style-override-2">Attilâ, iki kadının ortasına doğru bir adım attı ve yumuşak bir hâkimiyetle:</span></p>
			<p class="Temel-Paragraf"><span class="Normal char-style-override-2">- Münâkaşa istemiyorum, dedi. </span></p>
			<p class="Temel-Paragraf"><span class="Normal char-style-override-2">Onorya:</span></p>
			<p class="Temel-Paragraf"><span class="Normal char-style-override-2">- Ben de istemiyorum, dedi.</span></p>
			<p class="Temel-Paragraf"><span class="Normal char-style-override-2">Fakat kraliçe feveran hâlinde idi. Kollarının gayrıtabiî ve büyük hareketleriyle bağırdı:</span></p>
			<p class="Temel-Paragraf"><span class="Normal char-style-override-2">- İkinizden ziyâde ve yalnız benim söz söylemeğe hakkım var. Kraliçesiz bir millet.. Kraliçesiz bir millet... Evet, prenses cenapları istiyorlar ki, Hunları Garbî Romanın bir fahişesi idare etsin; prenses cenapları istiyorlar ki, her biri yarının birer Attilâ’sı olan çocukların namuslu anasının başından tacı kopanlsın ve bin erkek dudağıyla ıslanmış bir fahişe başının saçları üstüne konsun.</span></p>
			<p class="Temel-Paragraf"><span class="Normal char-style-override-2">Sonra, bir uçurumun dibinde istimdat için kollarını uzatanların savletiyle, Attilâ’ya döndü ve kollarını uzattı:</span></p>
			<p class="Temel-Paragraf"><span class="Normal char-style-override-2">- Attilâ; bu kadın seni tahkîr ediyor, beni değil. Hunların kraliçesiz olduğunu söyleyen ağız senin şerefini de inkâr ediyor, demektir. Sen buna susabilirsin, fakat bir hareketle daha beliğ bir cevap vermek şartıyla: Bu kadını Hun topraklarından çıkarmak.</span></p>
			<p class="Temel-Paragraf"><span class="Normal char-style-override-2">Attilâ, bir adım geri çekildi, arkasını döndü, sonra başını kraliçeye çevirerek:</span></p>
			<p class="Temel-Paragraf"><span class="Normal char-style-override-2">- Münâkaşa istemiyorum! dedi ve yürüdü.</span></p>
			<p class="Temel-Paragraf"><span class="Normal char-style-override-2">Saraya gelinceye kadar bir kelime konuşmadılar.</span></p>
			<p class="Temel-Paragraf"><span class="Normal char-style-override-2">Sarayın bahçesine girince önde yürüyen Attilâ durdu ve iki kadına döndü:</span></p>
			<p class="Temel-Paragraf"><span class="Normal char-style-override-2">- Yarın görüşeceğiz! dedi.</span></p>
			<p class="Temel-Paragraf"><span class="Normal char-style-override-2">Kraliçe Attilâ’ya doğru atılmıştı:</span></p>
			<p class="Temel-Paragraf"><span class="Normal char-style-override-2">- Bu gece, dedi, şimdi konuşalım? Ben bekleyemem, uyuyamayacağım, herşeyi şimdi öğrenmek istiyorum, uyuyamam şimdi, şimdi konuşalım, ben sana birçok, birçok şeyler söylemek istiyorum.</span></p>
			<p class="Temel-Paragraf"><span class="Normal char-style-override-2">Attilâ ağır ağır yürüyordu. İki kadın da onu dairesine kadar takip ettiler. Onorya bir şey söylemiyordu. Attilâ dâiresine girdi. Kraliçe asabî sesle:</span></p>
			<p class="Temel-Paragraf"><span class="Normal char-style-override-2">- Ben seninle yalnız, başbaşa konuşmak istiyorum, dedi.</span></p>
			<p class="Temel-Paragraf"><span class="Normal char-style-override-2">Attilâ gene durdu ve Onorya’ya baktı:</span></p>
			<p class="Temel-Paragraf"><span class="Normal char-style-override-2">- Sen biraz istirahat etmek istemez misin? diye sordu.</span></p>
			<p class="Temel-Paragraf"><span class="Normal char-style-override-2">Vakur ve sakin duran Onorya, başıyla hafif bir hareket yaptı, geriye döndü, uzaklaştı. Attilâ ile kraliçe odaya girdiler.</span></p>
			<p class="Temel-Paragraf"><span class="Normal char-style-override-2">İkisi de, bir adımlık mesafe ile, karşı karşıya, ayakta duruyorlardı; ikisinin vücûdu gergin ve dikti, yalnız kraliçe sık sık nefes alıyor, arasıra ânî bir ihtilâç omuzlarını ve göğsünü sarsıp geçiyordu.</span></p>
			<p class="Temel-Paragraf"><span class="Normal char-style-override-2">Attilâ, yalnız dudaklarının hafif kımıldanışlarıyla ve râkit bir sesle başladı:</span></p>
			<p class="Temel-Paragraf"><span class="Normal char-style-override-2">- Sen fena hareket ettin Kerka.</span></p>
			<p class="Temel-Paragraf"><span class="Normal char-style-override-2">Kraliçe sallandı. Göğsünden garip bir ses çıktı, acı bir kahkahaya ve iniltiye benziyordu. Başı biraz düştü ve gene doğruldu:</span></p>
			<p class="Temel-Paragraf"><span class="Normal char-style-override-2">- Ben mi, dedi, fena hareket eden ben miyim? Düşman kızı olduğu halde bu topraklara yılan gibi sokulan ve dünyalara hâkim olan adamla gizli gizli temas eden ben miyim? Buradan kovulduğu halde, bir casus gibi gene içeriye sokulan, sarayımızın, ailemizin harîmine kadar giren, türlü entrikalar çeviren ben miyim? Bu mahlûka bu kadar yüz veren, Hunların en büyük hemşiresine tecâvüz ettiren ben miyim? Yüz binlerce Hun...</span></p>
			<p class="Temel-Paragraf"><span class="Normal char-style-override-2">Attilâ, kolunun ağır bir hareketiyle, Kerka’nın sözünü kesti:</span></p>
			<p class="Temel-Paragraf"><span class="Normal char-style-override-2">- Onu bu topraklardan kim kovmuştu?</span></p>
			<p class="Temel-Paragraf"><span class="Normal char-style-override-2">Kraliçe zayıf bir sesle cevap verdi.</span></p>
			<p class="Temel-Paragraf"><span class="Normal char-style-override-2">- Sen!</span></p>
			<p class="Temel-Paragraf"><span class="Normal char-style-override-2">- Emri veren benim. Fakat verdiren de sen değil misin? Şimdi biraz da mâzîyi hatırlıyalım: Sen bu kadının bir fahişe ve bir hâin olduğunu iddia ettin.</span></p>
			<p class="Temel-Paragraf"><span class="Normal char-style-override-2">- Öyledir.</span></p>
			<p class="Temel-Paragraf"><span class="Normal char-style-override-2">- Sen bu kadının bir Cermen Şövalyesiyle münâsebette bulunduğunu iddia ettin.</span></p>
			<p class="Temel-Paragraf"><span class="Normal char-style-override-2">- Öyledir.</span></p>
			<p class="Temel-Paragraf"><span class="Normal char-style-override-2">- Bu Cermen şövalyesinin onun peşinden bizim arazimize girdiğini iddia ettin.</span></p>
			<p class="Temel-Paragraf"><span class="Normal char-style-override-2">Kraliçenin sesi döndü:</span></p>
			<p class="Temel-Paragraf"><span class="Normal char-style-override-2">- Öyledir, diye mırıldandı.</span></p>
			<p class="Temel-Paragraf"><span class="Normal char-style-override-2">Attilâ tekrar bir kolunu ağır ağır havaya kaldırdı:</span></p>
			<p class="Temel-Paragraf"><span class="Normal char-style-override-2">- Öyle değil! dedi.</span></p>
			<p class="Temel-Paragraf"><span class="Normal char-style-override-2">Kraliçe mey’us bir ısrar ile tekrarladı.</span></p>
			<p class="Temel-Paragraf"><span class="Normal char-style-override-2">- Bana öyle haber verdiler.</span></p>
			<p class="Temel-Paragraf"><span class="Normal char-style-override-2">- Bu da doğru değil. Şövalye hikâyesinin bütün safhalarını biliyorum. Kerka! Bu şövalye bizim arazimize girmemiştir. Kerka! Sana böyle bir şey haber veren olmamıştır.</span></p>
			<p class="Temel-Paragraf"><span class="Normal char-style-override-2">Kraliçenin bir an sükûtundan sonra Attilâ, devam etti:</span></p>
			<p class="Temel-Paragraf"><span class="Normal char-style-override-2">- Zerkon bana herşeyi anlattı.</span></p>
			<p class="Temel-Paragraf"><span class="Normal char-style-override-2">Kraliçe mantığını kaybetmişti. Yalnız heyecanlarının emri altında söylüyordu:</span></p>
			<p class="Temel-Paragraf"><span class="Normal char-style-override-2">- Fakat... Bu şövalye bunu bulacaktır</span></p>
			<p class="Temel-Paragraf"><span class="Normal char-style-override-2">Attilâ sakin:</span></p>
			<p class="Temel-Paragraf"><span class="Normal char-style-override-2">- Hayır! dedi.</span></p>
			<p class="Temel-Paragraf"><span class="Normal char-style-override-2">- Bulacaktır.</span></p>
			<p class="Temel-Paragraf"><span class="Normal char-style-override-2">Attilâ, kraliçeye yaklaştı ve avucunu, kadının başına hafifçe koyarak:</span></p>
			<p class="Temel-Paragraf"><span class="Normal char-style-override-2">- Hayır! dedi. Şövalye yoktur. Şövalye bir düelloda ölmüştür.</span></p>
			<p class="Temel-Paragraf"><span class="Normal char-style-override-2">Kraliçenin başı, Attilâ’nın avucu altında, birdenbire titremiş ve alçalmıştı. Attilâ, saçlarını okşuyordu. Sesine şefkat doldu:</span></p>
			<p class="Temel-Paragraf"><span class="Normal char-style-override-2">- Kerka; diyordu, sen fena hareket ettin!</span></p>
			<p class="Temel-Paragraf"><span class="Normal char-style-override-2">Kraliçe birdenbire yeni bir müdâfaa tarzı bularak cesaretlendi ve başını yükseltti:</span></p>
			<p class="Temel-Paragraf"><span class="Normal char-style-override-2">- Mecbur oldum!</span></p>
			<p class="Temel-Paragraf"><span class="Normal char-style-override-2">- Bu itiraftan sonra yeni vaziyeti daha iyi konuşabiliriz.</span></p>
			<p class="Temel-Paragraf"><span class="Normal char-style-override-2">- Mecbur oldum, bir hükümdar ailesini siyasî lekelerden kurtarmak için her vâsıtaya müracaata karar verdim.</span></p>
			<p class="Temel-Paragraf"><span class="Normal char-style-override-2">- Hodbehod bu harekete selâhiyetin yoktur.</span></p>
			<p class="Temel-Paragraf"><span class="Normal char-style-override-2">- Ailemin şerefini düşünüyordum.</span></p>
			<p class="Temel-Paragraf"><span class="Normal char-style-override-2">- Attilâ herşeyi düşünür.</span></p>
			<p class="Temel-Paragraf"><span class="Normal char-style-override-2">- Bu çıyan Attilâ’yı büyülemiştir.</span></p>
			<p class="Temel-Paragraf"><span class="Normal char-style-override-2">Attilâ’nın sesi bir derece yükseldi:</span></p>
			<p class="Temel-Paragraf"><span class="Normal char-style-override-2">- Dikkat et, Kerka! dedi.</span></p>
			<p class="Temel-Paragraf"><span class="Normal char-style-override-2">Bu ihtar kraliçeyi kendine getirmişti. Attilâ odada yürümeğe başlayarak ilâve etti:</span></p>
			<p class="Temel-Paragraf"><span class="Normal char-style-override-2">- Sana ben çok defalar rica ettim; bana âit meselelere karışmaman lâzımdır. </span></p>
			<p class="Temel-Paragraf"><span class="Normal char-style-override-2">Kraliçe bağırdı:</span></p>
			<p class="Temel-Paragraf"><span class="Normal char-style-override-2">- Fakat bu mesele bana da aittir.</span></p>
			<p class="Temel-Paragraf"><span class="Normal char-style-override-2">- Hayır! Zevcelerimin sâir kadınlarla aramdaki münâsebetlere müdâhele etmelerini ben kabul etmiş değilim. Bu, hepsiyle çok konuşmuş olduğum esaslı noktadır.</span></p>
			<p class="Temel-Paragraf"><span class="Normal char-style-override-2">- Ben kendimi kurtarmaya çalıştım.</span></p>
			<p class="Temel-Paragraf"><span class="Normal char-style-override-2">- Senin saadetini hiç birşey tehdit etmiyordu.</span></p>
			<p class="Temel-Paragraf"><span class="Normal char-style-override-2">- Bu kadın benim tacıma göz dikmişti.</span></p>
			<p class="Temel-Paragraf"><span class="Normal char-style-override-2">- Onu almaya muktedir değildi.</span></p>
			<p class="Temel-Paragraf"><span class="Normal char-style-override-2">- O herşeye muktedirdir.</span></p>
			<p class="Temel-Paragraf"><span class="Normal char-style-override-2">- Attilâ’dan fazla mı?</span></p>
			<p class="Temel-Paragraf"><span class="Normal char-style-override-2">- Bütün kadınlardan fazla.</span></p>
			<p class="Temel-Paragraf"><span class="Normal char-style-override-2">- Rakîbene bu kudreti sen veriyorsun.</span></p>
			<p class="Temel-Paragraf"><span class="Normal char-style-override-2">Bu ihtar fena halde Kerka’nın kadınlığına dokunmuştu. Gözleri mecnûnâne bir şaşkınlıkla döndü. Ne söyleyeceğini bilmeden:</span></p>
			<p class="Temel-Paragraf"><span class="Normal char-style-override-2">- Hayır! diye bağırdı.</span></p>
			<p class="Temel-Paragraf"><span class="Normal char-style-override-2">Sonra evvelâ söyleyerek ve söyledikten sonra düşünerek devam etti:</span></p>
			<p class="Temel-Paragraf"><span class="Normal char-style-override-2">- Bu kadının adı çıkmıştır. Bu tıynette kadınlar her­şe­yi yaparlar, bu tıynette kadınlar taç ve taht yıkarlar, bu kadını Garbî Roma kovmuştur, mağlûbun tahkîr ettiği bir mahlûku, nasıl olur da galip harîmine alır?</span></p>
			<p class="Temel-Paragraf"><span class="Normal char-style-override-2">- Ben onu harîmime almadım.</span></p>
			<p class="Temel-Paragraf"><span class="Normal char-style-override-2">- O girdi.</span></p>
			<p class="Temel-Paragraf"><span class="Normal char-style-override-2">- Kendi kendisine.</span></p>
			<p class="Temel-Paragraf"><span class="Normal char-style-override-2">- Bu da gösterir ki o herşeye muktedirdir; o, senin istemediğin şeyi de yapabilen kadındır. Attilâ, bu kadın herşeye muktedirdir. Fakat herşeyden maksadım her kötülük, her kötülük!...</span></p>
			<p class="Temel-Paragraf"><span class="Normal char-style-override-2">Kraliçe cümlesini tamam etti:</span></p>
			<p class="Temel-Paragraf"><span class="Normal char-style-override-2">- Bu kadın her kötülüğü yapmaya muktedirdir.</span></p>
			<p class="Temel-Paragraf"><span class="Normal char-style-override-2">Kraliçe bağırırcasına ilâve etti:</span></p>
			<p class="Temel-Paragraf"><span class="Normal char-style-override-2">- Şimdi ne olacak? Bu kadın, yarın sabahtan tezi yok, geldiği yere dönmelidir.</span></p>
			<p class="Temel-Paragraf"><span class="Normal char-style-override-2">Attilâ, cevap vermedi. Odada gezinirken pencereye doğru gidip dönüyor, kraliçeye doğru geliyordu.</span></p>
			<p class="Temel-Paragraf"><span class="Normal char-style-override-2">Kerka’nın önünde durdu ve kat’î bir sesle:</span></p>
			<p class="Temel-Paragraf"><span class="Normal char-style-override-2">- Git yat! dedi.</span></p>
			<p class="Temel-Paragraf"><span class="Normal char-style-override-2">- Ne olacağımı bilmeden uyuyamam.</span></p>
			<p class="Temel-Paragraf"><span class="Normal char-style-override-2">- Ne isen osun.</span></p>
			<p class="Temel-Paragraf"><span class="Normal char-style-override-2">- Onun da ne olacağını bilmeliyim.</span></p>
			<p class="Temel-Paragraf"><span class="Normal char-style-override-2">- Bunu henüz ben de bilmiyorum.</span></p>
			<p class="Temel-Paragraf"><span class="Normal char-style-override-2">- O buradan gitmelidir.</span></p>
			<p class="Temel-Paragraf"><span class="Normal char-style-override-2">- En muvafık şey ne ise o olacaktır.</span></p>
			<p class="Temel-Paragraf"><span class="Normal char-style-override-2">Kerka tekrar etti:</span></p>
			<p class="Temel-Paragraf"><span class="Normal char-style-override-2">- O buradan gitmelidir.</span></p>
			<p class="Temel-Paragraf"><span class="Normal char-style-override-2">Bu sırada kapı vurulmuştu. Nöbetçilerden biri içeri girdi:</span></p>
			<p class="Temel-Paragraf"><span class="Normal char-style-override-2">- O kız sizi görmek istiyor, dedi.</span></p>
			<p class="Temel-Paragraf"><span class="Normal char-style-override-2">Attilâ, başının küçük bir hareketiyle cevap verdi ve nöbetçi çıktı. Kraliçe Onorya’nın geleceğini anlayınca, en yakınında bulunan bir yere oturdu. Attilâ ona göz ucuyla bakarak sordu:</span></p>
			<p class="Temel-Paragraf"><span class="Normal char-style-override-2">- Yatmak istemiyor musun?</span></p>
			<p class="Temel-Paragraf"><span class="Normal char-style-override-2">- Hayır, mel’unun buraya niçin gelmek istediğini bilmek istiyorum.</span></p>
			<p class="Temel-Paragraf"><span class="Normal char-style-override-2">Attilâ, kraliçeye arkasını döndü.</span></p>
			<p class="Temel-Paragraf"><span class="Normal char-style-override-2">Kapı açılmış ve Onorya içeriye girmişti Birşeye karar verenlerin tereddütsüz hareketleriyle ve kat’î adımlarıyla Attilâ’ya doğru yürüdü. Attilâ geriye dönmüştü ve Onorya ile karşılaştı. Garbî Romalı kadının gözlerinde büyük bir azim vardı.</span></p>
			<p class="Temel-Paragraf"><span class="Normal char-style-override-2">- Attilâ! diye başladı ve heyecanlarını tanzîm etmek için durdu, bir nefes aldı, sonra iki kolunu da yanlarından aşağı bırakarak, erkekçe ve askerî bir duruşla, ciddî ve metin, söyledi:</span></p>
			<p class="Temel-Paragraf"><span class="Normal char-style-override-2">- Ben senin için vatanımı terkettim. Çünkü ismim bütün hudutları aşıyordu ve her memlekette, saraylardan kulübelere varıncaya kadar, ağızdan ağıza dolaşıyordu. Ben büyük olan herşeyi severim. Ben kendime, erkek olarak insanların en büyüğünü aradım ve seni buldum. Benim için, şimdiye kadar, Garbî Roma’da nice asilzadeler döğüştüler ve can verdiler. Hiçbirini sevmedim. Zekâ ve kılıç ancak sende güzel şeylerdir. Siyâsetin diplomatları, kılıcın da kahramanları yere serdi. Daha ben, on dört yaşımda iken dadım bana seni anlatırdı. Yağmurlu gecelerde, ince damlalar saray pencerelerinin camlarında fı­sıldaşırken, dizimin dibinde yer minderine çömelen dadım bana senin kahramanlıklarını anlatırdı: «En büyük kahraman odur..» derdi. Senin politikacıları nasıl kandırdığını anlatırdı: «En büyük diplomat odur.» derdi. Senin kadınları ne kadar sevdiğini, onlara karşı ne kadar ince olduğunu, yakından ve uzaktan binlerce kadının sana taptıklarını anlatırdı: «En büyük âşık odur..» derdi. O zamandanberi seni bulmayı aklıma koymuştum. Aylarca hazırlandım. Dağlar aştım ve gizlice sana geldim. Sana gençliğimi ve bekâretimi verdim. Hayâtımın en güzel günleri, Tuna ovasındaki kulübede, gizlice, esrar ve muamma içinde, bütün dünyanın en büyük kahramanı, en büyük diplomatı ve en büyük âşıkıyla yaşamak oldu. Sonra sen cihanlar fethetmeğe gittin. Mağrur Aetyüs karşında rezîl oldu. Raven sarayı onu ayıpladı. Ben onun da, kardeşim Valantinyen’in de senden bu dersi almalarını istemiştim. Sen, inhitat eden beşinci asır Avrupasına tedip sillesini vuran yegâne adamsın. Senden sonra büyük bir medeniyet doğacak. Ben seni bu mefkürem kadar seviyorum. Bütün fettanlığım senin zekâna ve bütün cür’etim senin kahramanlığına lâyık olmak içindir.</span></p>
			<p class="Temel-Paragraf"><span class="Normal char-style-override-2">Vekayi o suretle cereyan etti ki, en gayrıtabiî vaziyette, karşı karşıyayız. Ben senden vuzuh istiyorum. Ne olacağımı bilmeliyim. Eğer, bu gece bir meşe ağacının arkasından keskin bir kadın çığlığı gelmeseydi, ve eğer, çalılıklar arasında baygın bir kadın vücûdu bulmasaydık, ümitlerime kavuşmak için daha fazla beklerdim. Fakat, şimdi hal başka. Her kararsız dakika beni bir sene daha ihtiyarlatacaktır. Attilâ; bekleyemem, bana cevap ver. Yoksa iki saat sonra, yani bu sabah, çıkarılıp atılacak değil; kendi irâdemle bu memleketten çıkıp gideceğim ve yaralı kalbimle, Attilâ’nın kılıcından yara alan kardeşlerimin memleketine, Garbî Roma’ya doğru gideceğim. Kararım kat’îdir. Cevabını bekliyorum, şimdi cevabını bekliyorum.</span></p>
			<p class="Temel-Paragraf"><span class="Normal char-style-override-2">Onorya, susunca başını biraz yukarı kaldırdı. Yüzü kansız, gözleri ciddî ve alnı ulviydi. Kımıldamadı.</span></p>
			<p class="Temel-Paragraf"><span class="Normal char-style-override-2">Kraliçe ayağa kalkmıştı. Titrek bir sesle:</span></p>
			<p class="Temel-Paragraf"><span class="Normal char-style-override-2">- Attilâ! dedi, ben de senden aynı şeyi istiyorum, ben de kararsızlıktan kurtulmak istiyorum.</span></p>
			<p class="Temel-Paragraf"><span class="Normal char-style-override-2">Attilâ iki kadına da ayrı ayrı başını çevirdi, fakat iki defasında da gözleri onlara değil, mühim noktalara bakıyor ve bütün hüviyetini esrardan bir zırh kaplıyordu.</span></p>
			<p class="Temel-Paragraf"><span class="Normal char-style-override-2">Ağır bir sesle cevap verdi:</span></p>
			<p class="Temel-Paragraf"><span class="Normal char-style-override-2">- Herkes ne ise odur.</span></p>
			<p class="Temel-Paragraf"><span class="Normal char-style-override-2">Sonra Onorya’ya döndü:</span></p>
			<p class="Temel-Paragraf"><span class="Normal char-style-override-2">- Ben fedakârlıkların mânâsını anlayan bir insanım, dedi. Sen buraya kadar geldikten sonra ne çıkarılıp atılarak, ne de gücenerek buradan gidemezsin... Senin kalbin Attilâ’nın kalbiyle beraber kırılabilir. Ancak, şu anda beni ikiniz de güç bir mevkide bulunduruyorsunuz. Kalbim iki taraflı bir çevirme hareketi arasında kalıyor. Kerka benim zevcelerimin en mukaddesidir. Kerka Hunların istikbâlini doğurmuştur, o benim baştâcımdır. Onun tacı başından alınamaz. Fakat Kerka benim başımda ise Onorya da kalbimdedir. Ben başsız ve kalbsiz yaşayamam ve sıhhatte bir vücut gibi her uzvun diğerleriyle âhenkdar olmasını isterim. Kerka ve Onorya düşünmelidirler ki, baş ve kalb en kıymetli uzuvlardır ve Attilâ’yı seven yüzlerce kadın, bu iki tahttan birine mâlik olamamışlardır. Attilâ kıymetli zevcesine ve sevgili mâşukasına diyor ki: Bu tahtlarında bahtiyar olsunlar, hallerinden şikâyet etmesinler. Onorya burada kalacaktır. Zira At­ti­lâ’nın kalbi buradadır. Kerka Attilâ’nın başından inmeyecektir. Attilâ iki güzel kadına da rica eder: Ayaklarının arasına düşmeğe çalışmasınlar.</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Attilâ sustu. Büyük bir sükûn odayı kaplamıştı, yalnız meş’ale alevlerinin çıtırtıları, üstlerine ağır tunç kapaklar kapanmış çığlıklar gibi, derin derin inildiyorlardı.</span></p>
			<p class="Temel-Paragraf"><span class="Normal char-style-override-2">Attilâ kraliçeye doğru gitti, onu kucakladı ve alnından öperek:</span></p>
			<p class="Temel-Paragraf"><span class="Normal char-style-override-2">- Kraliçem, git yat! dedi,</span></p>
			<p class="Temel-Paragraf"><span class="Normal char-style-override-2">Kerka, bir kelime söylemeden, ağır ağır odadan çıktı. Sonra Attilâ Onorya’ya doğru yürüdü ve gözlerinden öperek:</span></p>
			<p class="Temel-Paragraf"><span class="Normal char-style-override-2">- Ruhum, git yat! dedi.</span></p>
			<p class="Temel-Paragraf"><span class="Normal char-style-override-2">Onorya da bir kelime söylemeden, ağır ağır odadan çıktı</span></p>
			<p class="Temel-Paragraf"><span class="Normal char-style-override-2">Attilâ’nın sarayında, yeni gelen nedimenin Onorya olduğu anlaşılınca, herkes şaşırdı. Bu haber, bir kaç gün içinde, bütün Hun diyarını bir sis gibi sarstı. Yalnız bundan bahsediliyordu. Birçokları Onorya’nın dilber, dessas ve tesirli şahsında yeni kraliçeyi selâmlamağa hazırlanmıştı.</span></p>
			<p class="Temel-Paragraf"><span class="Normal char-style-override-2">Sarayda, büyük tecessüslerini gizlemeyen bütün gözler, Kerka’nın ve Onorya’nın üstüne çevrildi. En küçük hareketleri, büyük mânâlarla tefsir ediliyordu.</span></p>
			<p class="Temel-Paragraf"><span class="Normal char-style-override-2">Kraliçe sakin, vakur ve muammâ-alût idi. Ekseriya odasına kapanıyor, ziyafetlere ve merasime iştirak etmiyor, fakat yüzüne her vakitki nikbin mânâyı veren tebessümünü kaybetmiyordu.</span></p>
			<p class="Temel-Paragraf"><span class="Normal char-style-override-2">Hiç kimse ona bu harikulade maceranın teferruatını soramadı. Sarayın muhayyelesi, Onorya, Zerkon ve kraliçeden mürekkep üç şahıs etrafında, büyük facia vak’aları icat ediyordu. Yalnız, başvekil Onejes Attilâ’ya sormuştu:</span></p>
			<p class="Temel-Paragraf"><span class="Normal char-style-override-2">- Yeni bir nikâh ziyafeti bekleyelim mi?</span></p>
			<p class="Temel-Paragraf"><span class="Normal char-style-override-2">Attilâ, ciddiyetini kaybetmeyerek cevap verdi:</span></p>
			<p class="Temel-Paragraf"><span class="Normal char-style-override-2">- Hayır Onejes! Fakat daha büyük bir ziyafete hazırlanınız!</span></p>
			<p class="Temel-Paragraf"><span class="Normal char-style-override-2">Onejes, Attilâ’nın ne îmâ ettiğini derhal anlamıştı. Attilâ yeni bir harb tasavvur ediyordu. Bunu, onun sözünden ziyâde, birer kurşunla delinmiş cam gibi, kenarları sert küçük gözlerinin içinde parlayan kılıç uçlarından anlamak kaabildi. Onejes harbin hedefini tâyine çalışıyordu. «Şarkî Roma mı?» diye düşündü. Fakat Attilâ’nın son zamanlarda o tarafa ehemmiyet vermediğini hatırlıyordu. İtalya ile siyasî muhaberatta Attilâ’nın istimâl ettiği lisânı düşününce yüzüne baktı:</span></p>
			<p class="Temel-Paragraf"><span class="Normal char-style-override-2">- İtalya’ya rnı? diye sordu</span></p>
			<p class="Temel-Paragraf"><span class="Normal char-style-override-2">Attilâ tasavvurlarından bahsetmeği kat’iyyen sevmeyen bir adamdı. Seciyesi her türlü ifşaata gayrı müsaitti. Attilâ gayet iyi hissederdi ki, söz hâline geçen bir tasavvur, irâde kuvvetlerinden bir kısmını dışarıya atar ve boş yere sarfeder; ikincisi de etraf üzerindeki saltanatı zaafa uğratır. Mâmaafih burada Onejes’in zekâsını beğendiğini hissettirmekten kendisini alamadı:</span></p>
			<p class="Temel-Paragraf"><span class="Normal char-style-override-2">- Başvekillerin en mükemmelisiniz, Onejes! dedi.</span></p>
			<p class="Temel-Paragraf"><span class="Normal char-style-override-2">Bu iltifatı bir tebessümle karşılayan başvekil, tekrar düşünceye dalmıştı. Bu sefer de Attilâ onun düşüncesini sezdi:</span></p>
			<p class="Temel-Paragraf"><span class="Normal char-style-override-2">- Ben seni müşkülâttan kurtarayım: Yirmi güne kadar harb hazırlıklarına başlayacağız! dedi.</span></p>
			<p class="Temel-Paragraf"><span class="Normal char-style-override-2">Attilâ hisli yaşamasını pek severdi. Büyük bir vak’anın âmili olmadan geçirdiği her zamana, belki dakikalara bile acırdı. Fakat bu vak’aların başkaları tarafından ihdas edil­mesine asla dayanamazdı. Etrafında, kadınlar bile sezerler yahut bilirlerdi ki Attilâ mes’ele çıkmasından hoşlanmaz ve bunu ağır cezalandırırdı. Kerka’nın bilerek, Onorya’nın sezerek itaatları da bundandı. Belki ihtilâfı, yakın bir atîde sessizce halletmeyi, kendi kendilerine vâ’dederek Attilâ’ya tabî olmuşlardı.</span></p>
			<p class="Temel-Paragraf"><span class="Normal char-style-override-2">Hun hâkanı, Gol seferinin hâriçteki akislerinden memnun değildi. Bunun bâzı memleketlerde Hunların zaferi şeklinde telâkki edilmediğini haber alıyordu. Netîcede daha sarih bir istilâya karar vermesi için bu rivayetler kâfi gelmişti.</span></p>
			<p class="Temel-Paragraf"><span class="Normal char-style-override-2">Hem de harb etmezse yorulurdu. En mühim devlet işleriyle uğraştığı halde, kendisinde gene sarfedilmemiş kudretlerin sıkıntısını hissediyordu. Sık sık ziyafetler vermesi, sabahlara kadar oturması bundandı.</span></p>
			<p class="Temel-Paragraf"><span class="Normal char-style-override-2">Tasavvur ettiği bu yeni harb, Hun istilâlarının en mühimlerinden biriydi. Gol seferinden ziyâde bu, beşinci asır Avrupa’sının haritasını değiştirmiş, akvamın talî’lerini hercümerç etmiş, müstakbel asırların büyük vak’alarını ihzar etmiştir.</span></p>
			<p class="Temel-Paragraf"><span class="Normal char-style-override-2"/></p>
			<p class="yildiz-1"><span class="Normal char-style-override-2">* </span></p>
			<p class="yildiz-2"><span class="Normal char-style-override-2">* *</span></p>
			<p class="Temel-Paragraf"><span class="Normal char-style-override-2"/></p>
			<p class="Temel-Paragraf"><span class="Normal char-style-override-2">Fırtınalı bir geceydi.</span></p>
			<p class="Temel-Paragraf"><span class="Normal char-style-override-2">Attilâ, odasında sedirine uzanmış, kolları arasında çıplak ve güzel bir vücut sıkıyor, saadetini daha iyi hissetmek için gözlerini kapıyordu.</span></p>
			<p class="Temel-Paragraf"><span class="Normal char-style-override-2">Bu demir kollar arasında vücudu büsbütün yumuşayan Onorya, gözlerini pencereye dikti. Dışarının karanlıklarında sicim gibi kıvrılan yıldırımları seyrediyordu.</span></p>
			<p class="Temel-Paragraf"><span class="Normal char-style-override-2">Birdenbire vücudunu bir arzu canlandırdı:  </span></p>
			<p class="Temel-Paragraf"><span class="Normal char-style-override-2">- Haydi, dedi, beni atla gezdir!</span></p>
			<p class="Temel-Paragraf"><span class="Normal char-style-override-2">Dışarıda kıyametler kopuyordu. Belki bütün ağaçlar, çadırlar, duvarlar, çatılar havaya kalkıyor, tepeler yıkılıyor, uçurumlar açılıyordu. Saray arasıra çatırdayarak sallanıyordu. Onorya’nın bu arzusu Attilâ’nın hoşuna gitti.</span></p>
			<p class="Temel-Paragraf"><span class="Normal char-style-override-2">- Kalk! dedi.</span></p>
			<p class="Temel-Paragraf"><span class="Normal char-style-override-2">Atını hazırlattı, Onorya’yı bir koluyla kucaklayarak hayvanına bindi ve ancak şimşek aydınlıklarıyla aydınlanan simsiyah boşluklarda atını dörtnala sürdü.</span></p>
			<p class="Temel-Paragraf"><span class="Normal char-style-override-2">Dik yarı inerlerken gökten yere düşer gibiydiler. Onorya gözlerini sımsıkı kapamış, başını Attilâ’nın koltuk altına doğru sokuşturmuştu.</span></p>
			<p class="Temel-Paragraf"><span class="Normal char-style-override-2">Ovada at kudurdu. Attilâ tek eliyle hayvanın yelesine yapışmıştı. Her gök gürültüsünde at huylanıyor, şahlanıyor ve çıldırarak ileri atılıyordu.</span></p>
			<p class="Temel-Paragraf"><span class="Normal char-style-override-2">Onorya, bir aralık gözlerini açtı. Bir gök gürültüsü içinde, atnallarını işitmemiş, karanlıkta ovayı görmemiş, kendisini havada uçuyor zannetmişti.</span></p>
			<p class="Temel-Paragraf"><span class="Normal char-style-override-2">Attilâ, birdenbire hayvanı durdurdu ve parmağıyla Onorya’ya bir kulübe penceresi gösterdi:</span></p>
			<p class="Temel-Paragraf"><span class="Normal char-style-override-2">- Bak, dedi, Fletra’nın halasının evi!</span></p>
			<p class="Temel-Paragraf"><span class="Normal char-style-override-2">Onorya bütün dikkatiyle baktı. Fletra’sını kaybeden ihtiyar kadın, tek başına oturuyordu. İhtiyarlamış, çok ihtiyarlamıştı. Başını önüne eğdiği için, tamamiyle beyazlanmış saçlarından başka hiçbir yeri görünmüyordu.</span></p>
			<p class="Temel-Paragraf"><span class="Normal char-style-override-2">Bir dakika durdular, baktılar ve geriye döndüler.</span></p>
			<p class="Temel-Paragraf"><span class="Normal char-style-override-2">Hava biraz iyileşmişti. Rahvan gidiyorlar ve düşünüyorlardı. Onorya, maziyi ve sergüzeştinin hârikalarını düşünüyordu. Attilâ ise istikbâli düşünüyordu.</span></p>
			<p class="Temel-Paragraf"><span class="Normal char-style-override-2">Saraya döndükleri vakit tekrar Attilâ’nın odasına girdiler. Bu vahşi gezinti Onorya’yı dirilitmişti.</span></p>
			<p class="Temel-Paragraf"><span class="Normal char-style-override-2">- Attilâ, dedi, harb edersen beni de beraber götür!</span></p>
			<p class="Temel-Paragraf"><span class="Normal char-style-override-2">Attilâ gülümsedi:</span></p>
			<p class="Temel-Paragraf"><span class="Normal char-style-override-2">- Sana bir aşk yadigârı olarak Avrupa kıt’asında hangi devleti hediye edeyim?</span></p>
			<p class="Temel-Paragraf"><span class="Normal char-style-override-2">Bu şâhâne ikram Onorya’yı çıldırttı:</span></p>
			<p class="Temel-Paragraf"><span class="Normal char-style-override-2">- Hangisini istersen... dedi.</span></p>
			<p class="Temel-Paragraf"><span class="Normal char-style-override-2">Attilâ, gayet sâde:</span></p>
			<p class="Temel-Paragraf"><span class="Normal char-style-override-2">- Sana yakında İtalya’yı hediye edeceğim! dedi. </span></p>
			<p class="Temel-Paragraf"><span class="Normal char-style-override-2">Onorya’yı kucakladı ve yeni hedefini zevkle tahayyül edebilmek için gözlerini kapadı.</span></p>
			<div class="footnotes">
				<div class="footnote">
					<p class="Temel-Paragraf"><a class="footnote-anchor" href="#footnote-237-1-backlink" id="footnote-237-1">1</a><span class="Normal char-style-override-2">	 Müverrih Prisküs’ün Extrait’lerinden, s. 56.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-2-backlink" id="footnote-237-2">2</a><span class="Normal char-style-override-2">	 Müverrih Jurnades’den.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-3-backlink" id="footnote-237-3">3</a><span class="Normal char-style-override-2">	 Lafonten’in: “Attilâ le fleau des rats — Attilâ, farelerin belâsı!” mısraı meşhurdur. P. S.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-4-backlink" id="footnote-237-4">4</a><span class="Normal char-style-override-2">	 Prisküs’ten: s. 50/51.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-5-backlink" id="footnote-237-5">5</a><span class="Normal char-style-override-2">	 Prisküs’ten, s. 35.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-6-backlink" id="footnote-237-6">6</a><span class="Normal char-style-override-2">	 Herodot, 1. iv, c. 76 -77; Prisküs, s. 33.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-7-backlink" id="footnote-237-7">7</a><span class="Normal char-style-override-2">	 Bu, Karadağ ormanlarıdır.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-8-backlink" id="footnote-237-8">8</a><span class="Normal char-style-override-2">	 Amédé Thierry, Roma İdaresi Altında Gol Târihi; 3. Cilt, 6. bap.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-9-backlink" id="footnote-237-9">9</a><span class="Normal char-style-override-2">	 Bu nutuk müverrih Jurnades’ten aynen iktibas edilmiştir.</span></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-237-10-backlink" id="footnote-237-10">10</a><span class="Normal char-style-override-2">	Amedee Thierry, Histoire d’Attilâ. </span></p>
				</div>
			</div>
		</div>
	</body>
</html>