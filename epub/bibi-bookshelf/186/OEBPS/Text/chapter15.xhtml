<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 id="toc12" style="page-break-before:always"><a id="bookmark14"></a>ON ÜÇÜNCÜ BÖLÜM</h2>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="margin-left:0;margin-right:0;text-indent:24.188976px;text-align:left">Farları parlayan iri cüsseli Man tankı tangırdayarak Gabriel Baines ve Annette Golding'in yanına yaklaştı ve hıçkırarak durdu. Taretin kapağı açıldı ve içerideki Man ihtiyatla etrafa bakındı.</p>

  <p class="Standard" style="margin-left:0;margin-right:0;text-indent:24.0px;text-align:left">Çevredeki karanlıktan Dr. Mary Rittersdorf'un lazer saldırısı gelmedi. Belki, diye düşündü Gabriel Baines umutla, Bayan Rittersdorf Kutsal Üçlü'nün gökyüzüne ateşten harflerle yazdığı talebe uymuştur. Her halükârda, bu Ignatz Ledebur'un kendisi ve Annette için vadettiği fırsat olmalıydı.</p>

  <p class="Standard" style="margin-left:0;margin-right:0;text-indent:24.0px;text-align:left">Çevik bir hareketle ayağa fırlayıp Annette'i de kaldırdı ve Man tankının yanma koştu. Şoför içeri girmelerine yardım etti ve kapağı arkalarından gümbürtüyle kapattı. Üçü, tankın daracık kumanda kabininde nefes nefese, ter içinde yere uzandılar.</p>

  <p class="Standard" style="margin-left:0;margin-right:0;text-indent:24.0px;text-align:left">Kurtulduk, diye kendine bilgi verdi Gabriel Baines. Ama bundan neşe duymuyordu. Önemli değildi; büyük tabloya bakıldığında başardıkları işin hiçbir hükmü yoktu. Ama gene de bir şeydi. Uzanıp kolunu Annette'in omzuna attı.</p>

  <p class="Standard" style="margin-left:0;margin-right:0;text-indent:24.0px;text-align:left">"Siz Golding ve Baines misiniz?" dedi Man. "Konsey üyeleri?"</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," dedi Annette.</p>

  <p class="Standard" style="margin-left:0;margin-right:0;text-indent:24.0px;text-align:left">"Howard Straw ikinizi de bulmamı emretmişti," dedi Man, kumanda aletlerinin başına oturup tankı harekete geçirirken. "Sizi Adolfkent'e götürmem gerekiyormuş; kabilelerarası divanın toplantısı varmış, Straw toplantıda bulunmanız gerektiğini söylüyor."</p>

  <p class="Standard" style="margin-left:0;margin-right:0;text-indent:24.0px;text-align:left">Yani, diye düşündü Gabriel Baines, Howard Straw oyumuza ihtiyaç duyduğu için hayatta kalıyoruz; Mary Rittersdorf gün ışır ışımaz bizi yakalayamayacak. İronik bir durum. Ama bu gene de kabileler arasındaki bağın gücünü gösteriyordu. Bağ hayat veriyordu, hem de hepsine. Aşağılık Heblere bile.</p>

  <p class="Standard" style="margin-left:0;margin-right:0;text-indent:24.0px;text-align:left">Adolfkent'e vardıklarında merkezdeki büyük taş binada tanktan indiler. Gabriel Banies ve Annette tanıdık merdivenlerden çıktılar. İkisi de konuşmuyordu; açık havada saatler boyu yatmanın pisliği ve yorgunluğu, muhabbet edecek hal bırakmamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Bize toplantı değil altı saat uyku gerek, diye düşündü Baines. Bu toplantının amacı neydi acaba? Ay zaten Arz'lı istilacılara karşı elinden geldiği kadarıyla direnerek eyleme geçmemiş miydi? Daha ne yapılabilirdi ki?</p>

  <p class="Standard" style="margin-left:0;margin-right:0;text-indent:24.0px;text-align:left">Konsey salonunun hemen dışında, Gabriel Baines durakladı. "Önce simulakrumumu yollasam iyi olacak," dedi Annette'e. Özel anahtarıyla, Man yapımı simulakrumunu (ki bu simulakruma sahip olmak kanunen hakkıydı onun) sakladığı dolabı açtı. "Belli mi olur." Bayan Rittersdorf'un elinden yeni kurtulmuşken, tam şu anda ölmek yazık olurdu doğrusu.</p>

  <p class="Standard" style="margin-left:0;margin-right:0;text-indent:24.0px;text-align:left">"Ah siz Paralar," dedi Annette, çaresiz bir alayla.</p>

  <p class="Standard" style="margin-left:0;margin-right:0;text-indent:24.0px;text-align:left">Mekanizmasını çalıştırınca, Gabriel Baines simulakrumu canlanıverdi. "İyi günler efendim." Sonra Annette'e başıyla selam verdi. "Bayan Golding. İçeri giriyorum efendim." Kibarca selam vererek yanlarından geçti ve sarsak ama seri hareketlerle konsey salonuna girdi.</p>

  <p class="Standard" style="margin-left:0;margin-right:0;text-indent:24.0px;text-align:left">"Bütün bu olanlardan bir şeyler öğrenemedin mi?" diye sordu Annette Golding Gabriel Baines'e, simulakrumun dönüp rapor vermesini beklerlerken.</p>

  <p class="Standard" style="margin-left:0;margin-right:0;text-indent:24.0px;text-align:left">"Nasıl yani?"</p>

  <p class="Standard" style="margin-left:0;margin-right:0;text-indent:24.0px;text-align:left">"Mükemmel savunma yoktur. Koruma diye bir şey yoktur. Hayatta olmak, tehlikelere açık olmaktır; hayatın doğasında var tehlike; yaşamak böyle bir şey."</p>

  <p class="Standard" style="margin-left:0;margin-right:0;text-indent:24.0px;text-align:left">"Ama," dedi Baines uyanık bir tavırla, "kendini korumak için elinden geleni de yapmalısın." Denemekten zarar gelmezdi ki! Bu da yaşamın bir parçasıydı ve her canlı mahluk durmadan kendi canını korumaya çalışırdı.</p>

  <p class="Standard" style="margin-left:0;margin-right:0;text-indent:24.0px;text-align:left">Baines simulakrumu geri dönüp resmi raporunu verdi: "Öldürücü gaz yok, tehlikeli oranda elektrik yok, su sürahisinde zehir yok, lazer silahlan için kullanılabilecek gözetleme delikleri yok. Güvenle girebileceğiniz önerisini ilgilerinize sunarım." Görevini tamamlamış olduğu için durdu... Ama sonra, Baines'i hayrete düşürerek yeniden çalışmaya başladı: "Ancak, divan salonunda benden başka bir simulakrum daha olduğu gerçeğine dikkatinizi çekmek isterim. Bu simulakrumdan da hiç hoşlanmadım, hiç."</p>

  <p class="Standard" style="margin-left:0;margin-right:0;text-indent:24.0px;text-align:left">"Kim?" dedi Baines şaşkınlıkla. Güvenlik için pahalı bir sim kullanmak ancak bir Paranın yapabileceği bir şeydi ve divandaki tek Para delegesi de kendisiydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Divana hitap edecek kişi," diye cevap verdi Baines simulakrumu. "Delegelerin dinlediği şahıs bir simulakrum."</p>

  <p class="Standard" style="margin-left:0;margin-right:0;text-indent:24.0px;text-align:left">Gabriel Baines kapıyı aralayarak içeriye göz attı; diğer delegeler çoktan toplanmışlardı ve karşılarında Marry Rittersdorf'un yanındaki adam, CIA ajanı Mageboom vardı; çamur-hamura göre bu adam, Mary Rittersdorf kocasına, Man tankına ve kendisiyle Annette Golding'e lazer tabancasıyla saldırırken ona eşlik etmekteydi. Mageboom ne yapıyordu burada? Baines simulakrumu işe yaramıştı demek ki.</p>

  <p class="Standard" style="margin-left:0;margin-right:0;text-indent:24.0px;text-align:left">Aklı aksini söylese, tüm içgüdüleri buna karşı çıksa da, Gabriel Baines yavaşça divan salonuna girip yerine oturdu.</p>

  <p class="Standard" style="margin-left:0;margin-right:0;text-indent:24.0px;text-align:left">Bir de, diye düşündü, Dr. Rittersdorf saklandığı delikten çıkıp hepimizi vursa tamam olacak.</p>

  <p class="Standard" style="margin-left:0;margin-right:0;text-indent:24.0px;text-align:left">"İzin verin açıklayayım," dedi Mageboom simulakrumu Baines ve Annette Golding yerlerine oturur oturmaz. "Ben Chuck Rittersdorf um ve bu simulakrumu Alfa IIIM2 üzerinde yakında bir yerden, Bunny Hentman'ın sistemlerarası gemisinden yönetiyorum. Gemiyi görmüşsünüzdür; üstünde tavşan resmi olan gemi."</p>

  <p class="Standard" style="margin-left:0;margin-right:0;text-indent:24.0px;text-align:left">"Yani, Arz istihbarat teşkilatının, CIA'nın temsilcisi değilsiniz demek," dedi Howard Straw.</p>

  <p class="Standard" style="margin-left:0;margin-right:0;text-indent:24.0px;text-align:left">"Doğru," dedi Mageboom simulakrumu. "Bu aletin kontrolünü en azından geçici olarak CIA'nın elinden aldık. Şimdi size elimden geldiğince hızlı bir şekilde, Alfa III M2'deki bütün kabileler için en hayırlısı olduğuna inandığımız öneriyi sunuyorum. Aydaki en üst yönetici organ olarak, derhal Alfalılan resmi bir şekilde gelip sizi ilhak etmeye davet etmelisiniz. Size hasta olarak değil meşru yerleşimciler olarak davranacaklarını garanti ediyorlar. Bu ilhak Hentman'ın gemisi aracılığıyla sağlanabilir, çünkü şu anda üst düzey iki Alfa yöneticisi..."</p>

  <p class="Standard" style="margin-left:0;margin-right:0;text-indent:24.0px;text-align:left">Simulakrum titredi, sarsıldı ve sustu.</p>

  <p class="Standard" style="margin-left:0;margin-right:0;text-indent:24.0px;text-align:left">"Bozuldu," dedi Howard Straw ayağa fırlayarak.</p>

  <p class="Standard" style="margin-left:0;margin-right:0;text-indent:24.0px;text-align:left">Mageboom simulakrumu birdenbire tekrar konuşmaya başladı: "Bzzzzzimus. Kadraks an vigdum nidddd." Kollarını çırpıp kafasını sallayarak, "Ib srbn dngmmmmmm çat!'</p>

  <p class="Standard" style="margin-left:0;margin-right:0;text-indent:24.0px;text-align:left">Rengi solan Howard Straw gergin bir şekilde simi izledi, sonra Gabriel Baines'e dönüp, "VIA Arz'dan Hentman gemisine yapılan hiperuzay yayınına girdi," dedi. Hemen elini beline atıp silahını çekti, bir gözünü kısıp nişan aldı.</p>

  <p class="Standard" style="margin-left:0;margin-right:0;text-indent:24.0px;text-align:left">"Şimdi söylediklerim," dedi Mageboom simulakrumu, biraz daha telaşlı ve tiz bir sesle, "haince bir tuzak ve saçmasapan bir hayal olduğu için dikkate alınmamalıdır. Alfa III M2' nin Alfa imparatorluğunun sözümona korumasına sığınması intihardır, çünkü her şeyden önce..."</p>

  <p class="Standard" style="margin-left:0;margin-right:0;text-indent:24.0px;text-align:left">Howard Straw simulakrumu tek atışta susturdu; hayati mekanizmalarının bulunduğu kafasını delip geçen atış, simulakrumu yere serdi. Salon sessiz kaldı. Simulakrum kıpırdamadı.</p>

  <p class="Standard" style="margin-left:0;margin-right:0;text-indent:24.0px;text-align:left">Bir süre sonra Howard Straw silahını yerine koyup titreyerek oturdu. "CIA San Francisco'dan Rittersdorf'un yayınını kesmeyi başardı," dedi; buna hiç gerek yoktu çünkü Heb Jacob Simion dahil tüm delegeler birinci elde olaylara tanık olmuşlardı zaten. "Ancak biz Rittersdorf'un teklifini duyduk, önemli olan da bu." Masadakilere baktı. "Acele etsek iyi olacak. Oylayalım."</p>

  <p class="Standard" style="margin-left:0;margin-right:0;text-indent:24.0px;text-align:left">"Rittersdorf'un önerisini kabul etme yönünde oy kullanıyorum," dedi Gabriel Baines; bir yandan da, kıl payı kurtulduklarını, Straw hızlı davranmasa yeniden Arz kontrolüne geçen simulakrumun patlayıp hepsini öldürebileceğini düşünüyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Katılıyorum," dedi Annette Golding çok gergin bir tavırla.</p>

  <p class="Standard" style="margin-left:0;margin-right:0;text-indent:24.0px;text-align:left">Tüm oylar alındığında, acılar içindeki Dep Dino Watters hariç herkesin önerinin lehinde olduğu görüldü.</p>

  <p class="Standard" style="margin-left:0;margin-right:0;text-indent:24.0px;text-align:left">"Neyin var senin?" diye sordu Gabriel Baines Depe merakla.</p>

  <p class="Standard" style="margin-left:0;margin-right:0;text-indent:24.0px;text-align:left">Her zamanki çınlayan, ümitsiz sesiyle, "Bence durum ümitsiz," dedi Dep. "Arz savaş gemileri çok yakında. Manların kalkanı o kadar dayanamaz. Ya da Hentman'ın gemisiyle temasa geçmeyi başaramayacağız. Bir şeyler mutlaka yolunda gitmeyecek ve Arzlılar bizi yok edecekler. Üstelik," diye ekledi, "toplantının başından beri karın ağrısı çekiyorum. Galiba kanser oldum."</p>

  <p class="Standard" style="margin-left:0;margin-right:0;text-indent:24.0px;text-align:left">Howard Straw bir düğmeye bastı, bir divan görevlisi portatif telsiz vericisini getirdi. "Hentman'ın gemisiyle temasa geçiyorum," dedi Straw vericiyi açarak.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">Arz'daki örgütünün kalıntılarıyla görüşen Bunny Hentman, başım kaldırıp bitkin bir ifadeyle, "Olan şu," dedi Chuck Rittersdorf a. "Şu London denen herif, CIA'nın San Francisco bölge başkanı ve Elwood'un üstü olan adam, olup biteni fark etmiş; simin yaptıkları gözlüyormuş, herhalde ben kaçtığım için durumdan zaten şüpheleniyordu."</p>

  <p class="Standard" style="margin-left:0;margin-right:0;text-indent:24.0px;text-align:left">"Elwood ölmüş mü?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır, sadece S.F. karargâhında gözaltında. Kontrol tekrar Petri'ye geçmiş." Hentman ayağa kalkıp Arz'la bağlantıyı geçici olarak kapattı. "Ama Mageboom'un kontrolünü zamanında ele geçiremediler."</p>

  <p class="Standard" style="margin-left:0;margin-right:0;text-indent:24.0px;text-align:left">"Çok iyimsersin," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Bak," dedi Hentman heyecanla. "Adolfkent'tekiler kanunen ve tıbben deli sayılabilirler, ama salak değiller, özellikle de güvenlikleriyle ilgili konularda. Öneriyi dinlediler; bahse girerim şu anda kabul yönünde oy kullanıyorlardır. Her an onlardan bir telsiz mesajı alabiliriz." Saatine baktı. "Bence on beş dakika içinde." Feld'e döndü. "Şu Alfalıları buraya getir ki, ilhak talebini hemen gemilerine iletebilsinler."</p>

  <p class="Standard" style="margin-left:0;margin-right:0;text-indent:24.0px;text-align:left">Feld hemen dışarı fırladı. Hentman bir an durduktan sonra içini çekerek yerine oturdu.</p>

  <p class="Standard" style="margin-left:0;margin-right:0;text-indent:24.0px;text-align:left">Kalın, yeşil bir Arz purosu yakan Hentman, ellerini ensesinde kavuşturarak Chuck'ı izlemeye koyuldu.</p>

  <p class="Standard" style="margin-left:0;margin-right:0;text-indent:24.0px;text-align:left">Saniyeler geçti.</p>

  <p class="Standard" style="margin-left:0;margin-right:0;text-indent:24.0px;text-align:left">"Alfa imparatorluğunun televizyon komedyenlerine ihtiyacı var mı?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Simulakrum programcılarına olduğu kadar," dedi Hentman sırıtarak.</p>

  <p class="Standard" style="margin-left:0;margin-right:0;text-indent:24.0px;text-align:left">On dakika sonra Adolfkent'ten telsiz mesajı geldi.</p>

  <p class="Standard" style="margin-left:0;margin-right:0;text-indent:24.0px;text-align:left">"Tamam," dedi Hentman Howard Straw'u dinleyip başını sallayarak. Chuck'a bir göz attı. "Nerede şu iki Alfalı? İşte vakit geldi; ya şimdi ya hiç bir zaman."</p>

  <p class="Standard" style="margin-left:0;margin-right:0;text-indent:24.0px;text-align:left">"Burada imparatorluğu temsilen bulunuyorum," dedi Alfalı RBX 303, yanında Feld ve başka bir Alfalıyla apar topar odaya dalarken. "Onlara bir kez daha hasta değil yerleşimci muamelesi görecekleri konusunda güvence verin. Bu noktayı tam olarak açıklığa kavuşturmayı şiddede arzuluyoruz. Alfa politikası..."</p>

  <p class="Standard" style="margin-left:0;margin-right:0;text-indent:24.0px;text-align:left">"Nutuk atma," dedi Hentman sözünü keserek. "Savaş gemilerini çağır ve yüzeye indir." Vericinin mikrofonunu Alfalının eline tutuşturup bezgin bir tavırla ayağa kalktı ve gelip Chuck'ın arkasında durdu. "Of," diye mırıldandı, "böyle bir zamanda son altmış yılın dış politikasının özetini yapıyor." Başını salladı. Purosu sönmüştü; büyük bir dikkatle yeniden yaktı. "Eh, sonunda en önemli sorularımızın cevaplarını öğreneceğiz."</p>

  <p class="Standard" style="margin-left:0;margin-right:0;text-indent:24.0px;text-align:left">"Hangi soruların?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Alfa imparatorluğunun televizyon komedyenlerine ve sim programcılarına ihtiyacı olup olmadığı sorusunun," dedi Hentman kısaca, sonra uzaklaşıp RBX303'ün geminin vericisi yoluyla Alfa savaş filosunu bulmaya çalışmasını izlemeye koyuldu. Elleri cebinde, purosunun dumanını üfleyerek sessizce bekledi. Bilmeyen, diye düşündü Chuck, yüzündeki ifadeden hayatlarımızın bu bağlantının kurulmasına bağlı olduğunu anlayamaz.</p>

  <p class="Standard" style="margin-left:0;margin-right:0;text-indent:24.0px;text-align:left">Heyecandan yerinde duramayan Gerald Feld, Chuck'a yaklaşıp, "Doktor Hanım nerededir şimdi?" diye sordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Aşağıda bir yerlerde dolanıyordur," dedi Chuck. Hentman'ın şu anda yüzeyden beş yüz kilometre yüksekte br yörüngeye oturmuş olan gemisinin, telsiz hariç, ayın yüzeyinde olup bitenlerle bir ilgisi kalmamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">"Bir şey yapamaz artık, değil mi?" dedi Feld. "Anlaşmayı bozmak için yani, isterdi tabii..."</p>

  <p class="Standard" style="margin-left:0;margin-right:0;text-indent:24.0px;text-align:left">"Karım, ya da eski karım, şu anda korku içinde bir kadın. Düşman bir ayda tek başına ve muhtemelen asla gelmeyecek olan bir Arz donanmasını bekliyor; durumdan da habersiz." Artık Mary'den nefret etmiyordu; başka bir çok şey gibi bu duygu da kaybolmuştu.</p>

  <p class="Standard" style="margin-left:0;margin-right:0;text-indent:24.0px;text-align:left">"Ona acıyor musun?" diye sordu Feld.</p>

  <p class="Standard" style="margin-left:0;margin-right:0;text-indent:24.0px;text-align:left">"Keşke... kader bizi böyle uzlaşmaz bir şekilde karşı karşıya getirmemiş olsaydı. Mary ile beni yani. Anlayamadığım tuhaf bir his, bana Mary ile ikimizin her şeye rağmen birlikte olabileceğimizi söylüyor. Belki yıllar sonra..."</p>

  <p class="Standard" style="margin-left:0;margin-right:0;text-indent:24.0px;text-align:left">"Gemilere ulaştı," diye haykırdı Hentman. "İş tamam." Sırıttı. "Artık fitil gibi sarhoş olabiliriz yani. Gemide bol içki var. Artık bizden beklenen hiçbir şey yok, anladınız mı, hiçbir şey. Artık Alfa imparatorluğu vatandaşıyız; yakında isim yerine plaka numaramız olacak, ama benim bir itirazım yok."</p>

  <p class="Standard" style="margin-left:0;margin-right:0;text-indent:24.0px;text-align:left">Feld'le konuşan Chuck lafım şöyle tamamladı: "Belki bir gün, bunların artık bir önemi kalmadığında, geriye bakıp engellemek için ne yapabileceğimi bulurum; Mary ile yere uzanıp birbirimize ateş etmemizi yani." Tanımadığımız bir dünyanın karanlık manzarasında, diye düşündü kendi kendine, ikimizin de vatanı olmayan, ama benim belki de hayatımın geri kalanını geçireceğim yerde. Belki Mary de öyle yapmak zorunda, diye düşündü kara kara.</p>

  <p class="Standard" style="margin-left:0;margin-right:0;text-indent:24.0px;text-align:left">"Tebrikler," dedi Hentman'a.</p>

  <p class="Standard" style="margin-left:0;margin-right:0;text-indent:24.0px;text-align:left">"Teşekkürler," dedi Hentman. Feld'e döndü: "Tebrikler Jerry."</p>

  <p class="Standard" style="margin-left:0;margin-right:0;text-indent:24.0px;text-align:left">"Teşekkür ederim," dedi Feld. "Tebrikler ve uzun ömürler," dedi sonra Chuck'a dönerek, "yurttaş Alfalı."</p>

  <p class="Standard" style="margin-left:0;margin-right:0;text-indent:24.0px;text-align:left">"Bana bir iyilik yapabilir misin acaba?" dedi Chuck Hentman'a.</p>

  <p class="Standard" style="margin-left:0;margin-right:0;text-indent:24.0px;text-align:left">"Ne istersen," dedi Hentman.</p>

  <p class="Standard" style="margin-left:0;margin-right:0;text-indent:24.0px;text-align:left">"Bana bir iniş kapsülü ödünç ver, yüzeye ineyim," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Niye? Burada çok daha güvenliktesin."</p>

  <p class="Standard" style="margin-left:0;margin-right:0;text-indent:24.0px;text-align:left">"Karımı arayacağım," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Bunu yapmak istediğinden emin misin?" diye sordu Hentman bir kaşını kaldırarak. "Hmm, yüzündeki ifadeye bakılırsa öyle. Vah zavallı çocuk. Belki onu da Alfa III M2'de seninle kalmaya ikna edebilirsin. Kabileler itiraz etmezlerse tabii. Bir de Alfa yetkilileri..."</p>

  <p class="Standard" style="margin-left:0;margin-right:0;text-indent:24.0px;text-align:left">"Adama kapsül ver de gitsin," dedi Feld. "Belli ki şu anda çok mutsuz ve seni dinleyecek hali yok."</p>

  <p class="Standard" style="margin-left:0;margin-right:0;text-indent:24.0px;text-align:left">"Pekâlâ," dedi Hentman Chuck'a, başını sallayarak. "Sana kapsülü vereceğim; yere inip istediğin aptallığı yapabilirsin. Karışmıyorum. Tabii geri döneceğini umarım, ama..." Omuz silkti. "Bu işler böyle."</p>

  <p class="Standard" style="margin-left:0;margin-right:0;text-indent:24.0px;text-align:left">"Giderken çamur-hamurunu da al," dedi Feld Chuck'a.</p>

  <p class="Standard" style="margin-left:0;margin-right:0;text-indent:24.0px;text-align:left">Yarım saat sonra Chuck kapsülü cılız kayın benzeri ağaçlar arasına park etmiş, açık havada rüzgârı koklayıp ortalığı dinlemekteydi. Küçük bir dünyaydı bu, pek bir şeyin olduğu da yoktu. Bir divan oylama yapmıştı, bir kabile koruyucu bir kalkan oluşturmuştu, bir kaç kişi de korku içinde titreyerek bekleşiyordu; ama herhalde Gandiköy'deki Heblerin yaptığı gibi, çoğunluk gündelik psikotik düzenini bozmadan hayatını sürdürmekteydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Ben deli miyim?" diye sordu Lord Koşan İstiridye'ye. Çamur-hamur suya düşkün bir türden olduğu için, on beş-yirmi metre öteye, daha rutubetli bir yere çekilmişti. "Bu yaptığım olabilecek en kötü seçenekler arasında hepsini içeren en kötü şey mi?"</p>

  <p class="Standard" style="margin-left:0;margin-right:0;text-indent:24.0px;text-align:left">" 'Deli'", dedi çamur-hamur, "kelimenin gerçek anlamıyla hukuki bir terimdir. Çok aptalca davrandığınızı düşünüyorum; Mary Rittersdorf'un sizi görür görmez muhtemelen düşmanca ve vahşice davranacağını düşünüyorum. Ama galiba siz de bunu istiyorsunuz. Yorgunsunuz. Uzun bir mücadele oldu. Size verdiğim o illegal uyarıcı ilaçların da katkısı var bunda. Sonunda sizi daha da umutsuz ve bitkin hale getirdiler. Belki de Cotton Mather Evleri'ne yerleşmelisiniz."</p>

  <p class="Standard" style="margin-left:0;margin-right:0;text-indent:24.0px;text-align:left">"O da ne?" isim bile itici gelmişti ona.</p>

  <p class="Standard" style="margin-left:0;margin-right:0;text-indent:24.0px;text-align:left">"Dep yerleşimi. Deplerle sonsuz bir karanlık içinde yaşarsınız orada." Çamur-hamurun tavrı biraz dalga geçer gibiydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Sağol," dedi Chuck alayla.</p>

  <p class="Standard" style="margin-left:0;margin-right:0;text-indent:24.0px;text-align:left">"Karınız yakında değil," dedi çamur-hamur. "En azından düşüncelerini duyamıyorum. Devam edelim."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki." Kapsüle doğru yürüdü.</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamur Chuck'ın peşinden kapsüle girerken, "Tabii şu ihtimali de göz önünde bulundurmalısınız," diye düşündü. "Karınız ölmüş de olabilir."</p>

  <p class="Standard" style="margin-left:0;margin-right:0;text-indent:24.0px;text-align:left">"Ölmüş mü!" diyerek çamur-hamura bakakaldı Chuck. "Nasıl?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bay Hentman'a sizin de söylediğiniz gibi, bu ayda bir savaş sürmekte. Bazı insanlar öldü, şükürler olsun ki sayıları çok az bunların. Ancak şiddet yoluyla ölüm ihtimali gene de çok yüksek. Mary Rittersdorf’u son gördüğümüzde, kendilerine Kutsal Üçlü diyen üç mistik ve onların o mide bulandırıcı, psikotik projeksiyonları vardı ortada. O yüzden kapsülü, üçlünün önderi Ignatz Ledebur'un -tabir yerindeyse- kedileri, karıları ve çocuklarıyla her zamanki sefaleti içinde yaşadığı Gandiköy'e yöneltmemizi öneririm."</p>

  <p class="Standard" style="margin-left:0;margin-right:0;text-indent:24.0px;text-align:left">"Ama Ledebur asla..."</p>

  <p class="Standard" style="margin-left:0;margin-right:0;text-indent:24.0px;text-align:left">"Psikoz psikozdur," dedi çamur-hamur. "Bir fanatiğe asla güven olmaz."</p>

  <p class="Standard" style="margin-left:0;margin-right:0;text-indent:24.0px;text-align:left">"Doğru," dedi Chuck hırıltılı bir sesle.</p>

  <p class="Standard" style="margin-left:0;margin-right:0;text-indent:24.0px;text-align:left">Az sonra Gandiköy'e doğru yola koyulmuşlardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Doğrusu," diye düşündü çamur-hamur, "düşünmeden edemiyorum, acaba sizin için daha iyisi karınızın..."</p>

  <p class="Standard" style="margin-left:0;margin-right:0;text-indent:24.0px;text-align:left">"Orası benim bileceğim iş," diye sözünü kesti Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Pardon," diye düşündü çamur-hamur suçlu bir tavırla; ama karanlık hislerini zihninden silmeyi başaramamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Kapsül yoluna devam ederken bir daha konuşmadılar.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">Pişmiş, eski bir yığın spagettiyi kara kafalı evcil koyunlarının önüne döken Ignatz Ledebur, kafasını kaldırdığında kapsülün kulübesinin hemen yanındaki yola indiğini gördü. Koyunlara yem vermeyi bitirdi ve ağır ağır, elinde tavayla kulübeye döndü. Türlü çeşitten kedi, ümitle peşinden koşturdu.</p>

  <p class="Standard" style="margin-left:0;margin-right:0;text-indent:24.0px;text-align:left">İçeri girdiğinde, tavayı lavaboya yığılı duran bulaşıkların arasına bıraktı, sonra durup yemek masası niyetine kullandığı kalasların üstünde uyuyan kadına baktı. Yerden bir kediyi kucağına aldı, tekrar dışarı çıktı. Geminin gelişi onu şaşırtmamıştı tabii, hayalini görmüştü bunun. Tetikte değildi, ama bu durumdan pek de hoşlanmıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Kapsülden biri insan, diğeri ise sarı ve şekilsiz iki yaratık çıktı. Çöplerin arasından güç bela geçerek Ledebur'un yanına geldiler.</p>

  <p class="Standard" style="margin-left:0;margin-right:0;text-indent:24.0px;text-align:left">"Herhalde şu anda Alfa savaş gemilerinin dünyamıza inmek üzere olduklarını söylersem," dedi Ledebur onları karşılayarak, "mutlu olursunuz." Gülümsedi, ama karşısındaki adam gülümsemesine karşılık vermedi. Sarı yığının gülümseyecek bir şeyi yoktu zaten. "Yani," dedi Ledebur biraz huzursuzca, "başarıya ulaştınız." Adamdan yükselen düşmanca hava hoşuna gitmiyordu; mistik psi güçleriyle adamın öfkesinin kırmızı, tehditkâr bir bulut gibi kafasını çevrelediğini görebiliyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Mary Rittersdorf nerede?" diye sordu adam, Chuck Rittersdorf. "Karım. Nerede olduğunu biliyor musun?" Yanındaki Ganymedeli çamur-hamura döndü. "Biliyor mu?"</p>

  <p class="Standard" style="margin-left:0;margin-right:0;text-indent:24.0px;text-align:left">"Evet Bay Rittersdorf," diye düşündü çamur-hamur.</p>

  <p class="Standard" style="margin-left:0;margin-right:0;text-indent:24.0px;text-align:left">"Karınız," dedi Ignatz Ledebur, başını sallayarak. "Zararlı işler yapıyordu. Bir Man öldürdü, üstelik..."</p>

  <p class="Standard" style="margin-left:0;margin-right:0;text-indent:24.0px;text-align:left">"Eğer karımı bana göstermezsen," dedi Chuck Rittersdorf Ledebur'a, "seni parça parça ederim." Azize doğru bir adım attı.</p>

  <p class="Standard" style="margin-left:0;margin-right:0;text-indent:24.0px;text-align:left">Elindeki kediyi panik içinde okşamayı sürdüren Ledebur, "içeri buyurup benimle bir çay içer misiniz?" dedi.</p>

  <p class="Standard" style="margin-left:0;margin-right:0;text-indent:24.0px;text-align:left">Bir an sonra kendini yerde buldu; kulakları çınlıyor, başı zonkluyordu. Zorlukla doğrulup oturarak ne olduğunu anlamaya çalıştı.</p>

  <p class="Standard" style="margin-left:0;margin-right:0;text-indent:24.0px;text-align:left">"Bay Rittersdorf size vurdu," diye açıkladı çamur-hamur. "Elmacık kemiğinin az üstüne bir kroşe."</p>

  <p class="Standard" style="margin-left:0;margin-right:0;text-indent:24.0px;text-align:left">"Tamam, tamam," dedi Ledebur boğuk bir sesle. Ağzında kan tadı vardı; tükürerek başını ovuşturmaya başladı. Maalesef onu bu konuda uyaracak bir hayal görmemişti, "içeride," dedi sonra.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck Rittersdorf adamın yanından geçip kapıya yürüdü, açıp içeri daldı. Ledebur sonunda ayağa kalkmayı başarmıştı; biraz sallandıktan sonra tökezleyerek peşine takıldı.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck içeri girdiğinde, oturma odasının kapısında durakladı; dört bir yanında kediler hoplaşıp zıplaşarak kavga ediyorlardı.</p>

  <p class="Standard" style="margin-left:0;margin-right:0;text-indent:24.0px;text-align:left">Yatağa vardığında uyuyan kadının üzerine eğilip, "Mary," dedi, "uyan." Uzanıp çıplak, gevşek kolunu tutarak sarstı. "Elbiselerini topla, gidiyoruz. Haydi!"</p>

  <p class="Standard" style="margin-left:0;margin-right:0;text-indent:24.0px;text-align:left">Ignatz Ledebur'un yatağında Elsie'nin yerini almış olan kadın gözlerini açtı; Chuck'ın yüzünü gördüğünde gözlerini kırpıştırdı ve birden uyandı. Yatakta dikilip oturdu, sonra battaniye yığınını yakalayıp sarınarak küçük, dik göğüslerini gizledi.</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamur kibarca kapının önünde duruyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Chuck," dedi Mary Rittersdorf, alçak, kendine hâkim bir sesle. "Bu eve gönüllü olarak geldim, o yüzden..."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck onu bileğinden yakalayıp yataktan aşağı çekti; battaniye düştü, bir kahve fincanı tangırdayarak yere yuvarlandı. Yatağın altına girmiş olan iki kedi korkuyla dışarı fırlayarak panik içinde Ignatz Ledebur'un yanından geçip uzaklaştılar</p>

  <p class="Standard" style="margin-left:0;margin-right:0;text-indent:24.0px;text-align:left">Mary Rittersdorf ince, düzgün ve çıplak vücuduyla kocasının karşısında durdu. "Artık işime karışacak bir konumda değilsin," dedi. Elbiselerine uzanıp bluzunu aldı, koşullar elverdiğince kendinden emin bir tavırla geri kalanlarını araştırdı. Sonra düzenli bir şekilde, birer birer giydi elbiselerini; yüzündeki ifadeye bakılırsa yapayalnız da olabilirdi.</p>

  <p class="Standard" style="margin-left:0;margin-right:0;text-indent:24.0px;text-align:left">"Alfa gemileri bu bölgeye hâkim oldu," dedi Chuck. "Manlar kalkanlarını indirip onları içeri almaya hazır. Sen bu... " Kafasıyla Ignatz Ledebur'u gösterdi. "Bu şahsın yatağında uyurken..."</p>

  <p class="Standard" style="margin-left:0;margin-right:0;text-indent:24.0px;text-align:left">"Sen de onlarla birlik misin?" diye sordu Mary soğuk bir tavırla, bluzunu iliklerken. "Tabii öyle olacak. Alfalılar ayı ele geçirdi, sen de burada onların yönetimi altında yaşayacaksın." Giyinmeyi tamamlayıp ağır ağır saçlarını taramaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Eğer Arz'a dönmeyip burada, Alfa III M2'de kalacaksan..." dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Burada kalıyorum," dedi Mary. "Çoktan kararımı verdim." Ignatz Ledebur'u işaret etti: "Onunla değil; geçici bir şeydi bu, o da biliyor. Gandiköy'de yaşayamam, bana göre bir yer değil burası, nereden bakarsam bakayım."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki nereye gideceksin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Da Vinci Tepeleri'ne," dedi Mary.</p>

  <p class="Standard" style="margin-left:0;margin-right:0;text-indent:24.0px;text-align:left">"Neden?" Hayretle kadına bakakaldı.</p>

  <p class="Standard" style="margin-left:0;margin-right:0;text-indent:24.0px;text-align:left">"Emin değilim. Daha orayı görmedim bile. Ama Manlara hayranım. Öldürdüğüm Mana bile. Hiç korkmadı, tanka koşarken ve asla yetişemeyeceğini bildiği halde bile. Hayatımda hiç böyle bir şey görmemiştim; asla."</p>

  <p class="Standard" style="margin-left:0;margin-right:0;text-indent:24.0px;text-align:left">"Manlar," dedi Chuck, "seni asla aralarına almazlar."</p>

  <p class="Standard" style="margin-left:0;margin-right:0;text-indent:24.0px;text-align:left">"Alırlar," dedi Mary sükunetle. "Kesinlikle alırlar."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck soru sorarcasına Ignatz Ledebur'a baktı.</p>

  <p class="Standard" style="margin-left:0;margin-right:0;text-indent:24.0px;text-align:left">"Alırlar," dedi Ledebur. "Karın haklı." ikimiz de, diye düşündü Ledebur, onu kaybettik. Kimse bu kadını uzun süre elinde tutamıyor. Tabiatında yok böyle bir şey, biyolojisi izin vermiyor. Dönüp kederle kulübeden çıktı ve çamur-hamurun beklediği yere doğru yürüdü.</p>

  <p class="Standard" style="margin-left:0;margin-right:0;text-indent:24.0px;text-align:left">"Galiba," diye düşündü çamur-hamur, "Bay Rittersdorf a niyetlendiği şeyin olamayacağını gösterdiniz."</p>

  <p class="Standard" style="margin-left:0;margin-right:0;text-indent:24.0px;text-align:left">"Galiba," dedi Ledebur en küçük bir heves belirtisi göstermeden.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck bembeyaz bir yüz ve asık bir suratla kapıda belirdi. Ledebur'un yanından geçip kapsüle doğru yürüdü. "Haydi gidelim," dedi çamur-hamura kabaca, omzunun üstünden.</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamur vücut yapısının elverdiğince aceleyle peşine takıldı. Kapsüle girip kapağını kapattılar ve kapsül sabah gökyüzüne doğru yükseldi.</p>

  <p class="Standard" style="margin-left:0;margin-right:0;text-indent:24.0px;text-align:left">Ignatz Ledebur bir süre onların gidişini izledi, sonra kulübeye döndü. Mary'yi buzdolabının önünde kahvaltı hazırlayacak bir şeyler ararken buldu.</p>

  <p class="Standard" style="margin-left:0;margin-right:0;text-indent:24.0px;text-align:left">Beraberce kahvaltı hazırladılar.</p>

  <p class="Standard" style="margin-left:0;margin-right:0;text-indent:24.0px;text-align:left">"Manlar," dedi Ledebur," bazı bakımlardan çok vahşidirler."</p>

  <p class="Standard" style="margin-left:0;margin-right:0;text-indent:24.0px;text-align:left">"Eee, ne olacak?" dedi Mary gülerek, alay eder gibi.</p>

  <p class="Standard" style="margin-left:0;margin-right:0;text-indent:24.0px;text-align:left">Buna verecek cevabı yoktu. Ne azizliği yardımcı oluyordu ona bu konuda, ne de hayalleri.</p>

  <p class="Standard" style="margin-left:0;margin-right:0;text-indent:24.0px;text-align:left">Uzun bir süre sonra, "Bu kapsül bizi Sol sistemine ve Arz'a götürür mü?" diye sordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Kesinlikle götürmez," dedi Lord Koşan İstiridye.</p>

  <p class="Standard" style="margin-left:0;margin-right:0;text-indent:24.0px;text-align:left">"Pekâlâ," dedi Chuck. "Bu bölgede bekleyen bir Arz savaş gemisi bulacağım. Arz'a dönüp yetkililer bana nasıl bir ceza layık görürlerse onu çekeceğim ve Joan Trieste ile bir ilişki kurmaya çalışacağım."</p>

  <p class="Standard" style="margin-left:0;margin-right:0;text-indent:24.0px;text-align:left">"Cezanız muhtemelen ölüm cezası olacağı için," dedi çamur-hamur, "Joan Trieste ile bir ilişki kurmanız pek muhtemel değil."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki sen ne öneriyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Asla kabul etmeyeceğiniz bir şey."</p>

  <p class="Standard" style="margin-left:0;margin-right:0;text-indent:24.0px;text-align:left">"Sen gene de söyle," dedi Chuck. "Bu koşullar altında hiçbir şeye hayır diyemem."</p>

  <p class="Standard" style="margin-left:0;margin-right:0;text-indent:24.0px;text-align:left">"Bence -öhhö. Biraz sakil bir durum bu. Doğru kelimeleri seçmeliyim. Karınızı size bir dizi psikolojik test yapmaya ikna etmelisiniz."</p>

  <p class="Standard" style="margin-left:0;margin-right:0;text-indent:24.0px;text-align:left">Bir süre sonra, "Hangi yerleşime uyacağımı anlamak için mi?" diyebildi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," dedi çamur-hamur isteksizce. "Fikrim bu. Tabii bu psikotik olduğunuz anlamına gelmiyor; sadece kişiliğinizin en genel anlamda hangi yöne doğru..."</p>

  <p class="Standard" style="margin-left:0;margin-right:0;text-indent:24.0px;text-align:left">"Ya testler böyle bir yön göstermezse? Ne nevroz, ne gizli bir psikoz, ne karakter bozukluğu, ne de psikopatça eğilimler? O zaman ne yaparım?" Test sonuçlarının ne olacağını sezebiliyordu, ama bununla övünecek hali yoktu; o noktayı geçmişti çoktan. Alfa III M2'deki hiçbir yerleşime ait değildi; tek başınaydı burada, toplum dışıydı, kendisine benzeyen ve ona eşlik edebilecek bir tek kişi bile yoktu.</p>

  <p class="Standard" style="margin-left:0;margin-right:0;text-indent:24.0px;text-align:left">"Karınızı öldürme yolundaki dürtünüz," dedi çamur-hamur, "gizil kalmış duygusal bir bozukluğun semptomu olabilir." Umutlu görünmeye çalışıyordu ama beceremedi. "Gene de denemeye değer," dedi ısrarla.</p>

  <p class="Standard" style="margin-left:0;margin-right:0;text-indent:24.0px;text-align:left">"Peki kendim bir yerleşim kursam nasıl olur?" dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Tek kişilik bir yerleşim mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Burada arada bir ortaya çıkan normaller de olabilir. Ruhsal bozukluklarını halleden kişiler, ya da hiç ruhsal bozukluğu olmayan çocuklar. Şimdiki durumda, aksi kanıtlanana kadar polimorf şizofren kabul ediliyor insanlar burada; bu doğru değil." Ayda kalmasının gerekebileceğini fark ettiğinden bu yana, bu konuda epey düşünmüştü. "Bunlar benim yanıma gelirler. Zaman içinde."</p>

  <p class="Standard" style="margin-left:0;margin-right:0;text-indent:24.0px;text-align:left">"Bu ayın ormanında, pastadan bir ev," diye düşündü çamur-hamur. "Siz de içinde gelip geçenleri tuzağa düşürmek için bekleyeceksiniz. Özellikle de çocukları." Güldü. "Kusura bakmayın. Dalga geçilecek bir konu değil, özür dilerim."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck cevap vermeyerek kapsülü yükseltmeyi sürdürdü.</p>

  <p class="Standard" style="margin-left:0;margin-right:0;text-indent:24.0px;text-align:left">"Gidip kendi yerleşiminizi kurmadan önce," diye düşündü çamur-hamur, "testleri deneyecek misiniz?"</p>

  <p class="Standard" style="margin-left:0;margin-right:0;text-indent:24.0px;text-align:left">"Peki," dedi Chuck. Bunu istemek mantıksız gelmemişti ona.</p>

  <p class="Standard" style="margin-left:0;margin-right:0;text-indent:24.0px;text-align:left">"Karşılıklı düşmanlığınız göz önünde bulundurulursa, karınız testleri yansız olarak yapabilir mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Herhalde." Değerlendirme rutin bir işti, yorum gerektirmiyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Ben aracınız olacağım," dedi çamur-hamur. "Sonuçlar alınana kadar karşılaşmanız gerekmeyecek."</p>

  <p class="Standard" style="margin-left:0;margin-right:0;text-indent:24.0px;text-align:left">"Sağol," dedi Chuck içten bir şükranla.</p>

  <p class="Standard" style="margin-left:0;margin-right:0;text-indent:24.0px;text-align:left">"Biraz küçük ihtimal, ama faydalı olabilecek bir fikrim daha var," diye düşündü çamur-hamur. "Gerçekleşmesi çok zaman alabilir, ama olursa mükemmel bir hasat alınabilir. " Düşüncenin sonuna atladı: "Belki Mary'yi de testleri kendisine uygulamaya ikna edebilirsiniz."</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">Bu fikir Chuck'a müthiş bir sürpriz olmuştu. Hızla çalışan, çözümleyip kendine bakan zihni, sonuç ne olursa olsun faydasının ne olacağını göremiyordu bir kere. Çünkü bu ayın sakinleri tedavi görmeyeceklerdi; bu kesindi, hem de kendi eylemleri sayesinde. Eğer Mary testlerin sonunda -tahmin ettiği gibi- ciddi bir şekilde rahatsız çıkarsa, öyle kalacaktı, nasılsa öyle olmaya devam edecekti. Bir psikiyatrist devreye girip onu kurcalamaya başlamayacaktı. Öyleyse çamur-hamur "mükemmel bir hasat" derken neyi kastediyordu?</p>

  <p class="Standard" style="margin-left:0;margin-right:0;text-indent:24.0px;text-align:left">Bu süratli düşünceleri algılayan çamur-hamur, "Varsayalım karınız test sürecinin sonunda kişiliğinde ciddi bir manik eğilim olduğunu saptadı," dedi. "Benim amatör analizim öyle gösteriyor, muhtemelen kendisi de öyle düşünüyor. Onun bunu fark etmesi, yani Howard Straw ya da o vahşi tankçılar gibi bir Man olduğunu anlaması, şu gerçekle yüzleşmesini sağlayacak..."</p>

  <p class="Standard" style="margin-left:0;margin-right:0;text-indent:24.0px;text-align:left">"Yani bunun onu alçakgönüllü bir şekilde bir şeyleri kabule zorlayacağını mı sanıyorsun? Kendinden daha az emin olacağını mı?" Çamur-hamur insan doğasından habersizdi belli ki, özellikle de Mary Rittersdorf'un doğasından. Manikler ve Paralar için, kendinden şüphe etmek söz konusu bile olamazdı; tüm duygusal yapıları bir kesinlik duygusu üzerine kuruluydu onların.</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamurun bu naif bakışı doğru olsa, psikolojik açıdan rahatsız bir kişinin kendi rahatsızlığını anlayıp kabul etmesi için test sonuçlarını görmesi yeterli olsa, ne kolay olurdu işler. Aman tanrım, diye düşündü Chuck. Çağdaş psikiyatri ilmi bir şeyi kanıtladıysa, o da budur herhalde. Nasıl kalp hastası olduğunuzu bilmeniz kalbinizi aniden düzeltmiyorsa, ruh hastası olduğunuzu bilmeniz de sizi iyileştirmez.</p>

  <p class="Standard" style="margin-left:0;margin-right:0;text-indent:24.0px;text-align:left">Aslında tam tersi geçerli olacaktı bunun. Kendine benzeyenlerin yerleşimindeki yoldaşlık duygusu, onun ruhsal durumunu sonsuza kadar sabit hale getirecekti. Manik eğilimleri toplumsal onay görecekti. Muhtemelen Howard Straw'un metresi olacak, hatta zamanla yüce kabilelerarası divanda onun yerini alacaktı. Da Vinci Tepeleri'nde çevresindekilerin üstüne basa basa iktidara tırmanacaktı.</p>

  <p class="Standard" style="margin-left:0;margin-right:0;text-indent:24.0px;text-align:left">"Gene de," diye ısrar etti çamur-hamur, "size testleri uygulamasını istediğimde aynı şeyi kendisine de yapmasını rica edeceğim. Bundan iyi bir şeylerin çıkacağına inanıyorum hâlâ. Kendini bil, eski bir Arz deyişi değil midir? Sizin o çok övdüğünüz klasik Yunan çağından kalma? Kendini bilmenin sizin gibi telepat olmayan bir türün ruhunu yeniden şekillendirmesi için bir silah olacağına inanmadan edemiyorum, ta ki..."</p>

  <p class="Standard" style="margin-left:0;margin-right:0;text-indent:24.0px;text-align:left">"Ta ki ne?"</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamur sustu; belli ki iş oraya vardığında kendisi de bilmiyordu cevabını.</p>

  <p class="Standard" style="margin-left:0;margin-right:0;text-indent:24.0px;text-align:left">"Testleri yaptır ona," dedi Chuck. O zaman görürüz. Kimin haldi olduğunu göreceğiz, diye düşündü. Çamur-hamurun haklı çıkacağını umuyordu içinden.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">O gece, Da Vinci Tepeleri'nde çok geç bir saatte, Lord Koşan İstiridye uzun müzakereler sonucunda, Dr. Mary Rittersdorf u kendisine eksiksiz bir psikolojik profil testleri dizisi uygulamaya, sonra da aynı testleri profesyonel yetkisi dahilinde, kocasına da uygulamaya ikna etti.</p>

  <p class="Standard" style="margin-left:0;margin-right:0;text-indent:24.0px;text-align:left">Divanın Man temsilcisi Howard Straw'un zevkle, ama karmaşık bir şekilde döşenmiş evinde, üçü karşı karşıya oturmuşlardı. Straw geri planda kalmayı tercih etmişti; olup bitenler onu çok eğlendiriyordu, ama esas olarak ilgisizdi ve aşağılıyordu onları. Oturmuş pastel boya ile Mary'nin bir dizi portresini yapıyordu süratle; bir sürü yaratıcı ve sanatkârane faaliyet alanından biriydi bu da onun, bu karmaşa döneminde, Alfa savaş gemileri aya birer birer inerken bile resim yapmaktan vazgeçmiyordu. Tipik bir Man'dı Straw, her işe bulaşmaktan geri durmuyordu, çok yönlüydü.</p>

  <p class="Standard" style="margin-left:0;margin-right:0;text-indent:24.0px;text-align:left">Test sonuçlarını Straw'un el yapımı şık tahta-ferforje masasının üstüne yayan Mary, "Kabul etmesi çok güç," dedi, "ama iyi bir fikirmiş bu. ikimize bu standart psikolojik profil testlerini uygulamak yani. Açıkçası, sonuçlar beni şaşırttı. Belli ki, aslında söylemeye bile gerek yok, kendime düzenli aralıklarla uygulamalıymışım bunları - hele sonuçlara bakılacak olursa..." Geriye yaslandı; beyaz balıkçı yaka kazağı ve Titan og-metal pantolonu ile çok ince ve zarif görünüyordu. Bir sigara çıkarıp titreyen parmaklarıyla yaktı. "Sende en küçük bir ruhsal bozukluk izi yok hayatım," dedi karşısında oturan Chuck'a. "Yeni yılın kutlu olsun." Donuk bir şekilde gülümsedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Ya sen?" diye sordu Qhuck; gerginlikten boğazı kurumuştu ve kalbi sıkışıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Manlıkla ilgim bile yokmuş. Aslında tam tersi; bende panikli bir depresyon varmış. Ben Depim." Gülümsemeyi sürdürdü: Ne kadar çaba sarfettiği ortadaydı, Chuck cesaretini takdir etti eski karısının. "Seni gelirin konusunda sürekli sıkıştırmam -kesinlikle depresyonun ürünü, her şeyin kötüye gittiği ve hemen bir şeyler yapmazsak başımıza bir felaket geleceği yolundaki hayallerim yüzündenmiş." Sigarasını söndürüp hemen ardından bir yenisini yaktı, sonra Howard Straw'a dönüp, "Sen ne diyorsun buna?" diye sordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Demek," dedi Straw her zamanki empati yoksunluğuyla, "artık burada yaşamayacakmışsın; seni Cotton Mather Evleri'ne yerleştiririz. Şen çocuk Dino Watters ve benzerlerinin yanma." Kıkırdadı. "Senin de hemen göreceğin gibi, bazıları ondan da beter. Burada birkaç gün takılabilirsin tabii, ama sonra kesinlikle gitmelisin. Bizden değilsin." Sonra, daha yumuşak bir tonla ekledi: "ARZPLAN'a bu iş için, şu Elli Dakika Operasyonu için baş vurduğunda şu anı öngörebilseydin, bir daha düşünürdün herhalde. Haksız mıyım?" Delici bakışlarla baktı Mary'ye.</p>

  <p class="Standard" style="margin-left:0;margin-right:0;text-indent:24.0px;text-align:left">Mary cevap vermeden omuz silkti. Sonra hepsini şaşırtarak birden ağlamaya başladı. "Tanrım, o lanet olası Deplerle yaşamak istemiyorum ben," diye fısıldadı. "Arza döneceğim." Chuck'a döndü. "Ben dönebilirim, ama sen dönemezsin; burada kalıp senin gibi kendime bir kovuk bulmak zorunda değilim."</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamurun düşünceleri Chuck'a ulaştı: "Sonuçları aldığınıza göre, ne yapmayı düşünüyorsunuz Bay Rittersdorf?"</p>

  <p class="Standard" style="margin-left:0;margin-right:0;text-indent:24.0px;text-align:left">"Kendi yerleşimimi kuracağım," dedi Chuck. "Adını Thomas Jeffersonkent koyarım. Mather Depti, Da Vinci Mandı, Adolf Hitler Paraydı, Gandi Hebdi. Jefferson ise..." Doğru kelimeyi aradı. "Norm. Evet, Thomas Jeffersonkent olacak, Norm yerleşimi. Şimdilik tek kişilik bir yerleşim, ama gelecek için büyük umutları var." En azından kabilelerarası yüce divana temsilci seçme sorunu otomatik olarak çözülüyor, diye düşündü kendi kendine.</p>

  <p class="Standard" style="margin-left:0;margin-right:0;text-indent:24.0px;text-align:left">"Sen salağın tekisin," dedi Howard Straw aşağılayarak. "Kimse senin yerleşimine gelmez. Hayatını tek başına geçirirsin; altı haftaya kalmaz kafayı yemiş olursun ve hangisi olursa olsun diğer yerleşimlerden birine sığınmaya çalışırsın -burası hariç tabii."</p>

  <p class="Standard" style="margin-left:0;margin-right:0;text-indent:24.0px;text-align:left">"Belki," dedi Chuck başını sallayarak. Ama Straw kadar emin değildi bundan. Annette Golding’i düşünüyordu mesela. Onun örneğinde işi zor değildi, akli davranmaya, dengeli bir bakışa o kadar yakındı ki. ikisinin arasında neredeyse hiçbir fark yoktu. Böyle bir kişi varsa, muhakkak başkaları da vardı, içindeki his, ona Thomas Jeffersonkent'in tek sakini olmayacağını söylüyordu. Ama öyle olsa bile...</p>

  <p class="Standard" style="margin-left:0;margin-right:0;text-indent:24.0px;text-align:left">Bekleyebilirdi. Ne kadar olursa olsun. Kendi yerleşimini kurarken yardım da alabilirdi; zaten şimdiden Para temsilcisi Gabriel Baines ile iyi bir ilişki kurmuştu -bu da az şey değildi doğrusu. Eğer Baines ile geçinebiliyorsa, başka kabilelerle de geçinebilirdi; muhtemelen Straw gibi Manlar ve Ignatz Ledebur gibi pis kokulu, çürümüş, sorumluluk duygusundan bihaber Hebler hariç.</p>

  <p class="Standard" style="margin-left:0;margin-right:0;text-indent:24.0px;text-align:left">"Hastayım galiba," dedi Mary dudakları titreyerek. "Gelip beni Cotton Mather Evleri'nde ziyaret eder misin Chuck? Hayatımın geri kalanını etrafımda Deplerle geçirmeye mecbur muyum?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hani..."</p>

  <p class="Standard" style="margin-left:0;margin-right:0;text-indent:24.0px;text-align:left">"Arz'a dönemem; eğer hastaysam dönemem. Bu testlere bakılırsa da..."</p>

  <p class="Standard" style="margin-left:0;margin-right:0;text-indent:24.0px;text-align:left">"Tabii," dedi Chuck. "Sevinerek ziyaret ederim." Zaten zamanının büyük kısmını başka yerleşimlerde geçirmeyi planlıyordu. Böylece Howard Straw'un kehanetini de boşa çıkaracaktı. Sadece bu yolla da değil tabii.</p>

  <p class="Standard" style="margin-left:0;margin-right:0;text-indent:24.0px;text-align:left">"Bir daha sporlandığımda," diye düşündü çamur-hamur, "çok sayıda ben olacağım; bazılarımız Thomas Jeffersonkent'e yerleşmekten mutlu oluruz. Bir dahaki sefere de yanan arabalardan uzak dururuz."</p>

  <p class="Standard" style="margin-left:0;margin-right:0;text-indent:24.0px;text-align:left">"Sağol," dedi Chuck. "Seni sevinçle kabul ederim. Hepinizi."</p>

  <p class="Standard" style="margin-left:0;margin-right:0;text-indent:24.0px;text-align:left">Howard Straw'un manik, alaycı kahkahası odayı doldurdu; bu fikir onun kinik zihnine çok eğlenceli gelmişti herhalde. Ama kimse ona aldırmadı. Straw omuz silkerek resmine geri döndü.</p>

  <p class="Standard" style="margin-left:0;margin-right:0;text-indent:24.0px;text-align:left">Dışarıda, bir savaş gemisinin iniş roketleri gürledi; gemi ustaca yere kondu. Alfalıların Da Vinci Tepeleri'ni istilası, gecikerek de olsa başlıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Ayağa kalkıp ön kapıyı açan Chuck Rittersdorf, gecenin karanlığına çıkarak, izlemeye ve dinlemeye başladı. Bir süre sigarasını içerek tek başına durdu; giderek yere yaklaşan gemilerin sesleri durdu, kalıcı bir sessizlik ortalığı kapladı. Gemilerin tekrar havalanması çok uzun bir süre alacaktı, belki de kendisi oradan gidene kadar sürecekti bu. Howard Straw'un kapısının önünde, karanlıkta dururken bundan emin gibiydi.</p>

  <p class="Standard" style="margin-left:0;margin-right:0;text-indent:24.0px;text-align:left">Birden arkasındaki kapı açıldı. Karısı, ya da daha doğrusu eski karısı dışarı çıktı, kapıyı kapatıp yanında durdu. Konuşmadı. Beraberce inişe geçen Alfa savaş gemilerinin gürültüsünü dinleyerek, havadaki ateşten izlere hayranlıkla baktılar; ikisi de kendi düşüncelerine gömülmüştü.</p>

  <p class="Standard" style="margin-left:0;margin-right:0;text-indent:24.0px;text-align:left">"Chuck," dedi Mary. "Yapmamız gereken çok önemli bir şey daha var... Sen düşünmemişsindir, ama eğer buraya yerleşeceksek, çocukları Arz'dan getirmenin bir yolunu bulmalıyız."</p>

  <p class="Standard" style="margin-left:0;margin-right:0;text-indent:24.0px;text-align:left">"Doğru." Aslında düşünmüştü. Başını salladı. "Ama çocukları buraya getirmeyi istiyor muyuz bakalım?" Özellikle Debby'yi, diye düşündü. Çok duyarlı bir çocuktu Debby, burada yaşarsa, psikotik çoğunluğun inanç ve davranış kalıplarını devralabilirdi. Çözümü güç bir sorundu bu.</p>

  <p class="Standard" style="margin-left:0;margin-right:0;text-indent:24.0px;text-align:left">"Eğer ben hastaysam..." dedi Mary. Sözünü bitirmedi; buna gerek yoktu. Çünkü eğer o hastaysa, Debby zaten ailenin içinde sürüp giden ruhsal bozukluklara yakından maruz kalmış demekti; olan olmuştu yani.</p>

  <p class="Standard" style="margin-left:0;margin-right:0;text-indent:24.0px;text-align:left">Sigarasını karanlığa doğru fırlatan Chuck, kolunu karısının ince beline dolayıp kendine çekti; tepesini öptü, saçlarının ılık, tatlı kokusunu içine çekti. "Çocukları bu çevreye maruz bırakma riskini alacağız. Belki de buradaki diğer çocuklara emsal oluştururlar... Alfa III M2'deki ortak okula veririz onları; eğer sen razıysan ben risk almaya hazırım. Ne diyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Peki," dedi Mary dalgın dalgın. Sonra heyecanla, "Chuck," dedi, "sence ikimizin bir şansı var mı? Yani yeni bir hayat içinde... Uzun süreler bir arada olabilirsek? Yoksa sadece..." Eliyle bir işaret yaptı. "Eski kin ve şüphe dolu halimize geri mi döneriz?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bilmiyorum," dedi Chuck. İşin aslı da buydu.</p>

  <p class="Standard" style="margin-left:0;margin-right:0;text-indent:24.0px;text-align:left">"Yalan söyle bana. Yapabileceğimizi söyle."</p>

  <p class="Standard" style="margin-left:0;margin-right:0;text-indent:24.0px;text-align:left">"Yapabiliriz."</p>

  <p class="Standard" style="margin-left:0;margin-right:0;text-indent:24.0px;text-align:left">"Gerçekten mi? Yoksa yalan mı söylüyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Ben..."</p>

  <p class="Standard" style="margin-left:0;margin-right:0;text-indent:24.0px;text-align:left">"Yalan söylemiyorum de." Sesinde acil bir ton vardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Yalan söylemiyorum. Yapabiliriz. İkimiz de genciz, değişebiliriz. Paralar ve Manlar gibi katı değiliz. Haksız mıyım?"</p>

  <p class="Standard" style="margin-left:0;margin-right:0;text-indent:24.0px;text-align:left">"Haklısın." Mary bir süre sustu. "O Poli kızı, Annette Golding'i tercih etmediğinden emin misin? Doğru söyle."</p>

  <p class="Standard" style="margin-left:0;margin-right:0;text-indent:24.0px;text-align:left">"Seni tercih ediyorum." Bu defa yalan söylemiyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Peki ya Alfson'un fotoğrafını çektiği o kız? Hani Joan bilmemne... Onunla yatmıştın da üstelik."</p>

  <p class="Standard" style="margin-left:0;margin-right:0;text-indent:24.0px;text-align:left">"Gene de seni tercih ediyorum."</p>

  <p class="Standard" style="margin-left:0;margin-right:0;text-indent:24.0px;text-align:left">"Niye beni tercih ettiğini söyle," dedi Mary. "Hasta ve zalim olmama rağmen."</p>

  <p class="Standard" style="margin-left:0;margin-right:0;text-indent:24.0px;text-align:left">"Tam olarak bilmiyorum." Aslında açıklaması hiç mümkün değildi; bir sırdı bu onun için. Gene de hakikat buydu, içinde hissediyordu böyle olduğunu.</p>

  <p class="Standard" style="margin-left:0;margin-right:0;text-indent:24.0px;text-align:left">"Tek kişilik yerleşimin hayırlı olsun," dedi Mary. "Bir insan ve bir düzine çamur-hamur." Güldü. "Ne çılgın bir yer! Evet, çocuklarımızı buraya getirmemiz gerektiğinden eminim. O kadar emindim ki kendimin... Biliyorsun işte. Hastalarımdan tamamen farklı olduğumdan. Onlar hastaydı, ben ise değildim. Şimdi ise..." Sustu.</p>

  <p class="Standard" style="margin-left:0;margin-right:0;text-indent:24.0px;text-align:left">"Pek bir fark yok," diye tamamladı onu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Sen aynı şeyi hissetmiyorsun, değil mi? Benden temelden farklı olduğunu yani? Sonuç olurak sen sağlıklı çıktın, bense çıkmadım."</p>

  <p class="Standard" style="margin-left:0;margin-right:0;text-indent:24.0px;text-align:left">"Bu bir derece meselesi," dedi Chuck. Samimiydi. Bir ara intihara niyetlenmişti, sonra da saldırganca canice dürtülere teslim olmuştu. Ama gene de uzun süredir kabul gören bir test sonucu çıkan grafikler, normaldi; Mary'ninkiler ise değildi. O kadar küçük bir derece farkıydı ki bu. Mary de, kendiside, küstah Man temsilcisi dahil Alfa III M2'deki herkes de, denge için, içgörü için savaşıyorlardı; yaşayan canlıların doğal eğilimiydi bu. Umut vardı her zaman, hatta -Tanrı korusun- Hebler için bile. Belki Gandiköy sakinleri için umut pek azdı maalesef, ama vardı.</p>

  <p class="Standard" style="margin-left:0;margin-right:0;text-indent:24.0px;text-align:left">Ama umut Arz'dayken bizim için de pek azdı, diye düşündü. Alfa III M2'ye göç ettiğimizde ise. Evet, umut vardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Seni," dedi Mary boğuk bir sesle, "sevdiğime karar verdim."</p>

  <p class="Standard" style="margin-left:0;margin-right:0;text-indent:24.0px;text-align:left">"İyi," dedi Chuck hoşnut bir tavırla.</p>

  <p class="Standard" style="margin-left:0;margin-right:0;text-indent:24.0px;text-align:left">Ansızın, bu huzurlu durumu bozan keskin bir düşünce geldi çamur-hamurdan, "Madem duyguları ve eylemleri itiraf vakti, o zaman karınızın da Buny Hentman ile kısa macerasını masaya yatırmasını öneriyorum." Düzeltti: "Sözümü geri alıyorum, 'masaya yatırmak' tabiri son derece yanlış kaçtı.. Ama önerimin esası aynı: Size yüksek mali kazanımı olan bir iş bulma konusunda o kadar hevesliydi ki..."</p>

  <p class="Standard" style="margin-left:0;margin-right:0;text-indent:24.0px;text-align:left">"Bırak ben anlatayım," dedi Mary.</p>

  <p class="Standard" style="margin-left:0;margin-right:0;text-indent:24.0px;text-align:left">"Lütfen buyurun," dedi çamur-hamur. "Ben sadece öykünüz eksik kalırsa müdahale edeceğim."</p>

  <p class="Standard" style="margin-left:0;margin-right:0;text-indent:24.0px;text-align:left">"Bunny Hentman ile kısa bir macera yaşadım Chuck," dedi Mary. "Arz'dan ayrılmadan hemen önce. Hepsi bu."</p>

  <p class="Standard" style="margin-left:0;margin-right:0;text-indent:24.0px;text-align:left">"Dahası var," dedi çamur-hamur.</p>

  <p class="Standard" style="margin-left:0;margin-right:0;text-indent:24.0px;text-align:left">"Ayrıntıları mı anlatayım," dedi Mary öfkeyle. "Tam olarak ne zaman, nerede, ne yaptığımızı..."</p>

  <p class="Standard" style="margin-left:0;margin-right:0;text-indent:24.0px;text-align:left">"Onu değil. Hentman'la ilişkinizin başka bir yönünü."</p>

  <p class="Standard" style="margin-left:0;margin-right:0;text-indent:24.0px;text-align:left">"Pekâlâ," dedi teslim olmuş bir tavırla başını sallayarak. "O dört gün içinde," dedi Chuck'a, "Bunny'ye boşanmalar konusundaki tecrübelerime ve senin kişiliğin hakkındaki bilgilerime dayanarak, beni öldürmeye kalkışacağını söyledim." Sustu. Sonra, "Neden söyledim bunu, bilmiyorum," diye ekledi. Belki de korkmuştum. Birine söylemem gerekiyordu ve o günlerde onunla sık sık birlikte oluyordum."</p>

  <p class="Standard" style="margin-left:0;margin-right:0;text-indent:24.0px;text-align:left">Demek Joan değildi. Kendini biraz daha iyi hissetti Chuck. Yaptığı şey için Mary'yi de suçlayamazdı. Polise gitmemiş olması bile mucizeydi; demek kendisini sevdiğini söylerken yalan söylemiyordu. Yeni bir gözle baktı eski karısına; bir kriz anında, ona zarar verme şansı varken bunu kullanmamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">"Belki bu ayda başka çocuklarımız da olur," dedi Mary. "Çamur-hamurlar gibi... Buraya geldik ve sayımızı artıracağız, koca bir ordu olana kadar." Tuhaf, yumuşak bir sesle gülerek, karanlıkta Chuck'a yaslandı; yıllardır hiç yapmadığı gibi.</p>

  <p class="Standard" style="margin-left:0;margin-right:0;text-indent:24.0px;text-align:left">Gökyüzünde Alfa gemileri belirmeye devam etti; ikisi de sessizce yeni çocuklar yapmanın yollarını düşündüler. Zor olacağını fark etti Chuck, o güne dek yaptıkları her şeyden daha zor. Ama belki Hentman örgütünden geriye kalanlar onlara yardım ederdi. Ya da çamur-hamurun Arzlılar ve Arzlı olmayanlar arasındaki sayısız iş ilişkilerinin faydası olurdu, ikisi de mümkündü. Ayrıca Hentman'ın CLA'daki ajanı, eski patronu Jack Elwood vardı... Ama Elwood hapisteydi şimdi. Her neyse, bütün çabaları başarısızlığa uğrasa bile, Mary'nin dediği gibi başka çocuklar yapacaklardı; kaybettiklerinin yerini almazdı bu belki, ama göz ardı edemeyecekleri iyi bir kehanetti yine de.</p>

  <p class="Standard" style="margin-left:0;margin-right:0;text-indent:24.0px;text-align:left">"Sen de beni seviyor musun?" diye sordu Mary, dudaklarını kulağına yaklaştırarak.</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," dedi Chuck, hakikat de buydu. Sonra, "Ah," dedi. Çünkü Mary hiç beklemediği bir anda kulak memesini ısırmış, neredeyse koparmıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Bu da iyi bir kehanet gibi geldi ona.</p>

  <p class="Standard" style="margin-left:0;margin-right:0;text-indent:24.0px;text-align:left">Ama neyin kehaneti olduğunu bilmiyordu henüz.</p>
</body>
</html>
