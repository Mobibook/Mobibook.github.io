<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 id="toc6" style="page-break-before:always"><a id="bookmark8"></a>YEDİNCİ BÖLÜM</h2>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="margin-left:0;margin-right:0;text-indent:24.188976px;text-align:left">Gandiköy'ün çamurlu çer çöp kaynayan ana caddesinde yürüyen Dr. Mary Rittersdorf, "Hayatımda hiç böyle bir şey görmemiştim," dedi. "Klinik açıdan tam bir çılgınlık. Bu insanların tümü hebefrenik olmalı. Feci, feci derecede gerilemişler." İçinden bir ses ona kaçmasını, bu mekândan çekip gitmesini ve bir daha da geri dönmemesini haykırıyordu. Arz'a geri dönmeli, evlilik danışmanlığı mesleğine kaldığı yerden devam etmeli ve tüm bu gördüklerini hafızasından silmeliydi.</p>

  <p class="Standard" style="margin-left:0;margin-right:0;text-indent:24.0px;text-align:left">Hele de bu insanlarla psikoterapi yapmaya kalkışma fikri yok mu...</p>

  <p class="Standard" style="margin-left:0;margin-right:0;text-indent:24.0px;text-align:left">Titredi. İlaç tedavisiyle elektroşokun bile fazla faydası olamazdı burada. Bu, akıl hastalıkları yolunun sonuydu, dönüşü olmayan noktaydı.</p>

  <p class="Standard" style="margin-left:0;margin-right:0;text-indent:24.0px;text-align:left">Yanıbaşındaki genç CIA ajanı Dan Mageboom, "Öyleyse teşhisiniz hebefreni öyle mi?" dedi. "Bunu resmi bir rapor olarak bildirebilir miyim?" Koluna girerek yollarının üzerindeki hatırı sayılır büyüklükteki bir hayvan iskeletini aşmasına yardım etti. Öğle güneşi altında hayvanın kaburga kemikleri, eğilmiş dev bir çatalın dişlerini andırıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Mary cevap verdi: "Evet çok bariz. O barakanın kapısının önünde yayılmış duran ölü fare parçacıklarım gördün mü? Burası beni hasta etti, midemi bulandırdı. Böyle yaşayan tek bir Tanrının kulu kalmadı artık. Hindistan'da, Çin'de bile böyle yaşamıyorlar. Sanki dört bin yıl öncesine dönmüş gibiyiz. Sinanthropuslar ve Neanderthaller böyle yaşamış olmalı. Tabii paslanmış aletler hariç."</p>

  <p class="Standard" style="margin-left:0;margin-right:0;text-indent:24.0px;text-align:left">"Gemiye dönünce," dedi Mageboom, "bir içki içebiliriz."</p>

  <p class="Standard" style="margin-left:0;margin-right:0;text-indent:24.0px;text-align:left">"Hiçbir içki beni kendime getiremez," dedi Mary. "Bu korkunç yer bana nereyi hatırlatıyor biliyor musun? Ayrıldığımızda kocamın taşındığı o dehşetengiz derme çatma, eski püskü daireyi."</p>

  <p class="Standard" style="margin-left:0;margin-right:0;text-indent:24.0px;text-align:left">Yanıbaşındaki Mageboom boş bakışlarla bakıp, gözlerini kırpıştırdı.</p>

  <p class="Standard" style="margin-left:0;margin-right:0;text-indent:24.0px;text-align:left">"Evli olduğumu biliyordun," dedi Mary. "Sana söylemiştim." Mageboom'un yorumuna neden bu kadar şaşırdığını merak etti. Mageboom'un iyi bir dinleyici olduğu anlaşılınca, onunla yolculuk boyunca evlilik hayatının tüm sorunlarım sansürsüzce tartışmaktan çekinmemişti.</p>

  <p class="Standard" style="margin-left:0;margin-right:0;text-indent:24.0px;text-align:left">"Benzetmenin doğru olduğuna inanamam," dedi Mageboom. "Buradaki koşullar toplu bir psikozun sonuçlan. Kocan böyle yaşamış olamaz, onda hiçbir ruh hastalığı yok." Gözlerini Mary'ye dikmişti.</p>

  <p class="Standard" style="margin-left:0;margin-right:0;text-indent:24.0px;text-align:left">Yürümeye ara veren Mary, "Sen nereden biliyorsun?" diye sordu. "Onunla hiç tanışmamışsın. Chuck hastaydı, hâlâ da hasta. Bu sözlerime mim koy, onda gizli kalmış bir hebefreni eğilimi var... Hep sosyo-cinsel sorumluluklardan kaçınırdı. Sana makul bir geliri olan bir işe girmesini sağlamak için nasıl akla karayı seçtiğimi anlatmıştım." Tabii Mageboom'un kendisi de bir CIA çalışanıydı ve bu noktada ona sempati göstermesi beklenemezdi, iyisi mi konuyu kapatmalı, hatta daha iyisi, evlilik konusunu hepten unutmalıydı. Chuck'la yaşamını deşmeden de yeterince depresif bir durumdaydı zaten.</p>

  <p class="Standard" style="margin-left:0;margin-right:0;text-indent:24.0px;text-align:left">Her iki yanında Hebler -kendilerini böyle isimlendiriyorlardı belli ki; doğru teşhis olan hebefrenik kelimesinin bozulmasından türetilmişti bu isim- boş ve ahmak bakışlarım ona dikmiş, gördüklerini anlamadan, hatta merak bile etmeden sırıtıyorlardı. Yanlarından beyaz bir keçi geçti. Mary de, Dan Mageboom da daha önce keçi görmemiş oldukları için durakladılar, hayvan oralı olmadan yoluna devam etti.</p>

  <p class="Standard" style="margin-left:0;margin-right:0;text-indent:24.0px;text-align:left">Hiç değilse bu insanlar tehlikeli değil, diye düşündü Mary. Hebefrenikler hastalığın hiçbir aşamasında saldırganlıklarını dışavurmayı beceremezlerdi. Tetikte olmayı gerektirecek çok daha meşum gerileme semptomları vardı. Çok geçmeden karşılarına çıkmaları da kaçınılmazdı. Özellikle manik depresiflerden çekiniyordu zira manik evrelerinde hatırı sayılır derecede yıkıcı olabiliyorlardı.</p>

  <p class="Standard" style="margin-left:0;margin-right:0;text-indent:24.0px;text-align:left">Gelgeldim bu konuyu zihninden uzak tutmaya çalışsa da daha belalı bir kategori de vardı. Maniklerin yıkıcılığı tepkiseldi, en kötü durumda öfke krizine benzer, eninde sonunda yatışan yakıp yıkma orjileri biçiminde tezahür ederdi. Oysa akut paranoyaklardan sistematik ve kalıcı bir saldırganlık beklenebilirdi. Zamanla geçmek şöyle dursun gitgide incelen bir saldırganlıktı onlarınki. Paranoyaklarda çözümleyici, hesapçı bir yön vardı. Davranışlarının geçerli nedenleri vardı ve her eylem genel şemanın bir parçasıydı. Paranoyakların şiddeti daha az bariz olmakla beraber, uzun vadede bu şiddetin kalıcılığının terapi açısından daha derin sonuçları vardı. Zira bu insanlar, yani gelişmiş paranoyak kişilikler söz konusu olduğunda, tedavi hatta geçici içgörü bile pratikte olanaksızdı. Hebefrenik gibi paranoyak da kendine sabit ve kalıcı bir marazi uyum yaratmıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Dahası manik depresiflerin ve hebefreniklerin yani başka bir deyişle basit katotonik şizofrenlerin aksine, paranoyak rasyonel görünürdü. Mantıki akıl yürütmenin biçimsel yapısı bozulmazdı. Gelgelelim bu biçimin altında paranoyak, bir insanın geçirebileceği en büyük zihinsel çarpıklığın kurbanıydı. Paranoyak empati duygusundan yoksundu, kendini başkasının yerinde görmekten acizdi. Dolayısıyla onun için diğer insanlar, kendine faydası dokunan ya da dokunmayan hareketli nesneler olmanın ötesinde yoktular. On yıllar boyunca, paranoyakların sevmekten aciz olduğunu söylemek moda olmuştu. Oysa bu doğru değildi. Paranoyak sevgiyi, hem başkalarının ona verdiği bir şey olarak, hem de onlara karşı kendinden kaynaklanan bir duygu olarak, sonuna kadar yaşayabilirdi. Gelgelelim bunda küçük bir bit yeniği de yok değildi.</p>

  <p class="Standard" style="margin-left:0;margin-right:0;text-indent:24.0px;text-align:left">Paranoyak sevgiyi nefretin bir türevi olarak deneyimlerdi.</p>

  <p class="Standard" style="margin-left:0;margin-right:0;text-indent:24.0px;text-align:left">Mary, Dan Mageboom'a dönerek düşüncelerini iletti: "Geliştirdiğim teoriye göre, varolan birkaç ruh hastalığı alt kategorisi, bu dünyada antik Hindistan'dakine benzer sınıflar olarak işlev görüyor olmalı. Buradaki insanlar, hebefrenikler, dokunulmazlara denk olmalı. Manikler savaşçı sınıf olsa gerek, korkusuzlar, en yüksek sınıflardan biri."</p>

  <p class="Standard" style="margin-left:0;margin-right:0;text-indent:24.0px;text-align:left">"Samurai," dedi Mageboom, "Japonya'daki gibi."</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," diyerek başıyla da onayladı Mary. "Paranoyaklar, daha doğru bir tabirle paranoid şizofrenikler, devlet adamları sınıfını oluşturuyor olmalılar. Siyasi ideolojiyi ve sosyal planlamayı onlar üstlenmiştir. Genel dünya görüşünün bekçisi paranoyaklar. Basit şizofrenlere gelince..." biran düşündü, "Onlar da şair sınıfına denk düşüyordur, bir kısmı dini kahin işlevi görse de. Nitekim Heblerin bir kısmı da aynı işlevi üstlenmiş olsa gerek. Yalnız, Heblerden münzevi azizler çıkarken, şizofrenlerden dogmatikler çıkıyordun Polimorfik şizofreni hastalan ise toplumun yaratıcı üyeleri olarak, yeni fikirlerin üretilmesini sağlıyor olmalılar." Başka ne tür kategoriler olduğunu anımsamaya çalıştı. "Aşırı önemsedikleri fikirlere sahip olan birileri de vardır; obsesif-kompulsif nevrozun gelişmiş biçimlerini taşıyan psikotikler; diansefalik bozukluk denilen şey yani. Bu insanlar da toplumun memurları ve bürokratları olarak, hiç yeni fikir üretmeden tören niteliğindeki işlevleri yerine getiriyorlardır. Bunların muhafazakârlığı polimorf şizofrenlerin radikalizmini dengeleyerek topluma bir istikrar kazandırıyordun "</p>

  <p class="Standard" style="margin-left:0;margin-right:0;text-indent:24.0px;text-align:left">"Yani insan bu işin pekâlâ da yürüyeceğini düşünebilir," dedi Mageboom, anlamı belirsiz bir jest eşliğinde. "Bizim Arz'daki toplumumuzdan ne farkı olabilir?"</p>

  <p class="Standard" style="margin-left:0;margin-right:0;text-indent:24.0px;text-align:left">Mary bir süre bu soru üzerinde düşündü; doğrusu iyi soruydu.</p>

  <p class="Standard" style="margin-left:0;margin-right:0;text-indent:24.0px;text-align:left">"Cevap yok mu?" dedi Mageboom.</p>

  <p class="Standard" style="margin-left:0;margin-right:0;text-indent:24.0px;text-align:left">"Bir cevabım var. Liderlik işi bu toplumda doğal olarak paranoyaklara kalacaktır. Ne de olsa öncülük niteliği, zekâ ve tanrı vergisi kabiliyetler açısından onlar daha gelişkin bireyler yetiştirecektir. Tabii maniklerin darbe yapmasını engellemekte zorlanacaklardır ama... İki sınıf arasında sürekli bir gerilim yaşanacaktır. Ama asıl sorun şu ki, paranoyakların ideolojiyi belirlediği bir toplumda, egemen duygusal tema nefret olacaktır. Aslına bakarsan iki taraflı bir nefret söz konusu: Liderler kendileri dışındaki herkesten nefret edecek ve geri kalan herkesin de kendilerinden nefret ettiğini varsayacaklardır. Dolayısıyla tüm sözde dışişleri politikaları, onlara yöneltilen bu varsayımsal nefretle savaşmanın mekanizmalarını inşa etmek üzerine kurulacaktır. Bu da tüm toplumun hayali bir mücadeleye çekilmesi, varolmayan düşmanlara karşı, hiçliğe karşı bir zafer için savaşılması demektir."</p>

  <p class="Standard" style="margin-left:0;margin-right:0;text-indent:24.0px;text-align:left">"Bunun nesi kötü?"</p>

  <p class="Standard" style="margin-left:0;margin-right:0;text-indent:24.0px;text-align:left">"Kötü," dedi Mary. "Ne olursa olsun, sonuç aynı olacak. Bu insanlar kendilerini evrenin geri kalanından mutlak biçimde soyutlamak durumunda kalacaklar. Son tahlilde tüm grubun etkinliklerinden çıkacak tek sonuç bu: Kendilerini yaşayan tüm diğer varlıklardan gitgide daha çok tecrit etmek."</p>

  <p class="Standard" style="margin-left:0;margin-right:0;text-indent:24.0px;text-align:left">"Bunda ne var peki? Kendine yeterli olmak..."</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Mary, " bu kendine yeterlilik değil, tamamen başka bir şey; senin ve benim hayal bile edemeyeceğimiz bir şey. Tümüyle yalıtılmış ortamlardaki insanlar üzerinde yapılan eski deneyleri hatırlıyor musun? Yirminci yüzyılın ortalarında, uzay yolculuğu beklentisi oluştuğu sırada, bir insanın günlerce, haftalarca yapayalnız olması ve gitgide daha az uyarana maruz kalması olasılığı... Bir adamı hiçbir uyaranın ulaşamadığı bir odaya koyarak yaptıkları deneyin sonucunu anımsıyor musun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Tabii," dedi Mageboom. "Şimdilerde fıttırma dediğimiz şey. Uyaran mahrumiyetinin sonucu, akut halüsinasyondur."</p>

  <p class="Standard" style="margin-left:0;margin-right:0;text-indent:24.0px;text-align:left">Onaylayarak başını salladı Mary. "işitsel, görsel, dokunsa! ve kokusal halüsinasyonlar, eksikliği hissedilen uyaranların yerini alıyor. Dahası, belli bir yoğunluğa ulaştığında halüsinasyonlar gerçeklikten daha güçlü oluyor. Daha canlı, daha etkili. Yol açtığı etkiler... Örneğin, dehşet durumları. Uyuşturucuların yarattığı dehşet duygusu gerçek dünyada hiçbir durumda deneyimleyemeyeceğimiz kadar güçlü oluyor."</p>

  <p class="Standard" style="margin-left:0;margin-right:0;text-indent:24.0px;text-align:left">"Neden?"</p>

  <p class="Standard" style="margin-left:0;margin-right:0;text-indent:24.0px;text-align:left">"Çünkü mutlak bir niteliğe sahip. Duyu-alımlama sistemlerinin içinden doğuyorlar ve uzak bir noktadan değil kişinin kendi sinir sisteminden gelen uyarılarla besleniyorlar. Bu durumda kişinin uyaran ile arasına bir mesafe koyması mümkün değil. Dahası koyamayacağının da bilincinde. Geri çekilme olanaksız."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki burada nasıl bir sonuç verecek. Bunu öngöremiyor gibisin."</p>

  <p class="Standard" style="margin-left:0;margin-right:0;text-indent:24.0px;text-align:left">"Öngörebilirim ama açıklaması kolay değil. Öncelikle bu toplumun kendini ve onu oluşturan bireyleri yalıtma işinde ne kadar ileri gittiğini bilmiyorum. Yakında bize karşı davranışları bunu ortaya çıkaracaktır. Burada gördüğümüz Hebler..." Çamurlu yolun iki yanına dizilmiş barakaları işaret etti. "Onların davranışlarından yola çıkarak genelleme yapamayız. Ama ilk paranoyak ya da manikle karşılaştığımızda... Şöyle söyleyeyim: Dünya görüşlerinin bir kısmını halüsinasyonların ve psikolojik yansıtmaların oluşturduğu şüphe götürmez. Başka bir deyişle şimdiden yarı yarıya halüsinasyon gördüklerini varsaymak durumundayız. Yine de bir parça da olsa nesnel gerçeklikle ilişkilerini koruyorlar. Bizim varlığımız halüsinasyon eğilimini hızlandıracaktır. Bunu kabullenmemiz ve hazırlıklı olmamız gerekiyor. Bu halüsinasyon da bizi mutlak kötülük olarak görme biçimini alacaktır. Biz de, gemimiz de tehditkâr görülecektir; görülmeyi, yorumlama anlamında değil düpedüz algılama anlamında söylüyorum. Bizi onların toplumunu yıkmayı ve bir uyduya dönüştürmeyi amaçlayan işgalcilerin öncü kuvveti olarak göreceklerdir."</p>

  <p class="Standard" style="margin-left:0;margin-right:0;text-indent:24.0px;text-align:left">"Ama bu doğru. Yönetimi onların elinden almaya, onları yirmi beş yıl önce oldukları yere döndürmeye niyetliyiz. Yani zorunlu hastane ortamındaki hastalara, başka bir deyişle esirlere."</p>

  <p class="Standard" style="margin-left:0;margin-right:0;text-indent:24.0px;text-align:left">İyi bir noktaydı doğrusu. Ama yeterince iyi değil. "Görmezden geldiğin bir ayrım var. Her ne kadar zayıf da olsa, canalıcı bir ayrım. Biz terapi yapmayı deneyeceğiz ve böylelikle kaza eseri bulundukları ama haketmedikleri konuma, hakkıyla gelmelerini sağlamak niyetindeyiz. Eğer programımız başarılı olursa, son tahlilde bu ayın yasal sahipleri olarak kendi kendilerini yönetecekler. Önce birkaçı, sonra gitgide daha çoğu. Bu bir esaret biçimi değil. Onlar öyle olduğunu hayal etseler de. Bu aydaki insanların psikozdan kurtuldukları, gerçekliği yansıtmaların çarpıtmaları olmadan görebildikleri an..."</p>

  <p class="Standard" style="margin-left:0;margin-right:0;text-indent:24.0px;text-align:left">"Sence bu insanların hastane şartlarına geri dönmeye gönüllü olması mümkün mü?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Mary, "Güç kullanmak zorunda kalacağız. Birkaç Heb hariç, koca bir gezegeni toptan içeri tıkacağız ... Hatasını düzeltti. "Daha doğrusu koca bir ayı."</p>

  <p class="Standard" style="margin-left:0;margin-right:0;text-indent:24.0px;text-align:left">"Düşün bir," dedi Mageboom. "Son anda gezegeni aya çevirmeseydin. Ben de seni zorla hastaneye yatıracak bahaneyi ele geçirebilirdim."</p>

  <p class="Standard" style="margin-left:0;margin-right:0;text-indent:24.0px;text-align:left">Şaşıran Mary, Mageboom'a baktı. Şaka yapıyor gibi gözükmüyordu, genç yüzü ciddiydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Sadece bir dil sürçmesiydi," dedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Evet bir sürçme," diye onayladı Mageboom, "ama açıkla yıcı bir sürçme. Bir semptom." Gülümsedi; bu Mary'nin hay ret ve rahatsızlıkla titremesine neden olan soğuk bir gülümse meydi. Mageboom'un onunla ne alıp veremediği vardı? Yok sa paranoyaklaşıyor muydu? Belki de... Yine de bu adamdan kendine doğru büyük bir düşmanlığın yayıldığını hissedebiliyordu. Üstelik adamı doğru dürüst tanımıyordu bile.</p>

  <p class="Standard" style="margin-left:0;margin-right:0;text-indent:24.0px;text-align:left">Hem bu düşmanlığı yolculuk boyunca da hissetmişti. Da ha da garibi ta başında, tanıştıkları an başlamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Daniel Mageboom simulakrumunu yerinden yönetim çeviren Chuck Rittersdorf, kendini devreden çıkardı, kaskatı halde kontrol panelinin önündeki koltuğundan doğruldu ve bir sigara yaktı. Saat yerel zamanla akşam dokuzu gösteriyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Alfa III M2'deki sim kendi yoluna giderek yeterli bir performans sergileyecekti artık. Eğer bir kriz durumu hasıl olursa Petri bir çaresine bakardı. Bu arada Chuck'ın başka dertleri olacaktı, zira diğer işvereni, televizyon komedyeni Bunn Hentman için ilk senaryosunu yazmasının vakti gelip çatmıştı</p>

  <p class="Standard" style="margin-left:0;margin-right:0;text-indent:24.0px;text-align:left">Artık yüklü miktarda uyarıcıya sahipti. Ganymedeli çamur-hamur sabah dairesinden ayrılırken vermişti bunlaı ona. Demek ki bütün gece çalışabileceğine kesin gözüyle bakabilirdi.</p>

  <p class="Standard" style="margin-left:0;margin-right:0;text-indent:24.0px;text-align:left">Fakat önce aradan çıkarılması gereken bir akşam yemeği olayı vardı.</p>

  <p class="Standard" style="margin-left:0;margin-right:0;text-indent:24.0px;text-align:left">Her ne faydası olacaktıysa, CIA binasının lobisindeki umumi videofonun önünde durdu ve Joan Trieste'nin dairesini aradı.</p>

  <p class="Standard" style="margin-left:0;margin-right:0;text-indent:24.0px;text-align:left">"Selam," dedi Joan kim olduğunu görünce. "Dinle bak, Bay Hentman aradı, seni bulmaya çalışıyordu. San Francisco' daki CIA binasını aramış ama adını bile duymadıklarını söylemişler. "</p>

  <p class="Standard" style="margin-left:0;margin-right:0;text-indent:24.0px;text-align:left">"Şirket politikası," dedi Chuck. "Tamam, ben onu ararım." Sonra da yemek teklifini yaptı.</p>

  <p class="Standard" style="margin-left:0;margin-right:0;text-indent:24.0px;text-align:left">"İster benimle ister bensiz, yemek yiyecek vaktin olacağını sanmıyorum," diye cevap verdi Joan. "Bay Hentman'ın söylediklerine bakılırsa, dinlemeni istediği bazı fikirleri varmış. Duyduğunda aklın başından gidecekmiş."</p>

  <p class="Standard" style="margin-left:0;margin-right:0;text-indent:24.0px;text-align:left">"Bak buna şaşırırdım işte," dedi Chuck. Kendini teslim olmuş hissediyordu, belli ki Hentman'la tüm ilişkisi bu duygunun etrafında örülecekti.</p>

  <p class="Standard" style="margin-left:0;margin-right:0;text-indent:24.0px;text-align:left">Geçici olarak Joan ile yemeğe çıkma çabalarını askıya alarak, Hentman şirketinin kendisine tahsis ettiği videofon numarasını çevirdi.</p>

  <p class="Standard" style="margin-left:0;margin-right:0;text-indent:24.0px;text-align:left">"Rittersdorf!" diye haykırdı Hentman bağlantı kurulur kurulmaz. "Nerelerdesin? Hemen buraya gel. Florida'daki dairemdeyim. Ekspres rokete atla gel, parasını ben öderim. Bana bak Rittersdorf test programın şu anda yayında. Bir işe yarayıp yaramayacağını göreceğiz artık."</p>

  <p class="Standard" style="margin-left:0;margin-right:0;text-indent:24.0px;text-align:left">Alfa III M2'nin izbe bir çöplük benzeri Heb yerleşimiyle Bunny Hentman'ın iş bitirici planlan arasında dağlar kadar fark vardı ve geçiş zorlu olacaktı. Belki Doğuya uçarken bu geçişi yumuşatmak mümkün olabilirdi. Üstelik uçakta karnını da doyurabilirdi ama o zaman da Joan Trieste olayı yatardı. Daha şimdiden işi özel yaşamını baltalamaktaydı.</p>

  <p class="Standard" style="margin-left:0;margin-right:0;text-indent:24.0px;text-align:left">"Fikri söyle de uçuş sırasında biraz düşüneyim."</p>

  <p class="Standard" style="margin-left:0;margin-right:0;text-indent:24.0px;text-align:left">Hentman'ın kurnaz gözleri parladı: "Çıldırdın mı sen? Ya birisinin kulağına giderse? Bana bak Rittersdorf, sana bir ipucu vereceğim. Seni işe aldığımda aklımda bu vardı ama..." Sırıtışı iyice yüzüne yayıldı. "Gözünü korkutmamak için söylemedim? Bilmem anlatabildim mi? Şimdi çantada keklik olduğuna göre söyleyebilirim." Gürültülü bir kahkaha patlattı "Hey! Şimdi her şey serbest değil mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Sen bana fikri söyle yeter," dedi Chuck sabırlı bir ses tonuyla.</p>

  <p class="Standard" style="margin-left:0;margin-right:0;text-indent:24.0px;text-align:left">Sesini mırıltı düzeyine düşüren Hentmann, videoekrana yaklaşmak için eğildi. Devleşen burnu bütün ekranı kapladı, bir burun ve tek bir için için gülerek kırpılan göz. "Repertuvarıma yeni bir karakter ekliyorum. George Flibe, adı bu. Sana ne olduğunu söylediğim anda niye seni işe aldığımı da anlayacaksın. Flibe bir CIA ajanı ve şüphelilerden bilgi sızdırmak için dişi bir evlilik danışmanıymış gibi yapıyor." Hentman heyecanla bir tepki bekledi. "Eee ne diyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">Uzun bir aradan sonra Chuck, "Yirmi yıldır duyduğum en kötü fikir," dedi. Bu fikir onu bunalıma sokmaya yetmişti.</p>

  <p class="Standard" style="margin-left:0;margin-right:0;text-indent:24.0px;text-align:left">"Sen kafayı yemişsin. Bana işimi öğretmeye kalkma. Bu, Red Skelton'ın Freddy the Freeloader'ından bu yana yapılmış en büyük televizyon komedisi kahramanı olabilir. Senaryosunu da sen yazacaksın çünkü deneyimi olan sensin. Uzun lafın kısası hemen buraya gel de ilk George Flibe epsiodunu yazmaya başlayalım. Peki bunu beğenmedin de daha iyi bir fikrin mi var yani?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hastalarını iyileştirecek bilgilere ulaşmak için CIA ajanıymış gibi yapan dişi bir evlilik danışmanına ne dersin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Benimle alay mı ediyorsun sen?"</p>

  <p class="Standard" style="margin-left:0;margin-right:0;text-indent:24.0px;text-align:left">"Peki," dedi Chuck, "ya buna ne dersin? Bir CIA simulakrumu..."</p>

  <p class="Standard" style="margin-left:0;margin-right:0;text-indent:24.0px;text-align:left">"Benimle kafa buluyorsun." Hentman'ın yüzü morardı, ya da en azından video ekranı bu izlenimi verecek denli karardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Hayatımda hiç bu kadar ciddi olmadım."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki simulakruma ne olmuş?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bak şimdi, bu simulakrum," dedi Chuck, "dişi bir evlilik danışmanı rolündedir çaktın mı? Ama bu simulakrum ikide birde bozulmaktadır."</p>

  <p class="Standard" style="margin-left:0;margin-right:0;text-indent:24.0px;text-align:left">"CIA simleri gerçekten öyle yapar mı? Bozulur mu yani?"</p>

  <p class="Standard" style="margin-left:0;margin-right:0;text-indent:24.0px;text-align:left">"Her zaman."</p>

  <p class="Standard" style="margin-left:0;margin-right:0;text-indent:24.0px;text-align:left">"Devam et," dedi Hentman kaşlarını çatarak.</p>

  <p class="Standard" style="margin-left:0;margin-right:0;text-indent:24.0px;text-align:left">"İşin bam teli şu: Yapay bir yaratık insanların evlilik sorunları hakkında ne bilebilir ki? Ama işte burada durmuş sağa sola tavsiyeler dağıtıyor. Üstelik bir kez tavsiyeler vermeye başladı mı duramıyor. Kendini tamir etmeye gelen General Dynamics tamircisine bile tavsiyelerde bulunuyor. Çaktın mı?</p>

  <p class="Standard" style="margin-left:0;margin-right:0;text-indent:24.0px;text-align:left">Çenesini ovuşturan Hentman ağır ağır kafasını salladı "Hımm."</p>

  <p class="Standard" style="margin-left:0;margin-right:0;text-indent:24.0px;text-align:left">"Bu simin böyle davranmasının bir sebebi olmalı bu yüzden kökenlerini de açıklamalıyız, ilk episodda General Dynamics mühendislerini göreceğiz..."</p>

  <p class="Standard" style="margin-left:0;margin-right:0;text-indent:24.0px;text-align:left">"Buldum!" diye araya girdi Hentman. "Bir mühendis vardır, Frank Fupp diyelim. Evliliği yürümediği için evlilik danışmanına gitmektedir. Danışman ona sorunlarının analizini içeren bir rapor vermiştir, o da raporu alıp işe, GD'nin laboratuvarına gelmiştir. Tam karşısında da programlanmayı bekleyen bu yeni sim vardır."</p>

  <p class="Standard" style="margin-left:0;margin-right:0;text-indent:24.0px;text-align:left">"Tabii ya!" dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Ve... ve Fupp diğer mühendise raporu okur. Öbürüne de Phill Grook diyelim. Simulakrum yanlışlıkla programlanır ve kendini evlilik danışmanı sanmaya başlar, oysa CIA için yapılmıştır. CIA'ya postalanır ve sonra bir yerde ortaya çıkar..." Hentman devamım getirmeye çalışarak durakladı. "Nerede ortaya çıkardı Rittersdorf?"</p>

  <p class="Standard" style="margin-left:0;margin-right:0;text-indent:24.0px;text-align:left">"Demirperde gerisinde. Diyelim Kızıl Kanada'da."</p>

  <p class="Standard" style="margin-left:0;margin-right:0;text-indent:24.0px;text-align:left">"Tamamdır! Kızıl Kanada'da Ontario'da. Sentetik bir satıcı numarası yapması gerekiyor öyle değil mi? Öyle yapmazlar mı?"</p>

  <p class="Standard" style="margin-left:0;margin-right:0;text-indent:24.0px;text-align:left">"Uç aşağı beş yukarı öyle bir şey."</p>

  <p class="Standard" style="margin-left:0;margin-right:0;text-indent:24.0px;text-align:left">"Ama bunu yapacağına," diye devam etti Hentman heyecanla, "küçük bir büro tutup kapısına da bir tabela asar: George Flibe, Psikolog, Ph.D., Evlilik Danışmanlığı. Evliliği yolunda gitmeyen üst düzey Komünist Partililer akın akın gelmeye başlarlar..." Hentman heyecan içinde purosundan bir nefes çekti. "Rittersdorf, uzun zamandır duyduğum en iyi fikir bu! Tabii bu iki General Dynamics mühendisi ikide bir ortaya çıkıp aleti düzeltmeye çalışacaklar, değil mi? Bana bak, hemen Florida ekspres roketine atlayıp buraya gel ve yolda da bir taslak hazırlamayı ihmal etme. Hatta belki buraya geldiğinde bir parça diyalog da çıkarmış olursun. Bana kalırsa bir altın madenine tosladık, senin beyninle benimki eşgüdümlü çalışıyor ha, ne dersin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bence de," dedi Chuck. "Hemen geliyorum." Adresi not edip telefonu kapattı. Canından bezmiş bir halde videofon kulübesinden çıktı; kendini tükenmiş hissediyordu. Üstelik, hiçbir şekilde bulduğunun iyi mi yoksa kötü mü bir fikir olduğunu kestiremiyordu. Her neyse, Hentman iyi bir fikir olduğunu düşünüyordu ve belli ki önemli olan onun fikriydi.</p>

  <p class="Standard" style="margin-left:0;margin-right:0;text-indent:24.0px;text-align:left">Jet taksiye atlayarak San Francisco uzay alanına geldi, buradan da Florida'ya kalkan ilk ekspres rokete atladı.</p>

  <p class="Standard" style="margin-left:0;margin-right:0;text-indent:24.0px;text-align:left">Bunny Hentman'ın dairesinin bulunduğu apartman lüks kavramının cisimleşmiş haliydi. Tüm katları yerin altındaydı ve girişi ile koridorlarında devriye gezen özel, üniformalı bir polis gücü vardı. Chuck yanına seğirten ilk polise adını verdi ve birkaç saniye sonra kendini Bunny'nin katına doğru inerken buldu.</p>

  <p class="Standard" style="margin-left:0;margin-right:0;text-indent:24.0px;text-align:left">Devasa dairesinde Bunny Hentman, üzerinde elde boyanmış Mars ipeği robdöşambrı, elinde kocaman, yeşil bir Florida, Tampa purosu olduğu halde dolaşmaktaydı. Sabırsız bir baş hareketiyle Chuck'ı selamladıktan sonra salondaki diğer adamları işaret etti.</p>

  <p class="Standard" style="margin-left:0;margin-right:0;text-indent:24.0px;text-align:left">"Rittersdorf, bunlar meslektaşlarından ikisi, benim yazarlarım. Bu uzun boylu olan..." Purosuyla adama işaret etti. "Calv Dark." Dark ağır adımlarla Chuck'a doğru gelip elini sıktı. "Şu kısa boylu, şişko, kel adam da kıdemli yazarım Thursday Jones." Keskin hatlı, gözünden hiçbir şey kaçmazmış izlenimi bırakan bir zenci olan Jones da öne çıkarak Chuck'la el sıkıştı. Her iki yazar da dost canlısı görünüyorlardı, herhangi bir düşmanlık hissi yaymıyorlardı; belli ki Chuck'ın aralarına katılmasından rahatsız olmamışlardı.</p>

  <p class="Standard" style="margin-left:0;margin-right:0;text-indent:24.0px;text-align:left">Dark, "Otursana Rittersdorf," dedi. "Uzun yoldan geldin, içki ister miydin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Chuck. Toplantı sırasında zihninin açık kalmasını istiyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Rokette yemek yedin mi?" diye sordu Hentman.</p>

  <p class="Standard" style="margin-left:0;margin-right:0;text-indent:24.0px;text-align:left">"Evet."</p>

  <p class="Standard" style="margin-left:0;margin-right:0;text-indent:24.0px;text-align:left">"Oğlanlara senin fikrini anlatıyordum," dedi Hentman. "ikisi de beğendiler."</p>

  <p class="Standard" style="margin-left:0;margin-right:0;text-indent:24.0px;text-align:left">"İyi," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Ama," diye sözlerine devam etti Hentman, "şöyle bir tartıp biçtikten sonra kendilerince bir değişiklik ürettiler... Bilmem anlatabildim mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Benim fikrimden yola çıkan fikirlerini duymak beni memnun eder," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">Thursday Jones boğazını temizleyerek söze girdi: "Bay Rittersdorf bir simulakrum cinayet işleyebilir mi?"</p>

  <p class="Standard" style="margin-left:0;margin-right:0;text-indent:24.0px;text-align:left">Bir süre boş boş Jones'a bakan Chuck sonunda, "Bilmiyorum," dedi. İçini bir ürperme kaplamıştı. "Yani kendi başına otomatik konumda mı demek is..."</p>

  <p class="Standard" style="margin-left:0;margin-right:0;text-indent:24.0px;text-align:left">"Yani onu uzaktan yöneten kişi, simulakrumu bir cinayet aracına dönüştürebilir mi?"</p>

  <p class="Standard" style="margin-left:0;margin-right:0;text-indent:24.0px;text-align:left">Chuck Bunny Hentman'a dönerek, "Marazi bir mizah anlayışım olduğu söylenir," dedi. "Ama ben bile bu fikrin neresinin komik olduğunu anlayamadım."</p>

  <p class="Standard" style="margin-left:0;margin-right:0;text-indent:24.0px;text-align:left">"Orda dur bakalım," diye uyardı Bunny, "Eski komik gerilimleri unutuyorsun. Mizahla dehşetin bileşkesi olan o ünlü filmler. Kedi ile Kanarya gibi. Hani Paulette Goddard ile Bob Hope'un başrollerini üstlendikleri film. Ve dillere destan Arsenik ile Eski Dantel. Birilerinin mutlaka öldürüldüğü İngiliz klasiklerinden söz etmiyorum bile... Eskiden yüzlerce vardı bunlardan."</p>

  <p class="Standard" style="margin-left:0;margin-right:0;text-indent:24.0px;text-align:left">"O muhteşem Yumuşak Kalpler ve Karanfiller mesela," dedi Thursday Jones.</p>

  <p class="Standard" style="margin-left:0;margin-right:0;text-indent:24.0px;text-align:left">"Anlıyorum," dedi Chuck ve başka da bir yorum yapmayıp ağzını sıkı sıkıya kapadı. İçinde ise hayretin ve kulaklarına inanamamanın getirdiği fırtınalar kopmaktaydı. Hayatıyla paralellik gösteren bu fikir kötü bir tesadüf müydü, yoksa çamur-hamur Bunny'ye bir şeyler mi çıtlatmıştı -ki bu daha olası gözüküyordu. İyi de, durum böyleyse, Hentman organizasyonu neden bunu yapıyordu? Mary Rittersdorf'un ölmesi ya da sağ kalması onları neden ilgilendirsindi ki?</p>

  <p class="Standard" style="margin-left:0;margin-right:0;text-indent:24.0px;text-align:left">Hentman kaldığı yerden devam etti: "Bence oğlanlar hoş bir fikir buldular. Korkutucu ve güldürücü... Demem o ki Chuck, sen CIA'da çalıştığın için fark etmiyor olabilirsin, ama sıradan insan CIA'yı korkutucu buluyor, çaktın mı? CIA'yı gezegen içi bir gizli polis ve casusluk teşkilatı olarak görüyor ve..."</p>

  <p class="Standard" style="margin-left:0;margin-right:0;text-indent:24.0px;text-align:left">"Biliyorum," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Benim suçum değil ya!" dedi Bunny Hentman Dark'la Jones'dan yana manidar bir bakış fırlatarak.</p>

  <p class="Standard" style="margin-left:0;margin-right:0;text-indent:24.0px;text-align:left">Mesajı alan Dark söze girdi: "Chuck, sana Chuck diyebi lirim değil mi? Biz işimizi iyi biliriz. Sokaktaki adam bir CIA simini düşündüğünde korkudan altına eder. Bunny'ye bu fıkri verdiğinde işin bu yanını düşünmedin. Bak şimdi diyelin ki bir CIA operatörü var, adına..." Jones'a döndü "şimdilik ad ne olsun demiştin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Siegfried Trots."</p>

  <p class="Standard" style="margin-left:0;margin-right:0;text-indent:24.0px;text-align:left">"Evet gizli ajanımız ZiggyTrots, Uranüs köstebek-çekirgesi kürkünden trençkotu, Venüs detektif şapkası alnına kadar inmiş, filan falan. Uzak bir ayda mesela bir Jüpiter ayında yağmurun altında durmakta. Bildik bir imaj."</p>

  <p class="Standard" style="margin-left:0;margin-right:0;text-indent:24.0px;text-align:left">"Sonra Chuck," dedi Jones öyküyü kaldığı yerden alarak "bir kez bu tabloyu izleyicinin zihnine yerleştirdik mi, proto tipi yarattık mı yani... Anlıyorsun değil mi? O zaman onlar Ziggy Trots hakkında daha önce bilmedikleri, meşum CIA ajanı klişesine uymayan bir şeyi açıklayacağız."</p>

  <p class="Standard" style="margin-left:0;margin-right:0;text-indent:24.0px;text-align:left">Dark söze girdi: "Ziggy Trots budalanın biri olacak. Her işi yüzüne gözüne bulaştıran bir dangalak. Ve çevirmeye çalıştığı dolap da şu olacak." Ayağa kalkıp Chuck'ın yanındaki divana yerleşti. "Cinayet işlemeye çalışacak. Çaktın mı?"</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," dedi Chuck kısaca. Mümkün olduğunca az konuşmaya, kendini tümüyle kulak kesilmiş bir varlığa dönüştürmeye çalışıyordu. Kendi içine çekiliyor, etrafında olup bitenlerden gitgide daha çok şaşkınlığa düşüyor, şüpheye kapılıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Dark sözlerini sürdürdü, "Peki kimi öldürmeye çalışıyor? Jones ile Bunny Hentman'a bir bakış fırlattı. "Bu konuda bir karar veremedik."</p>

  <p class="Standard" style="margin-left:0;margin-right:0;text-indent:24.0px;text-align:left">Bunny, "Bir şantajcıyı. Başka bir gezegenden işleri yürüten uluslararası bir mücevher kralını. Belki de Arzlı olmayan bir yaratığı."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck gözlerini kapatıp, ileri geri sallanmaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Sorun nedir Chuck?" dedi Dark.</p>

  <p class="Standard" style="margin-left:0;margin-right:0;text-indent:24.0px;text-align:left">"Düşünüyor," dedi Bunny. "Fikri, zihninde deniyor. Değil mi Chuck?"</p>

  <p class="Standard" style="margin-left:0;margin-right:0;text-indent:24.0px;text-align:left">"Haklısın," demeyi başardı Chuck. Artık Lord Koşan İstiridye'nin Hentman'la konuştuğundan şüphesi kalmamıştı. Meşum ve devasa bir ağ örülmekte, Chuck'ı içine çekmekteydi. Bunun ne mene bir ağ olduğu belli değildi, ama Chuck'ın ağa takılan sinek rolünde olduğuna şüphe yoktu. Dahası çıkış yolu da yoktu.</p>

  <p class="Standard" style="margin-left:0;margin-right:0;text-indent:24.0px;text-align:left">"Katılmıyorum," dedi Dark. "Marslı ya da Venüslü uluslararası mücevher kralı fikri fena değil amma...." Anlamı belirsiz bir hareket yaptı. "Binlerce kez kullanıldı. Zaten bir klişeyle yola çıkıyoruz, bir klişeye daha gerek yok. Bence en iyisi karısını zımbalamaya çalışsın." Dark tek tek etrafındakilerin yüzüne baktı. "Haydi söylesenize, olmaz mı? Şirret, başbelası bir karısı olsun -gözünüzün önüne getirebiliyor musunuz? Sıradan adamın ödünü patlatan, sert, haşin, gizli polis tipli CIA ajanı, eve gidince karısı tarafından itilip kakılmaya başlıyor!" Bir kahkaha patlattı.</p>

  <p class="Standard" style="margin-left:0;margin-right:0;text-indent:24.0px;text-align:left">"Fena değil," dedi Bunny. "Ama yetmez. Karakterizasyonu derinleştirebilir miyim, bilmem. Kalıcı bir şey lazım, bir haftada kullanılıp atılacak bir şey değil."</p>

  <p class="Standard" style="margin-left:0;margin-right:0;text-indent:24.0px;text-align:left">"Bence kılıbık CIA ajanı bir altın madeni, kaz kaz bitmez," dedi Dark. Sonra, "Her neyse," diyerek Chuck'a döndü. "Ziggy Trots'u CIA yönetim binasında etrafı tüm o teknolojik alet edevatla çevrili halde görüyoruz. Ve birden adamda şafak atıyor." Dark yerinden fırlayıp volta atmaya başladı. "Bunları karısına karşı kullanabilirdi! Bu da yetmezmiş gibi kapı açılır ve yeni simimiz içeri dalar." Dark sesine metalik ve aksi bir tını ekleyerek simulakrumu taklit etti: "Evet efendim sizin için ne yapabilirim? Emirlerinizi bekliyorum."</p>

  <p class="Standard" style="margin-left:0;margin-right:0;text-indent:24.0px;text-align:left">Bunny sırıtarak, "Ne dersin Chuck?" dedi.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck kendini zorlayarak cevap vermeye çalıştı: "Karısını öldürmek istemesinin tek nedeni şirretliği, dırdırı mı?</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır!" dedi Jones yerinden sıçrayarak. "Haklısın daha güçlü bir motivasyona ihtiyacımız var ve sanırım ben ne olduğunu biliyorum. Bir kız var. Ziggy saman altından su yürütüyor, bir metres tutmuş. İnterplan'dan bir kadın casus, güzel ve seksi -çaktınız mı? Ve karısı boşanmamakta direniyor."</p>

  <p class="Standard" style="margin-left:0;margin-right:0;text-indent:24.0px;text-align:left">Dark söze karıştı, "Ya da belki karısı bu kızın varlığını öğrendi ve..."</p>

  <p class="Standard" style="margin-left:0;margin-right:0;text-indent:24.0px;text-align:left">"Dur bir dakika," dedi Bunny, "Psikolojik drama mı yazıyoruz yoksa komedi mi? Fazla karmaşık olmaya başladı."</p>

  <p class="Standard" style="margin-left:0;margin-right:0;text-indent:24.0px;text-align:left">"Haklısın," dedi Jones kafasını sallayarak. "En iyisi ne kadar cadı bir kadın olduğunu göstermekle yetinelim. Her neyse Ziggy bu simulakrumu görür..." Sözünü yarıda kesti, zira odaya birisi girmişti.</p>

  <p class="Standard" style="margin-left:0;margin-right:0;text-indent:24.0px;text-align:left">Sözkonusu kişi bir Alfalıydı. Birkaç yıl öncesine kadar Arz'la savaş halinde olan eklembacaklı ırklardan birine mensup bir şahıs. Bol eklemli kol ve bacaklarını tıkırdatarak ve antenleriyle yolunu bularak -zira Alfalılar kördü- Bunny'ye doğru seğirtti ve ona dokundu; nazik bir biçimde yanağını okşadı. Sonra Alfalı, geldiği yeri tercih ettiğine karar vermişcesine gerisin geri gitmeye başlamıştı ki, gözsüz başını salladı ortalığı kokladı ve odada başka insanların da olduğunu fark etti.</p>

  <p class="Standard" style="margin-left:0;margin-right:0;text-indent:24.0px;text-align:left">"İşinizi bölmedim umarım?" dedi genizden gelen arp gibi sesiyle... "Tartışmanızı duydum da ilgimi çekti."</p>

  <p class="Standard" style="margin-left:0;margin-right:0;text-indent:24.0px;text-align:left">Bunny Chuck'a dönerek "Rittersdorf, en eski ve yakın dostlarımdan biriyle tanışmanı istiyorum. Kimseye ona güvendiğim kadar güvenmem. RBX 303." Sonra açıklamaya girişti. "Belki bilmiyorsundur, Alfalıların plakayı andıran adları vardır, mekanik şifreler de diyebiliriz buna, isim niyetine bir tek bu var, RBX 303. Pek kişisel değil biliyorum ama adlarına bakma, Alfalar son derece cana yakındır. RBX 303'ün ise altın gibi bir kalbi vardır." Gülmemek için kendini zor tutarak ekledi; "Aslına bakarsan altın gibi iki kalbi var. Biri sağda diğeri solda."</p>

  <p class="Standard" style="margin-left:0;margin-right:0;text-indent:24.0px;text-align:left">"Memnun oldum," dedi Chuck gayri ihtiyari.</p>

  <p class="Standard" style="margin-left:0;margin-right:0;text-indent:24.0px;text-align:left">Alfalı hızla Chuck'ın yanına gelip yüz hatlarını ikiz antenleriyle okşadı. Yüzünün önünde uçuşup duran iki sineğin verdiği hisse benzetti Chuck bu deneyimi -fena halde rahatsız edici bir deneyim yani. "Bay Rittersdorf," diye tıngırdadı Alfalı. "Müşerref oldum." Sonra geri çekildi. "Peki odada başka kim var Bunny? Başka kokular da alıyorum."</p>

  <p class="Standard" style="margin-left:0;margin-right:0;text-indent:24.0px;text-align:left">"Dark ile Jones," dedi Bunny, "yazarlarım." Yine Chuck'a dönerek açıklamaya devam etti: "RBX 303, Karun kadar zengindir. Her tür uluslararası ticaret tarağında bezi vardır. Kulağını dört aç Chuck, bak ne diyeceğim. RBX 303 Pubtrans Holding'in hisselerinin çoğunu elinde tutuyor. Bu ne anlama geliyor, biliyor musun?"</p>

  <p class="Standard" style="margin-left:0;margin-right:0;text-indent:24.0px;text-align:left">Bir an bu Chuck için hiçbir anlam ifade etmediyse de sonunda jeton düşmeye başladı. Pubtrans Holding Bunny Hentman TV şovunun sponsoruydu. "Yani," dedi Chuck, "sahibi..." Sözünü yarıda kesmek zorunda kaldı zira, "Sahibi eski düşmanlarımızdan biri mi yani?" demek üzereydi. Neyse ki bunu ağzından kaçırmadı. Bir kere sorunun cevabı ayan beyan ortadaydı. İkincisi, ne de olsa adı üstünde eski düşmandılar, yeni değil. Arz ile Alfa arasındaki savaş sona ermişti ve aralarındaki gerginliklerin geçmişte kaldığı varsayılmaktaydı.</p>

  <p class="Standard" style="margin-left:0;margin-right:0;text-indent:24.0px;text-align:left">"Daha önce hiçbir Alfalıyı yakından tanımadın mı?" dedi Bunny gözünden hiçbir şeyin kaçmadığını belli eden bir ses tonuyla. "Tanımalısın, harika insanlar. Duyarlı, mizah duygusu gelişkin... Pubtrans'ın sponsorum olmasının nedenlerinden biri, RBX 303'ün yaptığım işe ve yeteneğime inanmasıdır. Onunla tanışmadan önce arada sırada televizyona konuk olan bir gece kulübü komedyeniydim. Kendi şovuma kavuşmamda çok yardımı dokunmuştur. Şovun bu kadar tutmasında Pubtrans'ın dört dörtlük pazarlama kampanyasının payı da göz ardı edilemez."</p>

  <p class="Standard" style="margin-left:0;margin-right:0;text-indent:24.0px;text-align:left">"Anlıyorum," dedi Chuck. Kendini hasta hissediyordu. Ama neden olduğunu çıkaramıyordu. Belki de tüm bu olanlardan hiçbir şey anlayamadığı içindi. "Alfalılar telapatik midir?" diye sordu olmadıklarını bile bile. Yine de bu Alfalı'da tekinsiz bir farkındalık hali vardı. Chuck'ın altıncı hissi ona Alfalı'nın her şeyi bildiğini, ondan hiçbir sırrın uzun süre saklanamayacağını söylüyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Telepat değiller," dedi Bunny, "ama kulaklarına çok güveniyorlar; bu da onları bizden farklı kılıyor çünkü bizim gözümüz var." Chuck'a bir bakış fırlattı. "Senin telepatlarla ne alıp veremediğin var? Yani bu sorunun cevabını biliyor olman gerekir. Savaş sırasında düşmanlarımız hakkında kusturacak kadar çok şey öğrettiler bize. Sen de o günleri hatırlamayacak kadar genç değilsin. Büyüme çağını bunları dinleyerek geçirmiş olmalısın."</p>

  <p class="Standard" style="margin-left:0;margin-right:0;text-indent:24.0px;text-align:left">Dark aniden söze karıştı. "Ben Rittersdorf u neyin rahatsız ettiğini biliyorum, eskiden ben de onun gibi hissederdim. Ne de olsa Chuck ekmek parasını fikirlerinden kazanıyor ve ondan habersiz fikirlerinin öğrenilmesini istemiyor. Fikirleri onları dile dökmeye karar verdiği ana kadar onun malı. Eğer bu odaya Ganymedeli bir çamur-hamur getirseniz hepimizin temel haklarını ihlal etmiş olurdunuz. O zaman hepimiz birer makine gibi olurduk ve siz de fikirlerimizi beynimizden pompalayarak çıkartırdınız." Chuck'a dönerek ekledi: "RBX303' ten çekinme, düşüncelerini okuyamaz. Tek yaptığı söylediklerindeki belli belirsiz, minicik nüanslara kulak kabartmaktan ibaret... Bu yolla ne kadar çok şey fark ettiğini görünce şaşıracaksın tabii. Alfalılardan çok iyi psikolog olur."</p>

  <p class="Standard" style="margin-left:0;margin-right:0;text-indent:24.0px;text-align:left">"Yan odada oturmuş Life dergisini okurken," dedi Alfalı, "yeni komedi karakteri Siegfried Trots hakkındaki konuşmalarınıza kulak misafiri oldum. Konu ilgimi çektiği için aranıza katılmaya karar verdim. Teybi bıraktım, yerimden kalktım. Durum açıklığa kavuştuğuna göre itirazı olan var mı?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hiç kimsenin itirazı yok," diyerek teminat verdi Bunny Alfalı'ya.</p>

  <p class="Standard" style="margin-left:0;margin-right:0;text-indent:24.0px;text-align:left">"Hiçbir şey," dedi Alfalı, "beni sizin gibi yetenekli yazarların yaratım sürecini izlemek kadar eğlendiremez, zevklendiremez, kendimden geçiremez. Bay Rittersdorf sizi daha önce hiç iş başında görmemiştim, ama şimdiden katkılarınızın azımsanmayacak düzeyde olduğu anlaşılıyor. Lâkin, konunun geldiği noktadan hiç memnun olmadığınızı, duruma derinlerde yatan bir hoşnutsuzlukla yaklaştığınızı da sezebiliyorum. Mahzuru yoksa Siegfield Trots'da ve onun karısını öldürme arzusunda bu denli itici bulduğunuz şeyin ne olduğunu sorabilir miyim? Evli misiniz Bay Rittersdorf?"</p>

  <p class="Standard" style="margin-left:0;margin-right:0;text-indent:24.0px;text-align:left">"Evet," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Belki de bu öykü fikri sizde suçluluk duygulan uyandırıyordum" dedi Alfalı düşünceli bir tavırla. "Belki de karınıza karşı, farkına bile varmadığınız düşmanca duygular besliyorsunuzdur."</p>

  <p class="Standard" style="margin-left:0;margin-right:0;text-indent:24.0px;text-align:left">Bunny araya girdi: "Uçuyorsun RBX; Chuck'la karısı ayrılmak üzereler, kadın mahkemeye başvurdu bile. Hem Chuck'ın özel yaşamı onun bileceği iş. Buraya Chuck'ın psikolojisini çözümlemeye gelmedik, işimize dönelim."</p>

  <p class="Standard" style="margin-left:0;margin-right:0;text-indent:24.0px;text-align:left">"Yine de ısrar ediyorum," dedi Alfalı. "Bay Rittersdorf'un gösterdiği tepki hiç de alışılmış, tipik bir tepki değil. Nedenini bilmek isterdim." Düğümü andıran kör kafasını Chuck'a doğru çevirdi. "Birbirimizi daha sık görürsek belki de nedeni çıkarabilirim. Ayrıca bu nedeni bulmanın size de faydası olacağını düşünüyorum."</p>

  <p class="Standard" style="margin-left:0;margin-right:0;text-indent:24.0px;text-align:left">Düşünceli bir edayla burnunu kaşıyan Bunny Hentman lafa karıştı: "Belki Chuck zaten biliyordur nedenini RBX, belki de sadece söylemek istemiyordun " Chuck'a bir göz atıp ekledi: "Her durumda onun bileceği iş derim."</p>

  <p class="Standard" style="margin-left:0;margin-right:0;text-indent:24.0px;text-align:left">"Bana bir komedi fikri gibi gelmiyor o kadar," dedi Chuck. "Bu yüzden..." Chuck az daha, "itici buluyorum," diyecekti ki kendini toparlayıp, "Şüphelerim var," diye bitirdi sözünü.</p>

  <p class="Standard" style="margin-left:0;margin-right:0;text-indent:24.0px;text-align:left">"Doğrusu benim şüphem yok," diye işi karara bağladı Bunny. "Dekor bölümüne söyleyeyim de simulakrum tipi bir kostüm yapsınlar. Bu gerçek bir simulakrum kullanmaktan hem daha ucuza gelir, hem de daha güvenilir olur. Bir de Ziggy'nin karısı rolünü üstlenecek bir kız bulmamız gerekecek. Daha doğrusu benim karım, zira Ziggy'i ben oynayacağım."</p>

  <p class="Standard" style="margin-left:0;margin-right:0;text-indent:24.0px;text-align:left">"Ya metres ne olacak?" diye sordu Jones. "Metres var mı, yok mu?"</p>

  <p class="Standard" style="margin-left:0;margin-right:0;text-indent:24.0px;text-align:left">Dark lafa karışarak, "Metresin bir avantajı var," dedi. "Koca memeli bir kadın kullanabiliriz bu rolde. Bu da izleyiciyi memnun eder. Aksi takdirde elimizde sadece bir tane şirret kadın olacak, ki o da tahta göğüslü olmak zorunda; zira o tipler asla ameliyat yaptırmazlar."</p>

  <p class="Standard" style="margin-left:0;margin-right:0;text-indent:24.0px;text-align:left">"Aklında bu rolü üstlenebilecek biri var mı? "diye sordu Bunny, elinde kâğıt kalem.</p>

  <p class="Standard" style="margin-left:0;margin-right:0;text-indent:24.0px;text-align:left">"Menajerinin ilgilendiği şu yeni parça var ya," dedi Dark. "Hani şu çıtır olan... Patty bi şey... Patty Weaver. Koca memeli diye ona derim işte. Doktorlar yirmi kilo silikon kullanmış olmalı."</p>

  <p class="Standard" style="margin-left:0;margin-right:0;text-indent:24.0px;text-align:left">"Patty ile bu akşam anlaşmayı imzalarım," dedi Bunny Hentman başını sallayarak. "Onu tanıyorum, iyidir ve tam bu role uygun. Ama hâlâ şirret karıyı oynayacak hırçın, sinirli bir orospuya ihtiyacımız var. Belki de bu oyuncuyu seçme işini Chuck'a bırakmalıyım." Kesik kesik gülmeye başladı.</p>
</body>
</html>
