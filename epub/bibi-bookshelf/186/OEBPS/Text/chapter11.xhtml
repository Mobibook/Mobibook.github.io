<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 id="toc8" style="page-break-before:always"><a id="bookmark10"></a>DOKUZUNCU BÖLÜM</h2>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="text-align:left"> </p>

  <p class="Standard" style="margin-left:0;margin-right:0;text-indent:24.188976px;text-align:left">Müjdeli haber, Patricia Weaver'ın evde olmasıydı. Dairesinin kapısını açarak, "Aman Tanrım demek senaryomun yazarı bu adam," dedi. "Ne kadar da erkencisin. Videofonda demiştin ki..."</p>

  <p class="Standard" style="margin-left:0;margin-right:0;text-indent:24.0px;text-align:left">"Umduğumdan çabuk bitirdim." Chuck içeri girdi ve aşırı derecede modern mobilyalara baktı. Ev, Güney Amerika'daki yeni arkeolojik bulgulardan yola çıkılarak Yeni-Kolomb-öncesi bir stilde döşenmişti. Tüm mobilyalar el yapımıydı tabii. Duvarlara ise durmaksızın hareket eden animasyon tablolardan asılmıştı. Bu tablolar, uzaklardan gelen dalga seslerini -ya da otomatik bir yeraltı fabrikasını- andıran hafif mırıltılar çıkartan iki boyutlu makinalardı. Onlardan hoşlandığını sanmıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Demek getirdin," dedi Bayan Weaver mest olmuş bir halde. Üzerinde en son Paris modasını yansıtan, Chuck'ın benzerlerini dergilerde gördüğü ama gerçek hayatta hiç karşılaşmadığı bir gece elbisesi vardı ki, bu kadar erken bir saate tuhaf kaçıyordu. CIA'daki masasından nerelere gelmişti böyle. Söz konusu elbise arzdışı bir çiçeğin yaprakları gibi gösterişli ve karmaşıktı. Chuck en az bin papele mal olduğuna karar verdi. Bu, iş kapmak için giyilecek bir elbiseydi. Dik ve sıkı sol göğsünü tümüyle açıkta bırakıyordu. Velhasılı modaya uygun bir elbiseydi gerçekten de. Başka birisini mi bekliyordu yoksa? Bunny Hentman'ı mesela?</p>

  <p class="Standard" style="margin-left:0;margin-right:0;text-indent:24.0px;text-align:left">"Dışarı çıkmak üzereydim," diye açıkladı Petty. "Kokteyle, ama hemen arar iptal ederim." İnce yüksek topuklarını İnka tarzı sentetik toprak tabanda takırdatarak videofona doğru ilerledi.</p>

  <p class="Standard" style="margin-left:0;margin-right:0;text-indent:24.0px;text-align:left">"Umarım senaryoyu beğenirsin," dedi Chuck kendini küçük hissederek. Tüm bu zarif pahalı elbiseler, el yapımı mobilyalar onu aşıyordu. Bir resmin önünde durdu ve nesnel olmayan yüzeyinin değişip, bir daha hiç tekrarlanmayacak bir kombinasyon yaratmasını izledi.</p>

  <p class="Standard" style="margin-left:0;margin-right:0;text-indent:24.0px;text-align:left">Patty videofon konuşmasını bitirip döndü. "MGM stüdyolarından çıkmadan yakaladım adamı." Kimden söz ettiğini belirtme gereği duymamıştı; Chuck da sormamaya karar verdi. Nasılsa cevap iyice moralini bozacaktı. "İçki alır mısın?" Kolomb öncesi tahta ve altın kaplama bir dolabı açarak içindeki sıra sıra içkileri gözler önüne serdi. "Io'dan gelmiş bir Wuzzball'a ne dersin? Bu aralar çok 'in', mutlaka denemelisin. Eminim daha Kuzey Kaliforniya'ya ulaşmamıştır. Siz çok..." Eliyle anlamı belirsiz bir jest yaptı. "Çok geri kafalısınız." İçkileri karıştırmaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Yardım edebilir miyim?" Kendini ciddi ve koruyucu hissederek kadının yanına gitti... En azından öyle olmayı isteyerek.</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır, sağol." Patty işinin ehli bir hareketle Chuck'a bardağını uzattı. "Dur sana bir soru sorayım," dedi. "Hem de senaryoyu okumadan. Rolüm önemli mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hım," dedi Chuck. Elinden geldiğince rolü büyütmüştü, ama işin aslı, bu küçük bir roldü. Balığın kafasını ona atıyor ama etini ister istemez Bunny'ye saklıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Demek ki değil," dedi Patty bank benzeri divana oturup, elbisesinin yaprakları iki yanına yayarak. "Görebilir miyim lütfen?" Bir anda dirayetli ve profesyonel bir tavır takınmıştı. Hiçbir heycan belirtisi kalmamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck karşısına yerleşip, Patty'ye yanında getirdiği kâğıtları uzattı. Bunlar hem Bunny'ye yolladığı kısmı hem de daha sonra yazdığı ve henüz Bunny'nin görmediği kısmı içeriyordu. Belki de Bunny'nin görmediği bir senaryoyu Patty'ye göstermekle hata ediyordu... Ama hata veya değil tam da bunu yapmayı aklına koymuştu.</p>

  <p class="Standard" style="margin-left:0;margin-right:0;text-indent:24.0px;text-align:left">"Öteki kadın," dedi Patty, senaryoyu şöyle bir gözden geçirmesi fazla zamanını almamıştı. "Ziggy'nin öldürmeye karar verdiği şirret karısı. Onun daha büyük bir rolü var, baştan sona her sahnede yer alıyor bense sadece bu sahnede varım. Ofiste, CIA bürosunda..." Sözünü ettiği bölümü işaret etti.</p>

  <p class="Standard" style="margin-left:0;margin-right:0;text-indent:24.0px;text-align:left">Patty haklıydı tabii. Elinden geleni ardına koymamıştı, ama elinden gelen bu kadardı işte. Gerçekler acıydı ve Patty profesyonel açıdan kandırılamayacak kadar zekiydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Elimden geldiğince rolü büyütmeye çalıştım," dedi dürüst davranarak.</p>

  <p class="Standard" style="margin-left:0;margin-right:0;text-indent:24.0px;text-align:left">"Neredeyse, hiçbir şey yapmanın beklenmediği, sadece orada durup seksi görünmen için yazılmış roller gibi bu. Ben dar, seksi bir kıyafet giyip süs gibi ortada dolanmak istemiyorum. Ben bir oyuncuyum, replik istiyorum." Senaryoyu geri verdi. "Lütfen Bay Rittersdorf. Tanrı aşkına bu rolü geliştir. Bunny bunu daha görmedi değil mi? Bu hali sadece seninle benim aramda. Öyleyse belki de ikimiz bir şeyler düşünebiliriz. Bir lokanta sahnesine ne dersin. Ziggy kızla, Sharon'la buluşur. Hani şu şık ve gözden uzak lokantalardan birinde; derken karısı çıkagelir... Ziggy karısıyla orada kavga eder, evde değil böylece Sharon, benim bölümüm de işin içinde olur."</p>

  <p class="Standard" style="margin-left:0;margin-right:0;text-indent:24.0px;text-align:left">"Hımm," dedi Chuck, içkisinden bir yudum alarak. Tuhaf, tatlı bir lezzeti vardı içkinin, içinde ne olduğunu merak etmek aklına geldi. Karşısında oturan Patty şimdiden kendininkini bitirmiş, yeni bir tane hazırlamaya gitmişti.</p>

  <p class="Standard" style="margin-left:0;margin-right:0;text-indent:24.0px;text-align:left">O da ayağa kalktı ve kadının yanına gitti. Minik omuzu omuzuna değiyordu ve hazırladığı içkinin kendine has kokusunu duyabiliyordu, içkiye katık edilenlerden en azından birinin bariz biçimde arzdışı bir şişeden çıktığını fark etti. Şişenin üzerindeki yazı Alfaca'ya benziyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Alfa I'den," dedi Patty, "Bunny verdi. Tanıdığı bazı Alf lardan almış. Bunny evrendeki tüm canlılarla ahbaptır. Bir zamanlar Alfa sisteminde yaşadığını biliyor muydun?" Bardağını kaldırdı, ona döndü ve düşünceli bir yudum aldı. "Ben de başka bir yıldız sistemini ziyaret etmek isterdim, insan kendini -bilirsin işte- insanüstü falan hisseder herhalde."</p>

  <p class="Standard" style="margin-left:0;margin-right:0;text-indent:24.0px;text-align:left">Bardağını bırakan Chuck ellerini Patty Weaver'ın küçük ve oldukça sert omuzlarının üzerine koydu, elbise çınladı. "Rolünü büyütebilirim," dedi.</p>

  <p class="Standard" style="margin-left:0;margin-right:0;text-indent:24.0px;text-align:left">"İyi," dedi Patty. Chuck'a yaslandı ve başını omuzuna koyarken içini çekti. "Bu benim için çok önemli." Uzun kumral saçları Chuck'ın yüzünü okşayıp burnunu gıdıkladı. Patty' nin elinden içkisini aldı, bir yudum içti ve masanın üzerine bıraktı.</p>

  <p class="Standard" style="margin-left:0;margin-right:0;text-indent:24.0px;text-align:left">Sonra her nasıl olduysa kendini yatak odasında buldu.</p>

  <p class="Standard" style="margin-left:0;margin-right:0;text-indent:24.0px;text-align:left">İçkiden olmalı. Tabii Lord bilmem nenin verdiği yasadışı GB 40 uyarıcılarla karıştırdığımı da unutmamalı. Yatak odası neredeyse zifiri karanlıktı ama sağ kolunun yanında yatağın kenarına oturmuş, elbisesinin çapraşık mekanizmasıyla uğraşan Patty Weaver'ın siluetini görebiliyordu. Sonunda elbiseyi çıkarmayı başardı, dolaba giderek özenle astı. Döndüğünde göğüslerine tuhaf bir şey yapmaktaydı. Chuck onu biraz seyrettikten sonra kaburga kemiklerine masaj yapmakta olduğunu anladı; elbisesi fazla sıkıydı belli ki, şimdi de gevşemeye rahatça hareket etmeye çalışıyordu, iki göğsü de ideal ölçülerdeydi, ama çoğu da sentetikti. Yürürken hiç salınmıyorlardı; daha önce gördüğü sağ göğsü gibi sol göğsü de dipdiriydi.</p>

  <p class="Standard" style="margin-left:0;margin-right:0;text-indent:24.0px;text-align:left">Patty tam yataktaki Chuck'ın yanına kayarken, videofon çaldı.</p>

  <p class="Standard" style="margin-left:0;margin-right:0;text-indent:24.0px;text-align:left">"—," dedi kız Chuck'ı şaşkınlığa düşürerek. Yataktan kalkıp sabahlığını aradı, üstüne geçirip kuşağını bağlamaya çalışırken çıplak ayaklarıyla odadan çıktı. "Hemen dönerim canım," dedi Chuck'a profesyonel bir tavırla. "Bir yere ayrılma."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck tavana bakarak beklerken, yatağın yumuşaklığını ve kokusunu hissedebiliyordu. Çok uzun bir süre geçti sanki. Çok mutluydu. Bu tür bir bekleyiş insana huzur dolu bir haz veriyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Derken ansızın Patty Weaver, sabahlığıyla, saçları gevşek bir bulut gibi omuzlarına dökülmüş olarak yatak odası kapısında dikiliverdi. Chuck bekledi, ama kız yatağa yaklaşmadı. Chuck kızın içeri girmeye niyeti olmadığını fark etti. Hemen doğruldu; rahatlık hissi hızla kayboldu.</p>

  <p class="Standard" style="margin-left:0;margin-right:0;text-indent:24.0px;text-align:left">"Kimdi?" diye sordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Bunny."</p>

  <p class="Standard" style="margin-left:0;margin-right:0;text-indent:24.0px;text-align:left">"Eee?"</p>

  <p class="Standard" style="margin-left:0;margin-right:0;text-indent:24.0px;text-align:left">"Anlaşma bozuldu." Patty içeri girdi, ama dolaba giderek basit bir etek ve bluz seçti kendine. İç çamaşırlarını da toplayıp, başka bir yerde giyinmek için odayı terk etti.</p>

  <p class="Standard" style="margin-left:0;margin-right:0;text-indent:24.0px;text-align:left">"Niye bozulmuş?" Yataktan fırlayıp panik halinde giyinmeye başladı. Dairenin içinde bir yerlerde bir kapı kapandı. Patty cevap vermedi. Belli ki duymamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Giyinik halde yatakta oturmuş ayakkabılarını bağlarken, Patty tekrar belirdi; o da giyinmişti, ifadesiz bir yüzle saçlarını fırçalamaya başladı. Chuck'ın ayakkabılarını bağlamayı becerememesini izledi, ama hiç yorum yapmadı. Bir ışık yılı ötedeydi sanki; tarafsız soğukluğu tüm yatak odasını kaplamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">"Anlaşmanın neden bozulduğunu söyler misin?" diye sordu Chuck. "Bunny Hentman'ın tam olarak ne dediğini söyle bana."</p>

  <p class="Standard" style="margin-left:0;margin-right:0;text-indent:24.0px;text-align:left">"Senin senaryonu kullanmayacakmış, eğer seni ararsam, ya da sen beni ararsan da..." Videofon çalalı beri ilk kez Chuck'a döndü gözleri, sanki onu yeni görüyormuş gibi. "Burada olduğunu söylemedim. Ama seninle konuşursam, fikrin üzerinde düşündüğünü ve işe yaramayacağına karar verdiğini söylememi istedi."</p>

  <p class="Standard" style="margin-left:0;margin-right:0;text-indent:24.0px;text-align:left;font-style:italic;font-weight:normal">"Benim <span style="font-style:normal">fikrim ha!"</span></p>

  <p class="Standard" style="margin-left:0;margin-right:0;text-indent:24.0px;text-align:left">"Tüm senaryo. Ona gönderdiğin sayfaları almış ve berbat olduğuna karar vermiş."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck kulaklarının aynı anda hem yandığını hem de donduğunu hissetti; acı, don gibi bütün yüzüne yayılıp dudaklarını ve burnunu uyuşturdu.</p>

  <p class="Standard" style="margin-left:0;margin-right:0;text-indent:24.0px;text-align:left">"O yüzden," dedi Patty, "kendi yazarları Dark ve Jones'a tamamen farklı bir şey yazdıracakmış."</p>

  <p class="Standard" style="margin-left:0;margin-right:0;text-indent:24.0px;text-align:left">Uzun bir süre sonra Chuck boğuk bir sesle, "Onunla temasa geçmem gerekiyor muymuş?" diye sordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Bir şey söylemedi." Saçlarını fırçalamayı bitirmişti; yatak odasından çıkıp tekrar ortadan kayboldu. Chuck kalkıp peşinden gitti. Kız salonda videofonun tuşlarına basıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Kimi arıyorsun?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Tanıdığım birini," dedi Patty soğuk bir tavırla. "Beni yemeğe götürsün diye."</p>

  <p class="Standard" style="margin-left:0;margin-right:0;text-indent:24.0px;text-align:left">Acıyla çatallaşan bir sesle, "Seni yemeğe ben götüreyim," dedi Chuck. "Çok mutlu olurum."</p>

  <p class="Standard" style="margin-left:0;margin-right:0;text-indent:24.0px;text-align:left">Kız cevap verme tenezzülünde bile bulunmayarak tuşlara basmaya devam etti.</p>

  <p class="Standard" style="margin-left:0;margin-right:0;text-indent:24.0px;text-align:left">Kolomb-öncesi kanepeye giden Chuck senaryosunun sayfalarını toplayarak tekrar zarfa koydu. Bu arada Patty de aradığı kişiyi bulmuştu galiba; geri planda sesi duyuluyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Görüşürüz," dedi Chuck. Paltosunu giyip kapıya yürüdü.</p>

  <p class="Standard" style="margin-left:0;margin-right:0;text-indent:24.0px;text-align:left">Kız başını kaldırmadı bile; konuşmaya dalmıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Acılı bir öfkeyle kapıyı arkasından çarparak kapattı Chuck. Halı kaplı koridordan hızla asansöre yürüdü. İki kez tökezleyince, Tanrım, diye düşündü, hâlâ içkinin etkisinden kurtulamadım. Belki de bütün bunlar bir halüsinasyondu, GB-40 ile o -adı her ne idiyse- içkiyi karıştırdığı için. Ganymede Wuzzfur muydu neydi. Beyni ölü gibiydi, soğuk ve cansız. Ruhu donmuştu sanki, tek düşündüğü binadan çıkmak, Santa Monica'dan uzaklaşıp kendi dairesine varmaktı.</p>

  <p class="Standard" style="margin-left:0;margin-right:0;text-indent:24.0px;text-align:left">London haklı mıydı acaba? Bilemiyordu; belki her şey kızın söylediği kadar basitti: Bunny'ye yolladığı senaryo rezaletti, o kadar. Ama öte yandan...</p>

  <p class="Standard" style="margin-left:0;margin-right:0;text-indent:24.0px;text-align:left">Bunny ile temasa geçmesi gerektiğini fark etti. Aslında hemen şu anda. Daha evden çıkmadan aramalıydı.</p>

  <p class="Standard" style="margin-left:0;margin-right:0;text-indent:24.0px;text-align:left">Apartmanın zemin katında umumi bir videofon buldu; içeri dalıp Hentman organizasyonunu aramaya başladı. Sonra birden durup ahizeyi yerine bıraktı. Bilmek istiyor muyum cevabı? diye sordu kendi kendine. Kaldırabilir miyim?</p>

  <p class="Standard" style="margin-left:0;margin-right:0;text-indent:24.0px;text-align:left">Videofon kabinini terketti, bir an durdu, sonra binanın ana kapısından çıktı; dışarıda yeni akşam olmaktaydı. En azından kafamı toplayana kadar beklemeliyim, diye düşündü. İçkinin, bana içirdiği o arzdışı sıvının etkisi geçene kadar.</p>

  <p class="Standard" style="margin-left:0;margin-right:0;text-indent:24.0px;text-align:left">Ellerini ceplerine sokup kaldırımdan aşağı amaçsızca yürümeye başladı. Geçen her dakikayla kendini daha korkmuş ve çaresiz hissediyordu. Her şeyini kaybediyordu. Bu yıkımı durduracak gücü de yoktu. Yalnızca iktidarsız bir durumda gözlüyordu; anlayamayacağı kadar güçlü bir sürece yakalanıp kalmıştı.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">Kulağında banttan gelen bir kadın sesi şunları tekrarlayıp duruyordu: "Bir çeyrek efendim. Bozuk para, lütfen kâğıt para kullanmayın."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck gözlerini kırpıştırarak etrafına bakınınca, gene bir videofon kulübesinde olduğunu fark etti. Peki ama kimi arıyordu? Ceplerini karıştırıp çeyrekliği buldu ve videofona attı. Görüntü netleşti hemen.</p>

  <p class="Standard" style="margin-left:0;margin-right:0;text-indent:24.0px;text-align:left">Aradığı Bunny Hentman değildi. Ekranda Joan Trieste'nin minik görüntüsü vardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Ne oldu?" diye sordu Joan dikkatli bir tavırla. "Berbat görünüyorsun Chuck. Hasta mısın? Nereden arıyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Santa Monica'dayım," dedi Chuck. En azından hâlâ orada olduğunu sanıyordu; Körfez Bölgesine doğru bir yolculuk yaptığını hatırlamıyordu. Çok zaman da geçmemişti sanki... Yoksa geçmiş miydi? Saatine baktı, iki saat geçmişti, sekizi geçiyordu saat, "inanamıyorum ama," dedi, "bu sabah CLA. tarafından güvenlik nedeniyle işten çıkarıldım, şimdi de..."</p>

  <p class="Standard" style="margin-left:0;margin-right:0;text-indent:24.0px;text-align:left">"Aman tanrım," dedi Joan dikkatle dinleyerek.</p>

  <p class="Standard" style="margin-left:0;margin-right:0;text-indent:24.0px;text-align:left">"Galiba Bunny Hentman da beni işten attı, ama emin değilim. Çünkü açıkçası adamla temasa geçmeye korkuyorum."</p>

  <p class="Standard" style="margin-left:0;margin-right:0;text-indent:24.0px;text-align:left">Bir sessizlik oldu. Sonra Joan sakin bir tavırla, "Onu aramalısın Chuck," dedi. "Ya da senin yerine ben arayayım. Sekreterin filan olduğumu söylerim. Üzülme, hallederim. Konuştuğun kulübenin numarasını ver bana. Sakın umutsuzluğa kapılma. Seni tanıdığım kadarıyla gene intiharı düşünmeye başlamışsındır. Eğer o işe Santa Monica'dayken kalkışırsan sana yardım edemem; zamanında yetişemem oraya."</p>

  <p class="Standard" style="margin-left:0;margin-right:0;text-indent:24.0px;text-align:left">"Sağol," dedi Chuck. "En azından birinin beni düşündüğünü bilmek iyi geldi."</p>

  <p class="Standard" style="margin-left:0;margin-right:0;text-indent:24.0px;text-align:left">"Hayatın fazlaca altüst oldu son günlerde, o kadar," dedi Joan her zamanki zeki, sağduyulu tavrıyla. "Evliliğinin bozulması mesela..."</p>

  <p class="Standard" style="margin-left:0;margin-right:0;text-indent:24.0px;text-align:left">"Ara onu," dedi Chuck sözünü keserek, "işte numarası." Kâğıdı ekrana doğru tuttu, Joan da numarayı not etti.</p>

  <p class="Standard" style="margin-left:0;margin-right:0;text-indent:24.0px;text-align:left">Videofonu kapadıktan sonra kulübede bir sigara yakıp düşünmeye başladı. Zihni açılmaya başlamıştı; saat altı ile sekiz arasında ne yaptığını hatırlamaya çalıştı. Bacakları yorgunluktan kaskatı kesilmişti; belki de yürümüştü. Hedefsiz, plansız, Santa Monica sokaklarında bir aşağı bir yukarı yürümüştü herhalde.</p>

  <p class="Standard" style="margin-left:0;margin-right:0;text-indent:24.0px;text-align:left">Elini cebine sokup yanında taşıdığı GB-40 kutusunu çıkardı. Bir kapsülü susuz yutmayı başardı. Bunun yorgunluğunu atacağını umuyordu. Ama başına ne kadar büyük bir felaketin gelmiş olduğunu unutabilmesi için en azından bir lobotomi geçirmesi gerekirdi.</p>

  <p class="Standard" style="margin-left:0;margin-right:0;text-indent:24.0px;text-align:left">Çamur-hamur, diye düşündü. Belki o bana yardım edebilir.</p>

  <p class="Standard" style="margin-left:0;margin-right:0;text-indent:24.0px;text-align:left">Marin ilçesi danışmasından Lordu Koşan İstiridye'nin videofon numarasını aldı; hemen numarayı çevirip paraları deliğe attı. Telefon çaldı ama ekranda bir görüntü belirmedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Alo." Sesli değil sözlü bir mesaj karşıladı onu ekranda. Çamur-hamur konuşamadığı için ses devresini kullanamıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Ben Chuck Rittersdorf," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">Başka bir yazı. "Başın dertte. Uzaktan zihnini okuyamıyorum, ama sesindeki nüansı duyabiliyorum."</p>

  <p class="Standard" style="margin-left:0;margin-right:0;text-indent:24.0px;text-align:left">"Hentman üzerinde bir ağırlığın var mı?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Sana daha önce de söylediğim gibi..." Kelimeler video ekranından ince bir şerit halinde geçiyordu. "Adamı tanımıyorum bile."</p>

  <p class="Standard" style="margin-left:0;margin-right:0;text-indent:24.0px;text-align:left">"Görünen o ki beni işten kovmuş," dedi Chuck. "Onunla konuşup beni yeniden işe almaya ikna etmeni istiyorum." Aman tanrım, diye düşündü, hiç olmazsa bir işim olmalı. "Beni onunla kontrat imzalamaya ikna eden şendin; sorumluluğun büyük kısmı sende."</p>

  <p class="Standard" style="margin-left:0;margin-right:0;text-indent:24.0px;text-align:left">"CIA'daki işin..."</p>

  <p class="Standard" style="margin-left:0;margin-right:0;text-indent:24.0px;text-align:left">"Görevden alındım. Hentman'la ilişkim yüzünden. Hentman çok fazla Arz dışı varlık tanıyor," diye ekledi zalim bir tavırla.</p>

  <p class="Standard" style="margin-left:0;margin-right:0;text-indent:24.0px;text-align:left">"Anlıyorum," diye yazdı ekranda. "Sizin o nevrotik güvenlik teşkilatınız. Bunu beklemeliydim, ama atladım. Ama sen atlamamalıydın, çünkü yıllardır orada çalışıyorsun."</p>

  <p class="Standard" style="margin-left:0;margin-right:0;text-indent:24.0px;text-align:left">"Bak," dedi Chuck, "Sorumluluk kimde tartışması açmak için aramadım seni. Bir iş istiyorum, hangisi olursa olsun." Hem de bu gece, diye düşündü; bekleyecek halim yok.</p>

  <p class="Standard" style="margin-left:0;margin-right:0;text-indent:24.0px;text-align:left">"Bunu düşünmeliyim," diye cevap verdi çamur-hamur yürüyen yazıyla. "Bana..."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck videofonu hırsla kapattı.</p>

  <p class="Standard" style="margin-left:0;margin-right:0;text-indent:24.0px;text-align:left">Kulübeden çıkmadı ve sigara içerek beklemeye başladı. Joan aradığında ne söyleyecekti acaba? Belki de aramaz, diye düşündü. Hele haberler kötüyse. Nasıl bir belaya soktumsa başımı...</p>

  <p class="Standard" style="margin-left:0;margin-right:0;text-indent:24.0px;text-align:left">Videofon çaldı. Chuck alıcıyı kaldırdı. "Joan?"</p>

  <p class="Standard" style="margin-left:0;margin-right:0;text-indent:24.0px;text-align:left">Küçük ekranda kızın sureti belirdi. "Bana verdiğin numarayı aradım Chuck. Hentman'ın adamlarından Bay Feld ile görüştüm. Her şey karmakarışıktı. Adamın tek söylediği akşam gazetesine bakmamdı."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki," dedi Chuck. Kendini daha da buz kesmiş gibi hissediyordu. "Sağol. Hemen bir Los Angeles gazetesi alayım. Görüşürüz." Videofonu kapatıp hızla kulübeden fırladı. Binadan çıkıp kaldırımda gezgin bir gazete makinesi aramaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">Birkaç dakika sonra akşam gazetesi elindeydi. Bir mağaza vitrininin ışığında okumaya başladı. Haber birinci sayfadaydı tabii ki; Hentman televizyondaki en meşhur soytarı değil miydi zaten.</p>

  <p class="Standard" style="text-align:left"> </p>

  <p class="Standard" style="text-align:center">BUNNY HENTMAN CIA TARAFINDAN</p>

  <p class="Standard" style="text-align:center;font-variant:small-caps">ARZ DIŞI GÜÇLERİN AJANI OLMA</p>

  <p class="Standard" style="text-align:center">SUÇLAMASIYLA TUTUKLANACAĞI SIRADA,</p>

  <p class="Standard" style="text-align:center">BÎR LAZER ÇATIŞMASININ ARDINDAN KAÇTI.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">İnanana kadar haberi iki kez okuması gerekti. Şöyle olmuştu: CIA, veri toplama ağı üzerinden Hentman'ın o gün Chuck Rittersdorf'u kovacağını öğrenmişti. CIA'mn aklına göre, bu, tezlerini, yani Hentman'ın Chuck ile yalnızca Alfa II M2'deki Elli Dakika Operasyonu yüzünden ilgilendiğini doğruluyordu. Demek ki, diye düşünmüşlerdi, Hentman çoktandır kuşkulandıkları gibi bir Alfa ajanı. Bunun üzerine CIA hemen harekete geçmişti, çünkü oyalanırlarsa Hentman’ın CIA içindeki muhbiri ona haber verip kaçmasını sağlayabilirdi. Çok basit ve çok korkunçtu her şey; gazeteyi ışığa doğru tutan elleri titriyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Üstelik Hentman kaçmıştı da. CIA'nin acil hareket etmesine rağmen. Belki de Hentman'ın haber alma mekanizması gerçekten etkiliydi; New York'taki TV stüdyosunu basmaya kalkışan CIA'nin uçan özel timini bekliyordu zaten.</p>

  <p class="Standard" style="margin-left:0;margin-right:0;text-indent:24.0px;text-align:left">Peki Bunny Hentman şimdi neredeydi? Herhalde Alfa sistemine gidiyordu şu anda. Peki Chuck Rittersdorf neredeydi? Hiçbir yere gittiği yoktu onun; önünde bataklık gibi, içinde hiç kimsenin, hiçbir amacın, hiçbir varoluş nedeninin bulunmadığı bir boşluk uzanıyordu. Hentman TV yıldızı Patty Weaver'i arayıp ona senaryodan vazgeçtiğini söylüyordu, ama kendisine...</p>

  <p class="Standard" style="margin-left:0;margin-right:0;text-indent:24.0px;text-align:left">Hentman Patty'yi akşamüstü aramıştı. Tutuklama girişiminden sonra. Demek ki Patty Weaver Hentman'ın nerede olduğunu biliyordu. En azından bilebilirdi. Başlayacak bir noktaydı bu da.</p>

  <p class="Standard" style="margin-left:0;margin-right:0;text-indent:24.0px;text-align:left">Taksiye atlayıp Patty Weaver'ın muhteşem apartmanına gitti. Taksinin parasını ödeyip kapıya koştu ve dairenin zilini çaldı.</p>

  <p class="Standard" style="margin-left:0;margin-right:0;text-indent:24.0px;text-align:left">"Kim o?" Sesi hâlâ, hatta daha da soğuk ve mesafeliydi kızın.</p>

  <p class="Standard" style="margin-left:0;margin-right:0;text-indent:24.0px;text-align:left">"Rittersdorf,” dedi Chuck. "Senaryomun bir kısmını dairende bırakmışım."</p>

  <p class="Standard" style="margin-left:0;margin-right:0;text-indent:24.0px;text-align:left">"Ben bir şey göremiyorum." İkna olmamış gibiydi.</p>

  <p class="Standard" style="margin-left:0;margin-right:0;text-indent:24.0px;text-align:left">"Beni içeri alırsan hemen bulurum. İki dakikada."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki." Yukarıdan Patty otomatiğe basınca, koca metal kapı çıt diye açılıp yana savruldu.</p>

  <p class="Standard" style="margin-left:0;margin-right:0;text-indent:24.0px;text-align:left">Asansörle yukarı çıktı. Dairenin kapısı açıktı. İçeri girdiğinde Patty onu soğuk bir kayıtsızlıkla selamladı. Kollarını kavuşturmuş, taş gibi ifadesiz bir yüzle pencereden dışarıyı, Los Angeles’ın akşam manzarasını seyrediyordu. "Senaryo filan yok burada," dedi. "Derdinin ne olduğunu bilmiyorum ama..."</p>

  <p class="Standard" style="margin-left:0;margin-right:0;text-indent:24.0px;text-align:left">"Bunny seni nereden arıyormuş," diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">Kız bir kaşını kaldırarak, "Hatırlamıyorum," dedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Akşam gazetesini gördün mü?"</p>

  <p class="Standard" style="margin-left:0;margin-right:0;text-indent:24.0px;text-align:left">Uzun bir sessizlikten sonra omuz silkerek, "Belki," dedi kız.</p>

  <p class="Standard" style="margin-left:0;margin-right:0;text-indent:24.0px;text-align:left">"Bunny seni CIA onu tutuklamaya kalkıştıktan sonra aradı. Bunu ikimiz de biliyoruz."</p>

  <p class="Standard" style="margin-left:0;margin-right:0;text-indent:24.0px;text-align:left">"Eee, ne olacak?" Kız yüzüne bakmaya tenezzül bile etmiyordu. Chuck hayatında bu kadar soğuk bir aldırmazlıkla karşılaştığını hatırlamıyordu hiç. Ama gene de, bu katı tavrın altında kızın korktuğunu hissediyordu. Çok gençti ne de olsa, daha yirmi yaşında bile değildi. Şansını denemeye karar verdi.</p>

  <p class="Standard" style="margin-left:0;margin-right:0;text-indent:24.0px;text-align:left">"Bayan Weaver, ben bir CIA ajanıyım." CLA. kimliği hâlâ yanındaydı; cebinden çıkarıp kıza uzattı. "Tutuklandınız."</p>

  <p class="Standard" style="margin-left:0;margin-right:0;text-indent:24.0px;text-align:left">Kızın gözleri dehşetle, faltaşı gibi açıldı; bir hayret nidasıyla olduğu yerde döndü. Chuck kızın nefes alışının da değiştiğini fark etti; kalın kırmızı süveteri inip kalkmaya başlamıştı. "Gerçekten CIA ajanı mısın?" diye sordu boğulur gibi bir sesle. "Ben senin televizyon için senaryo yazdığını sanıyordum; Bunny öyle demişti."</p>

  <p class="Standard" style="margin-left:0;margin-right:0;text-indent:24.0px;text-align:left">"Hentman örgütüne sızdık. Ben de TV senaristi kimliğine büründüm. Haydi, gidelim." Patricia Weaver'ı kolundan yakaladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Nereye gidiyoruz?" diye direndi Patty dehşet içinde.</p>

  <p class="Standard" style="margin-left:0;margin-right:0;text-indent:24.0px;text-align:left">"Los Angeles CIA ofisine. Orada seni tutuklayacağız."</p>

  <p class="Standard" style="margin-left:0;margin-right:0;text-indent:24.0px;text-align:left">"Ne için?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bunny Hentman'ın nerede olduğunu biliyorsun."</p>

  <p class="Standard" style="margin-left:0;margin-right:0;text-indent:24.0px;text-align:left">Sessizlik.</p>

  <p class="Standard" style="margin-left:0;margin-right:0;text-indent:24.0px;text-align:left">"Bilmiyorum," dedi Patty sonunda omuzları düşerek. "Gerçekten bilmiyorum. Beni aradığında tutuklandığını mı her neyse, bilmiyordum. O konuda bir şey söylemedi. Sen gidip de yemeğe çıktığımda gazete manşetlerini gördüm." Sessizce yatak odasına doğru yürüdü. "Paltomla çantamı alayım. Bir de ruj sürmek istiyorum. Ama gerçeği söylüyorum sana, yemin ederim."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck kızın peşinden gitti. Yatak odasında Patty gardıroptaki bir askıdan paltosunu aldı, sonra da bir çekmece açarak çantasını aramaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Beni ne kadar tutarlar orada?" diye sordu çantasını açarken.</p>

  <p class="Standard" style="margin-left:0;margin-right:0;text-indent:24.0px;text-align:left">"Yani," dedi Chuck, "herhalde..." Lafını yarıda kesti, çünkü Patty ona bir lazer tabancası doğrultmuştu. Çantasından almıştı herhalde.</p>

  <p class="Standard" style="margin-left:0;margin-right:0;text-indent:24.0px;text-align:left">"CIA ajanı olduğuna inanmıyorum," dedi kız.</p>

  <p class="Standard" style="margin-left:0;margin-right:0;text-indent:24.0px;text-align:left">"Ama öyleyim," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Git buradan. Ne yapmak istediğini anlamıyorum, ama bu tabancayı bana Bunny verdi ve gerektiğinde kullanmamı söyledi." Eli titriyordu ama tabanca yön değiştirmedi. "Lütfen git," dedi sonra. "Dairemden çık. Gitmezsen seni öldüreceğim, ciddi söylüyorum inan bana." Feci halde korkmuş gibi görünüyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck dönüp daireden koridora çıktı, asansöre yürüdü. Asansör hâlâ oradaydı; binip aşağıya inmeye başladı.</p>

  <p class="Standard" style="margin-left:0;margin-right:0;text-indent:24.0px;text-align:left">Az sonra apartmandan karanlık kaldırıma çıkmıştı. Ne yapalım, diye düşündü, istediği gibi gitmemişti. Öte yandan, diye düşündü feylesofça, bir şey de kaybetmedim... Gururum hariç. Ama o da zamanla geri gelirdi nasılsa.</p>

  <p class="Standard" style="margin-left:0;margin-right:0;text-indent:24.0px;text-align:left">Artık Kuzey Kaliforniya'ya dönmekten başka yapacak şey kalmamıştı.</p>

  <p class="Standard" style="margin-left:0;margin-right:0;text-indent:24.0px;text-align:left">On beş dakika sonra havadaydı ve Marin ilçesindeki kasvetli dairesine dönüyordu. Los Angeles'daki maceraları pek de eğlenceli olmamıştı doğrusu.</p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left"> </p>

  <p class="Standard" style="margin-left:0;margin-right:0;text-indent:24.0px;text-align:left">Döndüğünde dairesinin ışıklarını ve ısıtıcısını açık buldu; Joan Trieste bir koltuğa oturmuş, radyoda bir Haydn senfonisi dinliyordu. Onu görür görmez ayağa fırlayarak, "Şükürler olsun," dedi. "Çok kaygılanmıştım." San Francisco Chronicle'ı eline alarak, "Gazeteyi görmüşsündür," diye devam etti. "Senin durumun ne Chuck? Hentman için çalıştığın gerekçesiyle CIA senin de peşine düşer mi dersin?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bilmiyorum," dedi Chuck kapıyı kapatırken. Anlayabildiği kadarıyla CIA peşinde değildi, ama bu da üstünde düşünülmeye değer bir şeydi. Joan haklıydı. Mutfağa gidip kahve yapmak için çaydanlığı ocağa yerleştirdi. Böyle zamanlarda Mary'ye almış olduğu kahve makinesini çok arıyordu, ama onu Mary'ye almış, sonra her şeyi olduğu gibi onu da Mary'de bırakmıştı.</p>

  <p class="Standard" style="margin-left:0;margin-right:0;text-indent:24.0px;text-align:left">Mutfak kapısında beliren Joan, "Chuck, bence CIA'yı aramalısın," dedi. "Tanıdığın biriyle konuş, eski patronunla mesela, olur mu?"</p>

  <p class="Standard" style="margin-left:0;margin-right:0;text-indent:24.0px;text-align:left">"Ne kadar da kanunlara bağlısın," dedi Chuck acı bir alayla. "Hep otoritelerle iyi geçiniyorsun, öyle değil mi?" Ona kriz anında, etrafındaki her şey dağılıp giderken içinden gelen tek şeyin CIA'yı değil Hentman'ı aramak olduğunu söylemedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Yapma lütfen," dedi Joan. "Lord K. İ. ile konuştum da, o da aynı şeyi düşünüyor. Radyodaki haberlerde Hentman örgütünün diğer çalışanlarını da tutuklamaktan bahsediyorlardı..."</p>

  <p class="Standard" style="margin-left:0;margin-right:0;text-indent:24.0px;text-align:left">"Lütfen beni rahat bırak." Elindeki kahve kavanozunu bırakıp koca bir kaşık kahveyi fincanındaki kaynar suya attı.</p>

  <p class="Standard" style="margin-left:0;margin-right:0;text-indent:24.0px;text-align:left">"Eğer onlarla temasa geçmeyeceksen," dedi Joan, "senin için bir şey yapamam. Öyleyse en iyisi gideyim."</p>

  <p class="Standard" style="margin-left:0;margin-right:0;text-indent:24.0px;text-align:left">"Benim için ne yapabilirsin ki zaten?" dedi Chuck. "Daha önce ne yaptın ki? Herhalde daha önce bir günde iki işini birden kaybeden birini tanımamışsındır."</p>

  <p class="Standard" style="margin-left:0;margin-right:0;text-indent:24.0px;text-align:left">"Peki ne yapacaksın?"</p>

  <p class="Standard" style="margin-left:0;margin-right:0;text-indent:24.0px;text-align:left">"Alfaya iltica ederim herhalde," dedi Chuck. Özellikle de Alfa III M2'ye, diye düşündü. Hentman'ı bulabilseydi...</p>

  <p class="Standard" style="margin-left:0;margin-right:0;text-indent:24.0px;text-align:left">"CIA haklı demek ki," dedi Joan gözleri dolarak. "Hentman örgütü Arz dışı güçlerden para alıyor."</p>

  <p class="Standard" style="margin-left:0;margin-right:0;text-indent:24.0px;text-align:left">"Aman Tanrım!" dedi Chuck öfkeyle. "Savaş biteli yıllar oldu. Bu casusçuluk oyunundan bıktım usandım artık. İstersem iltica ederim."</p>

  <p class="Standard" style="margin-left:0;margin-right:0;text-indent:24.0px;text-align:left">"Aslında," dedi Joan heyecansız bir sesle, "seni tutuklamam gerek. Silahım var." Yanında taşıdığı son derece küçük ama son derece de sahici tabancayı gösterdi ona. "Ama yapamam. Senin için o kadar üzülüyorum ki. Hayatını nasıl böyle altüst etmeyi başardın bilemiyorum. Lord K. İ. o kadar da uğraşıp..."</p>

  <p class="Standard" style="margin-left:0;margin-right:0;text-indent:24.0px;text-align:left">"Kabahat onda zaten," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Sadece yardım etmeye çalışıyordu; senin sorumluluk alamadığını görmüştü." Gözleri parladı. "Mary'nin seni boşamasına şaşmamalı."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck inledi.</p>

  <p class="Standard" style="margin-left:0;margin-right:0;text-indent:24.0px;text-align:left">"Hiç uğraşmıyorsun," dedi Joan. "Daha baştan teslim olmuşsun; sen..." Durup yüzüne baktı. Chuck da duymuştu. Koridorun karşı tarafından Ganymedeli çamur-hamurun düşünceleri geliyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Bay Rittersdorf, koridordan bir bey dairenize doğru yaklaşıyor; silahlı ve sizi zorla götürmeye niyetli. Kim olduğunu ve ne istediğini anlayamıyorum, çünkü onu telepatlardan korumak için yerleştirilmiş bir tür koruyucu perde var beyninde. O yüzden ya asker, ya güvenlik veya haber alma örgütünden, ya da bir suç örgütünden. Her halükârda hazır olun."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck Joan'a dönüp "O lazer tabancasını ver bana," dedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Olmaz." Silahı kılıfından çıkarıp dairenin kapısına döndü; yüzü berrak ve pırıl pırıldı. Belli ki tümüyle kendine hâkimdi.</p>

  <p class="Standard" style="margin-left:0;margin-right:0;text-indent:24.0px;text-align:left">"Tanrım," dedi Chuck, "kendini öldürteceksin." Biliyordu, sanki bir gelecek-görürmüş gibi açıkça görebiliyordu; hızla atılarak lazer tüpünü yakaladı ve kızın elinden çekip aldı. Tüp yere düştü; o da Joan da tüpe doğru atıldılar; el yordamıyla aranırken çarpıştılar ve Joan inleyerek mutfak duvarına çarpıp yere yığıldı. Chuck'ın parmaklan tüpe değdi ve yakalayarak doğruldu.</p>

  <p class="Standard" style="margin-left:0;margin-right:0;text-indent:24.0px;text-align:left">Eline bir şey çarptı ve bir sıcaklık hissetti; lazer tüpü yere düşüp tıngırdayarak uzaklaştı. Aynı anda tanımadığı bir erkek sesi kulaklarında çınladı."Rittersdorf, eğer o tüpü bir daha almaya çalışırsan kızı öldürürüm." Adam salona girmiş, sokak kapısını kapatmış ve mutfağa doğru birkaç adım atmıştı; elindeki lazer tabancasını da Joan'a doğrultmuş durumdaydı. Orta yaşlı bir adamdı; yerli malzemeden yapılma, ucuz gri bir palto giymişti, ayağında nuh nebiden kalma çizmeler vardı; Chuck üzerinde bıraktığı izlenim, adamın tamamen farklı bir ekolojiden, belki de bambaşka bir gezegenden geldiği yolundaydı.</p>

  <p class="Standard" style="margin-left:0;margin-right:0;text-indent:24.0px;text-align:left">"Bence Hentman'ın adamı," dedi Joan ağır ağır ayağa kalkarken. "O yüzden dediğini yapar. Ama eğer tüpe ulaşabileceğini..."</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Chuck derhal. "İkimiz de ölürüz." Adama döndü. "Bugün Hentman'a ulaşmaya çalıştım."</p>

  <p class="Standard" style="margin-left:0;margin-right:0;text-indent:24.0px;text-align:left">"Pekâlâ," dedi adam kapıyı göstererek. "Bayan kalabilir. Ben yalnızca sizi istiyorum Bay Rittersdorf. Haydi fazla sallanmayalım. Yolumuz uzun."</p>

  <p class="Standard" style="margin-left:0;margin-right:0;text-indent:24.0px;text-align:left">"Patty Weaver'ı arayıp sorabilirsiniz," dedi Chuck, orta yaşlı adamın önünde koridora çıkarken.</p>

  <p class="Standard" style="margin-left:0;margin-right:0;text-indent:24.0px;text-align:left">Arkasındaki adam homurdanarak, "Konuşmak yok Bay Rittersdorf," dedi. "Yeterince dırdır edildi zaten."</p>

  <p class="Standard" style="margin-left:0;margin-right:0;text-indent:24.0px;text-align:left">"Ne gibi?" diyerek durdu Chuck. Korkusu kademe kademe artıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Hentman örgütüne CIA ajanı olarak girmeniz gibi. Şimdi neden o senaryo işini istediğinizi anlıyoruz; Bun hakkında delil elde etmek içinmiş. Ne buldunuz? Bir Alfalı gördünüz sadece. Suç mu bu?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Ama bunun yüzünden Bunny'yi ölene kadar kovalayacaklar," dedi silahlı adam. "Lanet osun, onun Alfa sisteminde yaşadığını yıllardır biliyorlardı. Savaş bitti. Tabii ki Alfa ile ekonomik bağlantıları olacak; iş hayatında kimin yok ki? Ama ülke çapında önemli biri Bun; halk onu tanıyor. CIA'nın neden ona saldırmaya karar verdiğini söyleyeyim mi size? Bun'un katil CIA simulakrumu senaryosu fikri yüzünden. CIA o zaman TV programını onlara karşı kullanmaya niyetli olduğunu düşündü ve..."</p>

  <p class="Standard" style="margin-left:0;margin-right:0;text-indent:24.0px;text-align:left">Koridorda Ganymedeli çamur-hamur kocaman sarı bir yığın halinde belirerek yollarını tıkadı. Dairesinden akarak çıkmıştı.</p>

  <p class="Standard" style="margin-left:0;margin-right:0;text-indent:24.0px;text-align:left">"Bırak geçelim," dedi silahlı adam.</p>

  <p class="Standard" style="margin-left:0;margin-right:0;text-indent:24.0px;text-align:left">Lord Koşan İstiridye'nin düşünceleri kafalarına doldu: "Kusura bakmayın, ama Bay Rittersdorf benim iş arkadaşımdır ve onun bu şekilde götürülmesine izin vermem doğru olmaz."</p>

  <p class="Standard" style="margin-left:0;margin-right:0;text-indent:24.0px;text-align:left">İnce, kırmızı bir lazer ışını çıtırdayarak tabancadan fırladı, Chuck'ın yanından geçip çamur-hamurun tam ortasına çarptı. Bir yırtılma sesiyle birlikte çamur-hamur küçüldü sanki, kuruyarak dumanı tüten küçük, siyah bir kütle halinde yere düştü ve koridorun zeminini karatmaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Yürü," dedi silahlı adam Chuck'a.</p>

  <p class="Standard" style="margin-left:0;margin-right:0;text-indent:24.0px;text-align:left">"Öldü," dedi Chuck. înanamıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">"Ganymede'de daha var bunlardan," dedi silahlı adam. Tombul suratında duygu izi yoktu; tetikteydi yalnızca. "Asansöre bindiğimizde yukarı düğmesine bas; gemim çatıda. Ne kadar boktan ve küçük bir alan o öyle!"</p>

  <p class="Standard" style="margin-left:0;margin-right:0;text-indent:24.0px;text-align:left">Chuck donmuş bir halde asansöre bindi, silahlı adam da peşinden geldi. Bir saniye sonra çatıdaydılar. Soğuk ve sisli bir gece karşıladı onları. "Adını söyle bana," dedi Chuck. "Sadece adını söyle."</p>

  <p class="Standard" style="margin-left:0;margin-right:0;text-indent:24.0px;text-align:left">"Neden soruyorsun?"</p>

  <p class="Standard" style="margin-left:0;margin-right:0;text-indent:24.0px;text-align:left">"Seni tekrar bulabilmek istiyorum. Lord Koşan İstiridye'yi öldürdüğün için." Er geç bir gün bu şahısla tekrar yolları kesişecekti.</p>

  <p class="Standard" style="margin-left:0;margin-right:0;text-indent:24.0px;text-align:left">"Memnuniyetle," dedi adam onu koptere bindirirken. Aracın iniş ışıkları yanıktı ve motoru hafifçe vızıldıyordu. "Alf Cherigan," dedi adam kontrollerin başına yerleşirken.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck başını salladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Adımı beğendin mi? Hoşuna gitti mi?"</p>

  <p class="Standard" style="margin-left:0;margin-right:0;text-indent:24.0px;text-align:left">Chuck hiçbir şey söylemeden ileriye bakmaya devam etti.</p>

  <p class="Standard" style="margin-left:0;margin-right:0;text-indent:24.0px;text-align:left">"Konuşmuyorsun artık," dedi Cherigan. "Çok kötü, çünkü Luna'ya, Brahekent'e varana kadar yalnızız bunun içinde." Uzanıp otomatik pilotu devreye soktu.</p>

  <p class="Standard" style="margin-left:0;margin-right:0;text-indent:24.0px;text-align:left">Kopter sarsıldı, ama yükselmedi.</p>

  <p class="Standard" style="margin-left:0;margin-right:0;text-indent:24.0px;text-align:left">"Bekle burada," dedi Cherigan lazer tabancasını Chuck'a doğru sallayarak. "Sakın kontrollere dokunayım deme." Kopterin kapağını açıp öfkeyle kafasını dışarı uzattı ve karanlıkta sorunun ne olduğunu, aracın niye havalanmadığını anlamaya çalıştı. "Vay canına," dedi birden, "arka tüplere giden dış devreler..." Konuşmayı ansızın kesip kopterin içine çekildi, sonra lazer tabancasını ateşledi.</p>

  <p class="Standard" style="margin-left:0;margin-right:0;text-indent:24.0px;text-align:left">Çatıdaki karanlığın içinden bir lazer ışını ona cevap verdi ve açık kapaktan girerek gövdesine ulaştı. Cherigan silahını düşürüp ihtilaçlar geçirerek kopterin duvarına çarptı, sonra gözleri donuklaştı ve vurulmuş bir hayvan gibi kıvrılıp kaldı.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck eğilip düşen lazer tabancasını aldı ve karanlıkta ateş edenin kim olduğunu anlamak için dışarı baktı. Joan'dı ateş eden. Belli ki Cherigan'la kendisini koridorda izlemiş, sonra acil durum asansörüyle peşlerinden çatıya çıkmıştı. Kopterden ihtiyatla başını uzatıp kızı selamladı. Cherigan bir hata yapmıştı; ona Joan'ın polis ve silahlı olduğunu, dolayısıyla da bu tür durumlara alışık olduğunu söylememişlerdi belli ki. Chuck bile bu kadar hızlı hareket etmiş olmasına şaşıyordu. Önce bir atışta kopterin yönlendirme sistemini tahrip etmiş, sonra da ikinci atışta Alf Cherigan'ı öldürmüştü.</p>

  <p class="Standard" style="margin-left:0;margin-right:0;text-indent:24.0px;text-align:left">"İniyor musun?" diye sordu Joan. "Seni vurmadım, değil mi?"</p>

  <p class="Standard" style="margin-left:0;margin-right:0;text-indent:24.0px;text-align:left">"Bir şeyim yok," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Dinle," dedi Joan kopterin açık kapağına yaklaşıp bir zamanlar Alf Cherigan olan cesedi inceleyerek. "Onu diriltebilirim, biliyorsun. Bunu yapmamı istiyor musun Chuck?"</p>

  <p class="Standard" style="margin-left:0;margin-right:0;text-indent:24.0px;text-align:left">Chuck bir an düşündü, Lord Koşan İstiridyeyi hatırladı ve başını hayır anlamında salladı.</p>

  <p class="Standard" style="margin-left:0;margin-right:0;text-indent:24.0px;text-align:left">"Sen bilirsin," dedi Joan. "Onu böylece bırakabilirim. Hoşuma gitmez bu, ama seni anlıyorum..."</p>

  <p class="Standard" style="margin-left:0;margin-right:0;text-indent:24.0px;text-align:left">"Ya Lord..."</p>

  <p class="Standard" style="margin-left:0;margin-right:0;text-indent:24.0px;text-align:left">"Chuck onun için bir şey yapamazdım; çok geç artık. Beş dakikadan fazla zaman geçti. Ya orada onun yanında kalacaktım, ya da sizi izleyip sana yardım edecektim..."</p>

  <p class="Standard" style="margin-left:0;margin-right:0;text-indent:24.0px;text-align:left">"Keşke onun yanında kalsaydın..."</p>

  <p class="Standard" style="margin-left:0;margin-right:0;text-indent:24.0px;text-align:left">"Hayır," dedi Joan kesin bir tavırla. "Doğru olanı yaptım; sebebini anlayacaksın. Bir büyütecin var mı?"</p>

  <p class="Standard" style="margin-left:0;margin-right:0;text-indent:24.0px;text-align:left">Şaşkınlıkla, "Tabii ki yok," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Kopterin tamirat çantasına bak. Kontrol tablosunun altındaki torpido gözündedir. içinde geminin minyatür devrelerini tamir için mikro aletler olacak... Orada mutlaka bir lup vardır."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck düşünmeden kıza itaat ederek gözü açıp karıştırmaya başladı. Az sonra eline bir kuyumcu lupu geldi; alıp kopterden indi.</p>

  <p class="Standard" style="margin-left:0;margin-right:0;text-indent:24.0px;text-align:left">"Aşağı, onun yanına gideceğiz," dedi Joan.</p>

  <p class="Standard" style="margin-left:0;margin-right:0;text-indent:24.0px;text-align:left">Az sonra, bir zamanlar dostları Ganymedeli çamur-hamur olan yanmış külçenin başına eğilmişlerdi. "Lupu gözüne yerleştir," dedi Joan, "ve aramaya başla. Çok dikkatli ol, özellikle halının üstüne bak."</p>

  <p class="Standard" style="margin-left:0;margin-right:0;text-indent:24.0px;text-align:left">"Ne arıyorum?"</p>

  <p class="Standard" style="margin-left:0;margin-right:0;text-indent:24.0px;text-align:left">"Sporlarını," dedi Joan.</p>

  <p class="Standard" style="margin-left:0;margin-right:0;text-indent:24.0px;text-align:left">Şaşkınlıkla, "Sporlanacak vakit bulmuş mudur?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Onlarda sporlanma otomatiktir, saldırıya uğradıkları anda olur. Anında gerçekleşmiştir umarım. Mikroskopik, kahverengi ve yuvarlak sporlar; lupla bulabilirsin. Çıplak gözle imkânsız tabii. Sen ararken ben de kültürü hazırlayayım." Chuck'ın dairesine girip gözden kayboldu. Chuck bir an tereddüt ettikten sonra diz çöküp Lord Koşan İstiridye'nin sporlarını aramaya koyuldu.</p>

  <p class="Standard" style="margin-left:0;margin-right:0;text-indent:24.0px;text-align:left">Joan döndüğünde avucunda yedi minik küre vardı; merceğin altında yaygın, kahverengi ve düzgün görünüyorlardı; kesinlikle spordu bunlar. Tam çamur-hamurun kalıntılarının yanında bulmuştu üstelik.</p>

  <p class="Standard" style="margin-left:0;margin-right:0;text-indent:24.0px;text-align:left">"Toprak gerekecek," dedi Joan, Chuck sporları mutfakta bulduğu ölçü fincanının içine atarken. "Rutubet de gerek. Bir de zaman. En az yirmi tane bulman lazım, çünkü hepsi hayatta kalmayacak tabii ki."</p>

  <p class="Standard" style="margin-left:0;margin-right:0;text-indent:24.0px;text-align:left">En sonunda Chuck pis, yıpranmış halının üzerinde yirmi beş spor bulmayı başardı. Bunlar ölçü fincanına aktarıldılar; sonra Joan'la birlikte binanın en alt katına inerek arka bahçeye çıktılar. Karanlıkta el yordamıyla biraz toprak alıp fincana doldurdular. Joan bir bahçe musluğu bularak toprağı nemlendirdi, sonra da fincanın ağzını şeffaf plastikle hava almayacak şekilde kapattı.</p>

  <p class="Standard" style="margin-left:0;margin-right:0;text-indent:24.0px;text-align:left">"Ganymede'de," dedi sonra, "atmosfer sıcak ve yoğundur. Sporlar için en uygun koşulları sağlamak için elimden geleni yaptım. Sanırım yeterli olacaktır. Lord K. İ. bana Ganymedelilerin acil bir durumda Arz'da açık havada bile başarılı bir biçimde sporlanabildiklerini anlatmıştı. Umut edelim." Fincanı dikkatle taşıyarak binaya döndüler.</p>

  <p class="Standard" style="margin-left:0;margin-right:0;text-indent:24.0px;text-align:left">"Ne kadar zaman alır?" diye sordu Chuck. "Becerip beceremediğimizi anlamamız yani."</p>

  <p class="Standard" style="margin-left:0;margin-right:0;text-indent:24.0px;text-align:left">"Emin değilim. İki gün de olabilir, ayın safhasına göre bir ay da -görülmemiş bir durum değil. Batıl itikat gibi görünebilir, ama ay bu sporların gelişmesini etkiliyor. O yüzden kendini alıştır. Ay ne kadar mehtaba yakınsa o kadar iyi. Gazeteden bakalım." Chuck'ın katına varmışlardı.</p>

  <p class="Standard" style="margin-left:0;margin-right:0;text-indent:24.0px;text-align:left">"Bu yenileri, Lord Koşan İstiridye'nin hafızasının ne kadarına sahip olacak?" Tereddüt etti. "Yeni kuşak yani. Bizi ve olanları hatırlayacaklar mı?"</p>

  <p class="Standard" style="margin-left:0;margin-right:0;text-indent:24.0px;text-align:left">Oturmuş gazeteyi inceleyen Joan, "Ne kadar hızlı sporlanmış olduğuna bakar," dedi. "Eğer sporlanmaya..." Gazeteyi kapattı. "Birkaç gün içinde olgunlaşmaları lazım."</p>

  <p class="Standard" style="margin-left:0;margin-right:0;text-indent:24.0px;text-align:left">"Onları Arz'dan, Ay'ın etkisinden uzağa götürürsem ne olur?" diye sordu Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Gene büyürler, ama daha fazla zaman alır. Neler geçiyor aklından?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hentman beni yakalamak için birini gönderdiğine göre," dedi Chuck, "ondan haber alamazlarsa..."</p>

  <p class="Standard" style="margin-left:0;margin-right:0;text-indent:24.0px;text-align:left">"Ah tabii," diye onayladı Joan. "Birini daha yollarlar, ilkinin işini hallettiğimizi anlar anlamaz, muhtemelen birkaç saat içinde. Belki de adamın üstünde bir haberleşme sistemi vardı, belki kalbi durur durmaz durumu öğrenmişlerdir. Haklısın galiba, mümkün olduğunca çabuk Arz'dan uzaklaşmalısın. Ama nasıl olacak bu Chuck? Ortadan kaybolmak için kaynağa ihtiyacın olacaktır, paraya ve desteğe. Sende de bunlar yok, hiç gelirin yok zaten. Birikmiş paran var mı?"</p>

  <p class="Standard" style="margin-left:0;margin-right:0;text-indent:24.0px;text-align:left">"Ortak hesap Mary'de," dedi Chuck, düşünceye dalarak. Oturup bir sigara yaktı. "Bir fikrim var," dedi sonunda, "ne yapacağıma dair. Ama senin bilmemeni tercih ederim. Anlıyor musun, yoksa sana sadece nevrotik ve korkmuş gibi mi görünüyorum?"</p>

  <p class="Standard" style="margin-left:0;margin-right:0;text-indent:24.0px;text-align:left">"Sadece heyecanlı görünüyorsun. Öyle de olman gerek zaten." Joan ayağa kalktı. "Koridorda bekleyeceğim. Telefon etmek isteyeceğini biliyorum. Sen o işi hallederken ben de Ross Polis Merkezi'ni arayıp tepemizdeki kopterdeki cesedi halletmelerini isteyeyim." Ancak kapıda bir an durakladı. "Chuck, seni götürmelerine engel olabildiğim için mutluyum. Az kalsın yetişemeyecektim. Kopter nereye gidiyordu?"</p>

  <p class="Standard" style="margin-left:0;margin-right:0;text-indent:24.0px;text-align:left">"Söylemesem daha iyi. Kendi güvenliğin için."</p>

  <p class="Standard" style="margin-left:0;margin-right:0;text-indent:24.0px;text-align:left">Kız başını sallayıp dışarı çıktı ve kapıyı kapattı. Artık yalnızdı Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">Hemen San Francisco CIA bürosunu aradı. Bir süre uğraştıktan sonra, eski patronu Jack Elwood'un izini bulmayı başardı. Evinde ailesiyle birlikte olan Elwood, videofona biraz öfkeyle çıktı. Arayanın kim olduğunu öğrenince de durumdan pek memnun kalmadı.</p>

  <p class="Standard" style="margin-left:0;margin-right:0;text-indent:24.0px;text-align:left">"Seninle bir anlaşma yapacağım," dedi Chuck.</p>

  <p class="Standard" style="margin-left:0;margin-right:0;text-indent:24.0px;text-align:left">"Anlaşma mı! Doğrudan ya da dolaylı olarak Hentman’a haber verip kaçmasını sağlayanın sen olduğuna inanıyoruz. Öyle olmadı mı? Kimin vasıtasıyla çalıştığını bile biliyoruz: Santa Monica'daki şu yıldızcık, Hentman'ın metresi olan hani."</p>

  <p class="Standard" style="margin-left:0;margin-right:0;text-indent:24.0px;text-align:left">Chuck bunu bilmiyordu işte, Patty Weaver hiç belli etmemişti. Ama ne fark ederdi ki artık. "Seninle -resmi olarak CIA ile- yapmak istediğim anlaşma şu," dedi Chuck."<span style="font-style:italic">Hentman'</span><span style="font-style:italic">ın</span> <span style="font-style:italic">nerede olduğunu biliyorum.</span>"</p>

  <p class="Standard" style="margin-left:0;margin-right:0;text-indent:24.0px;text-align:left">"Hiç şaşırmadım. Beni şaşırtan bunu bize söylemek istemen. Ne oldu Chuck? Hentman'ın mutlu ailesinde kavga çıktı, sen de dışarıda mı kaldın?"</p>

  <p class="Standard" style="margin-left:0;margin-right:0;text-indent:24.0px;text-align:left">"Hentman örgütü işimi bitirmesi için bir it yolladı zaten," dedi Chuck. "Onu durdurabildik, ama biri daha gelecek, sonra biri daha, ta ki Hentman beni ele geçirene kadar." İçinde bulunduğu zor durumu Elwood'a anlatma zahmetine girmedi hiç; eski patronu ona inanmazdı ne de olsa, zaten talipleri de değişmeyecekti. "Size Hentman'ın nerede saklandığını söylerim; karşılığında da ışıktan-hızlı bir CIA gemisi isterim. Sistemler-arası, askeri tip, takip araçlarından birini. Elinizde bunlardan birkaç tane olduğunu biliyorum; birini bana verebilirsiniz rahatlıkla. Karşılığında size çok değerli bir şey veriyorum. Zaten gemiyi de geri vereceğim," diye ekledi, "bir süre sonra. Sadece kullanmak istiyorum."</p>

  <p class="Standard" style="margin-left:0;margin-right:0;text-indent:24.0px;text-align:left">"Gerçekten de kaçmak ister gibisin," dedi Elwood durumu sezerek.</p>

  <p class="Standard" style="margin-left:0;margin-right:0;text-indent:24.0px;text-align:left">"Öyle."</p>

  <p class="Standard" style="margin-left:0;margin-right:0;text-indent:24.0px;text-align:left">"Pekâlâ," dedi Elwood omuz silkerek. "Sana inanacağım, neden inanmayayım ki? Öyle olsun. Bana Hentman'ın yerini söyle, gemiyi sana beş saat içinde yollarım."</p>

  <p class="Standard" style="margin-left:0;margin-right:0;text-indent:24.0px;text-align:left">Yani, diye düşündü Chuck, malumatın doğruluğunu kontrol edene kadar teslimatı bekletecekler. Hentman bulunmazsa, gemi gelmeyecek; boşuna beklemiş olacağım. Ama CIA profesyonellerini başka bir şeye ikna etmesi de mümkün değildi; onların işleriydi bu -hayat onlar için büyük bir kâğıt oyunundan ibaretti.</p>

  <p class="Standard" style="margin-left:0;margin-right:0;text-indent:24.0px;text-align:left">Boyun eğerek, "Hentman Luna'da," dedi. "Brahekent'te."</p>

  <p class="Standard" style="margin-left:0;margin-right:0;text-indent:24.0px;text-align:left">"Dairende bekle," dedi Elwood hemen. "Sabah ikide gemi orada olur. Tabii eğer..." Chuck'ı süzdü.</p>

  <p class="Standard" style="margin-left:0;margin-right:0;text-indent:24.0px;text-align:left">Chuck videofonu kapatarak, masanın kenarındaki sönmüş sigarasını almaya gitti. Eh, gemi gelmezse bu iş buraya kadardı; başka planı, alternatif bir çözümü yoktu. Joan Trieste onu tekrar kurtarabilirdi, hatta Hentman'ın bir gorili onu öldürürse hayata bile döndürebilirdi... Ama Arz'da kaldığı sürece, onu er geç bulacak ve öldürecekler, en azından tutsak edeceklerdi: Son zamanlarda geliştirilen araştırma aygıtları fazla iyiydi. Yeterli zaman verildiğinde, gezegenin üstündeki bir hedefi mutlaka bulurlardı. Ama Arz'dan farklı olarak Ay'da henüz haritası çizilmemiş bölgeler vardı, buralarda araştırma yapmak sorunluydu. Ayrıca uzak gezegenlerde ve aylarda her kim olursa olsun araştırma yapmak imkânsıza yakındı.</p>

  <p class="Standard" style="margin-left:0;margin-right:0;text-indent:24.0px;text-align:left">Alfa sistemi de böyle bir bölgeydi işte. Örneğin Alfa III ve ayları, M2 de dahil. Özellikle M2. Işıktan-hızlı bir CIA gemisiyle birkaç günde varabilirdi oraya. Mary ve çetesinin varmış oldukları gibi.</p>

  <p class="Standard" style="margin-left:0;margin-right:0;text-indent:24.0px;text-align:left">Dairenin kapısını açarak koridordaki Joan'a, "Tamam," dedi. "Küçük bir konuşma yaptım. Bakalım ne olacak."</p>

  <p class="Standard" style="margin-left:0;margin-right:0;text-indent:24.0px;text-align:left">"Arz'dan ayrılıyor musun?" Kızın gözleri kocaman ve kapkaraydı.</p>

  <p class="Standard" style="margin-left:0;margin-right:0;text-indent:24.0px;text-align:left">"Göreceğiz." Oturup beklemeye hazırlandı.</p>

  <p class="Standard" style="margin-left:0;margin-right:0;text-indent:24.0px;text-align:left">Joan Lord Koşan İstiridye'nin sporlarını taşıyan fincanı ihtimamla Chuck'ın oturduğu koltuğun koluna yerleştirdi. "Bunları sana veriyorum. İstediğini biliyorum; o seni korumak için öldü, sen de kendini sorumlu hissediyorsun. Sporlar canlanmaya başlayınca ne yapacağını söyleyeyim."</p>

  <p class="Standard" style="margin-left:0;margin-right:0;text-indent:24.0px;text-align:left">Kâğıt kalem alıp talimatlarını yazmaya başladı.</p>

  <p class="Standard" style="margin-left:0;margin-right:0;text-indent:24.0px;text-align:left">Birkaç saat sonra -Ross Polis Teşkilatı’ndan gelip çatıdaki cesedi götürdükten ve Joan gittikten sonra- yaptığı işin ne anlama geldiğini idrak etti. Bunny Hentman haklıydı artık. Onu CIA'ya ihbar etmişti. Ama bunu kendi canını kurtarmak için yapmıştı, ancak bu Hentman'ı ikna edecek bir gerekçe değildi; o da kendi canını kurtarmaya çalışıyordu.</p>

  <p class="Standard" style="margin-left:0;margin-right:0;text-indent:24.0px;text-align:left">Her halükârda olan olmuştu. Dairesinde oturup CLA'dan gelecek ışıktan-hızlı gemiyi beklemeye devam etti. Muhtemelen asla gelmeyecek olan gemiyi. Sonra ne olacaktı? O zaman da, dedi kendi kendine, burada oturup başka bir şeyi bekleyeceğim, Hentman'ın göndereceği bir sonraki katili. Ve hayatım çay kaşıklarıyla ölçülebilir artık.</p>

  <p class="Standard" style="margin-left:0;margin-right:0;text-indent:24.0px;text-align:left">Çok uzun bir bekleyiş oldu.</p>
</body>
</html>
