<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="b_sayfa_y_resim" style="text-align: justify;">DOKUZUNCU BÖLÜM</p>

  <p class="tarih" style="text-align: justify;">Stepanov ile, 1943</p>

  <p class="calibre9" style="text-align: justify;">Aleksandr GÖZLERİNİ AÇTIĞINDA -açmış mıydı?- içerisi hâlâ karanlık ve soğuktu. Titriyordu ve kollarını vücuduna sarmıştı. Savaşta ölmekte, genç ölmekte, soğuk bir hücrede ölmekte ve bedenini rezil bir duruma düşmekten kurtarmakta utanılacak bir şey yoktu.</p>

  <p class="calibre9" style="text-align: justify;">Bir keresinde hastanede, Tatyana yarasını temizlerken yüzüne bakmadan, "Işığı gördün mü?" diye sormuştu. O da görmediğini söylemişti.</p>

  <p class="calibre9" style="text-align: justify;">Bu kısmi bir gerçekti.</p>

  <p class="calibre9" style="text-align: justify;">Çünkü duymuştu...</p>

  <p class="calibre9" style="text-align: justify;">Kızıl atın dörtnala koşuşunu.</p>

  <p class="calibre9" style="text-align: justify;">Ama burada bütün renkler soluktu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Aleksandr sanki sersemleşmiş gibi, hayal meyal metal kapı sürgüsünün açıldığını ve anahtarın çevrildiğini duydu. Albay Mikhail Stepanov elinde fenerle hücreye girdi. Aleksandr köşede iki büklüm yatıyordu.</p>

  <p class="calibre9" style="text-align: justify;">"Vay canına!" dedi Stepanov. "Demek hayatta olduğun doğruymuş."</p>

  <p class="calibre9" style="text-align: justify;">Aleksandr, Stepanov'un elini sıkmak istedi; ama çok üşüyordu ve sırtı çok ağrıyordu. Kıpırdamadı ve hiçbir şey söylemedi.</p>

  <p class="calibre9" style="text-align: justify;">Stepanov yanında çömeldi. "O kamyona ne oldu? Kızıl Ordu doktorunun senin için hazırladığı ölüm belgesini gözlerimle gördüm. Karına öldüğünü söyledim. Hamile karın senin öldüğünü sanıyor!"</p>

  <p class="calibre9" style="text-align: justify;">"Böyle olması gerekiyordu," dedi Aleksandr. "Sizi görmek çok güzel efendim. Nefes almamaya çalışın. Burada ikimize yetecek kadar oksijen yok."</p>

  <p class="calibre9" style="text-align: justify;">"Aleksandr," dedi Stepanov. "Ona başından geçenleri anlatmak istemedin mi?"</p>

  <p class="calibre9" style="text-align: justify;">Aleksandr başını salladı.</p>

  <p class="calibre9" style="text-align: justify;">"Peki ama kamyonun patlamasının ve ölüm sertifikasının anlamı neydi?"</p>

  <p class="calibre9" style="text-align: justify;">"Benden ümidini kesmesini istedim."</p>

  <p class="calibre9" style="text-align: justify;">"Neden?"</p>

  <p class="calibre9" style="text-align: justify;">Aleksandr cevap vermedi.</p>

  <p class="calibre9" style="text-align: justify;">"Nereye gidersen git, seninle geleceğim," diyordu Tatyana. "Ama sen burada kalırsan, ben de kalırım. Çocuğumun babasını Sovyetler Birliği'nde bırakmayacağım." Aleksandr'a doğru eğiliyordu. "Bana Leningrad'da ne söyledin? 'Seni Sovyetler Birliği'nde ölüme terk ettiğimi bile bile nasıl bir hayat kurabilirim?" demiştin bana. Sana senin sözlerinle karşılık veriyorum. Bunlar senin kelimelerindi." Gülümsüyordu. "Bu konuda seninle aynı fikirde olmak zorundayım." Ses tonunu alçaltıyordu. "Eğer seni bırakırsam, hangi yola saparsam sapayım Bronz Atlı o uzun gecede peşimden gelir."</p>

  <p class="calibre9" style="text-align: justify;">Bunu Stepanov'a söylemedi. Tatyana'nın Sovyetler Birliğinden ayrılıp ayrılmadığını bilmiyordu.</p>

  <p class="calibre9" style="text-align: justify;">"Sigara ister misin?"</p>

  <p class="calibre9" style="text-align: justify;">"Evet,” diye cevapladı Aleksandr. "Ama burada içemem. Yeterince oksijen yok."</p>

  <p class="calibre9" style="text-align: justify;">Stepanov, Aleksandr’ı ayağa kaldırdı. "Birkaç dakika ayakta dur," dedi Stepanov. "Bacaklarını esnet." Başını yana eğen Aleksandr'a baktı. "Bu hücre senin için çok küçük Bunu düşünememişler."</p>

  <p class="calibre9" style="text-align: justify;">"Düşündüler. Beni buraya koyma sebepleri de bu."</p>

  <p class="calibre9" style="text-align: justify;">Stepanov sırtını kapıya yasladı. Aleksandr da karşısında duruyordu.</p>

  <p class="calibre9" style="text-align: justify;">"Bugün günlerden ne efendim?" diye sordu Aleksandr. "Ne zamandır buradayım? Dört gündür mü? Beş gündür mü?"</p>

  <p class="calibre9" style="text-align: justify;">"Bugün 16 Mart," dedi Stepanov. "Burada üçüncü günün."</p>

  <p class="calibre9" style="text-align: justify;"><i class="calibre2">Üçüncü gün!</i> diye düşündü Aleksandr şaşkınlık içinde.</p>

  <p class="calibre9" style="text-align: justify;"><i class="calibre2">Üçüncü gün!</i> diye düşündü heyecan içinde. Bu Tanya’nın...</p>

  <p class="calibre9" style="text-align: justify;">Düşünmeyi bıraktı. Stepanov öne eğilerek, "Sesli konuşmaya devam et. Böylece seni duyabilirler. Ama beni de iyi dinle ki, yonca tarlasına geri döndüğünde seninle birlikte gülebilelim. Sana nasıl yonca yiyeceğini göstereceğim," dedi.</p>

  <p class="calibre9" style="text-align: justify;">Aleksandr, Stepanov'un yüzüne baktı. Her zamankinden daha asıktı. Dudaklarından da kaygısı belli oluyordu. "Efendim?"</p>

  <p class="calibre9" style="text-align: justify;">"Bir şey söylemedim Binbaşı."</p>

  <p class="calibre9" style="text-align: justify;">Aleksandr başını sallayarak halüsinasyondan kurtulmaya çalışarak alçak bir ses tonuyla tekrarladı. "Efendim?"</p>

  <p class="calibre9" style="text-align: justify;">"Her şey çıkmaza girdi Binbaşı," diye fısıldadı. "Karını aramaya başladılar bile, ama... Ortadan kaybolmuş gibi görünüyor. Onu Dr. Sayers ile birlikte Leningrad'a dönmesi için ikna ettim. Benden istediğin gibi. Buradan gitmesini kolaylaştırdım."</p>

  <p class="calibre9" style="text-align: justify;">Aleksandr hiçbir şey söylemedi ve tırnaklarını avucuna geçirdi.</p>

  <p class="calibre9" style="text-align: justify;">"Ama şimdi gitti. Başka kimin ortadan kaybolduğunu biliyor musun? Dr. Sayers. Bana karınla birlikte Leningrad'a gittiğini söylemişti."</p>

  <p class="calibre9" style="text-align: justify;">Aleksandr, Stepanov'a bakmamak ve konuşmamak için tırnaklarını avucuna daha çok batırdı.</p>

  <p class="calibre9" style="text-align: justify;">"Helsinki'ye gidiyordu; ama önce Leningrad'a uğraması gerekiyordu!" diye bağırdı Stepanov. "Tatyana'yı orada bırakacak ve Greçeski Hastanesi'nde bıraktığı kendi Kızıl Ordu hemşiresini alacaktı. Beni dinliyorsun değil mi? Leningrad'a ulaşmadılar. İki gün önce Kızıl Ordu kamyonu yanmış olarak bulundu. Finlandiya-Sovyetler Birliği sınırındaki Lisiy Nos'da yağmalanmış ve ters dönmüş halde duruyordu. Finlandiya askerleriyle bazı olaylar yaşanmış; dört adamımız öldürülmüş. Sayers'den ve hemşire Metanova'dan hiçbir iz yok."</p>

  <p class="calibre9" style="text-align: justify;">Aleksandr hiçbir şey söylemedi. Sökülen kalbini yerden almak istedi; ama içerisi karanlık olduğundan bulamadı. Kalbinin ondan uzaklaştığını; kanadığını ve bir köşede atmaya devam ettiğini hissediyordu.</p>

  <p class="calibre9" style="text-align: justify;">Stepanov ses tonunu biraz daha alçalttı. "Finlandiya askerleri de öldürülmüş."</p>

  <p class="calibre9" style="text-align: justify;">Aleksandr tek kelime etmedi.</p>

  <p class="calibre9" style="text-align: justify;">"Hepsi bu kadar değil."</p>

  <p class="calibre9" style="text-align: justify;">"Öyle mi?" dedi Aleksandr gayri ihtiyari.</p>

  <p class="calibre9" style="text-align: justify;">"Dr. Sayers'den bir haber yok. Ama..." Stepanov duraksadı. "Yakın arkadaşın Dimitri Çemenko karların üzerinde ölü bulundu."</p>

  <p class="calibre9" style="text-align: justify;">Bu Aleksandr'ın içini biraz olsun rahatlatmıştı.</p>

  <p class="calibre9" style="text-align: justify;">"Binbaşı, Çemenko'nun sınırda ne işi vardı?"</p>

  <p class="calibre9" style="text-align: justify;">Aleksandr cevap vermedi. Tatyana neredeydi? Tek istediği bunu öğrenmekti. Kamyon olmadan nasıl bir yere ulaşmış olabilirlerdi? Kamyonsuzken Karelia bataklıklarından yürüyerek mi geçeceklerdi?</p>

  <p class="calibre9" style="text-align: justify;">"Binbaşı, karın kayıp. Sayers kaçtı ve Dimitri öldü." Stepanov bir an duraksadı. "Sadece öldüğünü söylemek az kalır. Öldüğünde üzerinde Finlandiya üniforması vardı. Finlandiya pilot üniforması giymişti ve kendi pasaportunu değil; Finlandiya kimlik kartı taşıyordu."</p>

  <p class="calibre9" style="text-align: justify;">Aleksandr hiçbir şey söylemedi. Stepanov'un hayatına mal olacak bilgiden başka saklayacağı bir şey yoktu.</p>

  <p class="calibre9" style="text-align: justify;">"Aleksandr!" dedi Stepanov fısıltıyla. "Benimle konuş. Sana yardım etmeye çalışıyorum."</p>

  <p class="calibre9" style="text-align: justify;">"Efendim," dedi Aleksandr korkusunu azaltmaya çalışarak. "Sizden, bana artık yardım etmemenizi istiyorum." Tatyana'nın bir resmine sahip olmayı isterdim. Kırmızı güllü beyaz elbisesine bir kez daha dokunmak için can atıyordu. Molotov kilisesinin merdiveninde, yeni evlendiklerinde çekilmiş olan gençlik hallerini görmek istiyordu.</p>

  <p class="calibre9" style="text-align: justify;">Hissettiği korku ve panik, Aleksandr'ın Tanya ile olan geçmişini düşünmesine engel oldu. Bunu öğrenmesi gerekiyordu: onunla ilgili hayal kurmaktan bile vazgeçmeliydi.</p>

  <p class="calibre9" style="text-align: justify;">Titreyen ellerle istavroz çıkardı. "Buraya gelip bana karımın kayıp olduğunu söyleyene kadar iyiydim," diyebildi. Kontrolsüz bir şekilde titremeye başladı.</p>

  <p class="calibre9" style="text-align: justify;">Stepanov, Aleksandr'a yaklaştı. Üzerindeki paltoyu çıkarıp ona verdi. "Bunu omuzlarına at."</p>

  <p class="calibre9" style="text-align: justify;">O sırada dışarıdan gelen sesi duydu. "Zaman doldu!"</p>

  <p class="calibre9" style="text-align: justify;">Stepanov, "Bana doğruyu söyle. Karından Sayers ile birlikte Helsinki’ye gitmesini istedin mi?" diye fısıldadı. "Planın neydi?"</p>

  <p class="calibre9" style="text-align: justify;">Aleksandr hiçbir şey söylemedi. Stepanov'un bunu bilmesini istemiyordu. Stepanov, Aleksandr yüzünden ölmeyi hak etmiyordu.</p>

  <p class="calibre9" style="text-align: justify;">"Neden bu kadar inatçısın? Kes şunu! Hiçbir yere götürülmeyeceksin. Seni sorgulaması için yeni birini getirecekler. Görüştüğü herkesi itiraf ettirmeyi başarmış biri. Seni soğuk bir hücrede, neredeyse çırılçıplak bir halde tutuyorlar. Bunun devamı gelecek. Seni dövecekler; ayaklarını soğuk suyun içine koyacaklar; delirene kadar yüzüne ışık tutacaklar ve seni sorgulayan adam sana, onu öldürme isteği uyandıracak sorular soracak. Bütün bunlar karşısında güçlü olmalısın. Yoksa hayatta kalma şansın kalmaz."</p>

  <p class="calibre9" style="text-align: justify;">Aleksandr bitkin bir halde, "Sence güvende mi?" diye sordu.</p>

  <p class="calibre9" style="text-align: justify;">"Güvende olduğunu sanmıyorum! Burada güvende olan kim var Aleksandr?" diye fısıldadı Stepanov. "Sen mi? Ben mi? O da değil. Her yerde onu arıyorlar. Leningrad'da, Molotov'da, Lazarevo'da. Eğer Helsinki'deyse onu bulacaklardır. Bunu biliyorsun, öyle değil mi? Onu buraya geri getirecekler. Bu sabah Helsinki'deki Kızıl Ordu hastanesini arıyorlardı."</p>

  <p class="calibre9" style="text-align: justify;">"Zaman doldu!" diye bağırdı biri yeniden.</p>

  <p class="calibre9" style="text-align: justify;">"Hayatım boyunca bu cümleyi kaç kez duymak zorundayım?" dedi Aleksandr. "Annem için, babam için ve karım için söylendiğini duydum. Şimdi de benim için söylüyorlar."</p>

  <p class="calibre9" style="text-align: justify;">Stepanov paltosunu aldı. "Sana yaptıkları suçlamaları..."</p>

  <p class="calibre9" style="text-align: justify;">"Bunları bana sorma."</p>

  <p class="calibre9" style="text-align: justify;">"Onları inkâr et Aleksandr."</p>

  <p class="calibre9" style="text-align: justify;">Stepanov hücreden çıkmak için arkasını döndüğünde Aleksandr, "Efendim..." dedi. Çok halsizdi ve kelimeler ağzından zar zor çıkıyordu. Duvarın soğuk olması umurunda değildi. Artık ayakta duramıyordu. Vücudunu soğuk betona yasladı ve yere yığıldı. "Onu gördünüz mü?"</p>

  <p class="calibre9" style="text-align: justify;">Başını sallayan Stepanov'a baktı.</p>

  <p class="calibre9" style="text-align: justify;">"Nasıldı?"</p>

  <p class="calibre9" style="text-align: justify;">"Bunu sorma Aleksandr."</p>

  <p class="calibre9" style="text-align: justify;">"O..."</p>

  <p class="calibre9" style="text-align: justify;">"Sorma."</p>

  <p class="calibre9" style="text-align: justify;">"Anlatın bana."</p>

  <p class="calibre9" style="text-align: justify;">"Bana oğlumu geri getirdiğin zamanı hatırlıyor musun?" diye sordu Stepanov titreyen bir ses tonuyla. "Senin sayende huzura kavuşmuştum. Onu ölmeden önce görebildim ve onu kendim gömdüm."</p>

  <p class="calibre9" style="text-align: justify;">"Tamam. Daha fazla konuşma," dedi Aleksandr.</p>

  <p class="calibre9" style="text-align: justify;">"Karına bu huzuru kim verecek?"</p>

  <p class="calibre9" style="text-align: justify;">Aleksandr yüzünü ellerinin arasına aldı.</p>

  <p class="calibre9" style="text-align: justify;">Stepanov çıktı.</p>

  <p class="calibre9" style="text-align: justify;">Aleksandr yerde hiç kıpırdamadan oturdu. Morfine ve ilaca ihtiyacı yoktu. Göğsünde bir kurşun varmış gibi hissediyordu.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Kapı açıldı. Aleksandr'a ekmek, su ya da kıyafet verilmemişti. Bu soğuk hücrede çıplak halde daha ne kadar kalacağını bilmiyordu.</p>

  <p class="calibre9" style="text-align: justify;">İçeriye, görünüşe göre ayakta durmak istemeyen bir adam girdi. Arkasındaki gardiyan bir sandalye getirdi. Uzun boylu, kel ve asık yüzlü adam oturdu ve genizden gelen bir sesle "Elimde ne olduğunu biliyor musun Binbaşı?" diye sordu.</p>

  <p class="calibre9" style="text-align: justify;">Aleksandr başını salladı. Elinde bir gaz lambası tutuyordu.</p>

  <p class="calibre9" style="text-align: justify;">"Kıyafetlerini ve yün bir battaniye getirdim Binbaşı. Senin için bir parça domuz etim de var. Hâlâ sıcak. Krema ve tereyağlı patates de getirdim. Bir bardak votka ve üstüne güzel bir sigara. Bu lanet olası yerden çıkıp yemek yiyebilir ve üzerine bir şeyler giyebilirsin. Buna ne dersin?"</p>

  <p class="calibre9" style="text-align: justify;">"Çok isterim," dedi ruhsuz bir halde. Bir yabancı karşısında sesinin titremesine izin veremezdi.</p>

  <p class="calibre9" style="text-align: justify;">Adam gülümsedi. "Ben de böyle düşünmüştüm. Leningrad’dan sırf seninle konuşmak için geldim. Biraz konuşabilir miyiz?"</p>

  <p class="calibre9" style="text-align: justify;">"Neden olmasın," dedi Aleksandr. "Başka yapacak bir şeyim yok."</p>

  <p class="calibre9" style="text-align: justify;">Adam gülmeye başladı. "Haklısın. Pek bir şey yok." Ciddi bakışlarla Aleksandr'ı inceledi.</p>

  <p class="calibre9" style="text-align: justify;">"Ne hakkında konuşmak istiyorsunuz?"</p>

  <p class="calibre9" style="text-align: justify;">"Senin hakkında Binbaşı Belov. Bir de birkaç bir şey daha."</p>

  <p class="calibre9" style="text-align: justify;">"Güzel."</p>

  <p class="calibre9" style="text-align: justify;">"Giyinmek ister misin?"</p>

  <p class="calibre9" style="text-align: justify;">"Kesinlikle," dedi Aleksandr. "Sizin gibi akıllı bir adam bunun cevabını tahmin edebilir.”</p>

  <p class="calibre9" style="text-align: justify;">"Senin için başka bir hücre buldum. Daha sıcak, daha büyük ve bir penceresi var. Şu anda o hücredeki sıcaklık 25 derece olmalı. Buradaki gibi değil. Buranın ısısı en fazla 5 derece." Adam tekrar gülümsedi. "Bunu senin için fahrenhayta çevirmemi ister misin Binbaşı?"</p>

  <p class="calibre9" style="text-align: justify;">Fahrenhayt mı?" Aleksandr gözlerim kıstı. "Buna gerek yok."</p>

  <p class="calibre9" style="text-align: justify;">"Sigaradan bahsetmiş miydim?""</p>

  <p class="calibre9" style="text-align: justify;">"Evet bahsettiniz.”</p>

  <p class="calibre9" style="text-align: justify;">"Bütün bunlar insanı rahatlatan şeyler Binbaşı. Bunları ister misin?"</p>

  <p class="calibre9" style="text-align: justify;">"Bu soruya cevap vermemiş miydim?"</p>

  <p class="calibre9" style="text-align: justify;">"Verdin. Bir sorum daha var."</p>

  <p class="calibre9" style="text-align: justify;">"Evet?"</p>

  <p class="calibre9" style="text-align: justify;">"Sen Aralık 1930’da güzel karısı ve on bir yaşındaki iyi görünümlü oğluyla buraya gelen Harold Barrington'ın oğlu Alexander Barrington mısın?"</p>

  <p class="calibre9" style="text-align: justify;">Aleksandr onu sorguya çeken adamın önünde ayakta dururken gözünü bile kırpmadı. "Adın ne?" diye sordu. "Genellikle senin gibi insanlar kendini tanıtır."</p>

  <p class="calibre9" style="text-align: justify;">"Benim gibi insanlar mı?" diyerek gülümsedi adam. "Sen bana cevap verirsen, ben de sana veririm."</p>

  <p class="calibre9" style="text-align: justify;">"Sorun ne?"</p>

  <p class="calibre9" style="text-align: justify;">" Alexander Barrington mısın?"</p>

  <p class="calibre9" style="text-align: justify;">"Hayır. Senin adın ne?"</p>

  <p class="calibre9" style="text-align: justify;">Adam başını salladı.</p>

  <p class="calibre9" style="text-align: justify;">"Ne?" dedi Aleksandr. "Bana sorunu sordun ve cevapladım. Şimdi sen benim sorumu yanıtla."</p>

  <p class="calibre9" style="text-align: justify;">"Leonid Slonko," dedi adam. "Bu senin için bir şey değiştiriyor mu?"</p>

  <p class="calibre9" style="text-align: justify;">Aleksandr onu dikkatli bir şekilde inceledi. Slonko ismini daha önce duymuştu. "Benimle konuşmak için Leningrad’dan geldiğini mi söylemiştin?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Leningrad'da mı çalışıyorsun?"</p>

  <p class="calibre9" style="text-align: justify;">"Evet."</p>

  <p class="calibre9" style="text-align: justify;">"Uzun zamandır mı Bay Slonko? Bana işinde çok iyi olduğunu söylediler. Bu işle uzun zamandır mı uğraşıyorsun?"</p>

  <p class="calibre9" style="text-align: justify;">"Yirmi üç yıldır."</p>

  <p class="calibre9" style="text-align: justify;">Aleksandr hayranlık içinde bir ıslık çaldı. "Leningrad'da nerede?"</p>

  <p class="calibre9" style="text-align: justify;">"Ne nerede?"</p>

  <p class="calibre9" style="text-align: justify;">"Nerede çalışıyorsun? Kresti'de mi? Yoksa Millionnaya'daki hapishanede mi?"</p>

  <p class="calibre9" style="text-align: justify;">"Hapishane hakkında ne biliyorsun Binbaşı?"</p>

  <p class="calibre9" style="text-align: justify;">"1864'te II. Aleksandr'ın hükümdarlığı zamanında kurulduğunu biliyorum. Orada mı çalışıyorsun?"</p>

  <p class="calibre9" style="text-align: justify;">"Bazen oradaki mahkûmları sorguya çekiyorum."</p>

  <p class="calibre9" style="text-align: justify;">Aleksandr başını sallayarak devam etti. "Leningrad güzel bir şehir.</p>

  <p class="calibre9" style="text-align: justify;">Ama oraya hâlâ alışamadım."</p>

  <p class="calibre9" style="text-align: justify;">"Öyle mi? Neden alışman gerekiyor ki?"</p>

  <p class="calibre9" style="text-align: justify;">"Doğru. Neden alışayım ki? Krasnodar'ı tercih ederim. Orası daha sıcak." Aleksandr gülümsedi. "Unvanın ne?"</p>

  <p class="calibre9" style="text-align: justify;">"Operasyon şefiyim," dedi Slonko.</p>

  <p class="calibre9" style="text-align: justify;">"O halde asker değilsin. Ben de böyle düşünmüştüm."</p>

  <p class="calibre9" style="text-align: justify;">Slonko elinde Aleksandr'ın kıyafetleriyle ayağa kalktı. "Bana kalırsa konuşmamız burada bitti Binbaşı," dedi.</p>

  <p class="calibre9" style="text-align: justify;">"Bence de," dedi Aleksandr. "Geldiğin için teşekkürler."</p>

  <p class="calibre9" style="text-align: justify;">Slonko o kadar büyük bir öfkeyle çıktı ki; lambayla sandalyeyi almayı unuttu. Gardiyan bir süre sonra içeri girip onları götürdü.</p>

  <p class="calibre9" style="text-align: justify;">Tekrar karanlık oldu.</p>

  <p class="calibre9" style="text-align: justify;">Bu, onu güçsüzleştiriyordu; ama içindeki korku kadar değil.</p>

  <p class="calibre9" style="text-align: justify;">Bu kez çok fazla beklemedi.</p>

  <p class="calibre9" style="text-align: justify;">Kapı tekrar açıldı ve iki gardiyan onlarla gelmesini emretti. Aleksandr, "Kıyafetlerim yok," dedi.</p>

  <p class="calibre9" style="text-align: justify;">"Gittiğin yerde kıyafete ihtiyacın olmayacak."</p>

  <p class="calibre9" style="text-align: justify;">Gardiyanlar genç ve hevesliydi -en kötü türden. Aralarına girerek, taş merdivenlere yalın ayak basarak yürüdü. Okulun koridorundan geçtiler ve ormana girip mart ayı olduğundan eriyen karların üzerinde ilerlediler. Ondan bir çukur kazmasını mı isteyeceklerdi? Sırtında tüfekleri hissediyordu. Aleksandr'ın ayakları ve vücudu uyuşmuştu; ama göğsü ve kalbi uyuşmuyordu. Kalbi ona acı çektirmeyi bıraksa, belki de her şeyin üstesinden daha kolay gelecekti.</p>

  <p class="calibre9" style="text-align: justify;">On yaşındaki Cub Scout'u, Amerikalı çocuğu, Sovyet çocuğu hatırladı. Çıplak ağaçlar hayalet şehri anımsatıyordu; ama bir an için soğuk havayı solumaktan ve gri gökyüzünü görmekten mutluluk duymuştu. Her şeyin yoluna gireceğini düşündü. Eğer Tatyana Helsinki'deyse ve ona söylediklerini hatırlıyorsa, Sayers'i bir an önce oradan ayrılmak için ikna etmişti. Belki de Stockholm'a ulaşmışlardı bile. Eğer öyleyse hiçbir sorun yoktu.</p>

  <p class="calibre9" style="text-align: justify;">"Arkanı dön!" dedi gardiyanlardan biri.</p>

  <p class="calibre9" style="text-align: justify;">"Önce yürümeyi bırakayım mı?" dedi Aleksandr dişleri titreye titreye.</p>

  <p class="calibre9" style="text-align: justify;">"Yürümeyi bırak ve arkanı dön," dedi gardiyan öfke içinde.</p>

  <p class="calibre9" style="text-align: justify;">Yürümeyi bırakıp arkasına döndü.</p>

  <p class="calibre9" style="text-align: justify;">"Aleksandr Belov," dedi kısa boylu gardiyan kendini beğenmiş bir ses tonuyla. "Savaş sırasında anavatanına ihanet etmekle suçlanıyorsun. Bunun cezası ölümdür. Bir an önce ortadan kaldırılmaktır."</p>

  <p class="calibre9" style="text-align: justify;">Aleksandr kıpırdamadan durdu. Ellerini yana koydu ve gözlerini kırpmadan gardiyanlara baktı. Gardiyanlar gözlerini kırptı.</p>

  <p class="calibre9" style="text-align: justify;">"Şimdi ne olacak?" diye sordu.</p>

  <p class="calibre9" style="text-align: justify;">"İhanetin cezası ölümdür," diye tekrarladı kısa boylu gardiyan. Aleksandr’ın yanına gelerek siyah bir göz bandı çıkardı. "İşte," dedi. Aleksandr genç adamın ellerinin titrediğini gördü.</p>

  <p class="calibre9" style="text-align: justify;">"Kaç yaşındasın?" diye sordu alçak bir sesle.</p>

  <p class="calibre9" style="text-align: justify;">"Yirmi üç," dedi gardiyan.</p>

  <p class="calibre9" style="text-align: justify;">"Ne garip...ben de," dedi Aleksandr. "Düşünsene. Üç gün önce Kızıl Ordu’da binbaşıydım ve yine üç gün önce Sovyetler Birliğinin taktığı kahramanlık madalyasını göğsümde taşıyordum. İlginç, öyle değil mi?"</p>

  <p class="calibre9" style="text-align: justify;">Gardiyanın elleri, göz bandını Aleksandr'a takmaya çalışırken hâlâ titriyordu. Aleksandr geri çekildi ve başını salladı. "Bunu unut. Arkamı da dönmeyeceğim."</p>

  <p class="calibre9" style="text-align: justify;">"Ben sadece emirleri uyguluyorum Binbaşı," dedi genç gardiyan. Aleksandr o anda bu adamla, üç ay önce Leningrad kuşatmasını kaldırmak için Neva'ya gittiğinde aynı mevzide olduğunu hatırladı. Aleksandr, Anatoli Marazov'un yardımına koşarken uçaksavarı ona teslim etmişti.</p>

  <p class="calibre9" style="text-align: justify;">"İvanov?" dedi Aleksandr. "Umarım beni öldürürken, bizi vurmak üzere olan o lanet olası uçaklara karşı sergilediğinden daha bir iş sergilersin."</p>

  <p class="calibre9" style="text-align: justify;">Adam Aleksandr'ın yüzüne bile bakmadı. "Hedef aldığında bana bakmak zorunda kalacaksın," dedi Aleksandr dimdik ayakta durarak. "Yoksa ıskalarsın."</p>

  <p class="calibre9" style="text-align: justify;">İvanov diğer gardiyanın yanına gitti. "Lütfen arkanı dön Binbaşı," dedi.</p>

  <p class="calibre9" style="text-align: justify;">"Hayır," dedi Aleksandr elleri yanda, gözleri tüfek tutan iki gardiyana. "Buradayım. Korktuğunuz ne? Gördüğünüz gibi neredeyse çırılçıplağım ve silahım yok."</p>

  <p class="calibre9" style="text-align: justify;">Vücudunu iyice dikleştirdi. İki gardiyan tutulup kalmıştı. "Beyler," dedi Aleksandr. "Size tüfeklerinizi doğrultmanızı ben emretmeyeceğim. Bunu kendi kendinize yapmalısınız."</p>

  <p class="calibre9" style="text-align: justify;">Diğer adam, "Pekâlâ silahını doğrult İvanov," dedi.</p>

  <p class="calibre9" style="text-align: justify;">Tüfeklerini doğrulttular. Aleksandr tüfeklerden birinin namlusuna baktı. Gözlerini kırptı. <i class="calibre2">Tanrım, dünyada tek başına olan Tanya ya iyi bak.</i></p>

  <p class="calibre9" style="text-align: justify;">"Üç deyince," dedi adam tüfekleri ayarlarlarken.</p>

  <p class="calibre9" style="text-align: justify;">"Bir..."</p>

  <p class="calibre9" style="text-align: justify;">"İki..."</p>

  <p class="calibre9" style="text-align: justify;">Aleksandr yüzlerine baktı. İkisi de çok korkuyordu. Sonra dikkatini kendi kalbine çevirdi. Buz gibiydi ve bu dünyadaki işinin bittiğini hissediyordu. Aleksandr, titreyen adamların yerine, Amerika'dan ayrıldıkları gün Boston’daki odasının aynasında gördüğü on bir yaşındaki çocuğun yüzüne baktı. Nasıl bir adam olmuştu? Babasının istediği gibi bir adam mı olmuştu? Dudakları gerildi. Bilmiyordu. Ama kendi istediği gibi biri olduğundan emindi. Bu, böyle bir zaman için yeterliydi. Omuzlarını dikleştirdi. 'Üç' için hazırdı.</p>

  <p class="calibre9" style="text-align: justify;">Ama 'üç' demediler.</p>

  <p class="calibre9" style="text-align: justify;">"Durun!" diye bir ses geldi arkadan. Gardiyanlar tüfeklerini indirdiler. Sıcak tutan bir palto ve deri eldiven giymiş; şapka takmış olan Slonko, Aleksandr’ın yanına geldi. "Ayağa kalkın beyler." Slonko elindeki paltoyu Aleksandr'ın omzuna attı. "Binbaşı Belov, şanslı bir adamsın. General Mekhlis seni affetti." Elini Aleksandr'ın omzuna koydu. Bu neden Aleksandr'ın irkilmesine sebep olmuştu?</p>

  <p class="calibre9" style="text-align: justify;">"Haydi. Gidelim. Giyinmen gerekiyor. Bu havada donacaksın."</p>

  <p class="calibre9" style="text-align: justify;">Aleksandr soğuk bir tavırla Slonko'yu inceledi. Fyodor Dostoyevski'nin, II. Aleksandr'ın gardiyanları tarafından öldürülmek üzereyken aynı şeyi yaşadığını okumuştu. Dostoyevski son anda hükümdar tarafından affedilmiş ve öldürülmek yerine sürgüne gönderilmişti. Dostoyevski de ölümle yüz yüze gelmişti ve son anda affedilmek onu mutlu etmişti. Ancak Aleksandr ruh durumuyla ilgilenecek ve beş dakika değiştirmeyi başaracak zaman bulamamıştı. Bunun bir affetme değil; dalavere olduğunu düşünüyordu. Önceden sakindi; ama şimdi bütün vücudu ürperiyordu. Ayrıca Dostoyevski'nin aksine, son altı yıldır ölümle çok sık karşı karşıya kalmıştı.</p>

  <p class="calibre9" style="text-align: justify;">Aleksandr, Slonko ile okul binasının arkasına kadar yürüdü. İki gardiyan da arkadan geliyordu. Küçük, sıcak bir odada kıyafetlerini ve botlarını gördü. Masanın üzerinde de yemek vardı. Aleksandr titreye titreye giyindi. Yıkanmış olan -bu ilginçti- çoraplarını ayağına giydi ve kan dolaşımının tekrar başlaması için ayaklarını uzun bir süre ovuşturdu. Ayaklarında siyah noktalar gördü ve bir an için bunların soğuk ısırması, enfeksiyon ya da kangrenden olabileceğini düşündü; ama bu uzun sürmedi çünkü sırtındaki yara cayır cayır yanıyordu. İvanov içinin ısınması için ona bir bardak votka ikram etti. Aleksandr votkayı içti ve çay olup olmadığını sordu.</p>

  <p class="calibre9" style="text-align: justify;">Sıcak odada yemeğini yiyip çayını içen Aleksandr'ın karnı doyunca üzerine bir ağırlık çöktü. Bilincini kaybetme noktasına gelecek kadar uykusuzdu. Ayağındaki siyah noktalar geçmeye başlamıştı. Gözlerini kapadı ve tekrar açtığında Slonko'nun karşısında oturduğunu gördü. "Hayatını General Mekhlis bizzat kendisi bağışladı," dedi Slonko. "Bizlerin mantıksız askerler olmadığımızı ve bir kalp taşıdığımızı göstermek istedi."</p>

  <p class="calibre9" style="text-align: justify;">Aleksandr hiç kıpırdamadı. Uyanık kalmalıydı.</p>

  <p class="calibre9" style="text-align: justify;">"Kendini nasıl hissediyorsun Binbaşı Belov?" dedi Slonko bir şişe votkayla iki bardak çıkararak. "İkimiz de mantıklı insanlarız. Haydi içelim. Aramızda bir fark yok."</p>

  <p class="calibre9" style="text-align: justify;">Aleksandr başını sallayarak Slonko'ya karşılık verdi. "Yemek yedim ve çayımı içtim,” dedim. "Elimden geldiğince iyi olmaya çalışıyorum." Vücudunu dik bir şekilde tutamıyordu.</p>

  <p class="calibre9" style="text-align: justify;">"Seninle birkaç dakika konuşmak istiyorum."</p>

  <p class="calibre9" style="text-align: justify;">"Benden yalan söylememi istiyor gibisin; ama bunu yapamam. Beni ne kadar soğukta bırakırsan bırak fark etmez." Gözlerini kırpıyor gibi yaptı; ama aslında kapatıyordu.</p>

  <p class="calibre9" style="text-align: justify;">"Binbaşı hayatını bağışladık."</p>

  <p class="calibre9" style="text-align: justify;">Aleksandr büyük bir çabayla gözlerini tekrar açtı. "Evet, ama neden? Benim masum olduğuma inandığınız için mi?"</p>

  <p class="calibre9" style="text-align: justify;">Slonko omuz silkti. "Bu çok basit." Aleksandr'ın önüne bir kâğıt parçası koydu. "Bütün yapman gereken bu kâğıdı imzalamak ve hayatının bağışlanmasını kabullendiğini göstermek. Sibirya’ya sürgüne gönderileceksin ve hayatının geri kalanını orada geçireceksin. Savaştan da uzak olacaksın. Bu hoşuna gitti mi?"</p>

  <p class="calibre9" style="text-align: justify;">"Bilmiyorum," dedi Aleksandr. "Ben bir şey imzalamam."</p>

  <p class="calibre9" style="text-align: justify;">"İmzalamak zorundasın Binbaşı. Bizim mahkûmumuzsun. Sana söyleneni yapmalısın."</p>

  <p class="calibre9" style="text-align: justify;">"Sana söylediklerime ekleyecek bir şeyim yok."</p>

  <p class="calibre9" style="text-align: justify;">"Bir şey ekleme. Sadece imzala."</p>

  <p class="calibre9" style="text-align: justify;">"Hiçbir belgede adımın geçmesini istemiyorum."</p>

  <p class="calibre9" style="text-align: justify;">"Peki adın ne olacak?" dedi Slonko aniden. "Bunu biliyor musun?"</p>

  <p class="calibre9" style="text-align: justify;">"Çok iyi biliyorum," dedi Aleksandr. Başı öne düşüyordu.</p>

  <p class="calibre9" style="text-align: justify;">"İçki içerken bana eşlik etmediğine inanamıyorum Binbaşı. Bu çok kabaca bir davranış."</p>

  <p class="calibre9" style="text-align: justify;">"Belki de içmemelisin Slonko. Cehenneme düşmek çok kolay."</p>

  <p class="calibre9" style="text-align: justify;">Slonko gözlerini votkadan kaldırdı ve adeta dakikalarca Aleksandr'a baktı. En sonunda yavaşça, "Uzun zaman önce çok içen güzel bir kadın tanımıştım," dedi.</p>

  <p class="calibre9" style="text-align: justify;">Aleksandr cevap vermesine gerek olmadığından sessiz kaldı.</p>

  <p class="calibre9" style="text-align: justify;">"Çok cesurdu ve hapishanede içki içememekten yakınıyordu. Onu sorguya aldığımızda sarhoştu ve ayılması günler almıştı. Ayıldığında uzun uzun konuştuk. Ona içki ikram ettim ve kabul etti. Ona imzalaması için bir kâğıt uzattım ve bunu seve seve yaptı. Benden sadece tek bir şey istedi -bunun ne olduğunu biliyor musun?"</p>

  <p class="calibre9" style="text-align: justify;">Aleksandr sadece başını sallayabildi. Slonko ismini o zaman duymuştu.</p>

  <p class="calibre9" style="text-align: justify;">"Oğlunun hayatını bağışlamamı. İstediği tek şey buydu. Tek oğlunu -Alexander Barrington'ı kurtarmam."</p>

  <p class="calibre9" style="text-align: justify;">"Bu onun iyi kalpliliğinden kaynaklanıyor," dedi Aleksandr. Ellerinin titremesini engellemek için birbirine kenetledi. Vücudunun da titrememesini dilerdi. Sandalye, masa ve karatahta gibi olmak isterdi; mart rüzgârıyla tangırdayan cam gibi değil. Cam, her an çerçevesinden çıkabilirdi. <i class="calibre2">Lazarevo'daki kilisenin boyalı camı gibi.</i></p>

  <p class="calibre9" style="text-align: justify;">"Sana bir şey soracağım," dedi Slonko dostça. İçkisini dikti ve boş bardağı tahta masanın üzerine bıraktı. "Ölmeden önce sana bir şey isteme şansı verilse, bu ne olurdu?"</p>

  <p class="calibre9" style="text-align: justify;">"Sigara," dedi Aleksandr.</p>

  <p class="calibre9" style="text-align: justify;">"Hayatının bağışlanmasını istemez miydin?"</p>

  <p class="calibre9" style="text-align: justify;">"Hayır."</p>

  <p class="calibre9" style="text-align: justify;">"Babanın da bana, seni bağışlamamız için yalvardığını biliyor musun?"</p>

  <p class="calibre9" style="text-align: justify;">Aleksandr'ın yüzü sapsarı oldu.</p>

  <p class="calibre9" style="text-align: justify;">Slonko İngilizce, <i class="calibre2">"Annen onu becermem için bana yalvardı; ama ben kabul etmedim."</i> Bir an duraksadı ve gülümsedi."<i class="calibre2">Tabi ilk başta."</i></p>

  <p class="calibre9" style="text-align: justify;">Aleksandr dişlerini sıktı. Başka hiçbir tepki göstermedi. Rusça, "Benimle mi konuşuyorsun? Çünkü ben sadece Rusça biliyomm. Bana okulda Fransızca öğretmeye çalıştılar; ama korkarım dil öğrenme konusunda pek yetenekli değilim," dedi ve başka bir şey söylemedi. Ağzı kurumuştu.</p>

  <p class="calibre9" style="text-align: justify;">"Sana tekrar soracağım," dedi Slonko. "Sabırlı ve nazikçe bir şekilde soracağım. Sen Jane ve Harold Barrington'ın oğlu Alexander Barrington mısın?"</p>

  <p class="calibre9" style="text-align: justify;">"Sana sabırla ve nazik bir şekilde cevap vereceğim," dedi Aleksandr. "Bu soru bana yüz ellinci kez sorulmuş olsa da, cevabım aynı. Hayır."</p>

  <p class="calibre9" style="text-align: justify;">"Ama Binbaşı bunu bize söyleyen kişi neden yalan atsın ki? Bu bilgiyi nereden almış olabilir? Kafasından uydurmuş olamaz. Hayatın hakkında hiç kimsenin bilmediği detaylardan haberdar."</p>

  <p class="calibre9" style="text-align: justify;">"O adam nerede?" dedi Aleksandr. "Onu görmek ve bahsettiği kişinin ben olduğumdan emin olup olmadığını sormak istiyorum. Beni biriyle karıştırdığına eminim."</p>

  <p class="calibre9" style="text-align: justify;">"Hayır. Senin Alexander Barrington olduğundan emin."</p>

  <p class="calibre9" style="text-align: justify;">Aleksandr ses tonunu yükseltti. "Eğer bu kadar eminse benim karşıma çıkmasına fırsat verin. Bahsettiğiniz adam dürüst biri mi? Gerçek bir Sovyet vatandaşı mı? Ülkesinde vatan haini olarak bilinmiyor mu? Nişan verilmiş ve savaştan kaçmamış biri mi? Bahsettiğiniz adam hepimize örnek teşkil ediyor, öyle değil mi? Yeni Sovyetler Birliği bilincine göre örnek olarak kabul edilen bu adamla yüzleşmeme; bana bakmasına ve parmağıyla göstererek 'Bu Alexander Barrington,' demesine izin verin." Alexander gülümsedi. "Sonra neler olacağını görelim."</p>

  <p class="calibre9" style="text-align: justify;">Şimdi sararma sırası Slonko'daydı. "Seninle mantıklı bir şekilde konuşmak için Leningrad'dan geldim," dedi. Takındığı sahte alçakgönüllüğü kaybetmişti ve dişlerini sıkıp gözlerini kısıyordu.</p>

  <p class="calibre9" style="text-align: justify;">"Seninle konuştuğuma çok memnun oldum," dedi Aleksandr gözlerinin daha da siyahlaştığını hissederek. "Her zamanki gibi doğruyu arayan ve bunu bulmak için hiçbir şeyden kaçınmayan bir Sovyet operatörüyle konuşmak beni mutlu etti. Sana yardımcı olmak istiyorum. Beni suçlayan kişiyi buraya getir. Bu konuyu bir an önce açıklığa kavuşturalım." Aleksandr ayağa kalktı ve masaya doğru bir adım attı. "Ama bu konu açıklığa kavuşur kavuşmaz kirlenen ismimi geri istiyorum."</p>

  <p class="calibre9" style="text-align: justify;">"Bu hangi isim Binbaşı."</p>

  <p class="calibre9" style="text-align: justify;">"Gerçek ismim. Aleksandr Belov."</p>

  <p class="calibre9" style="text-align: justify;">"Annene benzediğini biliyor musun?" dedi Slonko aniden.</p>

  <p class="calibre9" style="text-align: justify;">"Annem öleli uzun zaman oldu. Krasnodar’da tifüsten öldü. Ajanlarının bunu sana söylediğine eminim."</p>

  <p class="calibre9" style="text-align: justify;">"Gerçek annenden bahsediyorum. Bir yudum votka için önüne gelen gardiyanla yatan kadından."</p>

  <p class="calibre9" style="text-align: justify;">Aleksandr tepki vermedi. "İlginç. Bir çiftçi karısı olan annemin hayatı boyunca gardiyan gördüğünü sanmıyorum."</p>

  <p class="calibre9" style="text-align: justify;">Slonko söylenerek odadan çıktı.</p>

  <p class="calibre9" style="text-align: justify;">Aleksandr'ın yanına bir gardiyan geldi. Bu İvanov değildi. Aleksandr'ın tek istediği gözlerini kapamak ve uyumaktı. Ancak gözlerini her kapadığında gardiyan tüfeğinin ucuyla çenesine dokunuyor ve onu uyandırıyordu. Aleksandr gözleri açıkken uyumayı öğrenmeliydi.</p>

  <p class="calibre9" style="text-align: justify;">Güneş battı ve oda kapkaranlık oldu. Adam lambayı yaktı ve bunu Aleksandr'ın yüzüne doğrulttu. Tüfeğiyle daha sert hareketler yapıyordu. Namluyu üçüncü kez Aleksandr'ın boğazına doğrulttuğunda, Aleksandr namluyu tuttu ve tüfeği gardiyanın elinden alarak ona doğrulttu. Ayağa kalkarak, "Bütün yapman gereken beni uyutmamak mı? Daha güçlü önlemlere gerek yok mu? Yoksa bunu yapamaz mısın?"</p>

  <p class="calibre9" style="text-align: justify;">"Tüfeğimi geri ver."</p>

  <p class="calibre9" style="text-align: justify;">"Bana cevap ver."</p>

  <p class="calibre9" style="text-align: justify;">"Evet yapabilirim."</p>

  <p class="calibre9" style="text-align: justify;">Gardiyana tüfeğini geri verdi. Gardiyan tüfeği aldı ve namluyu Aleksandr'ın alnına dayadı. Geri çekildi; bir an bir karaltı gördü ama sesini çıkarmadı. Gardiyan odadan çıktı ve kısa süre sonra yerine İvanov geldi. "Haydi Binbaşı. Gözlerini kapa. Onlar gelince seslenirim. O zaman gözlerini açarsın, tamam mı?"</p>

  <p class="calibre9" style="text-align: justify;">"Hemen açarım," dedi Aleksandr büyük bir memnuniyetle. Gözlerini arkası kısa, kolsuz ve rahatsız sandalyede kapadı. Düşmemeyi umdu.</p>

  <p class="calibre9" style="text-align: justify;">"Bütün yaptıkları bu," dediğini duydu İvanov'un. "Gece gündüz uyumanı engelliyorlar; yemek vermiyorlar; çıplak ve ıslak bir halde soğukta tutuyorlar; karanlıkta bırakıp pes edene, beyaza siyah, siyaha beyaz diyene ve o kâğıdı imzalatana kadar uğraşıyorlar."</p>

  <p class="calibre9" style="text-align: justify;">"Siyah beyazdır," dedi Aleksandr gözlerini açmadan.</p>

  <p class="calibre9" style="text-align: justify;">"Boris Maykov o lanet olası kâğıdı imzaladı," dedi İvanov. "Dün öldürüldü."</p>

  <p class="calibre9" style="text-align: justify;">"Diğerine ne oldu? Adı Ospenski miydi?"</p>

  <p class="calibre9" style="text-align: justify;">"Revire geri getirildi. Tek akciğeri olduğunu fark etmişler. Ölmesini bekliyorlar. Onun için neden kurşun harcasınlar ki?"</p>

  <p class="calibre9" style="text-align: justify;">Aleksandr konuşamayacak kadar yorgundu. İvanov sesini biraz daha alçalttı. "Binbaşı, Slonko'nun birkaç saat önce Mitterand ile konuştuğunu duydum. Mitterand’a, 'Merak etme. Ya pes edecek ya da ölecek,' diyordu."</p>

  <p class="calibre9" style="text-align: justify;">Aleksandr cevap vermedi.</p>

  <p class="calibre9" style="text-align: justify;">İvanov'un fısıltısını duydu. "Seni pes ettirmelerine izin verme Binbaşı."</p>

  <p class="calibre9" style="text-align: justify;">Aleksandr cevap vermedi. Uyuyordu.</p>

  <p class="tarih" style="text-align: justify;">Leningrad, 1935</p>

  <p class="calibre9" style="text-align: justify;">Barringtonlar, Leningrad'da 19. yüzyıldan kalma köhne bir apartmanda yan yana iki küçük oda buldu. Alexander yeni bir okula yazıldı; birkaç kitabını ve kıyafetini kolilerden çıkardı; on beş yaşında olmaya devam etti. Harold masa yapan bir fabrikada marangoz olarak işe girdi. Alexander ev dedikleri bu iki odaya pek uğramıyordu. Zamanının büyük bölümünü Moskova'dan daha çok sevdiği Leningrad sokaklarında dolaşarak geçiriyordu. Pastel renklerle boyalı binalar; aydınlık geceler ve Neva nehri... Bahçeleri, sarayları, geniş caddeleri, küçük dereleri ve kanalları olan Leningrad'ı tarihi ve romantik buluyordu.</p>

  <p class="calibre9" style="text-align: justify;">Alexander on altı yaşında Alexander Barrington olarak mecburen Kızıl Ordu'ya katıldı. İsmini değiştirmemek için dayatmıştı.</p>

  <p class="calibre9" style="text-align: justify;">Başkalarıyla paylaştıkları apartmanda kendi kabuklarına çekilip yaşamaya ve başkalarıyla bir şey paylaşmamaya çalışıyorlardı; çünkü kendilerine yetecek kadar şeye sahiplerdi. Ancak binanın ikinci katında yaşayan Svetlana ve Vladimir Visselski adındaki çift onlara dostça yaklaşmışlardı. Bir odada Vladimir'in annesiyle birlikte yaşıyorlardı ve ilk başta iki odaya sahip olan Barringtonları kıskanmışlardı. Vladimir kaldırım mühendisiydi. Svetlana kütüphanede çalışıyordu ve Jane'e sürekli onun için de uygun iş olduğunu söyleyip duruyordu. Jane orada bir işe girdi; ama sabahlan işe gitmek için yeterince erken kalkamadı.</p>

  <p class="calibre9" style="text-align: justify;">Alexander, Svetlana’yı seviyordu. Otuzlu yaşların sonunda, hoş giyimli, çekici ve zeki bir kadındı. Alexander onunla bir yetişkinmiş gibi konuşmasından çok hoşlanıyordu. 1935 yazı çok sıkıcı geçmişti. Duygusal ve maddi çöküntü yaşayan ailesi yazlık ev tutmamışlardı Yazın şehirde kalmak ve yeni arkadaşlar edinme fırsatı bulamamak Alexander'a çekici gelmemişti. Gündüzleri Leningrad da dolaşmak; geceleri ise kitap okumaktan başka hiçbir şey yapmıyordu. Svetlana'nın çalıştığı kütüphaneden bir kart çıkartmıştı ve onunla sık sık birlikte oturup konuşmaya başlamıştı. Ara sıra da kitap okuyordu. Svetlana genellikle eve kadar onunla yürüyordu.</p>

  <p class="calibre9" style="text-align: justify;">Alexander kütüphanede daha fazla zaman harcamaya başlamıştı. Eve yürürlerken Svetlana ona sigara ikram ediyordu ve Alexander bu ikramı geri çevirmiyordu; ama votka içme önerisini kabul etmiyordu. Votka gibi sigaraya hayır diyemiyordu; çünkü ağzında bıraktığı acı tat hoşuna gidiyordu. Votka onu istemediği bir insan haline getiriyordu. Sigara ise sakinleştiriyordu.</p>

  <p class="calibre9" style="text-align: justify;">Bir öğleden sonra eve her zamankinden erken döndüklerinde annesini odasında uzanırken buldu. Oturmak için Alexander’ın odasına geçtiler; ama önce Svetlana'nın alt kata inmesi gerekiyordu. Alexander'a bir sigara daha ikram etti ve oturdukları koltukta ona biraz daha sokuldu. Onu bir süre inceleyerek girişimini yanlış anlayıp anlamadığını düşündü. Svetlana ağzındaki sigarayı çıkarıp ona verdi ve yanağına bir öpücük kondurdu. "Merak etme," dedi. "Isırmam."</p>

  <p class="calibre9" style="text-align: justify;">Bu durumda girişimlerini yanlış anlamamıştı.</p>

  <p class="calibre9" style="text-align: justify;">On altı yaşındaydı ve hazırdı.</p>

  <p class="calibre9" style="text-align: justify;">Dudaklarından öptü. "Korkuyor musun?" diye sordu.</p>

  <p class="calibre9" style="text-align: justify;">"Hayır," dedi sigarayla kibriti yere atarak. "Ama sen korkmalısın.”</p>

  <p class="calibre9" style="text-align: justify;">Koltuktaki iki saatin sonunda Svetlana odadan çıktığında koridorda kolay bir savaş olacağını düşünüp bütün silahlarını kaybeden biri gibi titreyerek ilerliyordu.</p>

  <p class="calibre9" style="text-align: justify;">İşten eve dönen Harold'ın yanından tökezleyerek geçti. Harold ona, "Akşam yemeğine kalmayacak mısın?" diye sordu.</p>

  <p class="calibre9" style="text-align: justify;">"Yemek yok," dedi Svetlana. "Karın hâlâ uyuyor."</p>

  <p class="calibre9" style="text-align: justify;">Alexander oda kapısını kapattı ve gülümsedi.</p>

  <p class="calibre9" style="text-align: justify;">Harold kendine ve Alexander'a yemek pişirdi. Alexander bütün geceyi odasında geçirerek kitap okuyor gibi yaptı; ama aslında ertesi günü iple çekiyordu.</p>

  <p class="calibre9" style="text-align: justify;">O yaz bir ay boyunca Alexander ile Svetlana her öğleden sonra buluşup birlikte oldu.</p>

  <p class="calibre9" style="text-align: justify;">Svetlana'dan hoşlanıyordu. Ona, sürekli zevk vermek için neler yapması gerektiğini söylüyordu ve Alexander söylenenleri harfi harfine yapıyordu. Sabır ve azim hakkındaki her şeyi ondan öğrenmişti. İşini bitirene kadar onu büyük bir sabır içinde bekliyordu. Svetlana her geçen gün işten daha erken çıkmaya başlamıştı. Bu Alexander'ın gururunu okşuyordu. Yaz böylece su gibi akıp geçti.</p>

  <p class="calibre9" style="text-align: justify;">Svetlana hafta sonları kocasıyla birlikte Barringtonların ziyaretine geldiğinde, aralarında geçenleri akıllarına getirmiyorlardı. Aralarındaki cinsel çekim zamanla azalmaya başladı.</p>

  <p class="calibre9" style="text-align: justify;">Daha sonra Svetlana, Alexander'a akşamları nereye gittiğini sormaya başladı.</p>

  <p class="calibre9" style="text-align: justify;">Sorun ise Alexander'ın dört duvarın arkasında neler olduğunu görmesi ve oraya geçmek, sadece Svetlana ile yetinmek istememesiydi.</p>

  <p class="calibre9" style="text-align: justify;">Onunla zaman geçirmeye de büyük bir memnuniyetle devam ediyordu; ama kendi yaşındaki kızlarla da görüşüyordu. Bir pazar akşamı beşi yemekte patates ve ringa balığı yerlerken Svetlana'nın kocası Vladimir ortaya konuşarak, "Svetlana’nın ikinci bir işe girmesi gerektiğini düşünüyorum. Kütüphane çalışma saatlerini neredeyse yarı zamanlı işler kadar azalttı," dedi.</p>

  <p class="calibre9" style="text-align: justify;">"Ama bu durumda nasıl karımı ziyarete gelecek?” dedi Harold tabağına biraz daha patates koyarak. Hepsi Alexander'ın annesiyle babasının odasındaki küçük masada oturuyordu.</p>

  <p class="calibre9" style="text-align: justify;">"Beni ziyarete mi geliyorsun?" dedi Jane, Svetlana'ya. Masadaki hiç kimse bir süre cevap vermedi. Sonra Jane kafasını onaylarcasına salladı. "Elbette geliyorsun. Her gün hem de. Öğleden sonraları görüşüyoruz."</p>

  <p class="calibre9" style="text-align: justify;">"Siz ikiniz burada çok hoş vakit geçiriyor olmalısınız," dedi Vladimir. "Eve çok iyi bir ruh haliyle geliyor. Onu tanımasam bir kaçamak yaptığını düşüneceğim." Karısı tarafından aldatılmanın olağandışı bir şey olduğunu düşünen bir adam gibi kahkaha attı.</p>

  <p class="calibre9" style="text-align: justify;">Svetlana da başını arkaya yasladı ve gülmeye başladı. Harold bile kıkırdıyordu. Sadece Jane ve Alexander put gibi duruyordu. Jane yemeğin geri kalan kısmında tek kelime etmedi ve durmadan içti. Kısa bir süre sonra diğerleri masayı toplarken, o koltuğun üzerinde sızıp kalacaktı. Ertesi gün Alexander eve geldiğinde annesini kendi odasında, sarhoş bir halde onu beklerken buldu.</p>

  <p class="calibre9" style="text-align: justify;">"Onu gönderdim," dedi Jane. Alexander içeri girmiş ve kütüphaneden aldığı kitaplarla ceketini yere fırlatıp kollarını kavuşturarak annesinin karşısında durmuştu.</p>

  <p class="calibre9" style="text-align: justify;">"Tamam," dedi.</p>

  <p class="calibre9" style="text-align: justify;">"Sen ne yapıyorsun Alexander?" dedi alçak bir ses tonuyla. Adeta ağlıyor gibiydi.</p>

  <p class="calibre9" style="text-align: justify;">Bilmiyorum anne. Sen ne yapıyorsun?"</p>

  <p class="calibre9" style="text-align: justify;">"Alexander.."</p>

  <p class="calibre9" style="text-align: justify;">"Endişelendiğin şey ne?"</p>

  <p class="calibre9" style="text-align: justify;">"Oğluma sahip olamamak," diye cevapladı.</p>

  <p class="calibre9" style="text-align: justify;">"Bunu mu takıyorsun kafana?"</p>

  <p class="calibre9" style="text-align: justify;">"Sonradan çok geç olmasını istemiyorum," dedi pişmanlık dolu bir ses tonuyla. "Biliyorum bu benim hatam. Son zamanlarda çok fazla.. Sesi çatallaştı. "Ama ailemiz içinde ne olursa olsun, artık buraya gelemez. Tabi bunu kocasının duymasını istemiyorsa."</p>

  <p class="calibre9" style="text-align: justify;">"Senin öğleden sonra yaptıklarını babamdan gizlediğin gibi mi?"</p>

  <p class="calibre9" style="text-align: justify;">"Sanki umurunda," dedi Jane.</p>

  <p class="calibre9" style="text-align: justify;">"Vladimir’in de umurunda değil," dedi Alexander.</p>

  <p class="calibre9" style="text-align: justify;">"Kes şunu!" diye bağırdı. "Bunu yapma amacın ne? Beni çıldırtmak mı?"</p>

  <p class="calibre9" style="text-align: justify;">"Anne biliyorum buna inanmayacaksın; ama bu olayın seninle hiçbir ilgisi yok."</p>

  <p class="calibre9" style="text-align: justify;">"Alexander," dedi. "Asıl inanamadığım şey başka. Rusya’nın en yakışıklı erkeğisin ve bana gelip yatacak başka bir genç kız bulamayıp, neredeyse benim yaşımda olan ve arkadaşım sandığım bir kadını seçtiğini söylüyorsun, öyle mi?"</p>

  <p class="calibre9" style="text-align: justify;">"Genç bir kız bulamadığımı kim söyledi? Okullu bir kız seni ayıltmayı başarabilir miydi peki?"</p>

  <p class="calibre9" style="text-align: justify;">"Anlıyorum. Konu dönüp dolaşıp bana geliyor!" Alexander kollarını bağlamış bir şekilde önünde durduğu için koltuktan kalkamadı. "Hayatta yapmak istediğin bu mu? Hayattan sıkılmış ve senden yaşlı olan bir kadının oyuncağı mı olmak?"</p>

  <p class="calibre9" style="text-align: justify;">Alexander sinirlerinin gerildiğini hissetti. Dişlerini sıktı. Annesi bütün huzurunu bozuyordu.</p>

  <p class="calibre9" style="text-align: justify;">"Bana cevap ver!” diye bağırdı. "İstediğin bu mu?"</p>

  <p class="calibre9" style="text-align: justify;">"Ne?" dedi onun kadar yüksek bir sesle. "Sana çok daha çekici seçeneklerim varmış gibi mi geliyor? İğrenç bulduğun şey işin hangi kısmı?"</p>

  <p class="calibre9" style="text-align: justify;">Jane ayağa fırladı. "Ağzından çıkanı kulağın duysun," dedi. "Ben hâlâ senin annenim."</p>

  <p class="calibre9" style="text-align: justify;">"O halde annem gibi davran!" diye bağırdı.</p>

  <p class="calibre9" style="text-align: justify;">"Sana bakıyorum!"</p>

  <p class="calibre9" style="text-align: justify;">"Yaptıklarının bizi nereye getirdiğine bir bak. Babam ve ben Leningrad'da kendimiz için bir hayat kurarken, sen, babamın maaşının yarısını votkaya yatırıyorsun ve bu sana yetmiyor. Votka almak için mücevherlerini, kitaplarını, ipek elbiselerini ve kumaşlarını sattın. Geriye ne kaldı anne? Satacak başka neyin var?"</p>

  <p class="calibre9" style="text-align: justify;">Jane hayatında ilk kez Alexander’a bir tokat attı. Alexander bunu hak etmişti ve bunun farkındaydı; ama dilini tutamamıştı.</p>

  <p class="calibre9" style="text-align: justify;">"Anne bana bir çözüm sunmak istiyorsun, sun o zaman. Bana ne yapacağımı söylemek istiyorsun -aylarca benimle konuşmadıktan sonra-, bunu unut. Daha iyisini yapmalısın." Bir an duraksadı. "İçkiyi bırak."</p>

  <p class="calibre9" style="text-align: justify;">"Şu anda ayığım."</p>

  <p class="calibre9" style="text-align: justify;">"O halde yarın tekrar konuşalım."</p>

  <p class="calibre9" style="text-align: justify;">Ama ertesi gün sarhoştu.</p>

  <p class="calibre9" style="text-align: justify;"><br class="calibre6" /></p>

  <p class="calibre9" style="text-align: justify;">Okul nihayet başladı. Alexander, Nadya ismindeki bir kızı tavlamakla meşguldü. Bir öğleden sonra okul kapısında karşısında Svetlana’yı buldu. O sırada Nadya ile gülüşüyorlardı. Alexander Nadya'dan özür dileyerek Svetlana'nın yanına gitti ve biraz yürüdüler.</p>

  <p class="calibre9" style="text-align: justify;">"Alexander seninle konuşmak istiyorum." Küçük bir parka gittiler ve sonbahar ağaçlarının altına oturdular. "Annen aramızda geçenleri biliyor, öyle değil mi?"</p>

  <p class="calibre9" style="text-align: justify;">"Evet." Boğazındaki gıcığı temizledi. "Dinle... Zaten bu ilişkiyi bitirmemiz gerekiyordu."</p>

  <p class="calibre9" style="text-align: justify;">"Bitirmek mi?" Svetlana şaşırmış görünüyordu.</p>

  <p class="calibre9" style="text-align: justify;">Alexander da ona şaşkınlık içinde baktı.</p>

  <p class="calibre9" style="text-align: justify;">"Bitirmeyeceğiz!" diye bağırdı. "Bunu neden yapalım ki?"</p>

  <p class="calibre9" style="text-align: justify;">"Svetlana..."</p>

  <p class="calibre9" style="text-align: justify;">"Alexander görmüyor musun?" dedi titreyerek kolundan tutarak. "Bu bizim için sadece bir huzur bulma."</p>

  <p class="calibre9" style="text-align: justify;">Alexander kolunu çekti. "Bu benim başarısız olduğum bir test. Bunu yaparken ne düşündüğünü bilmiyorum. Ben okuyorum. On altı yaşındayım. Sen ise evli, otuz dokuz yaşında bir kadınsın. Bunun ne kadar devam edeceğini düşünüyordun?"</p>

  <p class="calibre9" style="text-align: justify;">"İlk başladığımızda hiçbir şey düşünmüyordum," dedi.</p>

  <p class="calibre9" style="text-align: justify;">"Güzel."</p>

  <p class="calibre9" style="text-align: justify;">"Ama şimdi..."</p>

  <p class="calibre9" style="text-align: justify;">Bakışlarını yere çevirdi. "Ahh Sveta..."</p>

  <p class="calibre9" style="text-align: justify;">Svetlana banktan kalktı. Hıçkıra hıçkıra ağlaması Alexander’ın içini parçalamıştı -ona karşı olan tutkusunu içinde hissediyor gibiydi. "Elbette saçmalıyorum." Nefes almaya çalıştı. "Haklısın." Gülümsemek için kendini zorladı. "Son bir kez yapamaz mıyız?" diye fısıldadı. "Eski günlerin hatırına. Tamamen vedalaşmak için. Olmaz mı?"</p>

  <p class="calibre9" style="text-align: justify;">Alexander cevap olarak başını önüne eğdi.</p>

  <p class="calibre9" style="text-align: justify;">Tökezleyerek bir adım geri çekildi; kendini toparladıktan sonra mümkün olduğunca güçlü bir şekilde, "Alexander hayatın boyunca bunu hatırla -harika ödüllere sahipsin. Onlan çar çur etme. Kötüye kullanma ve asla kaybetmeyeceğini düşünme. Öleceğin güne kadar kendi silahın sensin," dedi.</p>

  <p class="calibre9" style="text-align: justify;">Alexander ve Svetlana birbirlerini bir daha hiç görmediler. Alexander kendine başka bir kütüphaneden kart çıkarttırdı. Vladimir ve Svetlana onlara gelmeyi kesti. Harold ilk başlarda neden gelmediklerini soruyordu; ama sonra unutup gitti. Alexander babasının iç dünyasının, birlikte olmaktan hoşlanmadığı insanların artık neden gelmediğini düşünemeyecek kadar karışık olduğunu biliyordu.</p>

  <p class="calibre9" style="text-align: justify;">Sonbahar bitti ve kış geldi. 1935’ten 1936 yılına geçtiler. Noel'i babasıyla birlikte kutladılar. Bir birahaneye gittiler ve babası ona bir votka alarak, onunla konuşmaya çalıştı. Konuşma kısa ve yapmacıktı. Her şeye meydan okuyan Harold Barrington oğlundan ve karısından bihaberdi. Alexander babasının içinde yaşadığı dünyayı bilmiyor ve anlamıyordu. Zaten anlamak da istemiyordu. Babasının, Alexander’ın küçükken olduğu gibi onun tarafını tutmasından, ona inanmasından ve anlamasından mutluluk duyacağını biliyordu. Ama Alexander artık bunu nasıl yapacağını bilmiyordu. İdealizm günleri sona ermişti ve geriye sadece hayat kalmıştı.</p>

  <p class="tarih" style="text-align: justify;">Bir Odayı Bırakmak, 1936</p>

  <p class="calibre9" style="text-align: justify;">Bu şekilde idare edebilirler miydi?</p>

  <p class="calibre9" style="text-align: justify;">Kısa bir süre daha.</p>

  <p class="calibre9" style="text-align: justify;">Upravdom'dan -ev komitesi- bir adam, ocak ayının karanlık bir cumartesi sabahı kapılarına geldi. Yanında ellerinde iş çantaları olan iki adam daha vardı ve ellerindeki kâğıdı göstererek Barringtonlara odalarından birini başka bir aileye vermeleri gerektiğini söylüyorlardı. Harold’ın tartışacak gücü yoktu. Jane ise karşı çıkamayacak kadar sarhoştu. Alexander sesini yükseltti; ama bu pek uzun sürmedi. Bunun bir faydası yoktu. Bu durumu düzeltecek biri de yoktu.</p>

  <p class="calibre9" style="text-align: justify;">"Bana bunun adil olmadığını söyleyemezsiniz," dedi Upravdom görevlisi Alexander’a. "Üç kişi iki güzel odada kalıyorsunuz. Oysa evi olmayan iki kişi var. Kadın hamile. Sizin sosyalist ruhunuz nerede geleceğin Komsomol'u?" Komsomol, Sovyetler Birliği'ndeki sosyalist partinin genç üyelerine verilen isimdi.</p>

  <p class="calibre9" style="text-align: justify;">Alexander ve Harold, yatağı, kıyafet dolabını, birkaç kişisel eşyayı ve kitap rafını diğer odaya taşıdılar. Alexander yatağını pencere kenarına; kıyafet dolabıyla kitaplığı ise anne ve babasıyla arasına bariyer gibi koydu. Babası üzgün olup olmadığını sorduğunda Alexander, "On altı yaşında hep sizinle aynı odayı paylaşmayı hayal ederdim. Sizin de yalnız kalmak istemediğinizden eminim," diye bağırdı. Daha doğal ve konuşmaya yatkın olan İngilizceyle anlaşıyorlardı.</p>

  <p class="calibre9" style="text-align: justify;">Jane ertesi sabah kalktığında, Alexander'ın onların odasında ne aradığını sordu. Günlerden pazardı.</p>

  <p class="calibre9" style="text-align: justify;">"Artık buradayım," dedi Alexander ve odadan çıktı. Peterhofa giden bir trene bindi ve aklı karmakarışık bir halde etrafta dolandı. Gençliği boyunca bu dünyaya özel bir şey için getirildiğini düşünmüştü ve bu düşünce Alexander’ın peşini bırakmıyordu. Bu içinde yıkıntıya sebep oluyordu ve damarlarında dolanıyordu. Artık hiçbir amacı yoktu. Umutsuzluk içindeydi.</p>

  <p class="calibre9" style="text-align: justify;">Eğer çocukluğunun sonunda hayatta onun olacak bir şey daha bulunduğunu ve elleriyle bir şey yapıp hayatında bazı şeyleri yola soktuğunu görecek olsa bu duygudan kurtulurdu.</p>

  <p class="calibre9" style="text-align: justify;">Umut.</p>

  <p class="calibre9" style="text-align: justify;">Bu güneşli pazar gününde Alexander içindeki bütün umudu kaybetmişti ve amaçları damarlarında yok olup gitmişti.</p>

  <p class="tarih" style="text-align: justify;">Son, 1936</p>

  <p class="calibre9" style="text-align: justify;">Harold eve votka getirmeyi bıraktı.</p>

  <p class="calibre9" style="text-align: justify;">"Baba, annemin başka yollardan votka alabileceğini düşünmüyor musun?"</p>

  <p class="calibre9" style="text-align: justify;">"Neyle alacak? Parası yok."</p>

  <p class="calibre9" style="text-align: justify;">Alexander, annesinin Sovyetler Birliği’ne geldiklerinden beri çar çur ettiği binlerce Amerikan dolarından bahsetmedi.</p>

  <p class="calibre9" style="text-align: justify;">"Ben burada yokmuşum gibi konuşmaktan vazgeçin!" diye bağırdı Jane.</p>

  <p class="calibre9" style="text-align: justify;">Ona şaşkınlık içinde baktılar. Daha sonra Jane, Harold’ın cebinden para çalıp votkalarını kendisi almaya başladı. Harold parasını artık evde tutmuyordu. Jane başkasının odasında eşyalarını karıştırırken yakalanmıştı ve içtiği Fransız parfümünün etkisiyle sarhoş haldeydi.</p>

  <p class="calibre9" style="text-align: justify;">Alexander, annesinin bu kez Amerika'dan getirdikleri paradan yemeye başlamasından korkuyordu. Annesi içmeyi para tamamen bitene kadar bırakmayacaktı. İlk önce Moskova'daki işinde biriktirdiği rubleleri, sonra da Amerikan dolarlarını harcayacaktı. Dolarlar annesine bir yıl boyunca karaborsadan içki alması için yeterli olacaktı; ama bütün bu paralar bitince ne yapacaklardı?</p>

  <p class="calibre9" style="text-align: justify;">Para olmazsa, Alexander da bir hiçti.</p>

  <p class="calibre9" style="text-align: justify;">Alexander annesini yeterli bir süre ayık tutmayı başarıp paraları ev dışında bir yere saktamalıydı. Eğer annesi paraları ondan izinsiz aldığımı öğrenirse, ortalığı karıştırırdı ve Harold yaptığı hainliği öğrenirdi. Eğer Harold karısının ona Amerika'dan ayrıldıklarından beri güvenmediğini, sevgisini ve saygısını yitirdiğini, baştan beri sandığı gibi onunla aynı fikirleri paylaşmadığını öğrenirse, Alexander babasının bir daha kendisine gelemeyeceğini biliyordu. Babasının geleceğini etkilemek istemiyordu. Tek istediği kendi sorumluluğunda olan parayı kurtarmaktı. Annesi de ayıkken aynı şeyi düşünecekti. Bunu biliyordu. Ayıkken parayı saklamasına izin verecekti. Önemli olan onu ayık tutmaktı.</p>

  <p class="calibre9" style="text-align: justify;">Alexander zor ve mücadele içinde bir hafta sonu geçirerek annesinin içki içmesini engelledi. Annesi içkisizliğin etkisiyle onlara o kadar sert sözler söyledi ki en sonunda Harold bile pes etti. "Tanrı aşkına ona bir içki ver ve çenesini kapamasını söyle," dedi.</p>

  <p class="calibre9" style="text-align: justify;">Ama Alexander ona içki vermedi. Yanına oturarak yüksek sesle Dickens'ı, Puşkin’i ve Zozçenko’nun en komik fıkralarını okudu; çorba ve ekmek yedirip kahve verdi; başına ıslak havlu koydu. Ancak öfkesini dindirmeyi başaramadı. Harold bir sessizlik anında Alexander'a, "Sen ve Svetlana hakkında ne söylemek istedi? Neden bahsediyor?" diye sordu.</p>

  <p class="calibre9" style="text-align: justify;">"Baba daha öğrenemedin mi? Onun söylediği tek bir kelimeyi bile dinlememelisin."</p>

  <p class="calibre9" style="text-align: justify;">"Elbette," diye mırıldandı Harold düşünceler içinde ve Alexander'ın yanından ayrıldı. Gerçi çok uzağa gidememişti; çünkü bu dar odada gidecek pek fazla bir yer yoktu.</p>

  <p class="calibre9" style="text-align: justify;">Alexander, pazartesi günü babası işe gittikten sonra okulu ekerek bütün gün annesini, parayı güvenli bir yere koymaları gerektiği konusunda ikna etmeye çalıştı. Alexander önce sabırlı bir şekilde, sonra da bağırıp çağırarak eğer onlara bir şey olursa ve tutuklanırlarsa ne olacağını anlatmaya çalıştı.</p>

  <p class="calibre9" style="text-align: justify;">"Saçma sapan konuşuyorsun Alexander. Bizi neden tutuklasınlar? Biz onların insanlarıyız. Diğer Sovyet halkı gibi kötü bir hayat sürüyoruz. Buraya onların kaderini paylaşmaya geldik."</p>

  <p class="calibre9" style="text-align: justify;">"Bunu büyük bir cesaretle yapıyoruz," dedi Alexander. "Anne aklını başına topla. Moskova'da bizimle birlikte yaşayan diğer yabancılara ne olduğunu sanıyorsun?" Bir an duraksadı. Annesi düşünüyordu. "Yanılıyor olsam bile, kenara biraz para koymanın bize zararı dokunmaz. Ne kadar paramız kaldı?"</p>

  <p class="calibre9" style="text-align: justify;">Jane bir süre düşündükten sonra bilmediğini söyledi. Alexander'a verip hesaplamasını istedi. On bin dolar ve dört bin ruble vardı.</p>

  <p class="calibre9" style="text-align: justify;">Amerika'dan gelirken yanında kaç dolar vardı?" diye sordu.</p>

  <p class="calibre9" style="text-align: justify;">Bilmiyorum. On yedi ya da yirmi bin olması lazım."</p>

  <p class="calibre9" style="text-align: justify;">"Ahh, anne!"</p>

  <p class="calibre9" style="text-align: justify;">"Ne? Bu paranın bir kısmıyla Moskova’da sana portakal ve süt aldım. Unuttun mu?"</p>

  <p class="calibre9" style="text-align: justify;">"Unutmadım," dedi Alexander bitkin bir halde. Portakala ve süte ne kadar harcadıklarını merak ediyordu. Elli dolar mı? Yüz dolar mı?</p>

  <p class="calibre9" style="text-align: justify;">Sigara içip Alexander'ı izleyen Jane, gözlerini kıstı. "Eğer parayı saklamana izin verirsem, benim sana yaptığım gibi sen de bana teşekkür anlamında içki için gizli gizli para verecek misin?"</p>

  <p class="calibre9" style="text-align: justify;">"Evet. Sadece bir kez."</p>

  <p class="calibre9" style="text-align: justify;">"Elbette. Bir küçük şişe yeterli. Biliyorsun kendimi ayıkken çok daha iyi hissediyorum. Ama bir küçük şişe içmek beni sarhoş etmez. Biliyorsun öyle değil mi?"</p>

  <p class="calibre9" style="text-align: justify;">Alexander annesine bu kadar saf mı göründüğünü sormak istedi; ama bir şey söylemedi.</p>

  <p class="calibre9" style="text-align: justify;">"Pekâlâ," dedi Jane. "Bu konuyu kapatalım. Parayı nereye saklamayı düşünüyorsun?"</p>

  <p class="calibre9" style="text-align: justify;">Alexander, annesinin kalın kaplı kitaplarından birini göstererek parayı bir kitabın arka kapağının altına yapıştırmayı önerdi.</p>

  <p class="calibre9" style="text-align: justify;">"Eğer baban bunu öğrenirse, seni asla affetmez."</p>

  <p class="calibre9" style="text-align: justify;">"Bunu da beni affetmediği şeyler listesine ekler. Haydi anne. Okula gitmem lazım. Kitap hazır olduktan sonra onu kütüphaneye koyacağım."</p>

  <p class="calibre9" style="text-align: justify;">Jane, Alexander’ın uzattığı kitaba baktı. Puşkin'in <i class="calibre2">Bronz Atlı ve Diğer Şiirler</i> adlı kitabıydı. "Neden parayı evden getirdiğimiz İncil’in içine saklamıyoruz?"</p>

  <p class="calibre9" style="text-align: justify;">"Çünkü Leningrad kütüphanesinde Puşkin'in kitaplarının olduğu bölümde bu kitabı görmek kimseyi şüphelendirmez. Ama Rus kütüphanesinde İngilizce bir İncil bulmak kuşku uyandıncı bir şey.” Gülümsedi. "Sen de böyle düşünmüyor musun?"</p>

  <p class="calibre9" style="text-align: justify;">Jane gülümseyerek cevap verdi. "Alexander, içinde bulunduğum durum için özür dilerim."</p>

  <p class="calibre9" style="text-align: justify;">Alexander başını öne eğdi.</p>

  <p class="calibre9" style="text-align: justify;">"Babanla bu konuda daha fazla konuşmak istemiyorum; çünkü bana karşı hiç sabrı kalmadı. Ama bu hayatla sorunlarım var."</p>

  <p class="calibre9" style="text-align: justify;">"Biliyoruz," dedi Alexander. "Bunu fark ettik."</p>

  <p class="calibre9" style="text-align: justify;">Jane oğluna sarıldı. O da annesinin sırtını sıvazladı. "Her şey yoluna girecek," dedi.</p>

  <p class="calibre9" style="text-align: justify;">"Bu para Alexander," dedi ona bakarak. "Sence işine yarayacak mı?"</p>

  <p class="calibre9" style="text-align: justify;">"Bilmiyorum. Hiç yoktan iyidir."</p>

  <p class="calibre9" style="text-align: justify;">Kitabı yanına aldı ve okuldan sonra Leningrad halk kütüphanesine giderek üç koridoru kaplayan Puşkin bölümünde alt raflarda boş bir yer buldu. Kitabı 1927'den beri bakılmayan iki büyük okul kitabının arasına koydu. Onun kitabına da kimsenin bakmayacağından pek emin değildi. Onu daha iyi bir yere saklamayı isterdi.</p>

  <p class="calibre9" style="text-align: justify;">Alexander o akşam eve geldiğinde annesinin yine içmiş olduğunu gördü. Gözlerinde sabahki pişmanlık dolu bakıştan eser kalmamıştı. Babasıyla yemeğini yerken bir yandan da radyo dinledi.</p>

  <p class="calibre9" style="text-align: justify;">"Okul iyi mi?"</p>

  <p class="calibre9" style="text-align: justify;">"Evet iyi baba."</p>

  <p class="calibre9" style="text-align: justify;">"İyi arkadaşların var mı?"</p>

  <p class="calibre9" style="text-align: justify;">"Elbette."</p>

  <p class="calibre9" style="text-align: justify;">"İyi kız arkadaşların var mı?" Babası sohbet etmeye çalışıyordu.</p>

  <p class="calibre9" style="text-align: justify;">"Evet var."</p>

  <p class="calibre9" style="text-align: justify;">Babası boğazındaki gıcığı temizledi. "Güzel Rus kızları mı?"</p>

  <p class="calibre9" style="text-align: justify;">Alexander gülümseyerek, "Neye kıyasla güzel? diye sordu.</p>

  <p class="calibre9" style="text-align: justify;">Harold gülümsedi. "Oğluma yakışacak kadar güzel Rus kızları."</p>

  <p class="calibre9" style="text-align: justify;">Alexander omuz silkti. "Beni beğeniyorlar."</p>

  <p class="calibre9" style="text-align: justify;">"Teddy ile takıldığınız o kızı hatırlıyorum da, adı neydi?" dedi Harold.</p>

  <p class="calibre9" style="text-align: justify;">"Belinda."</p>

  <p class="calibre9" style="text-align: justify;">"Evet! Belinda. Hoş bir kızdı."</p>

  <p class="calibre9" style="text-align: justify;">"Baba." Alexander gülmeye başladı. "Biz o zaman sekiz yaşındaydık. Sekiz yaşında biri için hoştu tabi."</p>

  <p class="calibre9" style="text-align: justify;">"Ama sana âşıktı!"</p>

  <p class="calibre9" style="text-align: justify;">"Teddy de ona âşıktı."</p>

  <p class="calibre9" style="text-align: justify;">"Bu dünyadaki bütün ilişkilerin kaderi."</p>

  <p class="calibre9" style="text-align: justify;">İçki içmek için dışarı gittiler. "Barrington'daki evimizi biraz özlüyorum," diye itiraf etti Harold, Alexander'a. "Ama bunun tek sebebi bu hayatı yeterince uzun bir süre yaşamamış olmam. Bu geçen zaman beni istediğim insan yapmaya henüz yetmedi."</p>

  <p class="calibre9" style="text-align: justify;">"Uzun zamandır bu şekilde yaşıyorsun. Barrington'ı özleme sebebin de bu."</p>

  <p class="calibre9" style="text-align: justify;">"Hayır. Ne düşünüyorum, biliyor musun oğlum? Sanırım burası Rusya olduğu için hayat yolunda değil. Komünizmin Amerika'da çok daha faydalı olacağına inanıyorum." Alexander'a gülümsedi. "Aynı fikirde değil misin?”</p>

  <p class="calibre9" style="text-align: justify;">"Baba, Tanrı aşkına."</p>

  <p class="calibre9" style="text-align: justify;">Harold bu konuda daha fazla konuşmak istemiyordu. "Boş ver. Ben biraz Leo'nun barına gideceğim. Gelmek ister misin?"</p>

  <p class="calibre9" style="text-align: justify;">Ya eve gidip bilincini kaybetmiş annesiyle bir odada oturacak; ya da sigara dumanı kaplı bir barda babasının komünist arkadaşlanyla kapitalizm eleştirilerini dinleyecekti.</p>

  <p class="calibre9" style="text-align: justify;">Alexander babasıyla olmak istiyordu; ama baş başa. Bu yüzden annesinin yanına gitmeyi tercih etti. Birisiyle yalnız kalmaya ihtiyacı vardı.</p>

  <p class="ceviri" style="text-align: justify;"><img alt="Image" class="calibre8" src="../Images/00001.png" /></p>

  <p class="calibre9" style="text-align: justify;">Ertesi sabah Harold ve Alexander çıkmak için hazırlanırken, akşamdan kalma olan Jane, Alexander'ın elini tutarak, "Sen sonra git oğlum. Seninle konuşmam lazım," dedi.</p>

  <p class="calibre9" style="text-align: justify;">Harold gittikten sonra Jane telaşlı bir ses tonuyla, "Eşyalarını topla. O kitap nerede? Gidip onu alman lazım," dedi.</p>

  <p class="calibre9" style="text-align: justify;">"Neden?"</p>

  <p class="calibre9" style="text-align: justify;">"İkimiz Moskova'ya gidiyoruz."</p>

  <p class="calibre9" style="text-align: justify;">"Moskova mı?"</p>

  <p class="calibre9" style="text-align: justify;">"Evet. Gece olmadan oraya ulaşmalıyız. Yarın sabah ilk iş olarak seni konsolosluğa götüreceğim. Washington'daki devlet departmanıyla bağlantıya geçene kadar seni orada tutacaklar. Sonra da seni Amerika’ya gönderecekler."</p>

  <p class="calibre9" style="text-align: justify;">"Ne?"</p>

  <p class="calibre9" style="text-align: justify;">"Evet Alexander. Babanla ben ilgilenirim."</p>

  <p class="calibre9" style="text-align: justify;">"Sen kendine bakamıyorsun."</p>

  <p class="calibre9" style="text-align: justify;">"Benim için endişelenme," dedi Jane. "Benim kaderim çizilmiş. Ama senin önünde uzun bir hayat var. Sadece kendini düşün. Baban o toplantılara gidiyor. Büyük adamlarla oynarsa cezalandırılmayacağını düşünüyor. Ama numarası ellerinde. Benimki de. Oysa senin numaran yok Alexander. Seni buradan çıkaracağım."</p>

  <p class="calibre9" style="text-align: justify;">"Sen ve babam olmadan gitmem."</p>

  <p class="calibre9" style="text-align: justify;">"Elbette gidersin. Babanın ve benim geri dönmeme asla izin vermezler. Ama sen Amerika’ya dönünce çok iyi olacaksın. Biliyorum bu günlerde Amerika’da yaşamak zor; ama özgür olacaksın. Bu yüzden beni dinle ve tartışmayı bırak. Ben senin annenim. Ne yaptığımı biliyorum."</p>

  <p class="calibre9" style="text-align: justify;">"Anne beni Amerikalılara teslim etmek için Moskova'ya mı götüreceksin?"</p>

  <p class="calibre9" style="text-align: justify;">"Evet. Sana, liseden mezun olana kadar halan Esther bakacak. Devlet departmanı Boston’a gideceğin gemiden indiğinde seni karşılamasını sağlayacak. Sen sadece on altı yaşındasın Alexander. Konsolosluk seni geri çevirmez."</p>

  <p class="calibre9" style="text-align: justify;">Alexander bir zamanlar babasının kardeşiyle çok yakındı. Halası onu çok severdi; ama babasıyla Alexander'ı Sovyetler Birliği ne getirip geleceğini mahvettiği için büyük bir kavga etmişti ve o zamandan beri hiç görüşmemişlerdi.</p>

  <p class="calibre9" style="text-align: justify;">Anne iki şey var," dedi. "On altı yaşıma girdiğimde Kızıl Ordu'ya kaydoldum, hatırlıyor musun? Zorunlu askerlik. Oraya yazıldığımda resmen Sovyet vatandaşı oldum. Bunu kanıtlayacak pasaportum var."</p>

  <p class="calibre9" style="text-align: justify;">"Konsolosluğun bunu bilmesi gerekmiyor."</p>

  <p class="calibre9" style="text-align: justify;">"Bunu mutlaka öğrenirler. İkincisi ise..." Alexander'ın sesi çatallaştı. "Babama veda etmeden gidemem."</p>

  <p class="calibre9" style="text-align: justify;">"Ona bir mektup yaz."</p>

  <p class="calibre9" style="text-align: justify;"><br class="calibre6" /></p>

  <p class="calibre9" style="text-align: justify;">Tren seyahati uzun sürdü. On iki saat boyunca oturdu ve düşündü. Annesinin bu kadar saat içki içmeden nasıl durduğunu bilmiyordu. Moskova’daki Leningrad istasyonuna geldiklerinde elleri çok kötü titriyordu. Geceydi; yorgun ve açtılar. Kalacak yerleri ve yiyecek bir şeyleri yoktu. Ilık bir nisan ayıydı. Bu yüzden Gorki parkındaki bankta uyudular. Alexander, Gorki parkında arkadaşlarıyla buz hokeyi oynadığı günleri hatırladı.</p>

  <p class="calibre9" style="text-align: justify;">"İçkiye ihtiyacım var Alexander," diye fısıldadı Jane. "Hayatımı sürdürmek için içmem gerekiyor. Sen burada kal. Ben hemen geliyorum."</p>

  <p class="calibre9" style="text-align: justify;">"Anne," dedi Alexander elini dizine koyup ayağa kalkmasını engelleyerek. "Eğer kalkarsan, istasyona giderim ve ilk trenle Leningrad'a dönerim."</p>

  <p class="calibre9" style="text-align: justify;">Jane derin bir iç geçirerek Alexander'ın yanına sokuldu ve kucağını gösterdi. "Uzan oğlum. Biraz uyu. Yarın uzun bir gün olacak."</p>

  <p class="calibre9" style="text-align: justify;">Alexander başını annesinin omzuna koydu ve uykuya daldı.</p>

  <p class="calibre9" style="text-align: justify;">Ertesi sabah konsolosluk kapısında bir saat beklediler ve en sonunda biri gelerek içeriye giremeyeceklerini söyledi. Jane ismini ve oğlu hakkında açıklamanın bulunduğu mektubu adama verdi. İki saat daha beklediler ve kapıdaki görevli onları çağırarak konsolosun kendilerine yardımcı olamayacağını söyledi. Jane beş dakika içeriye girebilmek için yalvardı. Kapıdaki görevli başını salladı ve yapabileceği bir şey olmadığını söyledi. Alexander'ın annesini dizginlemesi gerekiyordu. En sonunda onu kenara çekti ve görevliyle kendisi konuştu. Adam İngilizce, "Üzgünüm!" dedi. "Eğer bilmek istiyorsanız söyleyeyim, kâğıda baktılar. Ancak annenizin ve babanızın dosyası Washington'daki devlet departmanına geri gönderildi." Adam bir an duraksadı. "Sizinki de. Artık Sovyet vatandaşı olduğunuzdan, bizim yargılama yetkimiz altında değilsiniz. Yapabilecekleri bir şey yok."</p>

  <p class="calibre9" style="text-align: justify;">"Peki politik sığınma ne olacak?"</p>

  <p class="calibre9" style="text-align: justify;">Hangi esaslara dayanarak? Politik sığınma için buraya kaç Sovyet'in geldiğini biliyor musunuz? Her gün onlarca kişi. Pazartesi günü yaklaşık yüz kişi geldi. Sovyetler Birliği’nin davetiyle buraya geldik ve devletle olan bağlarımızı güçlendirmek istiyoruz. Eğer onun halkını kabul edersek, burada daha ne kadar kalmamıza izin verirler sanıyorsunuz? Geçen hafta karısını kaybedip iki çocuğuyla yalnız kalmış bir Rus babanın gitmesine izin verdik. Adamın Amerika'da akrabaları vardı ve orada iş bulacağını söyledi. Faydalı bir yeteneğe sahipti. Elektrikçiydi. Ayrıca ortada diplomatik bir skandal vardı. Onu geri göndermemiz gerekiyordu." Adam duraksadı. "Sen elektrikçi değilsin, yanılıyor muyum?"</p>

  <p class="calibre9" style="text-align: justify;">"Hayır," dedi Alexander. "Ama Amerikan vatandaşıyım."</p>

  <p class="calibre9" style="text-align: justify;">Görevli başını salladı. "Orduda iki kimliğe sahip olamazsınız."</p>

  <p class="calibre9" style="text-align: justify;">Alexander bunu biliyordu. Tekrar denedi. "Amerika’da akrabalarım var. Onlarla yaşayacağım. Çalışabilirim de. Taksi kullanmasını biliyorum. Sokak köşelerinde bir şeyler de satabilirim. Elimden geleni yaparım."</p>

  <p class="calibre9" style="text-align: justify;">Görevli ses tonunu alçalttı. "Sorun sen değil; annenle baban. Konsolosluk tarafından kabul edilemeyecek durumdalar. Buraya geldiklerinde çok olay çıkardılar. Herkesin bunu bilmesini istediler. Artık onları herkes tanıyor. Ailen Amerikan vatandaşlığından çıkmadan önce iyi düşünmeliydi. Neden bu kadar acele ettiler? Önce emin olmalıydılar."</p>

  <p class="calibre9" style="text-align: justify;">"Babam emindi," dedi Alexander.</p>

  <p class="calibre9" style="text-align: justify;">Moskova'dan dönüş yolu, geliş yolu kadar uzundu. Neden on yıl geçmiş gibi geliyordu? Annesi hiç konuşmuyordu. Etraf kırsal bölgelerle çevriliydi. Hâlâ bir şey yememişlerdi.</p>

  <p class="calibre9" style="text-align: justify;">Jane boğazındaki gıcığı temizledi. "Bir bebek sahibi olmayı çok istemiştim. Seni doğurmak için on yıl bekledim ve bu sürede dört kez düşük yaptım. Senin doğduğun yıl Boston'da grip salgını vardı ve binlerce insan ölüyordu. Bunlar içinde kız kardeşim, babanın ailesi, erkek kardeşi ve birçok yakın arkadaşımız da vardı. Tanıdığımız herkes bir yakınını kaybetmişti. Kontrol için doktora gittim; çünkü kendimi halsiz hissediyordum ve bunun gripten olmasından endişeleniyordum. Doktor bana hamile olduğumu söyledi. Ona hastalanacağımızı ve bunu kaldıramayacağımızı söyledim. Nerede kalacaktık? Sağlımızı nasıl koruyacaktık? Doktor yüzüme bakarak, 'Bebek nskıyla gelir,' dedi."</p>

  <p class="calibre9" style="text-align: justify;">Alexander'ın elini tuttu.</p>

  <p class="calibre9" style="text-align: justify;">"Kendi yiyeceğini de beraberinde getirdin oğlum. Doğduğunda gece yarısıydı ve o kadar ani geldin ki hastaneye gidecek fırsat bile bulamadım. Doktor geldi; seni bizim yatağımıza yatırdı ve hayata atılmak için çok sabırsız olduğunu söyledi. Gördüğü en büyük bebektin. Ona sana büyükbabanın ismi olan Anthony Alexander ismini vereceğimizi söylediğimizde, seni havaya kaldırdı ve 'Büyük Alexander!' dedi. Çünkü gerçekten büyüktün." Bir an duraksadı. "Çok güzel bir çocuktun," diye fısıldadı.</p>

  <p class="calibre9" style="text-align: justify;">Alexander elini çekti ve pencereye döndü.</p>

  <p class="calibre9" style="text-align: justify;">"Senin için çok büyük umutlarımız vardı. Seni Boston’da bebek arabasıyla dolaştırırken kurduğum hayalleri senin de kurabilmeni isterdim. Yaşlı kadınlar beni durdurur ve simsiyah saçları, pınl pırıl parlayan gözleri olan bebeğimi severlerdi."</p>

  <p class="calibre9" style="text-align: justify;">Kır manzarası hızla geçiyordu.</p>

  <p class="calibre9" style="text-align: justify;">"Fırsatın olduğunda babana sor -acaba hayallerinde bu tek çocuğa yer var mıymış?"</p>

  <p class="calibre9" style="text-align: justify;">"Yeterince yiyecek getiremedim, öyle değil mi anne?" dedi Alexander simsiyah saçları ve parlayan gözleriyle.</p>
</body>
</html>
